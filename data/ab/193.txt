Ԥхынҷкәын мза инаркны амш иацло иалагоит. Хәажәкыра 9 рзы амши аҵхи еиҟарахоит. Убри аҽны инаркны ааԥынроуп. Амра еиҳа-еиҳа иаҳзааигәахоит, ицоит аладантәи аҩадахь аҽыҳаракны ихало, игылоит заа, иҭашәоит акыр инаскьаны, убри аҟынтә амш иазҳауеит, аҵх хәыҷы-хәыҷла иагхо иалагоит. Аамҭа цацԥхьаӡа, амра еиҳа иӷәӷәаны иԥхоит, ашәахәақәагьы иамеигӡакәа адгьыл ахь идәықәнаҵоит. Адгьылгьы еиҳа-еиҳа аԥхарра алалоит. Ашьхақәеи адәқәеи асы рықәӡыҭуеит, аҵаа аӡахьы ииасуеит. Аӡиасқәа хышхыҵәо, рҳәаақәа ирҭамӡо рҿынархоит. Нас ихыҵны ааигәа-сигәа ишьҭоу адәқәа ирыҵалоит. Уаанӡа ахәыҷқәа ҭаланы иахьырсуаз аӡқәа, уажәшьҭа уардынлагьы узыруам, убас ӡыла иҭәны илеиуеит аӡиасқәа. Амра цқьа иахьзымнеиуа шьха ӡиасқәак рҟны, асы ааԥынтәи аԥхарра иаҿагыланы иеисуеит, сзаиааиуазар ҳәа, аха уи зегьы башоуп; уажәыҵәҟьа амра уи асы арӡыҭышт, асгьы ӡханы ихышхыҵәа инеиуа аӡиасқәа ирыцлоит.
Ааԥын зныкала азы атәылақәа зегьы ирҭаауам, ҳадгьыл аладахь иҟоу атәылақәа рахь заа иаауеит.
Аҩадатәи атәылақәа рахь ихьшәаны ауп ааԥын аннеиуа. Иаҳҳәап, мшаԥымзазы ҳара ҳашҭақәеи ҳадәқәеи шәҭылеи иаҵәареи ихҟьоуп. Урыстәыла акәзар асы шьҭымҵӡац. Жәабран мзазы ҳара ҳҟны макьана ӡынроуп, Џьамтәылан (Персиа) ааԥын иасакьаҳәымҭоуп.
Ааԥынтәи аԥхарра адгьыл зегь арҿыхеит. Адәқәа асы анрықәӡыҭлак, иаразнак аҳаскьын иаҵәа цәырҵуеит. Иларҵаз адәқәа кадифа иаҵәала ихҟьоушәа ишьҭоуп. Џьара-џьара ишәҭуа иалагеит раԥхьаӡатәи ашәҭқәа. Ааԥынтәи аԥхарра асы иатҟәаны иамаз аҵлақәа рхы иақәиҭнатәит. Амахқәа рҟны апытҟәыр хәыҷқәа ылнагеит, нас ашәҭ шкәакәақәа нарықәыԥсеит, ишнеи-шнеиуаз абӷьы иаҵәа ҟьаҟьақәа наршәырҵеит аҵлақәа.
Аҭәаҵла, аџьҵла, ачамҳа, арашҵла уҳәа еишьҭагыланы акакала рҽаадыртуеит. Бӷьы иаҵәала рҽеилаҳәаны иаақәгылоит. Аӡиас аԥаҩқәа, уаанӡа, ицәҳәны, уаҩы илаԥш иҵамшәо хыҵәахырҭак ахьузымԥшаауаз ҭыԥызҭгьы, уажәы еилшааны, иаҵәара ихҟьаны уалԥшны акгьы умбо иҟалеит. Адәҳәыԥш ауразоуроу зегь аҳаскьын гылеит; хкы рацәала ашәҭқәа шәҭит.
Аӡын аԥсабара аԥшра аԥсахуам. Еснагь ауаҩы илаԥш иҵашәо асы шкәакәеи, иахьабалак ицәҳәны ихахаӡа игылоу аҵлақәеи роуп. Ааԥынразы аԥсабара уажәы-уажә аҽаԥсахуеит, еснагь иҿыцу ак цәырҵуеит; абар ишәҭит аирис, афҩы лаҳа-лаҳауа, уи азааигәара ицәырҵит аҵыҵындра ашәҭ шкәакәақәа, ишнеи-шнеиуа иҟаԥшьхо, нас ишәыр хаахан иаҿало… Аца, аҵәа, аҳа, атама уҳәа ашәырҵлақәа шәҭуеит ибыбышӡа ишкәакәоу, ма ишкәакәа-ҟаԥшьу ашәҭқәа рыла.
Ааԥынразы иԥырны иаауеит еиуеиԥшым аԥсаатә. Абар, уажәы ажәҩанаҿы ахьыҵәҵәа еиԥш иҷырҷыруа ашәа аҳәоит ҵыскгьы.
Иҟоуп ахыбра иҿыцу, ма ижәытәтәиу, идуу, ма ихәыҷу, иҳараку, ма илаҟәу. Хыбрақәак даара иҳаракӡоуп. Анкьа ахыбра ҳаракқәа маҷӡаны акәын ишдыргылоз. Иҳараку ахыбрақәа ҳаамҭа иақәшәо, имоданы ауп ишыҟаҵоу. Ахыбра ҳаракқәа рҟны иҟоуп аофисқәеи, ахәаахәҭратә ҭыԥ хадақәеи. Ахәаахәҭратә ҭыԥ хадақәа рҟны ирҭиуеит хыԥхьаӡара рацәала атауарқәа. Ахыбра ҳаракқәа рыҩныҵҟа еснагь ажәлар рацәоуп.
Адунеи аҟны иҟоуп ҳаракырала зегь ирхыҳәҳәо ахыбрақәа. Абри ашәҟәы аҟны ишәзеиҭаҳҳәоит убарҭ рахьтә акык-ҩбак рыӡбахә.
«Халиф ибурџь», мамзаргьы «Халиф ибааш» – ари адунеи аҿы зегь реиҳа иҳараку хыброуп. Уи Дубаи ақалақь аҟноуп иахьгылоу. Дубаи даара иԥшӡоу қалақьуп. Ара аҩын ҿыцқәа рацәоуп. Ҷыдала иԥшӡоуп «Халиф ибааш». Уи аргылара иалагеит 2004 шықәсазы, иагьалгеит 2010 шықәсазы. Абааш аҳаракыра 830 метра иҟоуп. Абааш иамоуп 163 (шәи хынҩажәи хԥа) еихагыла. Ахыбра аҩныҵҟа иҟоуп: асасааирҭа, аресторанқәа, аԥшырҭақәа, еиуеиԥшым арлахҿыхратә уадақәа. «Халиф ибааш» ргыланы ианалга Дубаи егьырҭ асасааирҭақәа руадақәа ҭацәын. Атуристцәа ирҭахын адунеи аҿы зегь реиҳа иҳаракӡоу ахыбра иаҭааны ирбарц. «Халиф ибааш» асасааирҭа иахьагьы атуристцәа рыла ипеипеиуа иҭәуп.
«Халиф ибааш» – акинофильмқәа рҟны
Халиф ибааш убарҭоуп еицырдыруа афильм «Амиссиа нагӡашьа ақәым» аҟны. Афильм ихадароу ахәҭа ҭыхуп абри абааш ҳарак аҟны. Афильм раԥхьарбара мҩаԥысит Дубаи 2011 шықәсазы.
2010 шықәсазы иҭыҵыз – «Адунеи ауаа рыда» захьӡыз америкатәи адокументал-фантастикатә фильм аҟны иарбоуп «Халиф ибурџь» адгьыл ианыӡаауа. Уи арбоуп ари асериал хә-сериак рҟны.
Адунеи аҿы иҟам даҽа қалақьк, Меккаҟны аҟара лассы-ласс асааҭ иахьахәаԥшуа. Адунеи аҿы иҟам даҽа қалақьк Меккатәи асааҭқәа иреиҳау асааҭқәа ахьыҟоу.
Мекка иаҭаауеит зықьҩыла аԥшьаныҟәаҩцәа. Аԥсылманцәа, знык иадамхаргьы рыԥсы ахьынӡаҭоу Мекка инеины Аллаҳ иашьапкыр, рыгәнаҳақәа зегьы ирыҵыҵуеит, гәнаҳа ҳәа кыр рымазар иранажьхоит ҳәа ирыԥхьаӡоит. Убри аҟынтә Мекка аԥшьаныҟәаҩцәа рыла иҭәуп. Мекка аамҭа аҵак ду амоуп. Анцәаиҳәарақәа мҩаԥыргоит иалкаау аамҭақәа рзы. Убри аҟынтә анцәаиҳәацәа лассы-ласс асааҭ иахәаԥшуеит. Уажәшьҭа урҭ рнапы иахоу асааҭқәа ирмыхәаԥшларгьы ҟалоит. Мекка ақалақь агәҭа иҟоу ашҭа ду аҿы иқәгылоуп асааҭ дуӡӡа. Уи «Клок Роиал Тауер» ҳәа изышьҭоу иҳаракӡоу ахыбраҿы ишьақәыргылоуп. Ари ахыбра аргылара хыркәшан 2012 шықәсазы.
Абааш аҳаракыра – 601 м. инаӡоит. Ахыбра ахаҭа 120 еихагыла иҟоуп. Ари ахыбраҿы ҩ-сасааирҭаки, ҩ-џьаамаки ыҟоуп. Аԥсылманцәа аџьаамахьы инеиуеит Аллаҳ иҳәаразы. Тауер иадчаԥалан иҟаҵоуп асааҭ дуӡӡа. Асааҭ змоу абааш Лондонтәи «Биг-Бен» иеиԥшуп. Меккатәи асааҭ ашәагаа 46 метра инаӡоит. Асааҭ иамоуп ахыц дуӡӡақәа. Асааҭ хҩоуп зыхә ҳараку саркьала. Мекка Клок Роиал Тауер – адунеи аҿы зегь иреиҳау аргыларақәа иреиуоуп.
Таипеи Таиван иҟоу қалақьуп. Таипеи иқәынхоит миллионҩыла ауаа. Ақалақь аҿы иҟоуп ирацәаӡаны аҭыԥ ԥшӡарақәа. Атуристцәа рзы аинтерес зҵоу акакәны иҟоуп Таипеитәи абааш. Абааш ргылан 2004 шықәсазы. Иара аура 50) метра инаӡоит, 101 еихагыла иҟоуп. Таипеитәи абааш шәарҭара ҳәа акгьы аҵам. Уи азааигәара ҩынтәгьы иҟалахьеит адгьылҵысра, аха абааш ԥырхага ҳәа акгьы анамҭеит. Таипеитәи абааш ҳаамҭа иақәшәо ргылароуп, ажәытә китаитәи атрадициақәа рыла ишыҟаҵоугьы. Уи аргылара иахҭнырҵеит 1,5 миллиард евро.
Петронас абаашқәа «Еициз» ҳәа лассы-лассы ирзырҳәоит. Арҭ аҩ-ргыларак 452 метра инаӡоит.
«Петронас еициз» абаашқәа еивагылоуп. Дара еиԥшуп. «Еициз» ҳәа ирышьҭоуп, избанзар формалагьы шәагаалагьы еиԥшны иҟаҵоуп. Арҭ «еициз-абаашқәа» ахьгылоу Малаизиа аҳәынҭқарра, ақалақь Куала-Лумпур аҟноуп. Урҭ дыргылахьан абааш Таипеи, Халиф ибааш уҳәа раԥхьагьы. Зегьы реиҳа иҳараку ргыларақәаны иԥхьаӡан, Таипеи дыргылаанӡа.
«Петронас» – Малаизиатәи акомпаниа дуқәа ируакуп. Уи иҭнажьуеит иагьаҭиуеит аминералтә хәшақәа. Петронас даара ибеиоу компаниоуп.
Абааш Петронас захьӡу убри азоуп, акомпаниа «Петронас» абарҭ ахыбрақәа дуқәа рҟны иҟоуп. Абраҟоуп иахьыҟоу урҭ русурҭатә офисқәа. Акомпаниаҿ аус руеит 10.000-ҩык инарзынаԥшуа аусзуҩцәа. Абаашқәа дара дара еидҳәалоуп ихыбу ацҳала. Урҭ рыргылара иахҭынҵоуп 800 миллион доллар. «Петронас» абаашқәа ақалақь аҿы зегь реиҳа иԥшӡоу ргыларақәоуп.
«Адунеи аҳәынҭқаррақәа зегь рахьтә Франциа заҵәык ауп, збираҟ 300 метра иҳаракны иахашәыршәыруа» (Гиустав Еифель)
Еифель ибааш адунеи аҿы еицырдыруа ргылароуп. Уи Франциа аҳҭнықалақь Париж ауп иахьгылоу. Еифель ибааш есыҽны иаҭаауеит ҵҩа змам атуристцәа.
Раԥхьа, Парижаа даара иргәаԥхомызт ари аргылара. Зсахьа ҿаасҭоу акакәны иахәаԥшуан, ақалақь арԥшӡом, аԥшра-асахьа ԥхасҭанатәуеит ҳәа ирыԥхьаӡон. Нас хәыҷы-хәыҷла иашьцылеит. Еифель ибааш аҳаракыра 324 метра инаӡоит. Абааш иамоуп алифт, иара убасгьы амардуан. Аҭаацәа рыҩбагьы рхы иадырхәар рылшоит. Абааш аҟынтә уалаԥшны иубоит Париж, унапсаргәыҵа иҵагылоушәа. Уи абааш аҿоуп иахьыҟоу ателехәаԥшратә баашгьы. Абааш дыргылеит 1889 шықәсазы. Идыргылон уи ҩышықәса. Ари аргылара архитекторс даман Гиустав Еифель. Аусура иалахәын 200-ҩык ауаа. Афранцызцәа ишырҳәо ала, Еифель иусура хиркәшеит цәыӡ дук имамкәа. Аргылараан дҭахеит аӡәы, иаҳҳәап аиҿырԥшразы иугозар, Бруклинтәи ацҳа аҟаҵараан машәырла иҭахеит 20-ҩык. Шотландиа аихамҩа ақәҵараан иҭахеит ҩынҩажәижәаҩык. Абааш иара зыргылоз Еифель ихьӡ ахьӡырҵеит. Афранцызцәа рыбла аҷыц еиԥш ирыхьчоит Еифель ибааш. 1993 шықәсазы абааш ашьапаҿы иаадыртырц рҭахын аресторан «Макдональдс». Ари иаҿагылеит Парижаа. Еифель ибааш ашьапаҿы «Макдональдс» аартра мап ацәкын.
Лондон Апарламент азааигәара игылоуп абааш. Уи Биг-Бен ахьӡуп. Раԥхьа уи иԥшьоу Стефан ибаа ахьӡын.
Иԥшьоу Стефан ибаа дыргылеит 1858 шықәсазы. Уи Таипеи, мамзаргьы Меккатәи асааҭ зықәгылоу абааш раҟара иҳаракым. Биг-Бен аҳаракыра 96 метра ауп иахьынаӡо, адунеи аҿы зегьы еицырдыруеит. Абааш аҩганкгьы рыла асааҭ дуӡӡақәа ҩба адчаԥалоуп. Урҭ рышьҭахь иҟоуп асаркьал. Убри асаркьал ауп Биг-Бен ҳәа раԥхьаӡа изышьҭаз. Нас абааш зегьы уи хьӡыс иаиуеит.
Егьа ус акәзаргьы, изахьӡуи абааш Биг-Бен? Асааҭқәа аҩада ишьҭыхны абааш аҟны иқәзыргылаз ихьӡын Бен, иара ҭеиҭыԥшла даара уаҩ дук иакәын. Англыз бызшәала  иаанаго «аду» ауп. Абааш «Бен ду» ҳәа ауп хьӡыс иамоу.
Ахыбра ҳарак аҿы иҟауҵар ауеит ирацәаны аофисқәеи адәқьанқәеи. Ахыбра ҳаракқәа ирымоуп алифтқәа. Лифтла даара иманшәалоуп ахалареи албаареи. Ахәыҷқәа даара бзиа ирбоит лифтла аныҟәара. Ахәыҷқәа иргәаԥхоит аҩны ҳаракқәа. Аҩны ҳаракқәа рҟынтә ҵаҟа аԥшра аинтерес аҵоуп. Уахьынтәи ақалақьқәа даара иԥшӡаны иубарҭоуп.
Гетхорн, ԥшӡарала убла хызкуа лакә қыҭа хәыҷуп. Ари ақыҭаҿы инхоит 2500-ҩык ауааԥсыра. Араҟа даара аҭынчроуп, иԥшӡоуп, иџьашьахәуп. Гетхорн Голландиа иҟоу қыҭа хәыҷуп. Ари ақыҭа иаакәыршаны ӡуп. Уахьынаԥшуа џьаргьы иубарҭам машьынагь, дәыӷбагьы. Ауаа зланыҟәо ӡылатәи транспортуп.
Гетхорн даара ирацәоуп ӡыла арныҟәагақәа, иаҳҳәап: аканое, иаабац аматортә нышь, аԥра хәыҷы, аӡтәы маланыҟәа, мамзаргьы апиунтер.
Апиунтер – шамахамзар џьаргьы иуԥымло транспортуп. Уи иахьабалакгьы иуԥыхьашәом. Апиунтер ала уӡсар ахьулшо Голландиа заҵәык ауп. Иара иахьагьы даара ауаа бзиа ирбо транспорттә хархәагоуп. Ақыҭа иаҭаауа асасцәа зегьы пиунтерла аныҟәара, анаԥш-ааԥшра рыдыргалоит. Пиунтерла аӡсара – Гетхорн иҟоу атрадициақәа иреиуоуп. Зегь реиҳа ауаҩы игәы иаахәан дмыццакӡакәа пиунтерла аӡы дхылар илшоит амра кахха ианԥхо, аӡы анҭынчу, ианымыцәқәырԥо аамҭазы. Убасҟан апиунтер ашьшьыҳәа аӡы ихыланы инеиуеит, аӡиас ахьцо иаман ицоит. Аха аҳауа иаалырҟьан аҽеиҭанакыр, аԥша ҵысыр, ақыҭахь ахынҳәразы иуҭаххоит ажәҩақәа.
Апиунтер афранцыз хылҵшьҭра змоу аџьҵла иалырхуеит. Афранцыз аџь акыраамҭа аӡы ачҳауеит, иԥхасҭахаӡом. Апиунтер аҟаҵаразы ҩыџьа ауаа иааиԥмырҟьаӡакәа хымчыбжь аус руроуп. Апиунтер зыхә цәгьоу атранспорт хкқәа иреиуоуп. Уи ауаҩы иааихәар илшоит 15.000 евро ҳәа.
Гетхорн голландиатәи апровинциа Оверизель иаҵанакуеит. Гетхорн азааигәара иҟоуп голландиатәи амилаҭтә парк Верибениа. Раԥхьа Гетхорн даара иӷарыз қыҭан. Уи аӡбахә аӡәгьы издыруамызт, дара аголландцәа рхаҭақәагьы. Гетхорн инацәыхарамкәа иҟан қалақь хәыҷык, Блокциль захьӡыз. Уахь акәын ақыҭауаа усура ҳәа иахьцалоз.
Блокциль торфла ибеиан. Убри акәын арахь ирацәаҩӡаны ауаа заауазгьы. Аторф рхы иадырхәон рыԥхагак аҳасабала. Араҟа иҵырхуаз аторф абзоурала, Блокциль ақалақь Голландиа ахьынаӡааӡаз еицырдыруа иҟалеит. Иаарласны Гетхорнгьы аторф рыԥшааит Ақыҭа аӷарра иалҵит, уаҟа аторф аҵыхра ианалага инаркны. Дук хара имгакәа Гетхорн ахьӡ нарылаҵәеит, уи акәым Блокцильгьы аҵанарӡит.
Шәара хымԥада ишәызцәырҵуазар акәхап абри аҩыза азҵаара: изахьӡырҵазеи ари ақыҭа Гетхорн ҳәа? Ирҳәоит, а-13-тәи ашәышықәсазы абри аҭыԥ ԥшӡа ирымҩатәны иаадгылеит ҳәа уаа ҟьала-ԥалақәак. Урҭ нхарҭа рымамызт. Ари аҭыԥ даара иргәаԥхан, нхара ҳәа иаангыларц рыӡбеит.
Еиҳа-еиҳа ауааԥсыра рхыԥхьаӡара иацлон. Аӡаҵаҟа, иара убас адәқәа рҟынгьы ауаа ирбеит ирацәаны аџьма тәыҩа дуӡӡақәа. Ирыԥшаауаз аџьма тәыҩақәа есааира рхыԥхьаӡара иазҳауан. Убри аҟынтә ауаа абри аҭыԥ Гетхорн ахьӡырҵеит.  – иаанагоит аџьма,  – атәыҩа. Ақыҭа иахьа уажәраанӡагьы абри ахьӡ еиқәырханы иамоуп.
Гетхорн лассы-ласс нидерландиатәи Венециа ҳәа азырҳәоит. Иара, аиашазы, италиатәи ақалақьқәа хәыҷқәа иреиԥшуп. Гетхорн иааны анхара иалагаз ауаа Италиантәи ауп иахьынтәааз. Урҭ Нидерландиаҟа иааргеит ртрадициақәеи ркультуреи. Нидерландиатәи аҭыԥ ԥшӡаҿы италиатәи ақыҭа еиҿыркааит.
Ақыҭа ауааԥсыра
Ақыҭа иқәынхо ауааԥсыра даара еиҷаҳауеит рқыҭа аԥсабара аԥшӡара. Дара рқыҭа ахьыҟоу аҭыԥ ҵакыс иамоу еилыркаауеит, ахәгьы ҳаракны иршьоит. Урҭ рқыҭа ажәытәтәи ахаҿра амырӡра иашьҭоуп. Убри аҟынтә идыргылаӡом ҳаамҭазтәи ахыбрақәа.
Ақыҭаҿы аҩнқәа зегь хыбуп чазла. Ачазтә ҩынхыбқәа рыҟаҵара Гетхорн ақыҭа иаҷыдаҟазшьоуп. Уаҟа еснагь аҳауа бзиоуп, амшқәа каххаа иҟоуп. Амреи аԥхареи рыҟазаара ауаа ибзианы рыԥсы днаршьоит. Ақыҭауаа дара-дара злеиҭанеиааиуа аӡиасқәа ирху аӷәтәу цҳақәа роуп.
Гетхорн 30 инарзынаԥшуа ӷәтәы цҳа ҟаҵоуп. Урҭ ацҳақәа роуп аигәылацәа рыҩнқәа еимаздо. Араҟа лассы-лассы иуԥылоит шьапыла ма маланыҟәала амҩа иану ауаа.
Ишысҳәаз еиԥш, Гетхорн уиаҟара еицырдыруаз қыҭамызт. Аха ирыԥшааз аторф иабзоураны, Голландиа ахьынӡанаӡааӡо еицырдыруа иҟалеит. Аха уи мацара азхомызт адунеи аҿы еицырдыруа иҟаларц азы.
Гетхорн ахьӡ адунеи иахыҵәеит акинорежиссиор Берндт Хаанстрем ибзоурала. 1958 шықәсазы уи ари ақыҭаҿ иҭихит акомедиатә фильм «Афанфарқәа». Афильм ҭырхуан акыр мза. Убри аамҭа иалагӡаны Гетхорн иаҭааит асасцәа рацәаҩны: актиорцәа, арежиссиорцәа акиноҭҵааҩцәа. Аӡәырҩы рыблала ирбеит ари ақыҭа аԥшӡара, иџьашьахәу аԥсабара. Афильм аҭыхра анынҵәагьы урҭ рҩызцәа рыманы Гетхорн иаҭаауа иалагеит.
Еиҳарак асасцәа рацәахеит афильм апремиера анымҩаԥырга ашьҭахь. Афильм «Афанфарқәа» адырбеит раԥхьа Кантәи акинофестиваль аҟны, нас Москватәи акинофестиваль аҟны. Афильм аԥхьахә ҳәа акгьы имоуит, аха ақыҭа ԥшӡа Гетхорн ахьӡ зегьы ирыланарҵәеит.
Гетхорн иаҭаауа атуристцәа лассы-лассы амузеиқәа рышҟа инеиуеит. Зыхьӡ хара инаҩхьо амузеиқәа иреиуоуп «Ажәытәӡатәи адгьыл» захьӡу амузеи. Уи ақыҭа агәҭаны иҟоуп. Амузеи аҟны ицәыргоуп шамахамзар уаҩы иԥымло ахаҳәқәеи аминералқәеи.
Уи иацәыхарамкәа иҟоуп амыдаӷьцәақәа рмузеи. Араҟа амузеи аҭаацәа ирбар рылшоит хыԥхьаӡара рацәала формалеи, ԥштәылеи еиуеиԥшым амыдаӷьцәақәа. Амузеи аҩналара хәыда-ԥсадоуп.
Гетхорн иҟоуп даҽа музеикгьы. Уи Гистомобиль ахьӡуп. Уаҟа иубар улшоит ижәытәтәиу амаланыҟәақәа, амашьынақәа, автобусқәа, акаретақәа, афургонқәа, аскеитқәа.
Ақалақьқәеи ақыҭақәеи зегьы рҟны иҟоуп урҭ иргәылсны инеиуа амҩа хада. Гетхорн иаабац амҩақәа ракәӡам мҩақәас иҟоу, убри аҟынтә амҩа хадагьы џьашьахәуп. Уи ӡымҩоуп. Ақыҭа иаакәыршан иҟоуп, иара убри аамҭазгьы уи ҩыџьаран еиҩнашоит аӡиа хәыҷ, аӡиа ҭынч Дорпсграхт. Ақыҭа ахы инаркны аҵыхәанӡа шәалсыр, Дорпсграхт шәнапсаргәыҵа ианушәа ахы инаркны аҵыхәанӡа ижәбоит. Зны-зынла аӡиа аӡынразы иҵаауеит. Усҟан ақыҭауаа аҵаақәчараазгақәа рышьаҵан ауп ишныҟәо.
Ихадароу амҩа уангылар, Гетхорн аҭыԥ блахкыгарҭақәа зегьы убарҭахоит.
Гетхорн иқәынхо ауаажәлар асасдкылара злоу, ажәытәтәи атрадициақәа ныҟәызго жәларуп. Ирҭаауа асасцәа зегьы иреигәырӷьаны, иҿаԥхаҿаччо ирԥылоит.
Асасцәагьы ари ақыҭа ԥшӡа ахаан ргәы иҭнымҵәо иаанхоит.
Аӡәгьы издыруам, аиашазы, аршәы анырхәыцызи иахьырхәыцызи. Зегьы ираҳахьеит Александр Македонтәи Персиеи Индиеи рыр данрабашьуаз аамҭазы аршәы шифоз.
Европаҟа Китаинтәи аршәы ааигеит Марко Поло 14-тәи ашәышықәсазы. Раԥхьаӡа акәны Европа аршәы ҟазҵаз италиатәи ахәыҟаҵаҩ иоуп, Сицилиа адгьылбжьахаҿы.
Ҳаамҭазтәи аршәы, иахьа зегьы ҳаилаҳаны иаҳфо, ахьыҟаҵаз Франциа, акаҳуажәырҭа Гортони аҟноуп.
Иахьа, зегьы реиҳа еиҳаны аршәы ахьырфо Америкоуп. Америка апрезидент 1984 шықәса аршәы иашықәсны ирылаиҳәеит.
Аршәы, хымԥада, абзиарақәа амоуп, аха ацәгьарагьы узнаур алшоит. Бзиарас иамоу уи ауп – абелок рацәаны иамоуп, абелок ачырақәа рыҟалара иаԥырхагоуп.
Цәгьарас иамоу, уи ашшеи ашьақари рацәаӡаны иалоуп. Ашшеи ашьақари ауаҩы ицәеижь иаԥырхагоуп, насгьы ицнаҵоит.
Раԥхьаӡатәи ашәыр иалху аршәы цәырҵит машәыршәа 1905 шықәсазы. Френк Еферсон захьӡыз, 11 шықәса ирҭагылаз аҷкәын хәыҷ, аӡи апорошок фҩыхааи ирылхны агаз змоу аӡы хаа аҟаҵара аҿын. Уи иоуз амаҭәашьар лабала еилирхуан. Уахык агазтә ӡы аҟаҵаразы априбор адәахьы ихашҭит. Ашьыжь Френк данааԥш илаба иақәҵаан иҟан. Уи аҵаа агьама хаан. Убри акәхеит раԥхьаӡатәи ашәыр иалхыз аршәы захьӡызгьы.
18 шықәса анихыҵ, Френк Еферсон ашәыртә ршәы аҭыжьра далагеит.
Аршәы иалхны иҟауҵар алшоит даара ихаау аторт. Асахьаҿы шәара ижәбоит адунеи аҿы зегь реиҳа идуу аршәы иалху аторт. Уи аторт Канада ирӡит. Уи аҟаҵаразы ахәыҟаҵаҩцәа уахгьы-ҽынгьы аусура иаҿын.
Аторт дуӡӡа архиаразы, ахәыҟаҵаҩцәа рхы иадырхәеит 9.000 килограмм аршәы.
Уаҩы иимбац аршәы ҟарҵеит аршәыҟаҵарҭатә фирмак аҟны. Аршәы еиуеиԥшым аформақәа амоуп. Ари аршәы анимациатә фильм аперсонаж – Микки Маус исахьа аҭан иҟаҵоуп. Ари аршәы аманго ашәыр афҩы лаҳа-лаҳауа иахылҵуеит. Аманго – ихаау тропикатә шәыруп. Ари аршәы акәзар еицырдыруа америкатәи актриса Мерилин Монро лсахьа амоуп. Уи аҵыҵындреи ахҷаҭи ргьама ахукаауеит.
Ари Диснеи ианимациатә фильмқәа рперсонаж ақәача Дональд ауп. Аршәы Дональд абанани ашоколади ргьама амоуп.
Аршәы ауаа рымацара ракәым бзиа избо. Аԥстәқәагьы уи даара иргәаԥханы ирфоит. Аԥхын, ашоура ӷәӷәа аныҟоу зоопаркқәак рҟны аԥстәқәа аршәы рҿарҵоит.
Италиатәи аршәы аҟаҵаразы иаҭахуп 500 (гр.) ахҷаҭ, 180 гр. ашьақартә сақә, 5 – кәтаӷьк, 70 гр. ашоколад еиқәаҵәа.
Акәтаӷь агәи ашьақар сақәи ибзиан иҩтәуп, ишкәакәаӡа иҟалартә еиԥш. Акәтаӷь ахӡы анацәԥы ишьҭнахуа аџьыкахыши еилаԥсаны иҩлатәуп, ашәах кьакьаӡа иҟалаанӡа.
Хазы иҩтәуп ахҷаҭ. Аҵыхәтәан иҩны иҟоу амасса ҭынч-ҭынч еилырхуа ашоколад ххны иалаԥсатәуп.
Аршәы аконтеинер иҭаҵаны ҩ-сааҭк иреиҵамкәа арҵаага иҭаргылатәуп.
Аҳаирплан – зегь реиҳа иласу, иманшәалоу, икомфорту рныҟәагоуп (транспортуп). Аха ҳаирпланла аԥырра ашәарҭарагь ацуп. Зны-зынла аҳаирплан шнеиуа аԥырра иааҟәыҵны ҵаҟа ианкаҳауагь ыҟоуп. Ари еиԥш акаҳара даара ишәарҭоуп, аҳаирплан аҭахарахьы инанагоит. Ари еиԥш арыцҳарақәа авиациатә машәыр дуқәа ҳәа ирышьҭоуп.
Авиациатә машәырқәа зыхьуа аҳаирпланқәа еиҳарак игәаҭам роуп, мамзаргьы аҳаирплан аԥырраан аԥырҩы иҟаиҵаз агха иахҟьаны амашәыр бааԥс ҟалар алшоит. Даара иуадаҩу акоуп аҳаирплан адгьыл аҿы артәара. Уи аҳауаҿ уаҳа наҭахымкәа ибзиаӡан иԥыруазар алшоит, аха иантәо аамҭазы авариа ахьыр ауеит. Аҳаирплан артәараан, ихадароуп ҳәа иԥхьаӡоуп, адгьыл аҟынтәи ииашоу адҵақәа аԥырҩы иҭара, аҳаирплан тәар ахьыҟало аҭыԥ азы. Апилотгьы урҭ адҵақәа еиламгакәа, дахымҟьакәа инаигӡар ауп.
1. Тенерифе арыцҳара ду – уи ҟалеит 1977 шықәсазы, Канартәи адгьылбжьахақәа ирыҵанакуа Тенерифе адгьылбжьахаҿы. Аҳауаҿ еиҿасит Америкатәи арратә ҳаирплани Даниатәи апассаџьыртә лаинери. Иҭахеит 583-ҩык ауаа. Адунеи аҿы реиҳа идуу машәырны, ихлымӡаахны иԥхьаӡоуп.
2. Иапониатәи абоинг амашәыр ду иақәшәеит Токио, 1985 шықәсазы. Аҳаирплан техникала цқьа аԥырра иазыхиамызт, ианҩышьҭԥраа иаразнак итҟәацит. Уи иахҟьаны иҭахеит 520-ҩык ауаа.
3. Ниу Дели иҟалаз аҳаирпланқәа реиҿасра.
Ниу Дели аҳаирбаӷәаза инацәыхарамкәа еинҟьеит Казахсҭантәи аҳаирплани Саудтәи Аравиа аҳаирплани. Уи аинҟьара мзызс иамаз, иԥырны иааиуаз аҳаирплан адгьыл аҟынтәи ииашамкәа аинформациа ахьаиуз ауп. Иара убасгьы аказах ԥырҩы англыз бызшәа ахьизымдыруаз иахҟьаны, адгьыл аҟынтәи иаарышьҭуаз адыррақәа ииашаны изеилымкааит. Уи аҳаирплан иҭаз апассаџьырцәа аӡәызаҵәыкгьы иԥсы ҭаны днымхеит, Саудтәи Аравиа аҳаирплан иҭаз ауаа рахьтә ҩыџьа заҵәык рыԥсы еиқәхеит. Ари амашәыр ду аан иааидкыланы 349-ҩык ауааԥсыра ҭахеит.
4. Париж азааигәаратәи амашәыр ду.
1974 шықәсазы, Париж азааигәара иҟоу абнаҿы Ҭырқәтәылатәи аҳаиртә цәаҳәақәа иртәу аҳаирплан иахьит авариа. Уи зхараз ашьҭыхгатә борт амардуан аартны иахьаанхаз ауп. Аҳаирплан иҭатәаз ауаа зегь ҭахеит. Урҭ 346-ҩык ыҟан.
5. Индиатәи аҳаирплан аԥжәара.
1985 ш. азы Индиатәи аҳаирплан Атлантикатә океан иахыԥраауан, иалырҟьан аҳауаҿ иԥжәеит. Аԥжәара зыхҟьаз атеррористцәа арадио иҭаҟарҵаз абомба акәын. Аҳаирплан каҳаит аԥжәара ашьҭахь. 329-ҩык апассаџьыр иара уаҵәҟьа иҭахеит.
6. Аҳаирплан аҩныҵҟа амцакра.
1980 шықәсазы Саудтәи Аравиа аҳаирплан аҩныҵҟа амца акит. Амца асалони аԥырыҩцәа ркабинеи иҭалеит. Аҳаирплан шыншеибакәу иблит, ауаагьы реиқәырхара залымшеит. Иҭахеит 301-ҩык. Амцакра зыхҟьаз рзышьақәмыргылеит.
7. Америкаа рыгха.
1988 шықәсазы Америкатәи аибашьыгатә ҳаирплан Ирантәи апассаџьыртә ҳаирплан иеихсит, иагьканажьт. Аиашазы ари аибашьыгатә боинг цәҟьарас иамаз ауаа згоз аҳаирплан акәмызт, аха дара ирцәеилагеит, аибашьыгатә боинг аҭыԥан икарыжьит апассаџьыртә ҳаирплан. Иҭахеит 290-ҩык ауаа.
Авиациатә машәыр дуқәа ҟалоит уарла-шәарла, аха аҳаирплан анкаҳауа зыԥсы ҭаны иаанхо даара имаҷҩуп. Убри аҟынтә аҳаирплан акаҳара уамакала ишәарҭоуп. Аҳаирплан бзиаӡан игәаҭазар, аԥырыҩгьы игәцаракны иныҟәицозар, ҳаирпланла аԥырра ауаҩы изы ишәарҭам, егьыманшәалоуп.
Маикл Џьордан адунеи аҿы еицырдыруа спортсменуп, дымҵәышәымпыласҩуп. Уи изныкымкәа аолимпиатә медалқәеи, егьырҭ аԥхьахәқәеи дрыԥсахахьеит. Џьордан дахьыспортсмену мацараз акәӡам дзырдыруа, уи дагьбизнесменуп.
Џьордан иаразнак ала ас деицырдыруа дҟамлеит. Иара иԥсы ахьынӡаҭаз аџьабаа ибон, иҽадцаланы аус иуан, аспорт иҽазыҟаиҵон. Игәы иҭаз, ихықәкы анагӡара дашьҭан шьаҿа-шьаҿа, игәыхәтәы дахьӡеит дааҟәымҵӡакәа иусура абзоурала.
Маикл Џьордан диит 1963 шықәса, жәабран 17 рзы Бруклин. Иашьа Ларри иареи ирызҳауан аусуҩы ӷар иҭаацәараҿы. Маикл 5-шықәса ихыҵуан иҭаацәа Аҩадатәи Каролинаҟа нхара ианиасуаз. Аспорт аганахь ала абаҩхатәра шилаз гәазҭаз иаб иоуп. Данқәыԥшыз Маикл иаб даара қәҿиарала ихәмаруаз мҵәышәымпыласҩын. Уи 6-шықәса зхыҵуаз иҷкәын хәыҷ иазыҟаҵара далагеит. Маикл 10-шықәса анихыҵ, иаб апрофессионалтә азыҟаҵаҩ дизиԥшааит. Маикл абжьаратә ҵара иоуит Аҩадатәи Каролина. Аҵара бзиан изҵоз аҵаҩцәа дреиуан. Ашкол даналга ашьҭахь иԥсҭазаара зегьы амҵәышәымпыл иазикит.
Маикл ихәмаршьа ахәаԥшцәа даара иргәаԥхон. Ахәаԥшцәа ирацәаҩӡаны иара дызлаз ахәмаррақәа рахь иныҟәон. Маикл аԥхьахәқәа рацәаны иоухьан, хынтә зегь реиҳа зыхә ҳараку ахәмарҩы ҳәа ихьӡ рҳәахьан. Сезонк ала 3.000 очко игахьан. Даҽа хәмарҩык илымшацыз илиршахьан. Аспорттә еихьӡарақәа Маикл ахьӡ дуи аԥара рацәеи ирҳартә аҭагылазаашьа ирҭеит. Уи дҭырххьан акыр аӡыргаратә роликқәа рҟны. Зегь реиҳа ирылаҵәаз акакәыны иҟалеит Наик афирма аӡыргараз иҟаҵаз аролик.
Ԥыҭраамҭак ашьҭахь иаалырҟьаны амҵәышәымпыл асра даҟәмҵит. Уи даара ирзымбатәбарахеит, ргәы иалсит иара ихәаԥшцәагьы, икоманда иалахәызгьы. Амҵәышәымпыл анынижь ашьҭахь, Маикл абеисбол ахь диасит. Абас еиԥш аспортсмен ихымҩаԥгашьа зыхҟьаз иаб иԥсроуп. Уи иаб иқәлан ддырҳәит, дагьыршьит. Ари ахҭыс убри аҟара Маикл ишьара дықәнарҟьеит, амҵәышәымпыл асра зынӡа иаанижьырц иӡбеит. Аха ҩышықәса рышьҭахь еиҭа ахәмарра далагеит. Дхынҳәит иара ахәмарра дахьалагаз, икоманда Чикаго Буллс ахь. Иагьазааигеит аиааира ақәҿиара дуқәа. Уи ашықәсан Чикаго Буллс ачемпионат иааиааит. 2003 шықәсазы Маикл Џьордан ихиркәшеит ахәмарҩы икариера. 2006 ш. азы 17 шықәса дызцынхоз иԥҳәыси иареи еилыҵит. Иахьа уи иҷкәын еиҳабы Џьеффри дицхраауеит. Џьеффри иаб ишьҭра дықәлеит. Иаргьы даара дымҵәышәымпыласҩы бзиоуп. Иангьы иабгьы рыҷкәын иқәҿиарақәа ирзыҳаҵҳаҵоит. Иахьа Маикл Џьордан дынхоит Иллиноис, Хаиланд парк аҟны, абизнес инапалакуп.
Марк Твен – америкатәи шәҟәыҩҩы дууп. Иара ибаҩхатәреи иааирԥшуа аиумори адунеи ахьынӡанаӡааӡо аԥхьаҩцәа аршанхоит. Марк Твен ишәҟәқәа аинтерес дуи алахҿыхреи рыҵоуп, егьырҭ абызшәақәа рылагьы.
Марк Твен диит Флорида ақалақь аҿы. Иаб даара илеишәа цәгьан, иан лакәзар лҟазшьа бзиан, длахҿыхын. Марк Твен иан лҟынтәи анцәа илеиҵеит аиумори, аҟазшьа бзиеи, алахҿыхреи. Ашәҟәыҩҩы данхәыҷыз иан изеиҭалҳәон ирацәаны ажәабжьқәа. Ахәыҷы даара дцыхцыхын, дласын, аха иан изеиҭалҳәоз ахҭысқәа ибзиан игәникылон, ихшыҩ рзышьҭны дырзыӡырҩуан. Зфантазиа ҭбааз ан еиҭалҳәоз ажәабжьқәа рыла аҷкәын аҩра игәацԥыҳәо дҟалҵон. Марк иаб заа дҭахеит. Иара аусура далагар акәхеит.
Раԥхьа аус иуан атипографиаҿы. Уаҟа аусура даара иуадаҩын. Марк хәыҷы дахьыцәоз ашьҭаларҭаҵәҟьа имамызт. Нас ажурнал ахь усура диасит. Ажурнал азы иҩуан астатиақәа, иааԥмырҟьаӡакәа аус зуаз корреспондентс дыҟан. Ԥыҭрак ашьҭахь диасит Ниу-Иоркҟа, кьыԥхьҩыс аусура далагеит. Хәылбыҽхала абиблиотекахь дныҟәон. Уаҟа ирацәаӡаны ашәҟәқәа дрыԥхьон, ашкол аҟны аасҭа аинформациа еиҳаны абиблиотекаҿ иԥшаауан. Марк Твен иажәабжьқәа кьыԥхьын убри аамҭазы аҭыԥантәи агазеҭ аҟны.
Марк Твен иԥсҭазаараҿы акрызҵазкуа хҭысны иҟалеит ӷбала иныҟәара. Иара даара дигәаԥхеит аӷба акаԥдан. Ашәҟәыҩҩы аӷбаҿы аус иурц иӡбеит. Ҩышықәса аҵара иҵон каԥданс аҟаларазы.
Аӷбаҿы иусураан Марк Твен дахьцалакгьы иҩыгеи ибӷьыци еснагь ицын, дзықәшәоз ахҭысқәеи адиалогқәеи зниҵоз. Усҟан анҵамҭақәа зыҟаиҵоз ихаҭагьы издыруамызт. Дышәҟәыҩҩхарц амалахазгьы игәы иҭамызт. Уи раԥхьаӡатәи иажәабжь иҩит 30 шықәса анихыҵ. Ажәабжь даара аԥхьаҩцәа иргәаԥхеит. Иреиӷьу жәабжьны ирыԥхьаӡо иалагеит. Ашәҟәыҩҩы ари џьеишьон, изеилкаауамызт аԥхьаҩцәа бзиарас иадырбалоз. Аԥхьаҩцәа иргәаԥхоз, Марк Твен гәаартыла, аиумор аҵаны дахьыҩуаз акәын.
Хәыҷы-хәыҷла ашәҟәыҩҩы ихәҭа ҩымҭақәа игәаԥхо далагеит. «Том Соиер ихҭысқәа» – адунеи иқәынхо ахәыҷқәа зегьы ибзиан ирдыруа ҩымҭоуп. Ари ашәҟәаҿы иаарԥшуп ахәыҷқәеи, ахбыџқәеи рыԥсҭазаара. Урҭ дара рықәра зықәроу ахәыҷқәа излареиԥшым акгьы ыҟам. Аха изықәшәо ахҭысқәа убриаҟара иџьашьахәуп, аԥхьаҩцәа хәыҷқәа абри еиԥш аҩымҭа иалахәзар, иафырхацәаны иҟазар рҭахуп.
Ашәҟәаҿы ахәыҷқәа ҳәатәхамҵацәоуп, рхымҩаԥгашьа адуцәа аргәаауеит, аха рыгәқәа разуп. Аҩымҭаҿ иаахтны иҳәам, ахәыҷқәа уаа рызқәоуп ҳәа, аха уанаԥхьо иумбарц залшом уи ус шакәу. Насгьы иуныруеит иара автор ихаҭа даара ахәыҷқәа бзиа ишибо.
Марк Твен иман хҩык аԥҳацәа. Аха уи инасыԥ нагӡамхеит. Иԥҳәысгьы ихҩыԥҳацәагьы ҭахеит. Убас шакәызгьы игәы камҳаит, аус шиуц иуан, ихы аҵамырхакәа аԥсҭазаара аӷьараҳәа далагылан. Дыздыруаз зегь иара иҩызара иеилаҳауан. Зыԥсҭазаара абриаҟара иуадаҩыз, злахьынҵа цәгьаз ашәҟәыҩҩы иҩымҭақәа лафла, иуморла иҭәуп. Дзықәшәаз арыцҳарақәа ишәҟәқәа ирнимырԥшит.
Марк Твен америкаа зегь реиҳа бзиа ирбо шәҟәыҩҩуп, зегь еицырдыруа тәылауаҩуп.
Азҵаара: Еидҵоу Америкатәи Аштатқәа апрезидентс дҟалар аԥҳәыс, хьӡыс иоуазеи уи лыԥшәма?
Аҭак: Актәи аџьентельмен.
Еидҵоу Америкатәи Ашҭатқәа рҟны актәи аледи ҳәа илышьҭоуп апрезидент иԥшәмаԥҳәыс. Актәи аледи лаҳасабала аҟазаара ус имариам. Уи ауалафахәы лоуам. Еснагь ауаа дрылагылоуп. Лара америкаа русқәеи, дара зызҿлымҳау апроектқәеи ирыдҳәаланы ауаа драцәажәаратә аҭагылазаашьа лымоуп. Акыр шықәса уажәаԥхьа актәи аледицәа ртәылаҿы ауаа ӷарцәа рыԥсҭазаара аиӷьтәреи, урҭ рынхарҭақәа рыкәша-мыкәшеи, ршколқәеи, рбиблиотекақәеи рырҽеиреи, зықьҩыла ахәыҷқәа рыԥсҭазаара аиӷьтәреи рзы аџьабаа ду рбон.
Актәи аледицәа џьоукы рыхьӡқәа еиҳа ирылаҵәаны иҟалеит, егьырҭ раасҭа. Урҭ рахьтә џьоукы еиҳа ргәацԥыҳәан рхы аадырԥшуан, рыуаажәлар русқәа еиҳа ирзыҳаҵҳаҵон.
Ари ашәҟәы рызкуп хҩык инарылукааша актәи аледицәа. Шәара шәырԥыларан шәыҟәоуп Елеонора Рузвельти, Жаклин Кеннедии, Хиллари Родам Клинтон.
Шәара ижәдыруазма?
Џьорџь Вашингтон президентс даныҟаз, уи иԥшәмаԥҳәыс Марта шлыхьӡыз ауаа ирыздыруамызт. Ҽнак зны Марта дшаауаз, ауаа данырба – «Нагӡара лықәзааит Леди Вашингтон!» – ҳәа ҿыҭуа илԥылеит. Убри аамышьҭахь ауп актәи аледи ҳәа атермин рхы иадырхәо ианалагаз. 1934 шықәсазы уи ажәар иалалеит.
Апрезидент: Франклин Делано Рузвельт.
Даналырхыз ашықәс: 1932.
Аҩны шкәакәаҿ иҟазаара аамҭа: 1933-1945.
Актәи аледи лҳәамҭа: «Аӡәгьы мчыла инапахьы уизаагом, уара иуҭахымкәа».
Елеонора Рузвельт даара иӷәӷәаз актәи аледицәа дреиуан. Уи лыԥшәма, Франклин Рузвельт президентс дыҟан иуадаҩыз аамҭақәа рзы. Урҭ аҩны шкәакәахь аиасра рықәшәеит 1930 шықәсазы, Адепрессиа ду ҳәа ззырҳәоз аамҭазы. Усҟан аҳәынҭқарраҿы аусура аҭыԥқәа узыԥшаауамызт, ауаа амамзаара иаргәаҟуан. Рузвельт иԥшәмаԥҳәыси иареи Аҩны шкәакәаҿ инхон а-30-тәи ашықәсқәа рыбжаранӡа, Америка аҩбатәи адунеизегьтәи аибашьра ду аҽаланархәаанӡа.
1939 шықәсазы Вашингтон ақалақь Аконституциа Азал аҟны еицырдыруа америкатәи ашәаҳәаҩ Мариан Андерсон лықәгылара азгәаҭан. Аха «Америкатәи ареволиуциа аҭыԥҳацәа» ҳәа зхы иазызҳәоз агәыԥ иалахәыз абри азал аҿы Мариан ашәаҳәара азин лырымҭеит. Уи дзыхдырҟьоз уи ауп, Мариан дафроамерикан ҭыԥҳан. Елеонора Рузвельт ари еиԥш адискриминациа (азин еилагара) лзымычҳакәа даҿагылеит, протестк аҳасабала агәыԥ далҵит. Убри аамышьҭахь Мариан Андерсон ааԥхьара лылҭеит, Линкольн имемориал аԥхьа ашәа лҳәарц азы. Уи 75 нызықьҩык ауаа ирбеит. Миллионҩыла ауаа Андерсон лыбжьы хаа радиола иазыӡырҩит.
Елеонора лыԥсы ахьынӡаҭаз аус луан, аҭаацәа беиа дшырхылҵызгьы. Раԥхьаӡа репортерс, нас агәыҳалалратә усқәа лнапы рылакын, лыда ԥсыхәа змамыз ауаа дрыцхраауан. Апрезидентцәа рыҳәсақәа рахьтә лара раԥхьаӡа акәны адунеи атәылақәа рацәаӡаны дрылсит, ажәларқәа рыԥсҭазаашьа лбеит. Уи зегьы апрезидент Рузвельт изеиҭалҳәон, лара илбаз-илаҳаз, лԥышәа ималдон.
Аибашьра ду анцоз Англиеи Аокеан Ҭынч амрагыларахьтәи ахәҭаҿы еибашьуази асолдатцәа дырҭаахьан. Шәҩыла ихәны иҟаз аибашьцәа днеины илбон, дырԥылон, дрыҿцәажәон.
Елеонора Рузвельт апрезидентцәа рыҳәсақәа рахьтә аполитикатә аусура знапы алакыз рыбжьара драԥхьатәихеит. Уи аполитика лнапы шалакызгьы, адунеи аҿы деицырдыруа дҟалеит актәи аледи лыҳасабала. 1945 шықәсазы лара лыԥшәма, апрезидент Рузвельт иԥсҭазаара далҵит ихьуаз ачымазара – аполиомиелит иахҟьаны.
Апрезидент: Џьон Фицџьеральд Кеннеди.
Даналырхыз ашықәс: 1960.
Аҩны шкәакәаҿ иҟазаара аамҭа: 1961-1963 ш.ш.
Актәи аледи лҳәамҭа: «Иҟоуп ирацәаны амҩа кьаҿқәа уҷкәын изы адунеи злаурҭбаауа. Ашәҟәқәа рыбзиабара – урҭ рахьтә зегь иреиӷьу мҩоуп».
Жаклин Кеннеди диит, егьлызҳаит Ниу-Иорк. Уи даара бзиа илбон аҽқәеи аҽықәтәареи, иҭацәны илоуаз лаамҭа зегьы аҽқәа рааигәара илхылгон. Лара аколлеџь даналга, Вашингтонтәи агазеҭ «Џьекки» аҿы фотокорреспондентс аус луан. Убасҟан, 1952 шықәсазы ауп Џьон – «Џьек» Кеннедии лареи анеибадырыз.
«Еидҵоу Америкатәи Аштатқәа рпрезидентс сҟалоит, хымԥада» – ҳәа леиҳәеит уи усҟан. Шықәсык ааҵуаны Џьек дсенаторхеит. Урҭ еибагеит 1953 шықәсазы. Президентс Кеннеди далырхит 1960 шықәсазы. Кеннедиаа рҭаацәара Аҩны шкәакәахь ииасит рхәыҷқәа аҩыџьагьы – хышықәса зхыҵуаз Керолаини, аԥшқа Џьони рыманы.
Жаклин актәи аледи анлакәха, Аҩны шкәакәахь иналыԥхьеит Америка зегьы. Хаҭалатәи лтур аан Си би Ес аоператорцәа дҭырхуан.
Жаклин Аҩны шкәакәа музеины иҟаларц дашьҭан. Ибеиоу уи аҭоурых изҭаху зегьы идлырбарц. Актәи аледи, аҿыханҵеи абалети реиԥш иҟаз акрызҵазкуа аҟазара ахкқәа рыҿиара дацхраауан. Жаклин Кеннеди америкаа бзиа дырбеит лыстил, модала лҽеилаҳәашьа, аамысҭашәала лхымҩаԥгашьа рзы.
1963 ш. азы апрезидент Кеннеди дыршьит. Лара иаалырԥшуаз ачҳареи, илыхьыз арыцҳара ду шылхылгози рыла адунеи зегь лыршанхеит. 1978 шықәса инаркны 1994 шықәсанӡа ачымазара бааԥс лыхьны дагаанӡа, актәи аледи дынхон, аусгьы луан Ниу-Иорк.
Апрезидент: Уилиам Џьефферсон Клинтон.
Даналырхыз ашықәс: 1992
Аҩны шкәакәаҿ иҟазаара аамҭа: 1993-2000 шш.
Актәи аледи лажәқәа: «Адемократиа идемократиаҵәҟьахом уи аԥҳәыс лыбжьы алыҩны иумаҳауазар».
Хиллари Родам аҵара лҵон Иельтәи ауниверситет, азиндырратә факультет аҿы, аиурист қәыԥш Билл Клинтони лареи анеибадырыз. Ауниверситет ианалга ашьҭахь урҭ еибагеит, нхара ҳәа ииасит Арканзасҟа, Ахра хәыҷы ҳәа изышьҭоу аҭыԥ ахь. Хиллари дукатс аус луан, Арканзастәи азиндырратә школ аҿгьы рҵаҩыс дыҟан. Билл Клинтонгьы азиндырразы алеқциақәа дрыԥхьон. Ԥыҭрак ашьҭахь Арканзас агубернаторс далырхуеит. 12 шықәса Хиллари Арканзас актәи аледи лакәын.
Америка актәи аледи лаҳасабала Хиллари Клинтон ауааԥсыра ргәабзиарахьчара аиӷьтәра аус адылулон. Ахәыҷтәы иммунитет иазкны ажәахәқәа рыла дықәгылон. Агәабзиарахьчаратә проектқәа рынагӡаразы аԥара алалгалон.
Апрезидент илыдигалт Хиллари агәабзиарахьчара амилаҭтә реформа анапхгараҭара. Апрезидентцәа рыҳәсақәа рахьтә Хиллари драԥхьатәиин, зыԥшәма аҳәынҭқарра ахадас иҟазаара аамҭазы, аҳәынҭқарратә, аофициалтә позициа аарԥшра знапы ианыз. Аӡәырҩы ргәы ишаанаго ала, Хиллари Клинтон егьырҭ актәи аледицәа раасҭа еиҳа анырра ҟалҵон, лажәа еиҳа акраҵанакуан. Уи лыԥшәма иполитика асхема шьақәзыргылазгьы лара лоуп. Егьырҭ реиԥш лыҽцәырымгакәа акәӡамызт уи аус шылуаз.
2000-тәи ашықәсазы Хиллари Клинтон Ниу-Иорк аштат аҟынтә сенаторс далырхит. Апрезидентцәа рыҳәсақәа рахьтә лараӡә-заҵәык лоуп Еидҵоу Америкатәи Аштатқәа рсенат ахь иалырххьоу.
2009 шықәсазы Хиллари Клинтон Еидҵоу Америкатәи Аштатқәа рҳәынҭқарратә маӡаныҟәгаҩыс дҟаҵан. Актәи аледицәа ҳәа ззырҳәоз рахьтә Хиллари Клинтон заҵәык лакәхеит абри аҩыза амаҵура ду аанызкылаз.
Аҷандар абӷьыҵлақәа рахь иаҵанакуеит: аԥхын иаҵәабӷьыла ихҩоуп, ҭагалан иҩеижьхаз абӷьқәа канаԥсоит. Аҷандар даара иаухоит, аура – 50 метра, ашәпара – 18 метра рҟынӡа инаӡар алшоит.
Аҷандар ацәа цәиаҵәа-цәышны иҟоуп, уи иазҳацԥхьаӡа ацәақәа тҟәацны, иахыԥԥы ацара иалагоит. Аҷандар даара ирласны иазҳауеит, акыршықәсагьы ннаҵыр алшоит, – 200 шықәса рҟынӡа инеир. Аҷандарҵла иалҵуа амҿы аус адулара маншәалоуп, уи иалхны аҩнымаҭәа ҟарҵоит.
Аҷандар абӷьы аԥстәы ашьапы асахьа амоуп. Абӷьы ацәа ҟәымшә-ышәуп, уи зку ахәҵәы аууп. Иаҿало ашәыр шьацԥшшәылоуп, аҳәаса иаҟароуп. Адәахьала ахәы ақәуп, амахә излаҿоу ахәҵәы аууп. Ашәыр ҭагалан икаԥсаӡом, аӡын аҵла ишаҿоу иахнагоит, ааԥынразы аҽаанартуеит.
Аҷандар аҳауа зрыцқьо ҵланы иԥхьаӡоуп. Уи ишҳамырку амаҭәашьар рацәаӡаны иаднакылар алшоит, иара убри алагьы аҳауа арыцқьоит. Аҷандар ҵла дууп, ашәшьыра иҟанаҵогьы даара иҭбаауп. Ашоура ӷәӷәақәа раан ауаҩы иԥсы изыршьо, ахьшәашәара изҭо ҵлоуп. Иара убасгьы уи иааннакылоит аԥшеи абжьы цәгьеи, убри аҟынтә уи еиҭарҳауеит аӡиасқәеи амшыни рҿықәқәа рҿы. Аҷандар ҵла даара иԥшӡоуп, убри ауп ақалақьқәа рҿы изеиҭарҳауа, аллеиақәа зыҟарҵо. Урҭ ыҟоуп Қарҭ ақалақь аҿгьы. Ҳара ҳаҳҭнықалақь аҩныҵҟа ирацәоуп аҷандар ҵлақәа. Уи аҵла иамоу ара еиқәыԥхьаӡоу абзиарақәа рыдагьы, иҟоуп ауаҩы иахьиԥырхагоугьы. Ауаа рацәаҩны уи рныруеит: аҷандар аллергиа цәырызго ҵлоуп. Ааԥынра анааилак, уи аҵла шәҭны, ахәы иақәу анканаԥсо, ауаа шьоукы-шьоук адәахьы адәылҵраҵәҟьа иацәшәоит. Ицәырҵуеит аллергиа – иуадаҩхоит ауаа рыԥсыԥ алагаҩагара, аимҳәара иалагоит, рылаӷырӡ аауеит, уб. иҵ. Убри аҟынтә аӡәырҩы аҷындар ҵла бзиа ирбаӡом.
Адунеи аҿы ирацәоуп аҷандар ахкқәа. Урҭ рахьтә иҟоуп аҵыхәанӡа иҭҵаамгьы. Иабауԥыло нас арҭ аҷандар хкқәа:
Аҩнытә ҷандар – ари ӡынгьыԥхынгьы ииаҵәоу аҷандарқәа рахь иаҵанакуеит. Иуԥылоит Лаоси Виетнами атәылақәа рҿы. Убри ада уаҳа ари ахкы џьаргьы иуԥыхьашәом.
Мексикатәи аҷандар – Иазҳауеит еиҳарак Мексика
Америкатәи аҷандар – уи лассы-ласс мраҭашәаратәи аҷандар ҳәа азырҳәоит. Иуԥылоит Аԥснгьы.
Мрагыларатәи аҷандар – уи ҿианы иҟоуп Азиа, Индиа, Китаи. Аԥсны зегь реиҳа иуԥыло ахкқәа иреиуоуп.
Калифорниатәи аҷандар – аазҳауеит Калифорниеи Мексикеи. Уи егьырҭ аҷандарқәа ирыдкылан уахәаԥшуазар, аура кьаҿуп (15 метра), ашәыр иҿалогьы ҟаԥшьуп.
Агибридтә ҷандар – уи лондонтәи ҳәа лассы-лассы иазырҳәоит. Уи абыӷьқәа аклион абыӷьқәа иреиԥшуп, убри аҟынтә ирцәеилагоит. Иазҳауеит Европа.
Кассиус Марселиус Клеи еицырдыруа Америкатәи боксиоруп. Уи 61 еицлабра ихы алаирхәит. 56 еицлабраҿ – даиааит. Клеи дыззымдыруаз уаҩ дыҟамызт. 40 ш. анихыҵуаз дычмазаҩхеит, егьаанижьит абокс. Убринахыс абокс еицлабрақәа ихы рылаирхәуамызт. Адунеи аҿы уи зегь реиҳа иӷәӷәоу боксиорк иаҳасабала деицырдыруеит.
Кассиус Клеи ихәыҷра
Кассиус диит Америка, Луисвилл ақалақь аҟны. Иҭаацәа уаа беиақәан. Кассиус данхәыҷыз иааиҭахыз зегь иман. Уи даара бзиа ибон аҿыханҵеи амузыкеи. Иаб дсахьаҭыхҩын. Кассиусгьы иаб еиԥш дсахьаҭыхыҩны дҟаларц рҭахын иҭаацәа. 12 шықәса анихыҵ Кассиус иҭаацәа ҳамҭас изаархәеит амаланыҟәа. Иара амаланыҟәа адәахьы ицәырганы, дақәтәан аныҟәара далагеит. Ус иаалырҟьан Кассиус изымдыруаз, иара иеиҳаз ҷкәына жыцәк дааидгылан, амаланыҟәа мчыла имихырц далагеит. Кассиус дгәааит, аха акгьы илымшеит. Ус иааит аполициа, Кассиус дрыҳәеит ицхраарц, ималаныҟәа ицәызгаз имырхырц. Аха аполициа ацхыраара ирымҭеит. Руаӡә, ақәԥашьа ҵатәуп ҳәа иабжьеигеит. Кассиус дгәаан аҩныҟа дхынҳәит. Убри нахыс уаҳа асахьаҭыхратә тетради акарандашьи имкит Кассиус. Иӡбеит абокс далаларц, ақәԥашьа бзиаӡан иҵарц.
Уи иԥшааит рҽахьазыҟарҵоз азал, аҽазыҟаҵаҩи иареи еибадырит. Азыҟаҵаҩ днаихәаԥш-ааихәаԥшын, мап ицәикит. Кассиус азыҟаҵаҩ диргәыбзыӷырц даара иҽазишәеит. Акыраамҭа диацәажәон, абокс иирҵарц азы. Уи агәра ииргон, знык изҵар адунеи аҿы зегь реиҳа иӷәӷәоу, зегьы еицырдыруа боксиорны дшыҟало. Азыҟаҵаҩ игәы аныԥҵәаӡа, Кассиус аринг ашҟа анеира азин ииҭеит. Аринг аҟны уи диқәшәеит апрофессионалтә боксиор. Уи аҽны ӷәӷәала дықәԥон Кассиус. Азыҟаҵаҩ игәеиҭеит ари ахәыҷы даара ҟәышк шиакәыз. Абокс аҟны амч адагьы, иаҭахуп ахшыҩ. Убри аҟынтә азыҟаҵаҩ убри аҽны инаркны Кассиус иазыҟаҵара далагеит.
12 ш. анихыҵуаз Кассиус дчемпионхахьан. Уи даиааины игеит ихадароу абоксиортә аԥхьахә – Ахьтәы напҭарԥа. Уи даара акыр иҽазыҟаиҵон. Еицырдыруа абоксиорцәеи иареи еиԥылон. Еиԥыларацыԥхьаӡа иара даиааиуан. Зегь реиҳа иӷәӷәаны дыкшон. Знык иҭаҷкәым зықәшәаз, акыраамҭа ишьарахь дзааиуамызт, дзымгыло аринг аҟны дкажьын. Зегьы Кассиус иԥылара иацәшәон. Уи Аолимпиатә хәмаррақәа дрылахәын, дхынҳәит аиааира ду иманы. Кассиус иқәԥашьа аманера ихаҭа «аԥарԥалыкь аԥырра» ҳәа дашьҭан. «Аринг аҟны ԥарԥалыкьҵас уԥырлароуп, аха ашьхыц еиԥш уцҳалароуп, ушҳам рылауҵалароуп» – иҳәон иара.
40 шықәса анихыҵуаз Кассиус Клеи бааԥсыла дычмазаҩхеит. Ихьит Паркинсон захьӡыз ачымазара. Уи уаҩы изымхәышәтәуа акоуп. Кассиус уаҳа дзықәԥомызт. Иԥҳа Леила илирҵеит абокс. Леила Клеи лаб еиԥш ларгьы адунеи дачемпионхеит. Лара дыриааит еицырдыруа абоксиорцәа аӡәырҩы. Кассиус Клеи ԥшьҩык аҳәса рҟынтә жәҩык ахәыҷқәа имоуп.
Уи ихатә ԥсҭазаараҿ дзеиқәымшәеит. Убри азоуп абриаҟарантә ԥҳәыс дзааигазгьы. Кассиус аԥсылманра идикылт. Убри ашьҭахь Муххамед Али ҳәа иарҳәо иалагеит. Иахьа уи дырдыруеит ҩ-хьӡык рыла.
2002 ш. азы Америкатәи аиҳабыра Клеи 60-шықәса ихыҵра азгәарҭеит. Иара илшамҭа дуқәа рзы изаартын аеҵәа, ианашьан аҳәынҭқарратә орден. Клеи дуӡӡа пату иқәуп Америкагьы, адунеи ахьынӡанаӡааӡогьы. Уи абокс алегенда ҳәа изырҳәоит.
(Ҵыԥх Моххамед Али иԥсҭазаара далҵит).
Аԥсаҵла – еснагь ииаҵәоу ҵиаауп. Уи иазҳауеит еиҳарак Европа, Азиа, Аҩадатәи Америка. Аԥсаҵла Қырҭтәылагьы иҟоуп. Араҟа изызҳауа еиҳарак амрагыларатәи аԥсаҵла ахкқәа ҳәа изышьҭоу роуп. Лассы-лассы иара уԥылоит Аԥсни, Мраҭашәаратәи Қырҭтәылеи, Боржомтәи аиҩхааи рҟны. Уарла-шәарла иуԥылоит Мрагыларатәи Қырҭтәылагьы.
Аԥсаӡ иалхны иҟарҵоит аҩнымаҭәа. Абӷьқәеи аҵлацәеи рхы иадырхәоит ауаа рыхәшәтәраҿы.
Уи адагьы, ахәыҷқәа ашықәс ҿыцтәи аныҳәа ргәалазыршәо акакәны иҟоуп. Еиуеиԥшым атәылақәа рҿы, иара ҳара ҳҟынгьы ашықәс ҿыц азтәи аԥсаӡ архиара традицианы иҟоуп. Убри аҟноуп еиҳарак аԥсаҵла ахархәара ахьамоу.
Аԥсаӡ аура ду змоу ҵлоуп, уи 20-50 метра рҟынӡа инаӡар алшоит. Егьырҭ аҵиаақәа излареиԥшым, уи абӷьқәа иҷыдоу аформа рымоуп, иааизыхәхәаны, ипаны иҟоуп, агәыр асахьа амоуп. Аԥсаӡ абӷьқәа агәырқәа, ма агәырбӷьқәа ҳәа ирышьҭоуп. Убри аҟынтә аԥсаӡ агәырбӷьыҵла ҳәа хьӡысгьы иамоуп.
15-20 шықәса рҟынӡа акыраамҭа иазҳауеит, нас иаҳа ирласны аизҳара иалагоит. Аԥсаҵла акыр шықәса ннаҵуеит – 200 шықәса инаркны 500 ш. рҟынӡа.
Аԥсаӡ хазы игылазар, ашәыр аҿалоит заа. Ааигәа-сигәа егьырҭ аԥсаӡқәа рацәазар, ашәыр аҿалара иалагоит еиҳа ихьшәаны.
Аԥсаӡ иаҿало ашәыр иахьӡуп аԥсаӷь. Аԥсаӷь рхы иадырхәоит ахәшәтәрақәа рзы, нас амцеиқәҵаразы, амҿеиԥш рԥхагас.
Аԥсаӡ ахьҭа ачҳауеит, аӡынра бзианы иахнагоит, аха амра бзиа избо аҵлақәа иреиуоуп.
Ашықәс ҿыц азы ҭаацәарацыԥхьаӡа аԥсаӡ дырхиоит. Уи зегь реиҳа бзиа избо ахәыҷқәа роуп. Уамашәа иубаша, издырхиои ҷыдала абри аҵла? Мамзаргьы иабантәиаауеи ашықәс ҿыц азтәи аԥсаӡ архиара атрадициа?
Ажәытәан аурымқәа ирыман абас еиԥш иҟаз, ашықәс ҿыц азы имҩаԥыргоз аҵас: еснагь ииаҵәаз адаԥҵла амахәқәа рыла иҟарҵон агәыргьын, нас аҩнашәқәа рҟны икнарҳауан. Еснагь ииаҵәоу аҵлақәа ақәра дуи, аԥсынҵреи, агәабзиареи ирсимволны иҟан. Аурымқәа агәра ргон урҭ аҵлақәа аԥсымцқьацәа рыҩны ааигәара инарышьҭуам, ацәгьа-мыцәгьа иацәырыхьчоит ҳәа.
Абжьаратәи ашәышықәсқәа рзы Германиа ԥхынҷкәын мза 24 рзы аԥсаӡ архиара традицианы ирыман. Уи аҽны акатоликцәа иазгәарҭон Адами Евеи рымш: аԥсаӡ дырхион еиуеиԥшым аҵәа хкқәа ахнырҳаланы, аԥсаӡ ахыцәқәаҿ иадыркуан амҿы, ма амажәа иалхыз амаҭ.
Уи ауаа иргәаланаршәон абиблиатә хҭыс ду, амаҭ Ева маанала, дхыхны џьанаҭ ҵла иаҿаз аҵәа ҿылхыртә, агьамагь лбартә дшыҟанаҵаз, иара убри алагьы ауаатәыҩса џьанаҭ шырцәыӡыз атәы зҳәоз.
Аамҭа ԥыҭк анца ашьҭахь, аҵәақәа рыдагьы, аԥсаӡ иахьындырҳало иалагеит егьырҭ ашәырқәеи ахаа-мыхааи. Аԥсаӡ архиарагьы даҽа ҵакык аанахәо иалагеит. Иахьа уи Адами Евеи рымш аҽны идырхиоз, џьанаҭ ҵла атәы зҳәоз акакәны иахәаԥшуам. Иахьа уи хәмарга хкыла идырхиоит, ахәыҷқәа зегь реиҳа бзиа ирбо ҵлоуп.
Тәылақәак рҟны уи Қьырса ҵла ҳәа иашьҭоуп, ҳара ҳҟны уи Ашықәс ҿыц азтәи аԥсаӡ ахьӡуп.
Еидҵоу Америкатәи аштатқәа ахьыҟоу Америкатәи аконтинент аҟноуп, еиҳа ииашан иаҳҳәозар, Аҩадатәи Америкоуп.
Иаанагои аштатқәа? Аштат – ари рацәак идуум ҳәынҭқарратә акуп, азеиԥш ҳәынҭқарра иахәҭакуп, уи иамазар алшоит иара ахатәы еиҳабыра. Еидҵоу Америкатәи Аштатқәа (ЕАА) – абас еиԥш иҟоу аштатқәа рыла ишьақәгылоуп, иахьазы урҭ рхыԥхьаӡара наӡоит 51 штат рҟынӡа. Уанӡа, арҭ аҳәынҭқарратә акқәа штатқәамызт, ахьыԥшымрагь рымамызт. 1776 ш. рҟынӡа урҭ Британиа ду аколониақәа ракәын. ЕАА раԥхьаӡа ҳәынҭқаррак аҳасабала ишьақәгылеит 13 британиатә колониа рыла. 1776 ш. ԥхынгәы 4 рзы – арҭ аколониақәа Британиатәи аиҳабыра рҟынтә рхьыԥшымра азхаҵара иаҳәеит, Британиа анапаҵаҟа иҟам, зхы иақәиҭу ҳәынҭқаррақәаны иҟаларц азы. Убри аҽны ирыдыркылеит аҭоурыхтә ҵакы змаз ашәҟәы – Еидҵоу Америкатәи Аштатқәа рхьыԥшымразы Адекларациа. Абри ашәҟәы ишаҳәоз ала, Еидҵоу Америкатәи Аштатқәа Британиа ду ишахьыԥшым ала адунеи зегьы ирыланаҳәеит. Убри азоуп ԥхынгәы 4 Америка Ахьыԥшымра иамшуп ҳәа изырыԥхьаӡо. Адекларациа анрыдыркыла ашьҭахь, ԥасатәи Британиатәи аколониақәа Еидҵоу Америкатәи Аштатқәа ҳәа хьӡыс ироуит.
Еидҵоу Америкатәи аштатқәа рхьыԥшымразы Адекларациа хыхәҭакны ишьақәгылоуп. Хәҭацыԥхьаӡа иалкаауп апреамбула, ихадароу ахәҭа, ахыркәшаратә хәҭа.
Аколониақәа рдекларациаҿ иаарԥшуп зинла аиҟарареи ахьыԥшымреи риуразы ажәлар ргәазыҳәара. Уаҟа иарбоуп Британиа ду аиҳабыра иишамкәа Америка жәлар ишрызныҟәо, урҭ рзинқәа шеиларго, убри аҟынтә ииашамкәа атәыла напхгара азҭо аиҳабыра рыԥсахра Америка жәлар азин шрымоу.
Урҭ изныкымкәа Британиа ду аиҳабыра рышҟа аҳәара ҟарҵахьан, ииашоу азакәанқәа рышьақәыргыларазы, аха зегьы лҵшәадахеит. Убри азоуп аколониақәа ихьыԥшымкәа рхала иҟазарц, Британиа ду иалҵырц зырыӡбаз. Убри азоуп урҭ ирыбжьаз аҳәынҭқарратә еимадарақәа зегь аанкыланы, мап рыцәкны аиҩызаратәи ахәаахәҭратәи еизыҟазаашьақәа рымацара рышьақәыргылара, рырҿиара нап заларкыз.
Америка Ахьыԥшымразы Адекларациа аиқәыршәараҿ алагала ду ҟаиҵеит еицырдыруа америкатәи ауаажәларратәи аполитикатәи усзуҩы, 1801 шықәсазы Еидҵоу Америкатәи Аштатқәа ахԥатәи апрезидентс иалырхыз Томас Џьефферсон.
Америкатәи ауаажәларразы Ахьыԥшымразы Адекларациа иахьагьы даара акрызҵазкуа, ихадоу документны иаанхоит. Ԥхынгәы 4 – есышықәса инеиҵыхны Еидҵоу Америкатәи Аштатқәа рҟны иазгәарҭо ҭоурыхтә мшуп.
Убас, аханатә Еидҵоу Америкатәи Аштатқәа 13 штат заҵәык ракәын еиднакылоз. Америкатәи абираҟ иалдан 7 иҟаԥшьуи 6 ишкәакәоуи ацәаҳәақәа. Иахьа 51 штат рҟынӡа ишнеихьоугьы, абираҟ аҿы ацәаҳәақәа рхыԥхьаӡара шыҟац иаанхоит, Аҳәынҭқарра злашьақәгылаз раԥхьатәи 13 штат раҳаҭыразы.
Мариа Тиуссо лмузеи ыҟоижьҭеи абар шьҭа ҩышә шықәса ҵуеит. Араҟа ицәыргоуп хыԥхьаӡара рацәала ацәа иалху афигурақәа. Мадам Тиуссо лмузеи ыҟоуп Лондон. Уи рыбла хнакуеит аҭаацәа. Аӡәырҩы абри амузеи ахь анеира рҭахуп, рҽазыршәоит. Мадам Тиуссо лмузеиқәа ыҟоуп егьырҭ ақалақьқәа рҟынгьы. Амузеи афилиалқәа уԥылоит Амстердам, Лас-Вегас, Копенгаген, Ниу-Иорк, Лос-Анџьелес, Гонконг, Берлин.
Мадам Тиуссо лҭоурых даара иџьашьатәуп. Лара илыхьӡын Мариа. Диит 1761 шықәсазы Франциа. Мариа лан маҵуҩыс аус луан аҟаза иҩнаҿы. Мариа дхәыҷаахыс аҟаза иусура дацклаԥшуан. Аҟаза ацәа иалхны иҟаиҵон афигурақәа. Мариагьы илҵеит ацәа иалхны аусумҭақәа, асахьақәа рыҟаҵара. Аҟаза дгәеиҭеит аҟыбаҩ бзиа змаз аӡӷаб хәыҷы. Уи илирҵо далагеит ацәа ауаа рсахьақәа (рфигурақәа) ралхшьа.
Раԥхьатәи афигура ҟалҵеит Мариа 16 шықәса анылхыҵуаз. Уи лхала, уаҩ дылмыцхраакәа иҟалҵеит. Раԥхьатәи афигура иҟалҵаз афранцыз поет исахьа акәын. Уи даара ҟазарала иҟаҵан.
Аамҭа ацара иаҿын. Аҟаза дыԥсит. Иҟазарҭа, афигурақәа ахьыҟаиҵоз ацех Мариа илзынижьит. Убри аамҭазы Англиеи Франциеи рыбжьара ицон аибашьра. Мариа Франциа аанлыжьын, Англиаҟа нхара диасит. Ацәа иалхыз афигурақәа Англиаҟа илгеит. Иаарласны уи Лондон иаалыртит ацәатә фигурақәа рмузеи. Уи ҟалеит 1835 шықәсазы. Мариа лмузеи аҟны ицәырган 30 фигура мацара. Урҭ 2-3 шықәса анҵлак иԥхасҭахон, еимырыҩны икаҳауан. Аха Мариа баша дтәамызт. Урҭ рҭыԥан иҟалҵон афигура ҿыцқәа, лмузеи халырҭәаауан. Еицырдыруа ауаа рсахьақәа ацәа рԥшьшьаны иалылхуан.
Зегь реиҳа аинтерес зҵаз ҟәшан Аҿаасҭақәа руада. Уаҟа ицәыргақәҵан аибашьраҿ иҭахаз асолдатцәа, ашьа рыхьшы иҟаҵаз, рфигурақәа, иара убасгьы ацәгьауцәеи ауаҩшьцәеи рсахьақәа.
Мариа дыԥсит дажәӡаны, 89 шықәса шылхыҵуаз.
1925 шықәсазы Мариа Тиуссо лмузеи аҿы иҟалеит амцакра. Амца иалаблит ирацәаны афигурақәа. Аха Анцәа иџьшьаны еиқәхеит афигурақәа злаҟарҵоз аформақәа. Афигурақәа дырҩегьых еиҭашьақәыргылан.
Иахьа Мадам Тиуссо Лондонтәи лмузеии, уи афилиалқәеи рҟны иҟоуп зқьыла ацәа иалху афигурақәа. Урҭ еицырдыруа ауаа рсахьақәа роуп. Араҟа иубар улшоит актиорцәа, амузыкантцәа, акәашаҩцәа, аполитикцәа, аҵарауаа, аспортсменцәа, акралцәа рҭаацәара иаҵанакуа ауаа рсахьақәа, иара убасгьы еицырдыруа ацәгьауцәа рсахьақәа.
Ацәа иалху афигурақәа рыҟаҵара даара иуадаҩу, акыр аамҭа зҭаху процессуп. Фигурацыԥхьаӡа рыҟаҵара 4-мыз аҭахуп, руак 20-ҩык инеиҳаны ауаа аус адырулароуп. Афигурақәа ршәуеит еиуеиԥшым аԥштәқәа рыла. Урҭ рхахәқәа злырхуа ауаа рыхцәоуп.
Уара Лондон унанагар, хымԥада, уаҭаа Мадам Тиуссо лмузеи.
Ахақәиҭзааразы Ахартиа дуӡӡа – ари 1215 шықәсазы Англиа ирыдыркылаз, иахьа адунеи аҿы еицырдыруа документуп. Лассы-ласс уи – Магна Карта ҳәа азырҳәоит. Хартиа – ари азакәанқәа, мамзаргьы хаз игоу зинқәак зну документуп.
1215 шықәсазы Римтәи Папеи, акрал Џьон Дгьылда ҳәа зарҳәози, англыз баронцәеи рыбжьара иаԥҵан Ахақәиҭзааразы Ахартиа дуӡӡа. Убри Ахартиа ишаҳәоз ала, акрал еиҵеитәыр акәын иара имчра, егьырҭ инапаҵаҟа иҟаз зегь реиԥш азакәани аусӡбара иаднакылоз ақәҵарақәеи зегьы дрықәныҟәар акәын. Насгьы идыруазар акәын иара имчра шҳәаадам.
Акрал Џьон Дгьылда ахартиа иаднаҵоз аҭагылазаашьа идикылон, дақәшаҳаҭын, аха аиашаҳәаразы, инаигӡомызт. Егьа ус акәзаргьы амчра змаз рзы ари адокумент аҵакы ӷәӷәа аман, уи рхы иадырхәон рзинқәа ахьчаразы.
Ахақәиҭзааразы Ахартиа дуӡӡаҿ иарбан абарҭ азинқәа: иаҳҳәап зхы иақәиҭу атәылауаа ирыман аҭынхатә мазара аҭареи аиуреи рзин, урҭ ахарџьқәеи ашәахтәқәеи рҟынтәи рхы иақәиҭтәын. Ахартиа аусӡбара азин рнаҭон зегьы, атәылауаа зегьы азакәан аҿаԥхьа еиҟароуп ҳәа рыланаҳәон. Азакәан иқәныҟәар акәын зегьы – акрал инаиркны баша атәылауаа рҟынӡа.
Ахақәиҭзааразы Ахартиа дуӡӡа апарламент аԥҵара иацхрааит. Уи амонарх (аҳәынҭқар) изинқәа ԥнакуан, амчрагьы еихнашон. Абри ахҭыс дарбанзаалак атәылауаҩ азинмчхара иманы, изинқәагьы азакәан иахьчо дҟанаҵон.
Афранцыз револиуциа Франциа, иара Европа зегьы аҭоурых аҟынгьы даара акрызҵазкуа хҭысны, цәырҵраны иҟалеит. Аамҭа кьаҿк иалагӡаны иҟало аԥсахра дуқәа – абри ауп ареволиуциа захьӡу.
Афранцыз револиуциа мҩаԥысит 1789 – 1799 шықәсқәа рзы. Абри ареволиуциа иахҟьаны аҽаԥсахит анапхгара аформа. Уаанӡа Франциа иабсолиуттәыз монархиан иҟаз. Уи иаанагоз, атәыла аҳәынҭқар, амонарх имчра ду ҳәаа амамызт, зегьы иара инапаҵаҟа. Атәыла анапхгара зегьы аӡәы ихала инапы ианын. Ареволиуциа ашьҭахь абсолиуттә монархиа аҭыԥан иҟалеит ареспублика. Уаанӡа Франциа аҳәынҭқар дыԥсаанӡа итәыла напхгара аиҭалар акәын. Ареволиуциа ашьҭахь, республиканы ианыҟала, аҳәынҭқарра аиҳабы далырхуа иалагеит аҿҳәара иҭаны, имчрагьы анкьеиԥш ҳәаа амамкәа иҟамызт уажәшьҭа. Аҳәынҭқар ида егьырҭ аполитикцәагьы ирыдлон аҳәынҭқарра анапхгаразы аҭакԥхықәра.
Ареволиуциа иабзоураны аҵыхәа ԥҵәеит ажәытәтәи арежим, ауаажәларра ирылаҳәан – Ахақәиҭра, Аиҟарара, Аешьара.
Бастилиа – франциатәи ҭоурыхтә бахҭан. Уи зегьы еицырдыруан уа аҳра зуаз арежим ӷәӷәеи аҭагылазаашьа бааԥси рыла. Иара зегь реиҳа ишәарҭаз ацәгьоуцәа ахьҭаркуаз, Франциа ихадоу абахҭақәа иреиуан.
1789 шықәса ԥхынгәы 11 рзы бџьарла еиқәных иҟаз ажәлар иажәлан иргеит Бастилиа. Уи убриаҟара ишырҳәаҵәҟьоз еиԥш иӷәӷәаны, уаҩы дзымиааиуа иҟамызт. Усҟан Франциа акралс иҟаз Лиудовик XVI ажәлар риааира идимкылар ада ԥсыхәа имамызт. Уи Париж республиканы ирылеиҳәеит.
Париж республиканы ианрыларҳәа, ажәлар анаиааи ашьҭахь, Франциа егьырҭ ақалақьқәа рҟынгьы ирылагеит ажәлар рықәгыларақәа. Урҭ ауаа беиацәа рыҩнқәа рбылуан, идырҳәуан. Ауаа рыԥсҭазаара аԥсахра иақәгәыӷуан, убри аҟынтә иузынкыло иҟамызт. Европатәи аҳәынҭқаррақәа акыр Франциа иҟалаз ареволиуциа иацәшәо иалагеит.
Европатәи аҳәынҭқаррақәа зегьы усҟан монархиақәан, аҳәынҭқарцәа даара ишәо иалагеит, рымчра рцәыӡыр ҳәа. Убри аҟынтә Франциатәи ареспублика аӷацәа рацәаҩны иаиуит. Урҭ еиҿыркааит Франциа ареспублика иаҿагылоз аҳәынҭқаррақәа реидгыла. Аха егьа еидгылара еиҿыркааргьы ареволиуциа иаиааиуаз мчы ыҟамызт.
Афранцыз револиуциа ҭынчмҩала, шьакаҭәарада имҩаԥымсит. Уи иацын аԥсреи арыцҳара дуқәеи. Атәыла амчрахь инеит аиакобинцәа. Урҭ гәымбылџьбарақәан. 1793 шықәсазы иҭрыжьит адҵа, зыгәра рымгоз ауаа рҿагыларазы. Дарбанзаалак ишәарҭоуп ҳәа ирыԥхьаӡоз ауаҩы, дкыдҵан дыршьуан. Усҟантәи аамҭазы еиҳарак ауаа злахьдырхәуаз, гильотина ҳәа изышьҭаз ала акәын. Гильотина минуҭк ала ауаҩы дызшьуаз, ихы хызсоз мыруга цәыршәаган. Ареволиуциа аамҭа иалагӡаны гильотинала иршьит 35.000-ҩык ауаа. Аҵыхәтәаны дара аиакобинцәа рхаҭақәагьы шахьдырхәыз убасҵәҟьоуп. Ауаа рус мыӡбакәа, ирхароу ҭымҵаакәа рышьразы гильотинахь идәықәырҵон.
Ареволиуциа ашьакаҭәара ду шацызгьы, Франциа аҭоурых аҟны уи акрызҵазкуа аҭыԥ ааннакылоит. Афранцыз револиуциа иалшеит амонархиатә шьақәгылашьа ареспубликатә ҳәынҭқарратә шьақәгылашьахь иаигара егьырҭ атәылақәа рҿгьы, ауаагьы еиҳа ироуит азинқәеи ахақәиҭрақәеи.
Ашоура ахьыҟоу атәылақәа рҿы иуԥылоит убас еиԥш ахәаҷа-маҷа, хылҵышьҭрала архәас, мамзаргьы ахәырпыжә (таракан) иазааигәоу, аха ԥшралеи ҟазшьалеи ашышкамс еиԥшу.
Урҭ атермитқәа ҳәа ирышьҭоуп, мамзаргьы даҽакала – ашышкамс шкәакәақәа ҳәа. Атермитқәа, ашышкамсқәа реиԥш рыҭрақәа еицыҟарҵоит, аха урҭ рынхарҭақәа адгьыл ахыхь ауп иахьыҟарҵо, зны-зынла урҭ рыҭрақәа ауаҩышәара, мамзаргьы ауаҩы иоура аасҭа хынтә еиҳаны иҟарҵоит.
Атермитқәа лашәуп, рыла иабом, аха рыфатә аԥшаареи, рынхарҭа дуқәа рыргылареи, урҭ рынхарҭақәа рҿы ауадабжьара хәхәақәа рыҟаҵареи, рыхшара рааӡареи рҟны ирԥырхагам.
Инхоит урҭ шышкамсҵас: атермитқәа – аргылаҩцәа есымша аргылара иаҿуп, аибашьцәа еснагь еибашьуеит…, аха ашышкамсқәа излареиԥшым урҭ аҭынч ԥсҭазаара бзиа избо џьоук роуп, аибашьцәа ахыхьчараҿ мацароуп рхы иахьадырхәо, дара рхаҭа аӡәгьы иқәланы иабашьуам.
Аӷацәа анрықәлалак аибашьцәа – ашышкамс абацәа ирывагыланы еибашьуеит, рынхарҭақәа рыхьчоит ашышкамс-анацәа.
Аԥынҵа змоу атермитқәа рԥынҵақәа рҟынтәи иоурыжьуеит аҷабга иаҩызоу амаҭәашьар, иара убри алагьы раӷацәа ирҿагылан иԥхьарцоит.
Атермитқәа акәац рфаӡом. Аха бзиа ирбоит аҭӡамц икыдырҵо ақьаад, амаҭәа, аба, аҩнымаҭәа, аҭелтә шьаҟақәа, дара аҭелқәа. Ашәҟәгьы мап ацәыркуам. Дара роуп изфазгьы Ватикантәи абиблиотека аҟынтә ажәытәӡатәи ашәҟәқәа.
Ҽнак зны араб хаҵак термитҭыҩрак азааигәара дыцәеит. Ашьыжь данааԥш дҟьантазӡа дшышьҭаз ибеит. Ауха иара дҭаҳәахаа дыцәанаҵы, атермитқәа наиқәлан, ишәыз имаҭәа зегьы рфазаап.
Анцәа иџьшьаны, иара дмаҭәалыхмызт акәымзар, ихаҭагьы атермитқәа дырфар ауан.
Аковбои – 19-тәи ашәышықәсаз иҟаз америкатәи ахьча-ҽыуаҩ иакәын. Раԥхьаӡатәи ковбоицәан америкатәи азакәан инақәыршәан 1865 шықәсазы атәра аҟынтәи зхы иақәиҭтәыз, афроамериканцәа. Урҭ ирымамызт адгьылгьы, аусурҭагьы.
1865-1880 шш. рзы ковбоицәахеит афроамериканцәа рыдагьы, Америка иашьагәыҭыз, зцәаԥшшәахәы шкәакәаз ауааԥсырагьы. Урҭ иаашар хәлаанӡа аҽқәа ирықәтәаны арахә ирыцын, раамҭа аиҳарак зегь адәахьы, аҳауа цқьаҿ ирхыргон.
Аковбоицәа рыԥсҭазаара даара иуадаҩын, избан акәзар, урҭ аусура хьанҭа нарыгӡон. Иҟалалон урҭ аҽы ишақәтәоу мацара 10-сааҭк еиҳаны ианырхыргозгьы. Рыҩнқәа рҟны ицәартә, итәартә, акрырфартә аҭагылазаашьа рымамызт. Иреиӷьу аҳәырҭақәа рыԥшаарц азы арахә карцон ҭыԥк аҟынтәи даҽа ҭыԥк ахь, зны-зынла даара ихараӡаны. Убри аҟынтә ирацәаны аныҟәара рықәшәон.
Аковбои иҽы ҟәышзароуп, аԥшәма иҳәатәы ханаҵозар ауп. Аҽқәа убас ирааӡоит, арахә (ажәқәа) фҩыла ирдырратәы. Аҽы, хымԥада, ибжьаны иҟазароуп, акәадыри, аӷәреи, амгәархақәеи – зегь рыла еиқәшәазароуп. Аковбоицәа рзы ихадароу маҭәарқәан иҟоуп: атапанча, аҳәызба, алассо.
Атапанча – ашәарах ауаҩы дырцәызыхьчо абџьаруп. Аҳәызба акәзар, акырџьара ахархәара амоуп – афатә ҟаҵараҿы, џьара ак ахҵәараҿы. Лассо ҳәа изышьҭоу, ажә ма аҽы иахаршәны изларкуа иауу шахоуп.
Аковбоицәа еиҳарак иршәу ҳәынҵәра змам кьаҿқәоуп, урҭ рхыхь – аӡараҭаршә ҳәа изышьҭоу амаҭәа ршәырҵоит.
Реиқәақәа руаҭәақәа рҿы еиҳа иҭбааны, реиқәашьапқәа иԥымжәарц азы рышьҭахь ала асахҭан адҵаны, акәын ишрышьаз.
Аковбои изы акраҵанакуеит иауу асахҭан магәқәеи, амреи ақәеи дырцәызыхьчо ашлиапа ԥраали.
Иахьа аковбои анкьеиԥш дыҟам, раԥхьаӡа аковбои ҳәа изышьҭаз зынӡа даҽаӡәын. Аковбоицәа рацәаҩымкәа иуԥылар ҟалоит Аҩадатәи Америка. А-20-тәи ашәышықәсазы аковбоицәа рыхьӡ зегьы еицырдыруан, ауаа ирылаҵәан иҟан. Урҭ аӷәӷәара, ахаҵара, агәымшәара ирсимволны иҟалеит. Марльборо аҭаҭын аӡыргараҿы аковбои данҭырх ашьҭахь, «ахаҵа ӷәӷәаҵәҟьа» иакәны дрыдыркыло иалагеит.
Тәылақәак рҟны иахьагьы аковбоитә шлиапақәеи амагәқәеи модоуп. Урҭ ныҟәызго еиҳарак аҽы иақәтәо роуп.
«Адәыӷба арҳәра ду» – афильм ҭыхуп 1903 шықәсазы. Раԥхьаӡа акәны фырхацәаны афильм иамоу ковбоицәоуп. Уи 20-минуҭ ицо сахьаркыратә фильмуп.
«Ҵхабжьонтәи аковбои» – 1969 шықәсазы иҭыху америкатәи афильм. Режиссиорс дамоуп Џьон Шлезингер. Афильм аҟны иарбоуп аковбои иԥсҭазаара. Афильм иаиуит х-премиак Оскар, иара убасгьы зықьҩыла ахәаԥшцәа рыбзиабара.
«Ашьха џьыҟә» – 2005 шықәсазы иҭырхыз, аковбоицәа ирызку фильмуп. Режиссиорс дамоуп Енг Лии. Уи абзиабара зҭааз ҩыџьа аковбоицәа ирызкуп.
Абнаҿ иҟоуп аҵла. Абнаҿ иҟоуп ачықь. Абнаҿ иҟоуп аҳаскьын. Абнаҿ иҟоуп анышә. Абнаҿ иҟоуп аԥстәқәа. Абнаҿ иҟоуп аҳауа. Абнаҿ иҟоуп аԥсҭазаара.
Абнаҿ ирызҳауеит аҵиаақәа. Аҵиаақәа рыҳаракыра зеиԥшроу еиԥш, абна шоит аҩаӡарақәа рыла. Абна ушар ауеит х-еихагылакны. Хыхьӡа иҟоу аихагылаҿ инхоит аҵла дуқәа, абжьаратә еихагылаҿ – ачықьқәа. Ҵаҟаӡатәи аихагылараҿ – аҳаскьын, ашыцламшә, аргәыцқәа.
Аҵиаақәа рыдагьы абнаҿ инхоит аԥстәқәеи аԥсаатәқәеи. Аҵиаақәагь, аԥстәқәагьы, аԥсаатәқәагьы еицынхоит абнараҿ.
Аҵиаақәагь, аԥстәқәагьы, аԥсаатәқәагьы нхашьа рымаӡам хаз-хазы, еицымкәа. Аҵиаақәеи, аԥстәқәеи, аԥсаатәқәеи акрырҿеибаҵоит. Урҭ еицны ишьақәдыргылоит акрыфаратә еимадара.
Аҳаскьынқәа, аргәыцқәа, ашыцламшә адгьыл аҟынтә ироуеит афатә, арахь дара рхаҭақәагьы аԥстәқәа рзы ифатәуп. Ашьабсҭа, аеш, ажьа, аҳәынаԥ, ача – ирфоит аҳаскьын, ашыцламшә, ашәҭқәа.
Абгахәыҷы, амшә, аты, ақәыџьма, ауарбажә ичоит шәарах жьыла. Урҭ ирфоит: ашьабсҭа, абгахәыҷы, аеш, аҳәынаԥ, аҳәынаԥ ду, аԥсаатә.
Абнаҿ иубоит ашықәс иамоу аԥшь-аамҭакгьы. Аамҭақәа зегьы дара дара еиԥшым. Аӡынреи аԥхынреи зынӡа еиԥшым, ҭагалан иаҩызам ааԥынрагьы. Абнаҿ аамҭақәа рыԥшьбагьы уаҩы ишимбац иԥшӡоуп.
Аӡын абнараҿ даара иԥшӡоуп. Абна зегь сы шкәакәала ихҩоуп. Абна зегь ҟәашкакараӡа иҟоуп. Аӡын абнараҿ ахьҭа ӷәӷәоуп. Абна аеҵәара зегь ашкәакәарахь ииасуеит. Аԥстәқәа зегьы рҭыҩрақәа рҿы рҽыҵәахны итәоуп. Амшә аҭыҩраҿ аӡынра зегьы имааԥшӡакәа ицәоуп.
Ашьабсҭа абна илоуп, уи аӡынразы ицәом, аҭыҩраҿгьы аҽаҵәахуам, аҭраҿгьы иҭатәам. Афатә даара имаҷуп. Шәара ишәгәаламшәои, ашьабсҭа иафоит аҳаскьын, ашәҭқәа, ашыцламшә.
Аҳаскьын ыҟам аӡын, убри аҟынтә ашьабсҭа афатә аԥшаара даара иацәыцәгьоуп.
Аӡынра ашьҭахь иаауеит ааԥын. Ааԥынраз абна блахкыгоуп. Иӡыҭыз аҵаа аҳаскьын, ашәҭқәа, ашыцламшә, аԥстәқәа, аԥсаатәқәа зегьы ргәы арҭәуеит. Иҵаан иҟаз аҵлақәа аԥхарра анрыслак бӷьы иаҵәалеи шәҭылеи ихҟьаны иааҟалоит. Иҿыхоит аԥстәқәа, аԥсаатәқәа, аҵиаақәа. Аԥсабара дырҩегь ииаҵәахоит, илахҿыххоит.
Абнаҿ аԥхын ааԥынра аԥсахуеит. Аԥхын уахьынаԥшлак зегь иаҵәароуп. Аԥхын шоуроуп. Ауаа абнахь ицоит ахьшәашәара иашьҭалан. Абнаҿ уиаҟара ишоураӡам. Аҵла дуқәа ирхылҵуа ашәшьыра даара хара инаскьоит. Аԥхынраз аԥстәқәа еиҳа рхы иахәоит. Рыфатә иашьҭоуп, иҩуа абна илоуп, аҵла иқәлоит, абна ӡыхь хьшәашәақәа ирҭаланы иӡсоит.
Аԥхынра ашьҭахь иаауеит ҭагалан. Ҭагалан амра уиаҟара ишаӡом. Абӷьқәа афатә роуам, убри аҟынтә маҷ-маҷ акаԥсара иалагоит. Аӡын шкәакәазар, ааԥыни аԥхыни иаҵәазар, ҭагалан ҩежьуп, ихьыԥшшәылоуп. Абна зегь ҩежьӡа иҟалоит. Аха еснагь ииаҵәоу амзаҵлеи аԥсаӡи рыԥштәы рыԥсахӡом, ишиаҵәоу иаанхоит. Аӡын хьшәашәазар, аԥхын шоуразар, ҭагалан ҟәандароуп. Аха хәыҷы-хәыҷла ихьшәашәахо аҿынанахоит. Аԥстәқәагьы аӡын рҽазыҟарҵоит. Идырхиоит рҭыҩрақәеи, рыҭрақәеи, еиқәдыршәоит рыфатә, аӡын ирфаша.
Абнаҿ ашықәс аԥшь-аамҭакгьы хазыноуп, иссируп.
Аиндеиццәа – ари Америка инхо ажәларқәа рзеиԥш хьӡуп. Аескимосцәеи алеутцәеи алаҳамҵозар. Аиндеиццәа рыхьӡ Европантә ирылаҵәеит.
Иугәалашәозар акәхап, Христофор Колумб Индиа дшашьҭаз Америка дшыӡхыҵыз.
Ари ҟалеит, ажәохәтәи ашәышықәса анҵәамҭазы.
Убри инаркны, Америка инхоз аиндеиццәа ҳәа рыхьӡхеит. Иахьазы, адунеиаҿы ҩеижәижәаба миллион инареиҳаны, индиатәи араса иаҵанакуа ауааԥсыра нхоит.
Азежәтәи ашәышықәсазы урҭ рхыԥхьаӡара ханҩажәа миллион иреиҳан.
Индиатәи араса инықәырԥшны, шә-милаҭк рыла ишьақәгылоуп. Ажәохәтәи ашәышықәсазы европаа Америка ианыӡхыҵыз, урҭ рхыԥхьаӡара ҩышә жәлары рҟынӡа инаӡон.
Аҵарауаа ргәаанагарала, индиатәи ажәларқәа Америкаҟа иааит Аҩада-Мрагылара Азиантәи. Урҭ Америкаҟа ииасит Беринг амот ацхыраарала. Миллион шықәса раԥхьа, Беринг аӡыбжьаха иҟаӡамызт зынӡагьы.
Беринг аӡыбжьаха аҭыԥан, хбарсҭа дгьылын, ахбарсҭа мҩала, Азиантәи Америкаҟа иааит ауаа. Ари ҟалеижьҭеи акрааҵуеит.
Америка аҵакырадгьылқәа зегьы аиндеиццәа раланархара шәышықәсақәа рыла ицон.
Алтаитәи арегион, Аиндеиццәа рыԥсадгьыл ауп ҳәа ирыԥхьаӡоит.
Аҩадатәи Америка инықәырԥшны, ԥшьышә инарзынаԥшуа еиуеиԥшым ахылҵшьҭрақәа рхаҭарнакцәа нхоит. Урҭ, еиуеиԥшым абызшәақәа рыла ицәажәон.
Аиндеиццәа аҩыра рымаӡамызт. Азежәтәи ашәышықәсазы, аиндеиццәа рхылҵышьҭрақәак иреиуаз аԥыза Секвоиа иаԥиҵеит аҩыра – чероки. Ҩышықәса рнаҩс, иара ибызшәала иҭижьуеит агазеҭ – Чероки Финикс. Хылҵышьҭрақәак еицәажәон адыргақәа рыла. Ихадаз адыргақәа аиндеиццәа шьапыла ианныҟәоз еимырдон, мамзаргьы еибадырны реиҭаҵраан дыргала еицәажәон.
Лассы ласс аиндеиццәа реицәажәараан, еиуеиԥшымыз амаҭәарқәа рхы иадырхәон, иаҳҳәап асаркьа.
Аиндеиццәа рынхарҭаҭыԥқәа ҷыдоуп. Урҭ ақьалақәеи, ақәацәқәеи, аҳаԥқәеи рҿы инхон. Хылҵышьҭрақәак азеиԥш ҩнқәа рҿы инхон. Ус еиԥш иҟаз аҩынқәа – ахаҳә, анышәаԥшь, амҿы махәқәа, абыӷьқәа еиуеиԥшым амаҭәарқәа ирылырхуан, зны-зынла аӷәқәагьы рхы иадырхәон.
Иара убас, аиндеиццәа рынхамҩаҿгьы аиԥшымзаарақәа рыман. Урҭ рынхамҩаҿы анырра дуӡӡа анаҭеит урҭ ахьынхоз рҭыԥ. Уи адагьы, урҭ рынхамҩа анырра дуӡӡа анаҭеит ртрадициақәа.
Аиндеиццәа рзы зегь раасҭа ихадараз усын ашәарыцара.
Иара убас, аиндеиццәа абна ирнаҭоз абеиара аизгара бзиа ирбон. Хылҵышьҭрақәак адгьыл иқәаарыхуан.
Аиндеиццәа рыфатә хадақәа иреиуан аԥсыӡ. Аԥсыӡкра дара рзы ихадараз усын.
Европаа иреиуаз ауаа рааирала, урҭ аҽқәа рхархәашьа рҵеит. Уи инаҷыдан, урҭ абџьар ахархәашьагьы рҵеит.
Аиндеиццәа рзы абизонқәеи, абнацәқәеи рышьҭашәарыцара еиҳа ирзымариахеит.
Аиндеиццәа рҿы ақыҭанхамҩа ибзианы аҿиара аман.
Еиҳарак, дара рҿы ақыҭанхамҩа еиҳа аҿиара аман Мексикеи Аладатәи Америкеи. Уаҟа аиндеиццәа еиуеиԥшым ақыҭанхамҩатә культурақәа аадырхуан. Аиндеиццәа аҩнытә ԥсаатәқәеи аԥстәқәеи рацәаны ирыман.
Афатә аҳәса иҟарҵон. Аиндеиццәа рҿы еиҳа ахархәара змаз фатә хкын пемикан. Пемикан – ари афатә ихәҷу, аха угәы зырҭәуа фатәхкуп. Уи абизон акәац рҩеи, ауҭраҭых рҩеи ирылырхуеит.
Пемикан аныҟәаҩцәа лассы-ласс рхы иадырхәон. Аныҟәаҩцәа рзы уи аинтерес аҵан избанзар, уи рацәак аҭыԥ агаӡомызт, ихәыҷын насгьы, угәы арҭәуан, акыраамҭагьы иузхон.
Аиндеиццәа акерамика иалху амаҭәарқәа рыҟаҵара иалагеит европаа раԥхьагьы. Аҭыԥантәи акерамика еиуеиԥшымзаарала ирацәан.
Еиуеиԥшымызт акерамика аҟаҵашьа аметодқәагьы.
Аиндеиццәа ирыздырӡомызт акыцлых ахьыҟарҵоз аусуга ахархәашьа. Дара акерамика напыла аус адырулон. Акерамика адагьы аиндеиццәа рхы иадырхәон анышәаԥшь.
Аритуалқәа рымҩаԥгараан Анышәаԥшь иалхны асабрадақәеи рхы иадырхәоз еиуеиԥшым амаҭәарқәеи ҟарҵон.
Агәҭатәи Америка Анд аҵакырадгьылаҿы, европаа ықәнагалаанӡа, аҟазареи акультуреи даара ибзиан аҿиара рыман.
Мексика, Гватемала, Гондурас, Панама, Колумбиа, Перу, Боливиа, иара убас, егьырҭ атәылақәеи рҿы ирыԥшааит ирацәаны ижәытәӡатәиқәаз амаҭәарқәа.
Аиндеиццәа ркультура даараӡа интересуп, ирацәаҩуп иаднаԥхьалогьы.
Урҭ ркультура ианыԥшит ашәарыцацәа, аԥсыӡкцәа, адгьылақәарыхыҩцәа адунеи ишазхәыцуаз, ишырбоз. Урҭ рнапкымҭақәа ԥшӡаны иҟаҵоуп. Аиндеиццәа ркультура амифтә хаҿсахьақәа анырра дуӡӡа арҭеит.
Даараӡа иԥшӡоуп аиндеиццәа амҿлых аус шадырулоз. Амҿлых аус здырулоз, рхы иадырхәон аритуалтә ҵасқәа рымҩаԥгараан.
Аиндеиццәа зегьы ирылукаауан рԥашьеи, рықәҵашьеи рыла.
Дара иреиӷьыз асыҩцәа иреиуан. Рнапкымҭақәа дырԥшӡон аҵысхә, ахаҳә, акерамикеи рыла. Аиндеиццәа рҩымҭақәа рҿы лассы-ласс иаадырԥшуеит аибашьцәеи, ашәарыцацәеи ирызкыу асценақәа.
Аха, рыцҳарас иҟалаз ЕАА, Канада, Аргентина уҳәа атәылақәа рҿы, аиндеиццәа ркультура игәыгәҭарыжьуа иалагеит. Аха, даҽаганкахьала Мексика, Гватемала, Перу, Боливиа атәылақәа рҿы жәлар рҟазара аиндеиццәа ркультура шьаҭас иаиуит.
Аиндеи жәлар рзы анырра дуӡӡа ҟанаҵеит амифологиа. Амифологиа ианыԥшит амца аҟалашьеи, ауаҩи, аԥстәқәеи адунеи ишықәнагалаз. Ԥыҭк ихьшәаны ицәырҵит Каиман изкыз амиф. Каиман афатә данцәахәын, иара убас, аҵиаақәа дрыԥсыцқьан.
Адунеи шашьас иаиуз атәы зҳәо, даара ибеиоуп аиндеиццәа рмифологиа.
Аиндеиццәа дрыман даараӡа иԥшӡаз анцәахәы Маиса. Маис – аиндеиццәа рҿы даара ибзианы ирдыруа ҵиаауп. Амиф ишаҳәо ала, анцәахәы Маиса аҵиаақәа дырхылаԥшуеит. Лара даараӡа дыԥшӡан, лыхцәқәа дуун. Индиатәи ахылҵышьҭрақәа зегьы рзы, ари анцәахәы амч ду лыман. Ахцәду змаз анцәахәы адгьыли, ажәҩани, Аԥсҭазаареи аԥсреи дырсимволын.
Иуаҳахьазар акәхап, индиатәи ашаманцәа рыӡбахә. Ашаманцәа адырра ду рыман. Аиндеиццәа ргәаанагарала, ачымазцәа рыхәшәтәреи, аԥсабара амчқәа рхархәареи, аԥстәқәеи аԥсымчқәеи рацәажәара, урҭ рнапаҵаҟа иҟоуп ҳәа иршьон.
Ашаманцәа ирыдҳәалоу алегендақәа рацәоуп, иахьа урҭ даара ирылаҵәан иҟоуп.
Аиндеиццәа иаадрыхуаз афатәқәа адунеизегь аҿы анырра дуӡӡа ҟарҵеит.
Афатәқәа – аԥш, акартофель, апомидор, азараҟьа, аҭаҭын, акакао, апырпыл, аҟәыд, адгьылраса, уҳәа убас иҵегь, аиндеиццәа ирыдҳәалоуп. Европа акартош рыларҵәара амлакра армаҷит. Аԥш рхы иадырхәоит ауаа рыфатә еиԥш, арахә акрырҿаҵараҿгьы.
Аиндеиццәа рҟынтәи ирҵеит аҩнытә ԥстәқәеи, аԥсаатәқәеи рхархәашьа.
Ҿырԥшыс иаагозар, аиндеиццәа рҟны ашәишәи даара ахархәара аман. Аиндеиццәа ауаса хкқәак иҩнытәаны иҟарҵеит. Урҭ ирықәырхуаз аласа ахархәара рацәан. Ирацәоуп иахьа алақәа рыжәла, Индиатәи абналақәа иҩнытәхаз иреиуоу зышьҭамҭа Америка иҟоу.
Иҟалап, шәара ижәбахьазар аиндеиццәа рфырхацәақәа ирызкыу акинофильмқәа. Иҟалап шәаԥхьахьазар Маин Риди, Џьеимс Фенимор Купери аиндеиццәа ирызкыу рроманқәа.
Арҭ акинофильмқәеи, ашәҟәқәеи рыла аиндеиццәа рҭоурых рмифологиа, ркультура зегьы ирдыруа иҟалеит. Уи џьашьатәӡам. Избанзар, индиатәи ажәларқәа иҷыдоу жәларуп.
Зтәы уҩҩуада, сыҩнаԥхьа игылоу, ахаҳәеиқәҵацәа ртәы умыҩҩуазар, зҟәаҟәақәа ҟаԥшь-ҟаԥшьӡа, асаба ахьтата аџьынс шортқәа зшьоу, анапҭарԥа ҟаԥшьқәа зымӷаҵаны рыбжьы ҭхаанӡа иҳәҳәаны еиқәҿызҭуа, Маина, Маина ҳәа…
Урҭ ақьырмытҩнқәа џьоукы ирыздыргылоит. Дара…
Ишԥаҟоушь дара рыҩнқәа? Мамзаргьы аҩны ирзыԥшыда? Мамзаргьы уаххьазы ирфозеи? Рхәыҷқәа ахәмарга зларзаархәо аԥара рызхома?
Шьыбжьхьазы акәацлых рымоума? Рыҳәсақәа аҵык ҿыц аахәараз аԥара ахьрымам игәамҵуама?
Шьыбжьон ахаҳәеиқәҵацәа ачеи аҭубари рфоит, аӡы нашьҭаҵо. Ачеи аӡи, абжьбатәи аихагылахь аидара шьҭыхга ашьшьыҳәа иханагалоит аҩнаргыларатә блок дуқәа реиԥш.
Аусуцәагьы уи аидара шьҭыхга иазҿырҭуеит, Маина, Маина, рнапааԥсақәа хыхь ажәҩанахь ираҳауа, уи аидара шьҭыхга аԥынҵа иахьынҳало ачахьы.
Хәылбыҽхала, зны-зынла избалоит, зымаҭәақәа зыԥсахыз ахаҳәеиқәҵацәа рыхцәы бааӡақәа напыла иԥхьаҳәаны, змаикақәа еиларҟәыҷы, (шьыжьымҭан рыҳәса ируанҭаз) ицоит рыҩныҟа аарла ршьапқәа рҳәазо. Иааԥсеит ршьапқәа, иааԥсеит рнапқәа, избанзар, иахьа урҭ ақьырмыт ҩны дыргылон.
Сара сыҩны алашара аркуп. Сара иахьа ақьырмыт сырҳәазаӡомызт, ацемент сыршьышьӡомызт, ус баша ҭелла џьоукы снарацәажәеит ауп, нас ԥшь-минуҭктәи асиужет ааилысшьит.
Шьыбжьон сызхараҵәҟьа акрысфеит… Нас, саргьы сашшуеит: Ҳаи, шаҟа сааԥсазеи ҳәа.
Шәара знымзар-зны амшын шәхылахьоума шәыӡсо. Амшын ухылар алшоит ухала, мамзаргьы амшынтә рныҟәага ала.
Аӷба убас иҟоу рныҟәагоуп.
Аӷба даараӡа идууп. Уи ауаа рацәаны иакуеит. Аӷбала уӡсар улшоит амшын аҿгьы, аокеан аҿгьы.
Аӷбала аныҟәарақәа даараӡа интересуп, аха уи загь бзиа ирбаӡом. Избанзар, аныҟәарақәа раан, кыраамҭа аӡаҿы иахьыҟоу, уи зегьы ирзычҳаӡом азы.
Аӷба зыхә ҳараку ныҟәагоуп (Транспорттә хкуп). Аӷба убасҟак идуӡӡоуп, уи ацхыраарала ахьанҭара дуқәа еиҭоугар улшоит.
Континентк аҟынтәи даҽа континент ахь ацаразы аӷба зегьы иреиӷьу акоуп.
Раԥхьаӡатәи аӷба дыргылеижьҭеи акырӡа ҵуеит, уаҩгьы игәалашәом ианықәыз.
Уи аӷба зхәыцыз ихьӡгьы аӡәгьы издырӡом. Аха егьа ус иҟазаргьы, излаҳдыруа ала, раԥхьатәи аӷба рҭаххеит ҭыԥк-аҟынтәи, ҭыԥкахь еиҭаҵуаз ажәларқәа, урҭ абнатә ԥстәқәа рцәа иалхны аӷбақәа ҟарҵеит.
Ус еиԥш иҟаз аӷбақәа, еиҳарак Агәҭатәи Европа ирылаҵәан иҟан, избанзар уаҟа аҵлақәа ыҟаӡамызт азы. Усҟан Африка, Азиа реиԥш иҟаз атәылақәа рҿы амҿы иалхыз анышьқәа еиҳа ирылаҵәан иҟан.
Ус еиԥш аӷбақәа каное рыхьӡын, раԥхьатәи аканое мысраа иҟарҵеит.
Раԥхьаӡатәи аӷба дуӡӡа, зегьы рыла еиқәшәаз ҟарҵеит афиникиицәа. Афиникиицәа уи ала иныҟәон Англиа, Франциаҟа. Афиникиицәа рнаҩс, амшынтә ныҟәарақәа мҩаԥырго иалагеит ажәытә аурымқәа, урҭ рыӷбақәа еиҳагьы еиҳан, иагьыӷәӷәан.
Афиникиицәеи аурымқәеи идыргылаз аӷбақәа рнаҩс, аӷбаҿиара иахьагьы ацҵара иаҿуп.
Кыраамҭа урҭ амҿы иалырхуан, урҭ ауаа рымч ахархәарала еиҭаҵуан.
Ԥыҭрак ашьҭахь, Англиа ирхәыцит раԥхьаӡатәи афақь машьына, урҭ ирыӡбеит аӷба иақәдыргыларц афақьматор. Ииашаҵәҟьан, афақьматор маншәалахеит, аус бзианы иауан. Аиашазы, нас лассы уи ԥсаххеит абылтәы матор ала, аӷба ахаҭагьы амҿы акәымкәа, аиха иалырхуа иалагеит.
Уажәшьҭа аӷбақәа еиҳа иҭышәантәалахеит, амшынуаа кыраамҭа амшынаҿ ианынхозгьы, аӷбақәа акагьы рыхьӡомызт.
Иахьазы иҟоуп даара иԥшӡоу, акомфорт змоу, зегьы рыла еиқәыршәо, акомпиутертә система змоу аӷбақәа.
Урҭ рырныҟәарақәа акомпиутер анавигациа ахархәарала имҩаԥыргоит.
Анавигациа ҳаамҭазы аӷба аԥсҟы зкыу акаԥдан ицхраауеит. Анавигациа аԥҵараҿы рлагала дуӡӡоуп Китаиаа, уи крызҵазкуа аартроуп ҳәа иԥхьаӡоуп, арныҟәагақәа амшыни адгьыли рҿы ацхыраара рыҭараҿы.
Аӷба ари идууп, иԥшӡоуп. Аӷбақәа амшынаҿадагьы абаӷәазаҿы иубар алшоит, кыраамҭатәи аныҟәарақәа рҟынтәи ианыхынҳәуа, рыԥсы ршьоит, рымчқәа еизыргоит даҽа ныҟәарақәак рахь ацаразы.
Абаӷәазаҿ аӷбақәа ааныркылоит аԥырсалқәа рыла. Сара зны Баҭымтәи амшын абаӷәазаҿы сыҟан, уа избеит аӷбақәа. Иҟалап шәаргьы уи аинтерес шәоузар.
Адәыӷба – ари ахәыҷқәа бзиа ирбо транспортуп (ныҟәагоуп). Авагонқәа дара-дара еидҳәалан афақьдәыӷба иашьҭалан еицнеиуеит.
Ижәдыруама шәара изаку афақьдәыӷба? Уи адәыӷба аԥхьатәи ахәҭоуп, уаантәи афақь кылҟьоит, алҩа ҭыҵуеит.
Уаҟа дҭатәоуп арныҟәцаҩ, адәыӷба игоит. Ишьҭахь ацәаҳәа иқәгылан еихьӡоит авагонқәа.
Авагонқәа амҩаҿы ашәаҳәара бзиа ирбоит. Шәаргьы уи ашәа жәдыруама? – Чух-чух-чух-чух».
Уаанӡа, есымша интересс исыман авагонқәа арельсқәа изларықәымҟьо, излакамҳауа.
Мамзаргьы, уи арныҟәага зхәыцыз дарбану. Шәааи ҳаицахәаԥшып, ишыҟаз раԥхьатәи адәыӷба, изыргылада, мамзаргьы, ҳаамҭазтәи адәыӷба ахьынӡа еиӷьу, еиҿҳарԥшып.
Адәыӷба аԥҵара англиааи шотландиааи ирыбзоуроуп. Урҭ аиха иалхыу арельсқәа рыӡбеит. Ԥахьа, урҭ арельсқәа Ажәытәӡатәи Рим акәын иахьыҟаз, урҭ амҿы иалхын азы, лассы ибжьысуан.
Жәаатәи ашәышықәсазы, Англиа аихатә рельсқәа ҟарҵеит, урҭ акырӡа иӷәӷәан. Уи еиҳарак ахьанҭара амҩангаразы рхы иадырхәон.
Арҭ аидарамҩангагақәа ахьанҭарақәа рықәырҵон, нас напыла иагәҭасны арельсқәа ирықәдырҳәаӡон. Урҭ даараӡа ирыцхраауан аиха иалхыз арельсқәа, аидарамҩангага еиҳа еиӷьны иқәҵәыруан, аидарагьы аиҭагара ауаа ирзымариан.
Англиаа ирыӡбеит иҟарҵарц убри еиԥш акы, ауаҩы имч ахархәарада ахьанҭара зхала изырҳәазо. 1797 шықәсазы, англиатәи аԥҵаҩы Ричард Тревитик ихәыцит ахылҩа-ԥсылҩала еиҭаҵуаз амашьына. Убри акәхеит зхала еиҭаҵуаз ибзиангьы аус зуаз раԥхьатәи адәыӷба.
Адәыӷба иманшәаланы аихамҩа ианахыс инаркны, уи аиӷьтәра злауа иазхәыцуа иалагеит. Ус лассы аихамҩақәа ҟалеит Мрагыларатәи Европа, Азиа, Америка. Фақьдәыӷбак иацрарҳәеит авагонқәа, избанзар, ауаа иргәаԥхеит дәыӷбала аныҟәара. Дара, ус еиҳа иласны, имарианы иахьырҭахыз ицо иалагеит.
Иахьа, даара акомфорт змоу адәыӷбақәа ыҟоуп. Џьоукы, џьоукы амашьына аасҭа дәыӷбала аныҟәара аԥыжәара арҭоит, амҩа харахьы ныҟәара ицоит азы. Иҟоуп иара убас, ҷыдала иццакыу адәыӷбақәа, егьырҭ иаабац адәыӷбақәа раасҭа иццакыу. Зегь раасҭа иццакыу адәыӷба Китаи иҟоуп, уи «Експресс – гармониа» ахьӡуп.
Адәыӷба – даара иццакыу, иманшәалоу ныҟәага хкуп (Транспортуп). Уи ауадақәа амоуп, уаҟа ауаа ыцәаргьы алшоит. Сара даара бзиа избоит адәыӷбала аныҟәара. Игәашәҭ шәаргьы, уи даара алахҿыхра ацуп.
Ишәаҳахьазар ҟалап шәҭаацәа рҟынтәи, мамзаргьы телехәаԥшрала адгьылҵысра атәы.
Лассы-лассы ателехәаԥшрала адырра ҟарҵоит адгьылҵысрақәа ахьыҟало.
Адгьылҵысра ақәауреи, аԥшасреи реиԥш ԥсабаратә цәырҵроуп. Ирацәаҩуп ауаа адгьылҵысра иацәшәо, урҭ ишәарҭоуп, ихырҵәагоуп ҳәа ирыԥхьаӡоит. Аиаша уҳәозар, уи еснагь ус иҟаӡам.
Акагьзлам акеиԥш узхәаԥшуа ақәа хәыҷы, аӡхыҵра ду ҟанаҵар алшоит, адгьылҵысреиԥш. Ҳара зынӡагьы иаҳнырӡом адгьылҵысра ес-минуҭ шаҟантә иҟало, аха знымзар-зны шәара астанциа ҷыдахь шәнанагозар (урҭ асеисмисттә станциақәа реиԥш иҟоу) шәара еилышәкаауеит адгьылҵысра маҷқәа лассы-ласс ишымҩаԥысуа.
Ус еиԥш иҟоу адгьылҵысрақәа шәарҭаӡам. Аха, ҳара иаадыруеит аҩнқәа зрыбго, адгьылқәа еиҟзыршьшьо, ауаа нзырҵәо адгьылҵысрақәа.
Зегьы интересс ирымоуп адгьылҵысра зыхҟьо. Адгьыл аҩнуҵҟа иамоуп амаден жәлақәа рацәаны, урҭ дара дара еидуп, рызегьы рхатә мчқәа (аенергиа) рымоуп. Аамҭа цацыԥхьаӡа, урҭ амаденқәа рыбжьара амч (аенергиа) иазҳауеит, ашоура бааԥсы ҟанаҵоит.
Адгьыл маҷк аԥсы ашьарц аҭаххоит (аенергиа ахнаҟьарц).
Адгьылҵысра уи аенергиа ахҟьароуп ҳәа иԥхьаӡоуп. Уи аамҭазы амаденқәа еидыҵуеит, убри азы амч ду адгьыл зырҵысуа шьақәгылоит.
Лассы-ласс адгьылҵысра абжьыцәгьа ацуп. Ус еиԥш ианыҟоу, уи аҩнқәа арыбгар алшоит.
Адгьылҵысра амч иҷыдоу агәаҭагақәа рыла иршәоит. Уи агәаҭага иахьӡуп Рихтер ишкала, ашәага ак – иахьӡуп абалл.
Аӡәгьы издырӡом адгьылҵысра аныҟало. Дара аҵарауааҵәҟьагьы уи аныҟало атәы акагьы рзахҳәаӡом.
Адгьылҵысра аанкыларагьы аӡәгьы илшаӡом! Ихадароуп аҩны аргылараан, уи аҭышәынтәалара аилкаара, адгьылҵысра ҟалар имбгарцаз.
Уи адагьы, ихадароуп адгьылҵысраан, иууа узымдыруа ақәымхара. Уи аамҭаз аҩны шәыҩназар, амардуанқәа рыла албаара ҟалаӡом!
Иара убас, шәҽацәышәыхьча алифт. Ибгар зылшо аҩндуӡӡақәа рааигәа аҟазаара шәҽацәышәыхьча!
Уи аамҭаз, еиҳа еиӷьуп лассы имбго аҭыԥқәа рыԥшаара, иаҳҳәап аҩны зку аҭӡамцқәа реиԥш иҟоу.
Ихадароуп ишәхашәмыршҭырц, адгьылҵысра кыраамҭа иҟаӡам, уи лассы инҵәоит.
Ажь ари аӡахәа иаҿалаз ашәыр ауп. Ажь – ари даара ихаау зеиԥш ыҟам шәыруп. Ажьқәа зегьы хкы-хкыла еиԥшӡам. Жьыргәыцқәак ҟәазуп, урҭ ажьымжәа еидыркылоит, егьырҭ ржьыргәыцқәа усҟак идуӡам, аха урҭгьы даараӡа ихаауп. Жьыргәыцқәак иҩежьцәи-аҵәаны иҟоуп, урҭ Қырҭтәыла ажь шкәакәа ҳәа иашьҭоуп. Иҟоуп ицәиаҵәоу ажьыргәыцқәа, мамзаргьы иҟаԥшьыу, ус еиԥш иҟоу ажьеиқәаҵәа ҳәа иашьҭоуп.
Аиқәаҵәеи, ашкәакәеи реиԥш, ацәхаԥшьгьы иамоуп еиуеиԥшым ахьӡқәа. Иаҳҳәап, Цицка, Одесса, Александреули, Цоликаури уҳәа уб. иҵегьы.
Ажь, даара ихәарҭоу шәыруп, аҳақьымцәа хәшәыс рхы иадырхәоит, ирҳәоит, ажь ауаҩы дарқәыԥшуеит, дагьарԥшӡоит ҳәа.
Уи адагьы, ажь ажьырӡы, алимонаҭ, аҩы алырхуеит. Шәара бзиа ижәбома ажьырҩеи, аџьынџьыхәеи? Арҭ ахаа-мыхаақәа ажьырӡы иалырхуеит. Закәытә насыԥузеи ҳара ҳҿы хкырацәала ажь ахьазҳауа! Шәара интересс ишәоур ҟалап иаадрыхуамашь егьырҭ атәылақәа рҿы ажь?
Аҵарауаа ргәаанагарала, аӡахәа аԥсадгьыл Қырҭтәыла ауп ҳәа ирыԥхьаӡоит. Избанзар, ара ирыԥшааит ажәытә ажь хкы. Қырҭтәылатәи ажь аларҵәара аиуеит. Иааигәоу Мрагылареи, зегь раԥхьа Ермантәылеи, Џьамтәылеи атәылақәа рҿы. Ус лассы, ажь рылаҵәеит Азиа зегьы, уаантәигьы аӡахәа еиҭаҳатә егьырҭ атәылақәагьы ирылаҵәеит.
Европа атәылақәа зегьы рҿи, Азиеи, Аладатәи Аҩадатәи Америкеи. Иахьа, ажь иахьазҳауа атәылақәа рацәоуп. Тәылақәак ажь иалхны даараӡа ибзиоу аҩқәа ҟарҵоит.
Ус еиԥш иҟоуп: Франциа, Испаниа, Италиа, Португалиа, Бырзентәыла, Венгриа уҳәа убас иҵегь.
Ажь, ишаҳҳәаз еиԥш аӡахәа иаҿалоит. Ус еиԥш иҟоу аҭыԥқәа аӡахәаҭра ҳәа иашьҭоуп. Ажь ҭагалан иҟалоит, уи хымԥада еизгатәуп. Ажьҭаара ҳәа иашьҭоуп, уи ауаа рацәаны иалахуп, избанзар уи аамҭа рацәаны иаҭахуп, иара аамҭа даара илахҿыхуп. Шәара зныкыр ажьҭаара шәақәшәахьазар, ижәдыруеит, уаҟа ауаа русқәа еихыршоит. Џьоукы аӡахәа иадгылан ажь маркатылла, мамзаргьы ҳәызбала ажьымжәақәа хырҵәоит. Даҽа џьоукы, иҿырхыз ажьымжәақәа акалаҭқәа ирҭарҵоит. Амч ӷәӷәа злоу акалаҭқәа ирыҵалоит, ажь иҷыдоу аҵәахырҭаҿ ирҵәахуеит. Ахәыҷқәагьы даара бзиа ирбоит ажьҭаара, урҭ ажь ҭаараҿы рҭаацәа ирыцхраауеит, рус инамҩатәны шаҟа рҭахыу ажь рфоит.
Ишыжәбо еиԥш, ажь атәылақәа рацәаны ирылаҵәоуп, ирацәаҩуп уи шәырхкык аҳасабала бзиа избо. Ажь даара ихәарҭоуп, иагьыхаауп. Шәара, ажь ҭаара зныкгьы шәалахәымзҭгьы, шәҽазышәшәа уи гәашәҭарц. Сгәы иаанагоит уи шәарлахҿыхып, иагьышәгәаԥхап ҳәа.
Амза ари аеҵәақәа апланетақәа реиԥш ижәҩантәу апланетақәа иреиуоуп. Амза Адгьыл аҩыза ауп, аҵарауаа уи Адгьыл аспутник ҳәа иашьҭоуп. Адгьыл аныгьежьуа, Амзагьы уи иацгьежьуеит иахыкәшо. Адгьыл аҟынтә Амза еиҳарак ианылашьцо иубоит, уи ҽынлагьы иубар алшоит.
Адгьылаҟынтә Амза убар улшоит еиуеиԥшым аформақәеи ашәагаақәеи рыла. Интересуп уи ус изыҟоу? Мамзаргьы избан уи уахынла изыкаҷҷо, ирҳәоит Амза зегь реиҳа илашьцо, ихьшәашәоу жәҩантә маҭәаруп ҳәа?
Ииашаҵәҟьан амза акаҷҷара алшаӡом. Уи ихьшәашәоуп илашьцоуп. Уи уахынла изырлашоу Амра ианыҷҷало алашара ауп. Аха, уи маҷуп убриаҟара имаҷуп, есуаха изымкаҷҷогьы убри ауп.
Ишдыру еиԥш, Амза адгьыл убасеиԥш иакәшоит азы ҳара ганк ауп иаабо. Егьи аган лашьцоуп азы Адгьыл аҟынтә иубаӡом. Аха аҵарауаа аспутник ианаԥырҵа ашьҭахь, урҭ рыԥырраан ирылшеит Амза егьи аган асахьа аҭыхра, убри аҟынтә ҳара уи асахьа ҳдыруеит.
Шәгәы ишԥаанагои, Амза есуаха аформа заԥсахуазеи? Избан уи зны изыгьежьуи, зны игьежьынаӡамкәа изыҟоу? Амра Адгьыл адагьы Амзагьы арлашозаап, Амза иарлашо аган акәзаап иаҳбар алшо.
Адгьыл иқәынхо ауааԥсыра рзы даара аинтерес аҵоуп. Еиҳаракгьы аҵарауаа. Ауаа Амзахьгьы аԥырра рылшеит, уи еиҳа иааигәаны ирбарц. Аҵарауаа еилыркааит араҟа аӡгьы аԥсҭазаарагьы аҳауагьы шыҟам. Араҟа аԥсҭазаара ыҟаӡам, захьынџьара цаҟьароуп.
Раԥхьаӡатәи акосмос ӷба Амзаҿы инаӡаз Америкатәи. Аполло 11 ауп. Уи Амзаҿы итәеит. 1969 шықәсазы, уи аӷба акомандирс даман Нил Армстронг.
Аполло Аекипаж иалахәыз ибзианы Амза ақәыԥшылара ҭырҵааит уи адагьы, Адгьыл ахь иааргеит еиуеиԥшым анаука ҭҵааратә материалқәа.
Аҵарауаа интересс ирыман Амза шыҟалаз аилкаара, уи азҵаара аҭак аҟаҵара кыраамҭа ирымаӡамызт.
Уи иашаҵәҟьо аҭак иахьагьы иҳаздырӡом. Аха иҟоуп зегь раасҭа ирылаҵәахьоу агәаанагара Амза шыҟалаз ҳәа:
Анкьа, анкьаӡа зны Адгьыл аныҟалаз, уи апланета еиԥшыз астероид иареи еинҟьеит. Урҭ реинҟьара убасҟак иӷәӷәан, иԥыххаасаз Адгьыл аԥҽыхақәа акосмос иалаԥсеит. Акосмос аҿы иҟоуп убас еиԥш мыч ҷыдак, уи агравитациа ҳәа иашьҭоуп, уи абзоурала урҭ иԥсаҟьаны иҟаз ахәҭақәа рҽеизыргеит. Иашаҵәҟьан, урҭ ахәҭақәа зегьы планетакны рҽыизыргеит. Иаанхаз ахәҭак Адгьыл анахыс иаанхеит, убри акәхеит Амза, уи нахыс уи Адгьыл иареи еиҩызцәахеит, ахаан еицырымҵуа иагьаанхеит. Убри аҟынтә уи Адгьыл аспутник ҳәа иашьҭоуп.
Акәашара ари амузыкатә ритм иацнарыгӡоит. Уи злеиԥшым амузыка аҟазшьала, атемпала, аиҭаҵрала еилукаауеит. Акәашарақәа еиҩырдыраауеит иахьыҿиаз аҭыԥала. Адунеи иқәынхо зегьы ирымоуп рхатәы кәашарақәа, дара ирхәыцыз насгьы бзиа ирбо. Ҳара ақырҭқәагьы иҳамоуп ҳхатәы жәлартә кәашара.
Ақырҭцәа рыкәашара иамоуп акыр зхыҵуа аҭоурых. Аҵарауаа ирыԥшааит ижәытәӡатәиу араӡны храҿа. Уаҟа иаарԥшуп асабрада зҿоу ашәарыцацәа рыкәашара. Аҵарауаа ирыԥхьаӡоит ари акәашара ашәанцәа рышәарыцара анцәахәы Дали илызкуп ҳәа.
Раԥхьаӡатәи акәашара ҳәа иԥхьаӡоуп ашәарыцацәа рыкәашара.
Аамҭа цацыԥхьаӡа ари акәашара аҽарҿыцуан, аҽаԥсахуан, анаҩс акәашара хоруми ҳәа ахьӡхеит.
Аҳәса рыкәашара ашәарыцацәа рыкәашара аԥхьа ицәырҵыр акәын. Аҳәса рыкәашарала иаадырԥшуан анцәа имҵахырхәара.
Ҳаамҭазтәи ақырҭуа кәашарақәа.
Аамҭа аамҭала иҿион еиуеиԥшым акәашарақәа, урҭ иреиуоуп иҟоуп ҩыџьа реицкәашареи, иара убас, акәашаратә-хәмаррақәа. Иахьа еиқәханы иҟоуп ажәытә ақырҭуа жәлар рыкәашарақәа рацәаны. Қырҭтәыла иҟоуп урҭ акәашарақәа назыгӡо акәашаратә гәыԥқәеи ансамбыльқәеи. Анаҩс, урҭ иддырбоит ахәаԥшцәа. Дара акәашарақәа иреиҷаҳауеит, избанзар, аамҭақәа цацыԥхьаӡа акәашарақәа рҽырыԥсахуеит.
Арҭ аԥсахрақәа аарԥшуп еиуеиԥшым акәашаҩцәа рыстили, рыкәашашьа шырбо ала. Акәашашьа, ари акәашараҿы ихадоу ахәҭақәа ируакуп. Уи еиуеиԥшым акәашацәа иҷыдоу рыкәашоуп, акәашашьа хәыҷ-хәыҷла астили аҟазшьеи аԥсахуеит. Иҟоуп еиуеиԥшым ақырҭуа кәашарақәа. Урҭ иахьцәырҵыз аҭыԥ инамаданы ирымоуп рхатәы ҭоурых. Ақырҭуа жәлар рыкәашарақәа рахь иаҵанакуеит: .
Акәашарақәа иаадырԥшуеит, урҭ ахьыҿиаз аҭыԥ атрадициа, аҟазшьақәа.
Зегь реиҳа ирылаҵәан иҟоу кәашароуп . Ари бзиа еибабо арԥызбеи аԥҳәызбеи рыкәашароуп. Аԥҳәыс лыԥшқара, лыԥхашьаԥхаҵара аалырԥшуеит, ахаҵа иӷәӷәара ихагәрагара.
Даара интересу иԥшӡоу кәашароуп . Ари акәашара Аҷара иит. Иара ҩ-вариантк рыла инарыгӡоит, зны икәашоит ахаҵеи аԥҳәыси, зны-зынла ахацәа гәыԥҩык, ма аҳәса гәыԥҩык.
Ашьхарыуаа жәларқәа рзы иҷыдоу кәашарақәоуп: , акәашацәа рцәеижьи абызшәала иаадрыԥшуеит абзиабара, ахаҵара, аԥҳәыс лыпатықәҵара.
Ҟазшьала акәашарақәа реиԥшымзаара адагьы, урҭ дәахьылагьы иахьеиԥшым ыҟоуп.
Иаҳҳәап акәашара қарҭули акәашараан акәашацәа даҽа маҭәақәак ршәырҵоит, даҽакала рхахәы цхьарҳәоит (иҟарҵоит), мтиулури ианыкәашо еиԥш акәымкәа. Иарбан ҭыԥу изтәу еиԥш акәашара иаанарԥшуеит урҭ рҟазшьа ртрадициа.
Ақырҭуа кәашара атрадициа анаҩсангьы дара иԥшӡоу ланарԥшыроуп. Уи ацәеижьы абызшәала Қырҭтәыла еиуеиԥшым аҭыԥқәа рҿы инхо ауаа ргәалаҟазаара, рыԥшӡара, рыԥхара аанарԥшуеит. Убриазоуп ақырҭуа кәашарақәа иџьашьаны изахәаԥшуа аҳәаанырцәтәи ахәаԥшцәагьы.
Иубахьазар акәхап еҵәала иқәҵоу уахынлатәи ажәҩан. Иҟалап уи уаԥхьаӡарц уалагахьазаргьы? Ус ауп, урҭ узыԥхьаӡаӡомызт аҵыхәтәанынӡа… Ажәҩанаҿ убасҟак аеҵәақәа рацәоуп, урҭ ԥхьаӡашьа рымаӡам. Аеҵәақәа даара иаҳцәыхароуп. Еҵәақәак хароуп, еҵәақәак ааигәоуп. Хараӡа иҟоу аеҵәақәа убаӡом.
Аеҵәақәа Адгьылаҿы ишаабо еиԥш иҟаӡам. Аеҵәақәа дуӡӡоуп, акосмос аҿы зынӡа даҽакала иубоит.
Аеҵәа ахимиатә хәҭақәа рыла ишьақәгылоуп. Еиҳарак уи аводород атомқәа рыла ишьақәгылоуп.
Аводород атом, ари химиатә хәҭоуп, уи есааира еиҭаҵуеит. Уи ареакциа ҳәа иашьҭоуп. Аеҵәақәа ании инаркны, уи ахәҭақәа иаразнак аиҭаҵра иалагоит, урҭ аанҿасрада еиҭаҵуеит. Усҟан аеҵәа иазҳауеит, уи ашықәс иацлоит, нас ашьшьыҳәа иажәуеит. Аеҵә заҟа идуу, ихьанҭоу аҟара, лассы иажәуеит. Аеҵә анажәлакь «иԥсуеит», уи ахәҭа хәыҷқәа еиҭах аеҵә ҿыц алҵуеит. Еҵәак аԥсра, даҽа еҵәак аира иацхраауеит. Уи зынӡа иҟаӡамшәа ианыӡааӡом.
Аеҵәақәа доусы рыԥштәы рымоуп. Еҵәақәак жәҩангәыԥштәы рымоуп, даҽа еҵәақәак ҩеижьуп, ма ишкәакәоуп. Уи зыхҟьо урҭ шоурала иахьеиԥшым ауп. Зегь реиҳа зшоура ҳаракыу ишкәакәоуп – жәҩангәыԥштәыла еилыԥхаауеит, еиҳа зшоура ҳаракӡоу – рыԥштәы ҟаԥшьуп. Зегь реиҳа зшоура ҳаракыу аеҵәа 30.000 градус инаӡоит.
Иҟоуп идуу ихәыҷуи аеҵәақәа. Ижәдыруама шәара Амра шиаҵәоу? Шәгәы иаанагозар ҟалап уи акосмос аҿы зегь раасҭа идууп ҳәа, аха уи ус акәӡам. Амра шәагаала ибжьаратәу еҵәоуп. Амра аасҭа еиҳаугьы, еиҵоугьы аеҵәақәа ыҟоуп. Иҟоуп зхала иҟоу аеҵәақәа, иҟоуп ҩба-ҩбала иҟоугьы. Иаҳҳәап – Амра зхала иҟоу еҵәоуп, аха аеҵәақәа реиҳарак ҩба-ҩбала иҟоуп. Акосмос аҿы иҟоуп амч ҷыда, уи агравитациа ҳәа иашьҭоуп, уи амчала аеҵәақәа амхылдыз мчы рымазшәа еиднакылоит. Адгьыл аҟынтәи аеҵәақәа еиҭамҵуазшәа иубоит.
Ҳара урҭ есымша џьарак иҟоушәа иаабоит. Аиашазы, аеҵәақәа лассы-лассы еиҭаҵуеит, ана-ара инеиааиуеит. Ҳара урҭ рсахьа ҭыхны, икнарҳазшәа иаабоит. Уи ус иаҳбоит Адгьыл иацәыхараны иахьыҟоу азы, акәицхәыҷқәа реиԥш иаабоит, иагьҳазгәаҭаӡом урҭ шеиҭаҵуа.
Аеҵәақәа рыцклаԥшра даара интересуп, аҵарауаа уи лассы-лассы имҩаԥыргоит. Ус иҟоу аҵарауаа – астрономцәа ҳәа ирышьҭоуп. Аеҵәақәа ателескоп ала ирыцклаԥшуеит. Урҭ аеҵәақәа рыдагьы, апланетақәа ирыцклаԥшуеит, Амзагьы иацклаԥшуеит. Аеҵәақәа, апланетақәа, амра, амза зегьы космоскаҿы иҟоуп, убри аҟынтә урҭ астрономцәа иҭырҵаауеит.
Аеҵәақәа ирызкыу ашәҟәқәа рацәоуп, ҳаԥхьаҟа урҭ еиҳагьы еиҳахоит. Аеҵәақәа рыԥсҭазаара даара интересуп, урҭ ирызкыу еиуеиԥшым афактқәагьы рацәоуп.
Макьана шәхәыҷуп, аха ишәызҳар, шәаԥхьаҟа еицырдыруа астрономцәаханы шәшыҟало шәахәыцуа. Урҭ ирызкыу ашәыҟәқәа рыԥхьара адагьы, шәара ажәҩан ҵәцаҿы ишәылшоит аеҵәақәа рыцклаԥшра. Иҿыцу еҵәак жәбозар, уи шәара ишәтәны ишәыԥхьаӡаргьы алшоит, ахьӡ ашәҭаргьы ауеит.
Ақьаад ҳара есыҽны ҳхы иаҳархәоит. Ақьаад аҿы ҳаҩуеит. Ақьаадқәагьы еиԥшӡам: ицырцыруа, ижәпоу, иҵаӷоу, аԥшшәы рацәа змоу.
Ашәҟәқәагьы ақьаад аҿы иркьыԥхьуеит. Ақьаад аԥырҵеит 751 ш. ҳера ҟалаанӡа Китаи. Китаиаа ирҭахӡамызт ақьаад аӡбахә егьырҭ ираҳар азын, ақьаад аҟаҵара – дырмаӡеит. Аха, аҵыхәтәанынӡа рымаӡа рзымҵәахит. Арабцәа ираҳаит китаиаа апластина пақәа рҟны ишыҩуаз. Ари апластинақәа ақьаад ахьӡын. Арабцәа ирылшеит ақьаад ҟаҵара здыруаз акитаицәа рҳәынҷара. Дара ақьаад аҟаҵара амаӡа рымҳәар ада ԥсыхәа рмоуит. Убас ала арабцәа ақьаад аҟаҵашьа рҵеит. Арабцәагьы убас акитаицәа реиԥш амаӡа рҵәахит. Аха аамҭа рацәак мцакәа ақьаад Европа иалаҵәеит.
Раԥхьаӡакәны Европа ақьаад ҟазҵаз аиспанеццәа ракәын. Анаҩс, анемец Иоганн Гутенберг иаԥиҵеит иҷыдоу ахархәага. Ари ахархәага ақьаад еиҳа ирласны хыԥхьаӡарала ирацәангьы иҟанаҵон. Гутенберг иаԥиҵаз иаарласны Европа зегьы иалаҵәеит.
Мсыраа аҩра азын еиҳа имариаз амҩа азырыԥшааит: дара ирхәыцит апапирус.
Мсыраа, апапирус апапирустә ҵла иалырхуан. Дара апапирус ҵла амхә амхны, аӡы иӡаарҵон. Анаҩс аҵла агәыцә агәылаԥырҟон. Ацәа акаҭа иқәырҵон. Иаӡаз ацәа калакутла иаауа, ирҟәаҟәон, Анаҩс, еиҭахгьы амраҿы идырбон. Аҵыхәтәан, уи аслан баҩлеи амыдаӷьцәалеи идыриашон. Абас иҟарҵон апапирус. Мсыраа апапирус аҟны ашәыга ҟаԥшьи аиқәаҵәеи рыла иҩҩуан. Апапирус аҟны аҩра еиҳа имариан, анышәаԥшь ахаҳәи рҿы аасҭа.
1. Анышәаԥшь иалхыз ашәҟәқәеи атетрадқәеи даара ихьанҭан. Аҵаҩцәа ирцәыуадаҩын урҭ рныҟәгара. Абжьарашәышықәсазы аҵаҩцәа ашколахь ашьыжь шаанӡа иныҟәон. Хәылбыҽханӡа уа иҟан. Уаҟа рурокқәа рҽазыҟарҵон рышәҟәқәагьы ныҟәыргаӡомызт.
2. Ажәа папирус ажәытәи мысратә ажәа  иахылҵуеит. Ари ажәа еиҭоугозар «аҳ иитәу» аанагоит.
Ақьаад аҵла иалырхуеит. Аҵла ацәа мышқәак аӡы иӡаарҵоит иӡладырчуеит (идырцәаакуеит). Анаҩс аӡы иӡаахны, акаҭа иқәырҵоит. Ажәытә китаиаа ақьаад амжәаҵла ацәа иалырхуан. Акаҭа иахьықәырҵоз аҵлақәа бон. Анаҩс, иара арҩага икылырхуан. Арҩага ахьанҭара аҵла ацәа арҽеиуеит, ипаӡа иҟанаҵоит. Ари аҩыза аҵла ацәа (апресс) арҩарага ҩынтә, хынтә иаҵаҵаны икылыргон зынӡас иҵаӷаӡа иҟалаанӡа. Уи анаҩс, (хәҭа-хәҭала) иԥырҟон. (Иахьа) Ҳаамҭазы ақьаад абӷьыцқәа амашьына иԥнаҟоит. Ауаҩы изын аџьабаа рацәа адбалара аҭахӡам.
Ауаа аҩреи аԥхьареи рҵеит, ақьаад рхәыцаанӡагьы. Ажәытәуаа адгьыл аҿы иҩуан. Аха уи аҩыза адҩыларақәа иаарласны ианыҵуан. Урҭ ақәеи аԥшеиианырхуан. Нас, ауаа еилыркааит даҽакы шыӡбатәыз. Ахаҳәқәа рҿы аҩра иалагеит. Ахаҳәқәа рҿы дара ҩуан иҵарыз, иӷәӷәаз маҭәарла. Ахаҳә аҿы аҩра уадаҩын. Уи анаҩс, анышәаԥшь иалхны апластинақәа рҿы аҩра иалагеит. Анышәаԥшь баанӡа аҩра рзымариан. Уи ашьҭахь, анышәаԥшь анбалакьс, апластинақәагьы рҵәахуан. Анышәаԥшь иалхыз апластинақәа хьанҭан азы, аҵәахрагьы аҭыз рацәаны ирцәагон. Папирус аӡиас ахықәан изызҳауа ҵлоуп.
Мысра ирыԥшааит аҩразы еиҳа имариаз амҩа: урҭ ирхәыҵит апапирус.
Акьанџьа ахәыҷқәа бзиа ирбо хәмаргоуп. Еиҳараӡак акьанџьақәа рыла ахәмарра бзиа избо аӡӷабцәа роуп. Лассы-лассы акьанџьақәа ахьӡқәа рырҭоит. Ахәыҷқәа лассы-лассы бзиа ирбо акьанџьақәа рыцышьҭарҵоит ианыцәо. Аҷкәынцәагьы акьанџьақәа бзиа ирбоит.
Иаҳҳәап: Пиноккио; ма Чебурашка аҷкәынцәа бзиа ирбо акьанџьақәа роуп. Аӡӷабцәа еиҳарак бзиа ирбо акьанџьақәа Барби ауп. Сара ишәзеиҭасҳәоит ахәыҷқәа бзиа ирбо акьанџьақәа ртәы. Уара ухала иалых, еиҳараӡак бзиа иубо, иугәаԥхаз акьанџьа.
Барби – аӡӷаб хаҿсахьа змоу кьанџьоуп. Лара лхаҿсахьа ԥшӡоуп, лыхцәы дууп. Барби илшәуп еиуеиԥшым амаҭәақәа. Ахәыҷқәа ирылшоит акьанџьақәа иршәу амаҭәақәа ршәыхны, даҽа маҭәақәак. Барби ҭрыжьит 1860 ш. азы. Раԥхьаӡатәи акьанџьа Барби дхышын. Усҟан Барби акьанџьақәа зегьы рыхцәқәа шкәакәан. Анаҩс ицәырҵит зхы-зҿы иеиқәоу акьанџьақәа. Иҟоуп азиатә; иапониатә; африкатә акьанџьақәа Барби.
Барби лгәы мҿыӷьырц азы иҭрыжьит лара лҩызцәа акьанџьақәа. Барби лҩызцәа даара иагьылахҿыхуп, иагьыԥшӡоуп. Барби длымоуп бзиа илбо аҩыза. Барби бзиа илбо ихьӡуп Кен. Барби даара еицырдыруа кьанџьоуп. Лара илызкны иҭыхуп ирацәаны акиносахьақәа.
«Барби амшынҟызтә ӡиаҿы»
«Барби хҩык амушкетиорцәеи»
«Барби абырлаш хани»
Пиноккио амҿы иалху кьанџьоуп. Пиноккио аҷкәын хаҿсахьа змоу кьанџьоуп. Даара узырччо аԥынҵа ду амоуп. Пиноккио изызку алакә аԥиҵеит италиатәи ашәҟәыҩҩы Карло Коллоди. Шәара ижәдыруама ишыҟарҵаз акьанџьа Пиноккио?
Зны; хаҵак амҿы иалхны иҟаиҵеит акьанџьа. Акьанџьа даара ирччагахеит. Ахаҵа акьанџьа данахәаԥшуаз даара дарыччон. Уи ашьҭахь акьанџьа ахьыӡ аиуеит – Пиноккио. Пиноккио аиталиан ажәоуп, иаанагоит «амҿтәы бла». Пиноккио изку алакә аҿы акьанџьа аԥсы ҭаланы, анахь-арахь иҩуа иалагоит. Ахаҵа уи даара деигәырӷьеит.
Пиноккио иаарласны амҩахь дцәырҵит. Аҩызцәа рацәаны ирҳаит. Пиноккио иҩызцәа ирыхьӡуп Мальвина, Пьеро, Арлекин. Пиноккио иҩызцәеи иареи анеицу даара илахҿыхуп.
Чебурашка – даара иԥшӡоу кьанџьоуп. Чебурашка иазкны аҭоурых иҩит аурыс хәыҷтәы шәҟәыҩҩы. Чебурашкагьы иара иоуп изхәыцыз. Чебурашка даара ихәыҷу, иузеилымкаауа ԥстәуп. Иара егьымшәӡам, иегьжьам. Уаанӡа ижәбахьаз агыгшәыгқәа иреиԥшӡам. Ицәҩабжьоу ахәы ақәуп. Чебурашка ақалақь аҿы аӡбахә аӡәгьы издырӡом. Есымша ахала иҟоуп. Нас; акрокодил аибадыруеит. Акрокодил иахьӡуп Гена. Акрокодил Гена азоопарк аҿы аус ауан. Чебурашкеи Генеи лассы-лассы азоопарк ахь еиццон. Даара бзиа ирбоит аицәажәареи, еицны акаҳуажәреи. Чебурашкеи Генеи ирацәаҩны аҩызцәа рымазар рҭахуп. Чебурашкеи Генеи даара ргәы разуп. Дара лассы-лассы ауаа ирыцхраауеит. Чебурашка аҩызцәеи ирызкны иҭыхуп даара аинтерес зҵоу амультфильм. Шәара ари амультфильм даараӡа ишәгәаԥхоит.
Арҭ акьанџьақәа адәқьанқәа рҿы ирҭиуеит. Иара убас амузеи аҿгьы иуԥылар алшоит. Ара ирацәоуп акьанџьақәа: Барби, Чебурашка, Пиноккио убас егьырҭгьы. Атәылақәа зегьы ирымоуп рхатәы кьанџьақәа.
Аԥсны иҟоуп даара иԥшӡоу акьанџьақәа рмузеи.
Акьанџьақәа рбарц азы уи иаҭаауеит ирацәаны ауаа.
Сара даара бзиа избоит аԥшалас. Аԥшалас анасуа ихьшәашәарахоит, аҵла абыӷьқәа ԥшьаала иҵыс-ҵысуеит, амшгьы угәы иахәоит, еиҳарак аԥхын. Аԥша еиҳа иӷәӷәоуп, аԥшалас аасҭа. Аԥшасраан аныҟәара уадаҩуп. Аԥша ӷәӷәаны иасыр ҟалоит: аԥша гәаар аҵла адацқәа ыҵнажәар алшоит, аҩнхыбқәа ахнашәар, харагьы иагар алшоит.
Шәара зныкыр амҩадуаҿы аԥшаа бааԥс шәыхҭыгәлахьоума? Ус акәзар, шәара ижәдыруеит, аԥша ӷәӷәаны ианасуа аҳауа шеиланаргьежьуа, шәаргьы шәарԥрыр алшоит.
Аԥшеи шәареи шәеибадыруазар, шәхаҿы аагара шәылшоит афарҭын закәы: ари аԥша бааԥс ауп, аԥшақәа зегьы рымч еизукыреиԥш – убас еиԥш амч амоуп афырҭын! Интересуп афарҭын шыҟало атәы, мамзаргьы иарбан аамҭоу уи амч аныӷәӷәоу:
Афырҭын адгьыл аҿы еиԥш аӡаҿгьы ицәырҵыр алшоит. Аӡаҿгьы, аӡхықәаҿгьы афарҭын еиҳа имариоуп амҩаԥысшьа аха, уи акыраамҭа имҩаԥысуеит. Аԥша аҳауатә массақәа реиҭаҵра иахҟьоит, уи аиҭакра шаҟа иӷәӷәоу, иласу аҟара, убриаҟара иӷәӷәоуп аԥша уи абжьгьы. Аҳауатә массақәа џьарак рҽанеидыркылалакь афарҭын рхылҵыр алшоит. Раԥхьа уи усҟак иӷәӷәамшәа иҟоу, анаҩс уи аҳауатә массақәа реиҭаҵра еиҳа-еиҳа аҽарласуеит, афарҭын амчгьы еиҳа-еиҳа иацлоит.
Аҵарауаа афарҭынқәа ирыцклаԥшуа ишьақәдыргылеит, урҭ лассы-ласс иахьцәырҵуа аҭыԥқәа, ус еиԥш иҟоуп быжь-ҭыԥк.
1. Аҩада-мраҭашәара араион, араҟа ицәырҵуеит зегь раасҭа иӷәӷәоу афарҭын бааԥс – таифун. Афарҭынқәа лассы-ласс иуԥылоит Китаи; Мраҭашәаратәи Кореиа; Индонезиа.
2. Иҭынчу аокеан аҩада мрагыларатәи ахәҭаҿы: араҟа иҟоуп Америка атәылақәа, араҟоуп иахьуԥыло афарҭын хурикан захьӡу.
3. Атлантикатәи аокеан аҩадатәи ахәҭа: ари атәылаҿы хурикан атәыла арбгоит. «Гордон» – ари фарҭын бааԥсуп; уи амҩаҿ зегьы архәашоит.
4. Индиатәи аокеан аҩадатәи ахәҭа: ара ациклон ицәырҵуа Индиа; Шри-Ланка; Таиланд; Пакистан рзы ишәарҭоуп.
5. Иҭынчу аокеан мраҭашәара аладатәи ахәҭа: араҟа афарҭын Австралиазы еиҳарак ишәарҭоуп; еиҳа имаҷны Зеландиа Ҿыц азы.
6. Алада-мрагыларатәи ахәҭа: афарҭын ахьынаӡо азона еиҳарак мраҭашәаратәи Австралиеи Индонезиеи ирыдсылоит. Ара афарҭын вили-вили ҳәа иашьҭоуп.
7. Индиатәи аокеан аҩада-мраҭашәаратәи ахәҭа – ари атәыла арегионқәа – Кениа; Мадагаскар; Мозамбик – араҟа зегь реиҳа амҽхак ҭбаауп ациклон.
Аҵарауаа аинтерес рымоуп афарҭын зхылҵуа аинформациа аиура; уи ҭырҵаауеит иҷыдоу анаукатә станциақәа рҿы; урҭ аметеорологтә станциақәа ҳәа ирышьҭоуп.
Ишыжәбо ала; афарҭын хкқәа рацәаны иҵоуп; урҭ ахьыӡқәагьы рымоуп. Ари даараӡа иӷәӷәоу ишәарҭоу ԥсабаратә цәырҵроуп, уи лассы-ласс акатастрофақәа рахь икылыргоит. Насыԥны ҳара ҳтәылаҿы ус еиԥш иҵоу афарҭын бааԥсқәа ҵалаӡом, избанзар ҳара Кавказтәи ашьха ҳаракқәа ҳрыхьчоит.
Адунеиаҿ ирацәоуп аҭыԥ ԥшӡақәа, урҭ рыхәаԥшраз ирҭаауеит ауаа рацәа. Арҭ реиԥш иҟоу аҭыԥ ԥшӡақәа ауаа аднаԥхьалоит, урҭ рыԥшӡара иаргачамкуеит. Убас еиԥш иҟоу аҭыԥқәа ируакуп Мачу-Пикчу.
Мачу-Пикчу ажәытә қалақь ахыжәжәарақәа роуп, уи Аладатәи Америка Перу иҟоуп. Мачу-Пикчу лассы-ласс иӡыз аинкцәа рықалақь ҳәа иашьҭоуп, избанзар уи аинкцәа идыргылеит. Интересуп изусҭцәадаз урҭ аинкцәа рхаҭақәа. Урҭ, аладатәи америкаа иреиуан, ажәытә уа инхон, даара абаҩхатәра злаз, аҿиара бзиа змаз жәларын. Уи шьақәнарӷәӷәоит Мачу-Пикчу аргыларақәа.
Мачу-Пикчу дыргылеит зқьи ԥшьышәи ҩажәижәаба, зқьи ԥшьышәи ханҩеижәи ҩба шықәсқәа рзы. Уи, ҩажәи жәаҩа шықәса аргылара мҩаԥысуан. Ақалақь ашьха ду анаараҿы ишьҭоуп, инықәырԥшны, ҩнызқьи хышәи, ҩынҩажәижәаба метра амшын анаӡараҿы. Интересуп, ишԥарылшеи абри аҳаракыраҿы ари ақалақь аргылара. Уи адунеи зегьы ирзымбатәбарахеит.
Мачу-Пикчу аргылара аҭоурых
Мачу-Пикчу перуантә ашьхаҳаракыра ахыцәқәаҿы ишьҭоуп, уи иахьӡуп Мачу-Пикчу. Ақалақь – ари ахьӡ ахылеит абри ашьха иабзоураны. Зегьы ирзымбатәбароуп аинкцәа рықалақь, избанзар ари ақалақь аҭыԥ ҳаракӡаҿы идыргылеит, ахьанҭамҩангага атранспорти, ахаҳә злеиқәырҵаз амаҭәахәқәа рхархәарада.
Аинкцәа уи аргыларазы рхала ахаҳә дуӡӡақәа харгалон. Уи адагьы, урҭ аҩнқәа злеиқәырҵоз ахаҳәқәа шьыхгада идыргылон. Мачу-Пикчу ахьдыргылаз аҭыԥ адгьылҵысраан ишәарҭаз ҭыԥзаарын, аинкцәа уи зладыргылаз аметод, зегь раасҭа иӷәӷәаз акакәхеит.
Аинкцәа аргылара ианалга шәышықәса анаҩс, ақалақь испантәи ампыҵахалаҩцәа алалеит. Аинкцәа рықалақь аанрыжьит. Урҭ рықәҵра зыхҟьаз еилкаам иахьанӡагьы. Мачу-Пикчу шыҟоу адунеи иадырит зқьи жәшәи жәеиза шықәсазы, уи Иельтәи ауниверситет апрофессор Хирам Бингем иԥшааит. Аха, уи Бингем идагьы уи ақалақь аӡбахә раҳахьан. Уи аԥхьагьы иҟан ахсаалақәа, ақалақь зныз, урҭ англиатәи, германиатәи анемец инџьнырцәа иаԥырҵахьан. Бингем адунеи зегьы адырра аиҭеит ари ақалақь шыҟоу ала, ауаагьы Мачу-Пикчу абара иашьҭалеит.
Мачу-Пикчу ауаа нхартә иахьыҟаз қалақьмызт. Уи, абас аҭыԥ ҷыдаҿ идыргылеит избанзар, аинкцәа раԥхьаӡатәи римператор Пачакути уа дынхон. Уи адагьы, ақалақь аҿы ирыԥшааит аскульптурақәа, аныҳәарҭақәа, урҭ идырҵабыргуеит ақалақь адинтә ҵакы шамаз. Аинкцәа ара аритуалқәа мҩаԥыргон, урҭ рынцәақәа ирымҵахырхәон, аҵарауаа ргәаанагарала, урҭ ари ақалақь анцәақәа раҳаҭыр азы идыргылеит?
Мачу-Пикчу зегь раасҭа еицырдыруа аинкцәа римпериа аргыларақәа ируакуп. Уи Аладатәи Америка зегь раасҭа еицырдыруа ҭыԥуп, иагьаҭаауеит атуристцәа рацәаҩӡаны, урҭ ари ақалақь аԥшӡара агәахәара ду рнаҭоит.
Сара даара бзиа избоит аԥхыни аӡиеи. Бзиа избоит амшыни аӡиеи. Шәара еиҳа еиӷьашәшьои? Еиԥшымзаарас ирымоу жәдыруазар акәхап?
Еиҳараҩык ауаа ргәы иаанагоит амшыни аӡиеи, шәагаала ауп ишеиԥшым ҳәа. Усгьы, шәгәы иаанагозар ҟалап амшын еиҳа, идууп, егьҵаулоуп, аӡиа аасҭа ҳәа. Шәара шәиашоуп!
Лассы-лассы уи, ус акәхоит. Аха, иҟоуп убри аҩыза аӡиа, иагьҵауланы иагьдуны. Иаҳҳәап, Каспиатәи амшын, амшын ҳәа иашьҭоуп, избанзар даара идууп, аиашазы уи ӡиоуп.
Шәара ахаан агьама жәбахьоума амшынӡы. Иҟалап машәыршақә илбаажәдазар шәанҽашәкәабоз. Ишәгәалашәозар акәхап уи аӡы даара ишҵааз. Убри аҟнытә, ирҳәоит амшын аӡы еиҳа иҵаауп, аӡиа аасҭа. Аха, араҟагьы иҟоуп аҷыдара. Ҿырԥштәыс иаагозар, Еиду Америка убас еиԥш иҵаау аӡы ыҟоуп, уаҟа аԥсыӡқәа зынхаӡом.
Ишыжәбо еиԥш, усҵәҟьа иагьымариам амшыни аӡиеи злеиԥшым аилкаара. Зегьы реиҳа ихадоу аиԥшымзаара, амшынқәа зегьы дара-дара еиԥшьуп. Иаҳҳәап Амшын Еиқәаҿы шәыӡсо шәцозар, џьарантә даҽа џьара шәӡсо, шәнанагар алшоит егьырҭ амшынқәа рахь. Аӡиақәа аки-аки еихьыԥшӡам, ӡиак аҟынтәи, даҽа ӡиак шәнеир шәылшоит ахбарсҭа ала.
Аӡиа – даара иԥшӡоу ԥсабаратә цәырҵроуп. Ари, аӡы агәаҩарақәа зегьы ҭзырҭәаауа акоуп. Ара – аӡы еизоит еиуеиԥшым амзызқәа ирыхҟьаны. Аӡиа цәырҵыр ҟалоит авулкан атҟәацра иахҟьаны, ари аҩыза аӡиақәа авулкантә ҳәа иашьҭоуп. Зны-зынла аӡиа цәырҵуеит аҵааршә аныӡыҭуа, ари аҵааршәратә ӡиа ҳәа иашьҭоуп. Рҽеиҳарак аӡиақәа аӡы роуеит аҳауатә лышәшәақәа рҟынтә, мамзар аӡи аси рыла. Аиашазы, аӡиақәа цәырҵуеит ахбарсҭақәа рымацара рҟны, аха иҟоуп иара убас, иԥсабаратәым аӡиақәагьы. Урҭ, аӡы ахьыҟам аҭыԥқәа рҿы иҟалоит. Нас ахьышьҭрақәа рхы иархәаны, адгьылқәа дырцәаакуеит.
Аӡиақәа шәагаала еиԥшӡам, иуԥылоит идуу, ихәыҷу, иҵаулоу усҟак иҵаулами. Адунеи аҿы иҟоуп идуӡӡоу аӡиақәа. Зегьы раҵкыс идууп ҳәа иԥхьаӡоуп Каспиатәи амшын, иара агәҭантәи Азиа иҟоуп. Шәагаала аҩбатәи аҭыԥ ааннакылоит. Канада иҟоу аӡиа Верхнее иахьӡуп. Зегьы раҵкыс адунеи аҿы иҵаулоу аӡиа ҳәа иԥхьаӡоуп Баикал. Иара Урыстәыла ауп иахьыҟоу. Зегьы реиҳа ихәыҷу атәы ҳҳәозар, уи еилкааӡам. Избанзар аӡиа хәыҷқәа адунеи аҿы даара иахьырацәоу иахҟьаны.
Адгьыл аҿы даара ирацәоуп иԥшӡоу аӡиасқәа, аҽыкәабареи аԥсшьареи мацара акәӡам ауаа уахь изнеиуа. Лассы-лассы имҩаԥыргоит аекскурсиақәа аӡиа ԥшӡақәа ирыхәаԥшырц. Европа иҟоуп даара иԥшӡоу Бодентәи аӡиа, уи х-тәылак еиԥнашьуеит урҭ рахьтә еицырдыруеит – Германиа, Австриа, Швеицариа. Ари аӡиа иамоуп аҭоурыхтә ҵакы, аибашьра аамҭақәа рзы арҭ атәылақәа арбгарақәа рҟынтә еиқәнархеит. Ауаа лассы-лассы Бодентәи аӡиа иахәаԥшырц иаҭаауеит. Аԥсныгьы иҟоуп аӡиа Риҵа. Уи иазкны иҟоуп ирацәаны алегендақәа, иара убас лассы уи иаҭаауеит ауаа рацәаны.
Шәаргьы ишәылшоит аӡиа шәаҭаарц, уи аԥшӡарагьы жәбарц.
Ажәа абалет латын ажәоуп.  латыншәала иаанагоит акәашара. Абалет ҿиеит Италиа 16 ашәышықәсазы. Ари акәашара даара иргәаԥхеит Франциагьы. Анаҩс абалет икәашо иалагеит Европаа зегьы. Еиҳаракгьы иргәаԥхон аҳҭынраҿы иркәашоз абалет. Аҳҭынра аҿы аныҳәақәа абалет ада имҩаԥысуамызт. Абалет икәашо аӡӷаб илышьҭоуп абалерина ҳәа, ахаҵа – абалерон. Абалет ари кәашаратә қәгылароуп. Ари акәашаратә қәгылара абалеттә хәмарра ахьӡуп. Абалет абзоурала акәашаҩцәа хҭыск ҳзеиҭарҳәоит. Абалетаҿ ахҭыс еиҭарҳәаӡам ажәала, ма ашәала. Уа акәашацәа кәашоит.
Абалеттә спектакль аҿы зегь реиҳа ихадароуп аиҭаҵра. Убарҭ аиҭаҵрақәа рыбзоурала ҳара еилаҳкаауеит абалетаҿ еиҭарҳәо ахҭыс атәы. Абалет иахьа зегьы еицырдыруеит, бзиа ирбоит адунеи зегь аҿы. Абалеттә спектакльқәа ирыхәаԥшуеит атеатрқәеи, аопереи, абалети рыҩнқәа рҿы.
Абалеринацәа кәашоит ршьап ԥынҵа иқәгыланы. Абалеронцәа кәашоит аҵар змам аимаа ҵаӷақәа рыла. Ашьап ԥынҵа иқәгыланы акәашара даара иуадаҩуп. Абалеринацәа ааԥсоит, ршьапқәа рыхьуа иалагоит. Дара ирышьоуп иҷыдоу ашьаҵатәы. Убри еиԥш ашьапымаҭәаҿ, абалеринацәа ршьапқәа рыхьӡом, рацәакгьы иааԥсаӡом. Абалеринацәа реимаа аԥынҵа ӷәӷәоуп. Арҭ аимаақәа ирыхьӡуп – . Апуант аҟаҵара уадаҩуп. Урҭ еиуеиԥшым амаҭәахәқәа ирылырхуеит. Апуантқәа аба, ма ажәцәа иалхызар ауеит. Апуантқәа еиуеиԥшым аԥшшәқәа рымоуп: ацәаԥшь, ацәыш, аиқәаҵәа, ашкәакәа. Апуантқәа ыҟоуп ҩ-хкык – иласу апуанти, апуантқәаҵәҟьеи. Иласу апуантқәа рышьарҵоит абалерина хәыҷқәа. Зықәра наӡаз абалеринацәа апуантқәаҵәҟьа рышьаҵан икәашоит.
Абалеринацәа иҵаӷоу, иԥшӡоу аҵыкқәа ршәуп. Урҭ аҵыкқәа еиуеиԥшым аԥштәқәа рымазар алшоит. Абалеронцәа рцәа иадшәало хыхьтәи амаҭәа ршәуп, ирышьоуп рцәа иадшәало аиқәа. Ус еиԥш иҟоу амаҭәа рыкәашараҿы ирԥырхагахаӡом. Уи амаҭәа аныршәу акәашацәа реиҭаҵрақәа рыԥшӡара ибзианы иубарҭоуп.
Ахәыҷқәа заа, ишыхәыҷу иалагоит абалет кәашара аҵара. Акәашара аҵара иалагоит 7-8 ш. анырхыҵлак. Абалет – ари имариоу кәашарам, иара даара иуадаҩуп. Уи аҵаразы иаҭахуп ирацәаны аџьабаа, ачҳара. Акәашаҩцәа даара еилҟьоуп, реиҭаҵрақәагьы ԥшӡаны инарыгӡоит.
Акәашаҩцәа рҽазыҟарҵоит абалеттә ҩнқәа рҿы. Абалеттә ҩнқәа лассы-ласс абалеттә студиа ҳәа иашьҭоуп. Абалеттә студиа аҭӡаҿы икнаҳауп асаркьа дуқәа, иҟаҵоуп идуу амҿтәы штангақәа. Амҿтәы штангақәа акәашара рҽаназыҟарҵо ирыхәоит. Абалет кәашацәа рҽаназыҟарҵо, асаркьаҿ рхы иахәаԥшуеит. Асаркьаҿ дара ирбоит заҟа иԥшӡоу рыкәашара.
Абалет адунеиаҿы ирылаҵәо еицырдыруа акоуп. Еицырдыруа акәашаҩцәа инарыгӡоит абалеттә спектакльқәа еиуеиԥшым атәылақәа рҿы. Ус еиԥш иҟоу акәашацәа абалеттә еҵәақәа ҳәа ирышьҭоуп. Қырҭтәылагьы иҟоуп абалет аеҵәақәа: Нино Ананишвили, Ирма Ниораӡе, Вера Цигнаӡе уҳәа уб. иҵ. Абалет еҵәас дыҟан иара убас Вахтанг Чубукиани. Вахтанг Чубукиани иман абалеттә студиа. Уи иааӡеит абаҩхатәра злаз акәашацәа рацәаны. Қырҭтәыла даара бзиа ирбоит абалет. Абалет ддырҵоит ирацәаны аӡӷабцәеи аҷкәынцәеи. Абалет кәашара даара иԥшӡоуп.
Анаҟәоуқәеи аисбергқәеи – ари аҵааршә ҽыҭ дуӡӡақәоуп, аха урҭ ҭыԥс иахьыҟоу ала дара-дара еиԥшӡам.
Анаҟәоуқәа уԥылоит ахбарсҭақәа рҿы, аисбергқәа аӡи аокеанқәеи рыҵаҟа. Урҭ рыҟалашьа апроцесс даара интересуп, уи акыраамҭагьы аҭахуп. Анаҟәоуқәа – аӡымшьа еиҳараӡак иахьеизакыу ҭыԥны иԥхьаӡоуп. Анаҟәоуқәа ахьыҟоу аҭыԥқәа беиоуп ихәшәу аӡыҵхәраақәа рыла, уи аџьыка зынӡа имаҷны иалоуп. Ус еиԥш иҟоу аӡқәа ӡыржәтәыс ишьоуп. Анаҟәоуқәагьы аӡымшьа рацәаӡаны ирылоуп. Урҭ иӡсо аӡы ихыу аҵааршә ԥҽыха дуқәоуп.
Анаҟәоу ҟаларц азы акыраамҭа аҭахуп, иара убас аҳауа ԥхара лаҟәзароуп.
Анаҟәоу – ари џьарак ирацәаӡаны еизгоу асы ауп. Асы кыраамҭа иуазароуп, аҳауа ԥхара лаҟәызароуп анаҟәоу ҟаларцаз. Ашьшьыҳәа, аамҭа цацыԥхьаӡа анаҟәоу аԥсасира иалагоит. Урҭ ирылшоит аԥхара аҵәахра. Амра аӷьны ианкаԥхо, анаҟәоу аӡыҭра иалагоит, убри аамҭазы уи, ԥшьынҩеижәи жәаба процент амрашәахәақәа аныҷҷалоит, нас шьҭахьҟагьы иархынҳәуеит. Иаанхаз жәа-процентк аԥхара, анаҟәоу арӡыҭуеит, уи ӡымшьаны иҟанаҵоит. Анаҟәоу ианыҷҷало амра ашәахәқәа анаҟәоу азы ихыхьчагоуп, уи зынӡа имӡыҭырц иацхраауеит.
Аисберг – ари анаҟәоу ахәҭак ауп. Аисберг анаҟәоу иаҟәԥоит, анаҩс аӡы иӡсо ихыуп. Лассы-ласс аисбергқәа уԥылоит Антарктидеи Гренландиеи. Зегьы иреиҳау аисбергқәа Антарктида аҿықә иӡсо ихыуп.
Аисбергқәа реиҳарак шкәакәоуп, еиҳа имаҷны иуԥылоит ииаҵәоуи ишьацԥштәылоуи аисбергқәа. Избан, аисбергқәа ԥштәырацәала изеилоу, анаука макьана ишьақәнамыргылаӡац, аҵарауаа ари азҵаара макьана аҭҵаара иаламгаӡац.
Ишазгәаҳҭаз еиԥш, аисбергқәа аокеанқәа иӡсо ирхуп, уи ус еиԥш иҟоуп избанзар, урҭ ԥшьаала иӡыҭуеит. Аха иҟоуп ҭыԥкаҿы акыраамҭа еиҭамҵуа иаангылоугьы.
Ус еиԥш иҟоу аисбергқәа, иҵаан иҟоу адгьылбжьахақәа ҳәа ирышьҭоуп. Ус еиԥш иҟоу иҵаау адгьылбжьаха Антарктида иҟоуп, уи Аиааира ҳәа иашьҭоуп. Аԥхарра аныҳаракхалакь аӡыҭра иалагоит, иагьеиҭаҵуеит.
Анаҟәоуқәеи аисбергқәеи шьақәгылашьала еиԥшуп, урҭ аҩбагьы ауаҩы изы ихәарҭоуп. Аха, аисберг даара ашәарҭара ацуп. Уи иӡсо аӷба иареи еиҿасыр, аӷба ҭанархоит. Аӡы ихыубаало аисберг рацәак идуум ахәҭак ауп, уи еиҳаны аӡаҵан иҵәахуп. Аӷбаҿы уи рызгәамҭар алшоит, аисберги аӷбеи еинҟьар рылшоит. Убри аҟынтә аисбергқәа ахьхыу, аӷбақәа рныҟәара шәарҭоуп.
Иашоуп, ауаа зегьы ирылшаӡом анаҟәоуқәеи аисбергқәеи лабҿаба рбара. Саргьы урҭ сымбаӡац, даара рбара аинтерес сымоуп. Ирацәоуп адокументалтәи асахьаркыратә фильмқәа анаҟәоуқәеи аисбергқәеи ирызкыу. Урҭ аинтерес рыҵан еиҭарҳәоит иҟалаз афактқәа, анаукатә аартрақәа уҳәа уб. иҵегь. Шәара ишәылшоит ари аԥсабаратә цәырҵраз еиҳа ирацәаны аилкаара.
## @@@@@@@@@@@@@
## 1
Амҽыша. Асааҭ 10 ыҟоуп. Ацхыраара лас ашәқәа аартуп аԥстәқәа рзы. Леуан иласбеиқәаҵәа хәыҷы ааигеит.
– Шәара ишәылшома ацхыраара аҭара, дыҳәҳәоит Леуан, амҩаду шеихнаҵәоз амашьына иаҵаҳаит.
Аласба хәыҷы ҟәыу-ҵәыуоит. Ашьа алҵуеит. Дааит аҳақьым. Уи аласба ахьыӡ ҷыда дазҵааит.
– Азин сышәҭ аласба хәыҷы згарц – иҳәеит аҳақьым.
– Аласба ганы сахәаԥшуеит, иахьыз гәасҭоит.
Аҳақьым ахәаԥшырҭа ауада даныҩнала Лымҳаду игәцаракны дахәаԥшит. Уи изымбатәбарахеит Лымҳаду ашьапы шыԥҵәаз ангәеиҭа. Аҳақьым Лымҳаду иҵегь ааха амазар ҳәа дшәон, дәахьыла иумбоз. Аҳақьым ицхырааҩ ҿымҭ дтәоуп ауадаҿы.
Зегьы ирдыруеит Лымҳаду ԥсыр шауа. Еиқәрхаргьы, ашьапы ԥҵәаны изныҟәаӡом. Ианахәаԥш, еилыркааит ашьапы хыџьара ишыԥҵәоу.
Аҳақьым идыруеит ашьа лассы ишынкылатәу. Аҳақьым Лымҳаду аоперациа азиуит.
– Снеины Лымҳаду аԥшәма иасҳәоит, иласба шеиқәырхо, иҳәеит аҳақьым.
– Сара, ҩымчыбжь уи сахылаԥшыроуп, Лымҳаду аныҟәара иалагарц азы.
## 2
## Детки животных
– Сыҷкәын хәыҷ уабаҟоу? – амшәҳәыс аҭыҩраҿ амышәҳәыс хәыҷ иашьҭоуп.
Амышәҳәыс хәыҷ џьаргьы иҟамызт. Амышәҳәыс аԥа хәыҷы аԥшаара иалагеит. Ус амҩан иаԥылеит абгахәыҷы: – Абгахәыҷы аԥа хәыҷы убазар, – ҳәа амшәҳәыс абгахәыҷы иазҵааит.
– Мап, исымбаӡеит уԥа хәыҷы, сыбгахәыҷгьы сымбаӡеит ҳәа – аҭак ҟанаҵеит абгахәыҷы.
– Сԥа хәыҷы, уабаҟоу? – абгахәыҷы аҭыҩраҿ аԥа хәыҷы иашьҭоуп. Абгахәыҷы амышәҳәыси рԥацәа инарышьҭалеит.
Амҩан ацыӷ рԥылеит. Уара абгахәыҷы, амышәҳәыс хәыҷы убазар ацыӷ иазҵааит амышәҳәыс.
– Мап, абгахәыҷгьы, амышәҳәыс хәыҷгьы џьаргьы исымбаӡеит, – ҳәа аҭак ҟанаҵеит ацыӷ, – саргьы сцыӷ хәыҷ џьаргьы исымбаӡеит.
– Сыҷкәын хәыҷ – уабаҟоу? – ацыӷ аԥа хәыҷы иашьҭоуп аҵла гәаҩаҿ. Аҵла гәаҩаҿ иҟаӡам.
Амшәҳәыси, абгахәыҷи, ацыӷи, амышәҳәыс хәыҷи, абгахәыҷи, ацыӷ хәыҷи ирышьҭалеит. Амҩан урҭ ирԥылеит аҽы.
– Уара, амшәҳәыс хәыҷи, абгахәыҷи, ацыӷ хәыҷи убазар, – иҵааит абгахәыҷы.
– Мап, убгахәыҷгьы, амышәҳәыс хәыҷгьы, ацыӷ хәыҷгьы смархәац хәыҷгьы џьа исымбаӡеит, – ҳәа аҭак ҟанаҵеит аҽы.
– Смырхәац хәыҷ, уабаҟоу – иԥшаауеит аҽы, аҽҵыс хәыҷ иашьҭоуп. Аҽҵыс аҽыҭра иҭаӡам. Амышәҳәыси, абгахәыҷи, ацыӷи, аҽи ирышьҭоуп амшәҳәыс хәыҷи абгахәыҷи, ацыӷи, аҽҵыси.
Амҩан урҭ аслан рԥылеит.
– Уара сыбгахәыҷи, амышәҳәыс хәыҷи, ацыӷ хәыҷи, аҽҵыси убазар ҳәа абгахәыҷы аслан иазҵааит. Сара сыслан хәыҷгьи џьаргьы избом.
Аслан, аҽы, ацыӷ, абгахәыҷы, амышәҳәыс адәеиужь иқәлеит рхәыҷқәа рыԥшаарц. Адәеиужь аҿы ахәмарра иаҿуп амышәҳәыс хәыҷи, абгахәыҷи, ацыӷ хәыҷи, аҽҵыс хәыҷи, аслан хәыҷи.
## 3
## Чико расстроил игру
Апарпар Чико ахьӡуп. Чико аԥшәмацәа Маси Наалаи ҩыџьа аҷкәынцәа роуп. Ахәыҷқәеи апарпари еиҩызцәоуп, есқьынагь иахьцо иргоит.
Нас иҩызцәеи иареи ампыл иасырц рыӡбеит. Урҭ ашҭаҿ еизеит. Урҭ ҩ-командакны рҽыршеит. Араҟа дыҟоуп аспорт арҵаҩы. Аспорт арҵаҩы дыӡбаҩуп. Иаиааиз акоманда аҳамҭа рырҭеит. Аҷкәынцәа аиндаҭлара иазхиоуп. Зегьы аиааирц рҭахуп. Арҵаҩгьы дыхиоуп. Уи аӡбаҩцәа рформа ишәуп. Атрышәасгагьы имоуп. Ампыласра аматчҵәҟьа мҩаԥысуеит.
Наалеи Чикои аматч иахәаԥшуеит. Чикогьы игәы иахәеит. Уи ампыл асра агәаԥхоит. Еиҳарак аӡбаҩ итрышә асра агәаԥхоит. Уи иџьашьаны аӡбаҩ иахәаԥшуеит. Аӡбаҩ атрышә данаслакь, иаргьы атрышә иасуеит. Зегьы Чико иахәаԥшуеит. Чико атрышә асшьа аӡбаҩ итрышәасра еиԥшуп.
Ус аӡбаҩ идагьы атрышә асра иалагеит. Чико атрышә асра ампыл асцәа ааннакылеит. Ахәыҷқәа шәаҟьеит, ирзеилкаауам атрышә иасуа дазусҭо, аӡбаҩ иаку, апарпар акәу. Аӡбаҩгьы ииуа дақәшәом. Чико иаҟәымҵӡакәа ашәышәра иалагеит. Наала Чико ааникыларц далагеит.
– Умшәышәын ахәмарра уаԥырхагоуп ҳәа, Чико ааникыларц даҿын. Ахәмарра еилаган. Чико аҩынгьы аҽазеиқәымкӡеит. Мчыбжьык ашәышәра иаҿын.
Чико аихыц иҭыҵит. Фефо кыраамҭа аҟәардә ихәыҵатәан, нас ихәыҵаҵырц аӡбеит.
– Ала абаҟоу – Фефо Чико иазҵааит.
– Ау-ау – аҭак ҟанаҵеит Чико ала абжьы ахаҵаны. Чико Фефо ажьеит. Ирԥхашьаз Фефо ҩымш аҟәардә ихәыҵацуамызт. Чико уаҳа ацыхәмарра аҭахымызт.
## 4
## Игра кошки и попугая
Апарпар Чико ахьӡуп. Ацгәы Фефо ахьӡуп… Чикои Фефои еиҩызцәоуп. Чикои Фефои лассы-ласс аҩны рхала иаанхоит, урҭ лассы-ласс еицыхәмаруеит.
Чикои Фефои лассы-ласс еисуеит. Лассы-ласс ацәыккрақәа ҟарҵалоит. Фефо агәалаҟазаара аныбзиам маҷуп. Чико усҟак агәы иалсуа ҟанаҵаӡом.
Фефо агәы аналаҟам даара имаҷуп. Фефо, Гундеи Анатолии ргәы иалсуа ҟанаҵаӡом, аха зны-зынла Чико агәы иалсуа ҟанаҵеит.
Чикогьы зны-зынла Фефо аргәаар алшоит. Чико аҩны аихахыц иҭатәаӡам. Чико аихахыц аҭатәара бзиа иабаӡом. Иацы уи аихахыц иҭыҵын Фефо иацхәмаруан. Чикои Фефои лассы-ласс рхала иаанхоит. Урҭ лассы-ласс еицыхәмаруеит.
– Миаау – Миаау – Чико Фефо агәы ԥнажәоит.
– Миаау – Миаау – игәаан аҭак ҟанаҵоит Фефо.
– Миаау – Миаау – еиҭанаҳәоит Чико.
Фефо гәаан, Чико иашьҭалеит. Чико аихахыц аҭалара иахьӡеит. Фефо аихахыц инадтәалеит. Чико иазыԥшуп. Чико аихахыц ааигәара атәара агәы ԥнаҵәеит. Ус Фефо алашьҭыбжь аҳаит.
– Ау, ау! – аҩны иааҩныҩит. Фефо шәан аҟәардә иныҵалеит.
## 5
## Звезды
Асида сан лоуп.
Сара сан дыԥшӡоуп.
Витали саб иоуп.
Сара саб дфырхаҵоуп.
Гунда саҳәшьа лоуп.
Гунда дхәыҷуп.
Сара Раул соуп.
Ҳара аҩны ҟаԥшь аҿы ҳанхоит.
Ҳара ҳаҩны ҟаԥшь ашҭа ду иҭагылоуп. Ашҭа ду аҿы аҵлақәа ирызҳауеит. Ашҭаҿы арымӡқәа гылоуп. Ҳара ашҭаҿы ҳаҟоуп. Ихәлеит.
Ҳара аеҵәақәа ҳрыхәаԥшуеит. Гунда дыцәоуп. Ҳаб аеҵәақәа дрыхәаԥшуеит.
Аеҵәақәа шԥассиру – иҳәеит ҳаб.
Ҳан аеҵәақәа дрыхәаԥшуеит. – Аеҵәақәа шԥаԥшӡо лҳәеит, – ҳан.
Гунда дҵәыуоит. Ҳан ашәа лҳәоит. Гунда аҵәыуара даҟәыҵит. Гунда ашәаԥшӡақәа лгәаԥхоит. Ҳара аеҵәақәа ҳрыхәлаччоит.
## 6
## Анико и Ванико
Аникеи Ваникеи ашколахь иныҟәоит.
Ԥхнуп. Аникеи Ваникеи аԥсшьарамшқәа рымоуп.
Ахәыҷқәа даара бзиа ирбоит аԥсшьарамшқәа.
Ахәыҷқәа аԥсшьарамшқәа иреигәырӷьоит.
Аникеи Ваникеи аԥсшьарамшқәа ақыҭаҿ ирхыргоит.
Ахәыҷқәа ақыҭахь ацара бзиа ирбоит.
Ахәыҷқәа ақыҭаҿ рандуи рабдуи рҭаара бзиа ирбоит.
Аникеи Ваникеи ақыҭаҿ рҩызцәа рԥылара бзиа ирбоит.
Аникеи Ваникеи рҩызцәа игәырӷьаҵәа ирзыԥшуп.
Аникеи Ваникеи рҩызцәа ирыцны ԥсыӡкра ицоит.
Аҩызцәа еицны ҽыкәабара ицоит.
Урҭ абнаҿ акәыкәбаа еицырыҟәшәоит.
Аникеи Ваникеи рандуи рабдуи ирыцхраауеит.
Аникеи Ваникеи аԥхын ашәҟәқәа ирыԥхьоит.
Ахәыҷқәа аԥхын ашколнҭыҵтә ашәҟәқәа ирыԥхьоит.
Аникеи Ваникеи бзиа ирбо ашәҟәқәа ирыԥхьоит.
Урҭ иҿыцу аинтерес зҵо ашәҟәқәа ирыԥхьоит.
Аникеи Ваникеи ашәҟәқәа еицрыԥхьоит.
Дара рыбжьы ҭганы ашәҟәқәа еицаԥхьоит.
Ашәҟәы реицаԥхьара интересуп.
Нас Аникеи Ваникеи ашәҟәқәа ирылацәажәоит.
Урҭ иргәаԥхази иргәамԥхази еилдыргоит.
Аникеи Ваникеи рҩызцәеи дареи ашәҟәқәа еицрыԥхьоит.
## 7
## Дом из мороженного
Усҟак акгьы ҵуам Болона ақалақь агәҭа идыргылеит аҵааршә иалхыу ахан. Аӡәгьы издырӡом арасҟаҩык аҿар ахьынтәеизаз. Ахарантә иаазгьы рацәаҩуп. Ҳара иҳаҳаит аҩны хаа шдыргылаз, иҟалап ҳаргьы иҳарҭар азин уи агьама абара…
Аршәы иалхыз аҩны ахыб амармелад иалхын, алҩа зҭыҵуаз атруба ахҷаҭ ҭыҵуан алҩа ацымхәра, ауаџьаҟқәа ишьақарлыхыз ашәырқәа ирылхын. Егьи иаанхаз зегьы аршәы иалхын, амардуан, аҭыӡқәа, аҩнымаҭәа.
Ҷкәына хәыҷык аишәа дырзадгомызт. Уи убасҟак ашьапқәа ирыбзон, аишәа иқәгылаз ачанахқәеи аҵәцақәеи еиманы икаҳаит. Аишәа иқәгылаз ачанахқәеи асаанқәеи ашоколад иалхын. Зегь реиҳа ихаау ашоколад ршәы иалхын!
Зны уи абааш иаҩсуаз ақалақь ахылаԥшцәа ирбеит азԥенџьырк ашьшьыҳәа аӡыҭра ишаҿыз.
Аԥенџьыр иҭасаз асаркьақәа аҵыҵындра ҵааршә иалхын азы ацәыкәбар цәыҟаԥшьқәа каҭәон.
– Ашәарҭара – рыбжьы нхырҵеит ахьчаҩцәа иаарласны!
Рызегь аӡәкеиԥш иӡыҭуаз аԥенџьырқәа ррыбзара иалагеит.
– Сшәыҳәоит, иҟалозар аҟәардә ду сыздәылыжәга – дрыҳәон ҭакәажәык, ауаа реилаҳантара иалахаз…
– Абырг игәы шәамысын! Сызҳәо амаҷ ауп, аҟәардәду сзышәыԥшаа, анапықәҵарҭақәа змоу!
Згәы разыз амцарцәаҩык аҩны дыҩнаххын, аҭакәажә илыздәылигеит шоколадла ирхиаз аҟәардәду.
Ижәбар акәын аҭакәажә дшыҟалаз! Уи иҟалҵара лыздыруамызт убас дгәырӷьон! Иаарласны аҟәардә амаакырақәа напы длыркит.
Аиашаз ныҳәа дуун! Аӡәгьы ԥырхага рнамҭеит ариаҟара ахаа-мыхаа… Ари ахҭыс иахьагьы аӡбахә рҳәоит.
Раԥхьатәи автомобиль афранцыз Кагнот еиқәиршәеит. Автомобиль афақь амчла иныҟәон. Ари автомобиль Франциатәи ар ахы ианархәон. Урҭ автомобиль ала абџьар еиҭаргон. Николас Кагнот автомобиль 1769 шықәса еибиҭеит.
Николас Кагнот еибиҭаз автомобиль афақь ала аус ауан. Раԥхьатәи абылтәы ала аус зуаз автомобиль, Карл Бенц еибиҭеит 1885 шықәса.
Лимузин амашьынахәхәа иахьӡуп. Раԥхьатәи Алимузин 1908 шықәсазы иҟарҵеит. Ари автомобиль ныҟәызгоз иаартыз аҭыԥ аҟны дтәан. Аныҟәаҩцәа иаркыз асалон аҟны итәан.
Иахьатәи Алимузинқәа аамҭа иақәнаго атехника ала еиқәыршәоуп. Иахьатәи Алимузинқәа ибеиоу асалон рымоуп.
Кадилак амашьынақәа ҭзыжьуа еицдыру аагалыхырҭа ауп. Акадилак аҿыц Алимузин еиқәнаршәеит.
Ари Акадилак Алимузин асалон ауп. Асалон аҟны ацәа иалху атәарҭақәа ыҟоуп, ателевизор, абар хәыҷи уҳәа убас иҵегьы.
Амашьынақәа ҭзыжьуа Фолксваген раԥхьаӡа еиқәнаршәеит аҵануаа рзы амашьына. Автомобиль илаҟәу аласреи, амчи амоуп. Уи ауаахәҷы – алилипутцәа рзы иҟоуп.
Раԥхьатәи автомобиль аамышьҭахь даараӡа ирацәаны автомобильқәа еиқәыршәан. Урҭ аласреи, амчреи, аԥшреи рыла еиԥшым.
Иахьа еицдыру афирмақәа автомобильқәа ҭрыжьуеит. Урҭ ируакуп Мерседес, Порше, Иагуар, Фольксваген, Лендровер уҳәа убас иҵегьы.
“Аниме” – Иапониатә анимациатә афильм иахьӡуп. Анимациатә афильм иҭыху фильмуп. Иҭыху афильмқәа ҷыдала ахәыҷқәа бзиа ирбоит. Иапониатә анимациатә афильмқәа Америкатә анимациатә афильмқәа иреиԥшым.
“Аниме” иуадаҩу асахьақәа рыла иҟарҵоит. Асахьа асахьаҭыхҩы напыла иҭихуеит ма акомпиутер ала. “Аниме” афырхацәа абла дуқәа рымоуп.
“Аниме” афырхацәа еиуеиԥшым аԥштәы змоу ахахәы рымоуп. Афырхацәа ахахәы ҟаԥшьы змоу активара рымоуп. Аиапонцәа хахәы еиқәа змоу рымоуп. Убри аҟнытә афырхацәа ахахәы шкәакәа змоу аиапонцәа ракәӡам. Урҭ даҽа тәылак иатәуп.
“Аниме” ҭызхуа рзы амузыка ахадара ду амоуп. “Аниме” азы амузыка еицдыру акомпозиторцәа иаԥырҵоит.
“Аниме” афырхацәа артистцәа абжьы рхарҵоит. Арҭ артистцәа  рыхьӡуп.  абжьы бзиа рымоуп. Лассы урҭ ашәаҳәаҩцәа роуп.  ихадоу занааҭуп Иапониа аҟны.
“Аниме” авторцәа агәаара аарԥшразы еиуеиԥшым амҩақәа алырхуеит. Иаҳҳәап игәааны иҟоу афырхаҵа иблақәа амца рхылҵыр, ма илахь аҟнытә ашьа цәыкәбар алҵыр.
Еицдыру “Анимеқәа” руаӡәы “абгарымҵқәа рқьашана” ауп. Ари Аниме иҳаҳәоит ешьеи, еҳәшьеи рыхҭыс. Ари афильм аҟны иаарԥшуп аҩбатәи аџьынџьтәылатәи аибашьра.
Ииаҭыму аеҳәшьеи, аешьеи: Сеитеи, Сецукои рымацара инхоит. Урҭ аҽыҵәахырҭа аҟны рҽырҵәахуеит. Ари Аниме алахь еиқәызҵо анҵәамҭа амоуп.
Акарамель ала атортқәа рҩычоит. Акарамель аршәы иаларҵоит. Акарамель ала аканфеҭ дырмазеиуеит. Акарамель хаауп.
Изакәыи акарамель? Акарамель ашьақар иалырхуеит. Ашьақар ӡыда идырӡҭуеит амцашы аҟны. Ашьақар ӡҭуеит аԥштәы аԥсахуеит. Ашьақар аныӡҭлак аамышьҭахь акаҳуаԥштәы аанахәоит, иҟьатахуеит. Акаҳуаԥштәы змоу ижәпоу аҟьатара акарамель ауп.
Акарамель афранцыз ажәоуп. “Иӡу ашьақар” аанагоит. Акарамель ацха еиԥшуп. Ихьшәашәоу акарамель еилԥхаауеит.
Аӡәгьы издыруам акарамель зхәыцыз. Иҟоуп агәаанагара раԥхьаӡа уи Швеицариа иҟаҵан ҳәа.
Иахьа акарамель ҷыдала идырмазеиуеит. Акарамель асыӡбал алырхуеит. Акарамель сыӡбал аршәи, ахаатәи рзы ахархәара амоуп.
Акарамель сыӡбал азы иаҭахуп ашьақар арӡҭра. Нас уи ахш, ахәша, аванильи, аӡыи аларҵоит. Акарамель сыӡбал даараӡа ихаауп.
Акарамель канфеҭ ахәыҷқәа зегьы бзиа ирбоит. Акарамель канфеҭ хазы-хазуп: аҵәатә, аҵаҵындратә, ацатә уҳәа убас иҵегьы.
Акарамель канфеҭ армазеира мариоуп. Иӡҭыз ашьақар аҵәа, ма даҽа гьамак змоу илагоу ашәыр аларҵоит.
Арҭ алагақәа аесенциа рыхьӡуп. Есенциа акарамель еиуеиԥшым ашәыр ргьама анаҭоит. Қырҭтәыла акарамель канфеҭ “Барамбо” афабрика аҟны идырмазеиуеит. Шәарҭ уи аҟаҵара аҩнгьы ишәылшоит.
Ауаа шьоукы иџьоушьаша ахымҩаԥгаратә ҟазшьа рымоуп. Уамашәа иубаша ауаа егьырҭ реиԥш рхы мҩаԥыргом. Уамашәа иубаша иаанаго егьырҭ ауаа рылкаара ауп. Егьырҭ реиԥш рхы анымҩаԥырымго.
Уамашәа иубо агәырҵҟәыл змоу ауаа ирҟазшьоуп. Шәарҭ араҟа шәаԥхьоит еицдыру ашәҟәыҩҩцәеи, асахьаҭыхҩцәеи, амузыкантцәеи уамашәа иубаша рхымҩаԥгаразы.
Оноре де Бальзак Франциатә ашәҟәыҩҩы иакәын. Бальзак аберуаа рсутана ишәҵаны иҩҩуан иаԥҵамҭақәа. Аха Бальзак дберымзт.
Фридрих Шиллер Германиатәи ашәҟәыҩҩы иакәын. Иаԥҵамҭақәа аныиҩуаз Шиллер аишәа акулаԥ аҟны аҵәа баақәа иҵәахуан. Шиллер дцәажәаӡомзт аишәа аҟны аҵәа баақәа ыҟамзар.
Федор Достоевскии аурыс ашәҟәыҩҩы иакәын. Федор иара ихала иҩҩуамзт, Федор аӡәы дизаԥхьон.
Сальвадор Дали Испаниатәи асахьаҭыхҩы иакәын. Ифантазиа арӷәӷәаразы Дали амҵқәа иҭахын. Сальвадор Дали амҵ ааихон.
Франц Шуберт Австриатәи акомпозитор иакәын. Шуберт апиеса иҩаанӡа ахәҳәа аҟны дыхәмаруан.
Емиль Золиа афранцыз ашәҟәыҩҩы иакәын. Аԥҵамҭа аҩҩра аан уи ихы аҟәардә иадҿеиҳәалон.
Лиудвиг ван Беҭховен Германиатә акомпозитор иакәын. Беҭховен иаԥҵамҭа далагаанӡа ныгак азна аӡыхьшәашәа ихы иақәиҭәон.
Даур ашкол ахь анеира иҭахым.
Уи дааԥсеит.
Уи еснагь дшәоит.
Уи ддыршәоит.
Даӡәымкәа аҷкәын дуқәа уи ддырпатудоит.
Уи напыла игәҭасуеит.
Урҭ Даур адгьыл дықәрыжьуеит.
Урҭ Даур ашәҟәқәа ицәырҵәахуеит.
Урҭ Даур ихьымӡӷу ахьыӡқәа иарҳәоит.
Урҭ Даур ддыршәоит.
Даур даараӡа даншәо, уи ашкол ахь дцаӡом.
Даур иан илеиҳәоит, игәы бзиам ҳәа.
Иан дгәамҵуеит.
– Аҩны уаанха уԥсы шьа – лҳәоит иан, – уаҵәы уеиӷьхоит…
Даур аҩны даанхоит.
Аҩны Даур ашәҟәы даԥхьоит. Аҩны Даур ателевизор дахәаԥшуеит. Аҩны Даур дшәом.
– Аӡәы иаҳәа ашкол аҟны ушдыршәо – иалҳәоит уи иҩыза бзиа Мака.
Аха Даур дшәоит. Уи дшәоит, ихҭыс атәы аӡәы еиҳәар ҳәа.
– Уи зегьы еиҳа еицәанатәуеит, Мака ! – иҳәоит Даур.
– Бара ибыздыруам сара сышкол заку ! Бара ибыздыруам арҭ аҷкунцәа зусҭақәоу !
– Ашкол уагхоит, усҟак абжьажьра ҽеиым ! Аҵара злауҵои? Акласс аҟны уаанрыжьыр ҟалоит ! – лҳәоит Мака.
Даур идыруеит Мака дышиашоу. Даур идыруеит иан зегьы леиҳәар ауп.
– Иахьа сан зегьы ласҳәоит ! – дхәыцуеит Даур.
## 8
## Сон Рати
Рати ашәҟәыԥхьара бзиа ибоит. Рати алакәқәа бзиа ибоит. Рати иара убас, аҭоурыхтә жәабыжьқәа бзиа ибоит. Аха, зегь раасҭа Рати афантастика бзиа ибоит.
Иахьа Рати иаб ашәҟә ҿыц изааигеит. Уи ашәҟәы аамҭаҿы аныҟәарақәа ртәы аҳәоит. Рати иҵатәқәа рыҟаҵара дахыццакуеит. Ашәҟәы ҿыц аԥхьара дахыццакуеит.
… Рати амашьына аԥсҟы инапқәа аларԥсны икит. Амашьына аныҟәара арласын ажәҩан ахь иԥрит. Ишԥаԥшӡоу ажәҩан.
Аиаҵәақәа убысҟак иааигәоуп, напыла уркьысыртә аҟынӡа. Ари закәызеи? Ари иԥыруа асаан ауп. Сыбла самжьаӡеит ҳәа игәы инҭиҳәааит Рати. Ус иԥыруаз асаан аангылеит. Иаалашеит. Ашә ааимҟьазшәа иааҟалеит. Рати аԥсҟы ааникылт.
Аҵх кыр цеит, уажәшьҭа ашьҭалара иаамҭоуп. Иубома, ацәа уҭанагалт, Рати иаб ибжьы иаҳаит. Рати ишәҟәы аҟәардә инықәиҵеит.
– Уаҵәы иацысҵоит – иҳәан иаб днаихәлаччеит Рати, ацәа зыбла ихылаз.
Ашоколад зегьы бзиа ирбо ахаатә ауп. Уи индиаа, ацтекцәа ирхәыцит. Ашоколад акакао арыц иалырхуеит. Акакао арыцқәа акакао аҵла иҿырхуеит. Ахыннатә акакао рыжәтәны рхы иадырхәон: акакао иҷҷаз арыцқәа индиаа ирлагон, аӡы иаладыршьшьон, нас апарпыл ҟаԥшьы аларҵон. Ари аиларшьшьы урҭ “Анцәа ррыжәтә” ҳәа иашьҭан.
Нас ашоколад ашьақар, аваниль, ацха, афҩы хаақәа ралаҵара иалагеит.
Ашоколад атәы Европа раԥхьаӡа ираҳаит Испаниа. Испаниатә аҳра ари адырра маӡа иҵәахны ирыман. Ари амаӡа ицәырганы аҳәаразы ауаа аԥсра рықәырҵон.
Ахьыӡ рацәа рхәыцит: ашоколад ца, ашоколад еиқәаҵәа, ихаау-ицоу ашоколад, ахш шоколад, ашоколад шкәакәа.
Даараӡа акыр аамҭа аԥхьа, ашоколад абеиацәа ракәын изфоз. Уи даараӡа ахә ду аман. Нас акакаои, ашьақари рыхә анмаҷха, ашоколад ахәгьы маҷхеит. Уи аахәара аӷарцәагьы ирылшон.
Ашоколад ауаҩы изы ахырҳагара змоу аҟазшьақәа амоуп: уи агәалаҟазаара еиӷьнатәуеит, ауаа рымч ҭанаҵоит. Ажәытәын ашоколад аимҳәара, ахьҭалалара, аинфекциақәа рыхәшә ҳәа ирыдыркылон.
Иреиӷьӡоу агьамеи, ахаҭабзиареи рыла ашоколад иахьагьы ахаатә иреиӷьуп ҳәа иԥхьаӡоуп.
Аҵәақәа реиҳарак ашәырӡ ма ахаатә азы рхы иадырхәоит.
Аха иҟоуп акгьы иеиԥшым аҵәагьы иџьоушьаша аҵәа.
Абас еиԥш иџьоушьаша аҵәақәа алакәқәа рҟны иҟоуп. Аҵәа зтәы шәаҳҳәар иаҳҭаху зынӡагьы илакәтәым… Англыз ақыҭа хәыҷы Вулсдорф аҟны, аҩны ҟаԥшь аҿы ҳаҭыр зқәу Ниутон дихылҵит аҷкәын Исаак, ахәыҷы зааифк, ичымазаҩыз, иакән, дызхылҵыз аарлаҳәа деиқәдырхеит.
Аҭаацәа даараӡа иӷәӷәаз, амч змаз аҷкәын дырҭахын, уи аҭаацәа ауасеи, ацәа армазеира аҟны дрыцхраар акәын. Исаак ашәҟәқәа ракәын дзыԥхьоз.
– Ашкол ахь дҳашьҭыр ауп – иҳәеит абиашьа Иакоб.
Иара убас иҟалеит. Исаак ашкол аҟны уамашәа иубаша ақәҿиара иман.
22 шықәса дшыҟазгьы уи мчы змамыз, изааифыз, ичымазаҩыз иакәын. Аха зегьы идыруан. Ҽнак зны, аԥсшьара аан, аҩныҟа дцеит ԥсшьара. Уаҟа уи аҵәа аҵаҟа диан. Аиашазы убри аамҭазы аҵла аҟнытә аҵәа каҳан ихы иаахеит.
– Маҷк инаскьаганы укаҳар улымшаӡози? – иҳәеит Ниутон.
Нас иаразнак идырит: зегьы каҳаит иааигәоу абжьазаара иавсны. Ари даараӡа идуыз аҭҵаара акәын – Ниутон адунеи аахара амч ҭиҵааит.
Уи аамҭақәа зегьы рзы даараӡа идуу аҭҵаарадырҩы иакәхеит.
Ачымазаҩы Исаак 88 шықәса иԥсы ҭан… Даараӡа ибзиоуп ианудыруа иарбан ԥынҵоу аҵәа заахараны иҟоу.
Ижәдыруоу шәара ацәаҟәа зыхьӡу? Ижәбахьоу ацәаҟәа? Ацәаҟәа аԥхын ицәырҵуеит. Уи ақәа аамышьҭахь ицәырҵуеит. Ацәаҟәа аԥштәы рацәа амоуп, даараӡа иԥшӡоуп. Ажәҩан еиуеиԥшым ашәыгақәа рыла иршәызшәа.
Аха ацәаҟәа ирацәаԥштәым. Адунеи аҟны зегьы аԥштәы амоуп. Аԥштәқәа зны-зынла иԥсабаратәиуп. Зны-зынла – иԥсабаратәым. Ажәҩан жәҩанԥштәуп. Амра ҩажьуп, зны-зынла аҟаԥшь ахь ииасуеит, зных амцаԥштәуп.
Аԥсабара аҟны иҟоуп иҷыдоу аԥштәқәа. Ихадоу аԥштәқәа рыдагьы ишьақәыргылоу аԥштәқәагьы ыҟоуп. Аԥсабара аҟны хԥа роуп ихадоу аԥштәқәа: арҭ аԥштәқәа роуп аҟаԥшь, аҩажь, ажәҩанԥштәы. Егьырҭ аԥштәқәа зегьы иаԥҵоуп: аеҵәа, ақьылмытԥштәы, ашкәакәа, аиқәаҵәа, ахәаԥштәы абар иаԥҵоу аԥштәқәа. Урҭ зегьы аԥштәқәа реилаҵара ала ироуеит. Зны-зынла аԥштәы хәашьуп, зных икаҷҷоит. зны-зынлах ихәашьуп, зны-зынла аԥштәы уаргәырӷьоит, зны-зынла аԥштәы улахь еиқәнаҵоит. Зны-зынла аԥштәы ԥхоуп, зных ихьшәашәоуп, аԥштәы гәалаҟазаара зеиԥшроу еиԥш. Аԥштәы ԥхақәа роуп аҟаԥшь, аҩажьи, ақьалмытԥштәи. Аԥштәы ԥхақәа ауаҩы дарҭынчуеит, игәалаҟазаара еиӷнатәуеит.
Ихьшәашәоу аԥштәқәа роуп ажәнаԥштәы, адәыкрынԥштәы, аеҵәа. Аԥштәы хьшәашәақәа ауаҩы ддыргәырӷьоит, урҭ ауаҩы дарԥагьоуит, игәыхтәы арӷәӷәоит.
Аԥштәқәа ауаҭахқәа аныршәогьы иазԥхьагәарҭоит. Зегьы реиҳаӡа аԥштәқәа реилыԥшаара асхьаҭыхҩцәа ирдыруеит. Урҭ аԥштәы рацәа рхы иадырхәоит. Асахьаҭыхҩцәа дара рхаҭагьы аԥштәқәа ҟарҵоит. Ҳарҭ иҳалшоит ҳсахьаҭыхҩхар. Ҳарҭгьы иҳалшоит ҳаԥсҭазаара арԥшӡара. Аԥштәы рацәа змоу аԥсҭазаара еснагь еиҳа еиӷьуп.
Китаи аҟны ашықәс ҿыц жьырныҳәамзеи жәабранмзеи рыбжьара азы игылоит. Есышықәса арыцхә аҽаԥсахуеит.
Буда акитаицәа рынцәа иоуп. Буда изку алегенда рацәа ыҟоуп. Азодиақтә адыргақәа ирызку иԥшӡоу алегендақәагьы ыҟоуп:
Буда ашықәс ҿыц аныҳәа аан аԥстәқәа зегьы ааԥхьара риҭеит. Буда аҟны аизара ахь жәаҩа ԥстәы роуп инеиз. Раԥхьаӡа – аҳәынаԥду неит, аҩбатәи – ацә акәын, ахԥатәи – абжьас, аԥшьбатәи – ажьа, ахәбатәи – агәылшьаԥ, афбатәи – амаҭ, абыжьбатәи – аҽы, аабатәи – аџьма, ажәбатәи – амаамын, жәабатәи – арбаӷь, жәеизатәи – ала, аҵыхәтәаны жәаҩатәи – аҳәа неит.
Китаитәи астрологиа аҟны абарҭ аԥстәқәа рдыргақәа роуп иҟоу. Абри аамышьҭахь есышықәса абарҭ аԥстәқәа рыхьыӡ рыхьӡырҵеит. Аҳәынаԥду раԥхьаӡа Буда иахь иахьнеиз азы, раԥхьатәи ашықәса аҳәынаԥду ахьыӡ ахьӡырҵеит.
Аԥстәы ашықәсқәа зегьы есыжәаҩа шықәса игылоит. Уажәы 2013 шықәса ауп. Китаитәи азодиақ ала, 2013 шықәса амаҭ ашықәс ауп. Амаҭ ашықәс еиҭах жәаҩа шықәса аамышьҭахь игылоит. Убри аҟнытә 2025 шықәса амаҭ ашықәс акәхоит.
Зегьы реиҳаӡа иџьоушьаша аԥстәы ашықәсқәа ируакуп агәылшьаԥ. Агәылшьаԥ илактәу хаҿуп. Уи аӡәгьы имбацт. Аха уи азы адунеи аҟны зегьы реиҳаӡа аҳәамҭа рацәа ыҟоуп.
Иарбан аԥстәы шықәса аҟны ииыз, уи аԥстәы аҟазшьа ныҟәигоит, – абас ихәыцуеит астрологцәа…
Ашьапылампыл ауаа рацәа рзы аинтерес змоу бзиа ирбо хәмарроуп. Уи гәахәарала иахәаԥшуеит аҷкәынцәеи, аӡӷабцәеи. Ашьапылампыл агәыԥтәи хәмарроуп. Ашҭа аҟны ҩгәыԥк хәмаруеит. Гәыԥк аҟны жәеизаҩык ахәмарцәа ыҟоуп. Ашьапылампыл еиҳарак аҷкәынцәа роуп ихәмаруа. Иҟоуп аӡӷабцәа ршьапылампылтә гәыԥгьы. Аха аҷкәынцәа ргәыԥқәа раҵкыс акыр имаҷуп. Ахәмарра хықәкыс иамоуп, ахәмарҩцәа рыбжьара ампыл ииаганы ирҿагыло ахәмарҩцәа рымба аҭаршәра. Амба ампыл аҭаршәра гол ахьӡуп. Аиааира агоит агәыԥ аголқәа еиҳа ирацәаны еизызго.
Ашьапылампыл асҩцәа ампыл шьапыла мацара иаслар ауп. Урҭ ампыл напыла, ма жәҩахырла асра азин рымаӡам. Аха хыла ампыл асра азин ыҟоуп.
Ампыл напыла акьысра агәыԥ алахәылацәа аӡәы иоуп азин змоу, уи амба иҭагылоу иоуп. Уи амба дҭагылоуп ампылқәа икуеит. Амба иҭагылоу агәыԥ жәеизатәи ахәмарҩы иоуп.
Ахәмарҩцәа ашьапылампыл асратә аҵасқәа анеиларго, иахьдырхәуеит. Урҭ аӡбаҩы аҟаԥшьи, аҩежьи ашәҟәыхәҷы дирбоит. Ахәмарҩы даараӡа ицәгьаны ахәмарратә аҵасқәа еилеигар, уи ашәҟәыхәҷы ҟаԥшьы идырбоит, ашәҟәыхәҷы ҟаԥшь арбара ахәмарра ааныжьра ауп иаанаго.
Ари ашьапылампыласҩцәа рзы даараӡа иџьбароу ахьырхәра ауп. Аҩежь шәҟәыхәҷы агәҽанызаара шәҟәы ҳәа азырҳәоит. Ахәмарҩы ахәмарра аан ҩынтә аҩежь шәҟәы идырбар, уи ахәмарратә ашҭа ааниыжьуеит.
Ашьапылампыл ахәмарра акыр шықәса раԥхьа Китаи иалагеит. Аха аамҭатәи аҵасқәа рыла ашьапылампыл Англиа ишьақәгылеит. Иахьа ашьапылампыл аицлабра зегьы реиҳаӡа идыру ФИФА ачемпионатра ауп. Уи адунеи зехьынџьара ахәаԥшыҩцәа рацәаҩны иамоуп.
## 9
## Маленькие жители деревни
Ахәыҷқәа, уажәы ишәзеиҭасҳәарц сҭахуп қыҭа хәыҷык аҭоурых. Уи ақыҭан инхон аҩнытә ԥстәқәа рацәаны. Урҭ зегьы еинаалан еицынхон, еицыхәмаруан. Ақыҭаҿ инхон-инҵуан ӡыс хәыҷык. Уи даара бзиа иабон аҩызцәа рыцыхәмарра.
Ҽнак зны аӡыс хәыҷы ан аҟны инеин иазҵааит:
– Сан, сбышьҭуама, аҳәыс сацыхәмарырц сҭахуп.
Аџьма ааԥышәрыччан ус аҳәеит: – Ааи, схәыҷы! Уца, аҳәыс уацыхәмар, амала ажә шәмыргәаан!
Аӡыси аҳәыси кыраамҭа еицыхәмаруан: – Сан, иҟалозар аӡыси сареи аҽада хәыҷы ҳацыхәмарыр ҳҭахуп, ҳаубышьҭуама, аҳәыс ажә иазҵааит. Ажә ааччан, аҭак ҟанаҵеит: – Ааи, схәыҷы, шәца аӡыси уареи аҽада хәыҷы ашҟа, амала аҽада шәмыргәаан!
Асыси, аҳәыси, аҽада хәыҷи кыраамҭа еицыхәмаруан. Нас, аҽада ахәыҷқәа аҽыҭра иҩнанагалан рхәы рнаҭеит. Аӡыси, аҳәыси, аҽада хәыҷи ихааҷкәакәараӡа креицырфан, егьырҭ рҩызцәа рахь ицарц рыӡбеит: – Сан, иҟалозар аӡыси, аҳәыси, сареи асыс ашҟа ҳцарц, – иҵааит аҽада хәыҷы.
Аҽадҳәыс ааччан аҭак ҟанаҵеит: – Ааи, схәыҷыҷа, шәеицца аҳәыси аӡыси уареи асыс хәыҷы ашҟа амала ауаса агәы шәамысын.
Аӡыси, аҳәыси, аҽада хәыҷи еицны ицеит асыс хәыҷы ашҟа, кыраамҭа еицыхәмаруан. Нас, даара ихааны креицырфан, егьырҭ рҩызцәа рахь ицарц рыӡбеит: – Сан, аӡыси, аҳәыси, аҽада хәыҷи, ҳаиццарц ҳҭахуп абат ашҟа.
Асыс ааччан, аҭак ҟанаҵеит: – Ааи, шәца, аӡыси, аҳәыси, аҽада хәыҷи, абатхәыҷы ашҟа, амала акамбашь агәы шәамысын.
Аӡыси, аҳәыси, асыси, абати кыраамҭа еицыхәмаруан. Нас, акамбашь ахәыҷқәа абора иҭанагалан рхәы архиеит. Аҳәыси, аӡыси, аҽадахәыҷи, асыси, абати даара ихааны акранырфа ирыӡбеит егьырҭ рҩызцәа рахь ицарц: – Сан иҟалозар, аӡыси, аҳәыси, аҽадахәыҷи, асыси сареи ашьышь ашҟа ҳцар. Акамбашь ааччан аҭак ҟанаҵеит: – Аи, схәыҷыҷа! Шәышԥамцои, аӡыси, аҳәыси, абати, асыси шәеицца ашьышь ашҟа амала аҳәан шәмыргәаан!
Аӡыси, аҳәыси, асыси, абати, кыраамҭа еицыхәмаруан. Нас, ахәыҷқәа зегьы ааԥхьара рнаҭеит аҳәаҭрахьы. Аҳәаҭра даара ихәыҷын. Аӡыси аҳәыси, асыси, аҽада хәыҷи, абати аҳәаҭра изеицҭамлеит. Амала ашьышь амацара аҳәаҭра иҭалан, ихааӡа аҩызцәа рхәы ахәы надкылан иафеит.
Уара иулшоит ухатәы сахьа аҭыхра. Абас еиԥш иҟоу асахьа автопортрет ахьӡуп. Асахьаҭыхразы уара иуҭаххоит:
Асаркьа,
Акарандашь еиқәаҵәа,
Ақьаад,
Аԥштәырацәатә ашәыгақәа,
Изакәытә ԥштәыуи иуҭаххо?
Иаҳҳәап изакәытә ԥштәу бзиа иубо. Иара убас, изакәытә ԥштәу иумоу ахахәы, убла изакәытә ԥштәу иамоу.
Асаркьа уанԥшыл.
Зны иҭых агьежь ду.
Агьежь агәҭа ацәаҳәақәа аныга, ҩба иеҟроу ахәҭақәа ҟаларц.
Иуоуи?
Ҩба ибжатоу агьежьқәа!
Нас иҭых аблақәа ибжатоу агьежьқәа рҿы.
Убри аамышьҭахь иҭых аԥышә иалдоу ацәаҳәа инақәыршәаны.
Уажәы иҭых аԥынҵа иалгоу ацәаҳәа инақәыршәаны.
Иуоуи?
Ахаҿы!
Анаҩс иҭых ҩба ихәыҷу ибжатоу агьежьқәа идуу ибжатоу агьежь аҟны.
Иуоуи?
Алымҳақәа!
Уи аамышьҭахь иҭых аблақәа рхаҿы ҩба архәақәа.
Иуоуи?
Аџьымшьқәа!
Еиҭа иҭых ҩба архәақәа идуу агьежь абжа аҟны.
Акарандашь уақәымӷәӷәан. Ихыгга иҭых.
Иуоуи?
Аӡыӷқәа!
Уахәаԥш уара ухахәы!
Икьаҿу ахахәы умоума? Иауу ахахәы умоума? Ирҳәу ахахәы умоума? Ииашоу ахахәы умома? Акаҳуаԥштәы хахәы умоума? Иҩежьу ахахәы умоума? Иҟаԥшьу ахахәы умоума? Еиқәаҵәоу ахахәы умоума?
Уажәы иҭых уара иумоу ахахәы.
Аҵыхәтәаны иҭухыз шәы. Ишәы ахахәы. Ишәы аблақәа. Ишәы аԥышә. Аԥышә ҟаԥшьны ишәы. Аԥышә зегьы иҟаԥшьу рымоуп. Ишәы аӡыӷқәа. Аӡӷы агәилԥштәны ишәы.
Аӡыӷқәа зегьы агәилԥштә рымоуп.
Уажәы уара иумоуп ухатәы автопортреҭ.
Ашәаԥыџьаԥ зыԥсы ҭоу акы ауп. Уи аԥсыԥ еивнагоит иаргьы аԥсыԥ ахылҵуеит.
Аҵла, аҳаскьын, ашәҭқәа, акәыкәбаақәа, – зегьы ашәаԥыџьаԥ роуп. Урҭ даараӡа еиуеиԥшым. Ари аиԥшымра ала ашәаԥыџьаԥ ахкы шьақәдыргылоит. Аҵлақәа ашәаԥыџьаԥ иҷыдоу хкыуп. Акәыкәбаақәа урҭ иреиԥшым хкуп уҳәа убас иҵегьы.
Ашәаԥыџьаԥ ауаҩы изы ахырҳага ду изаанагоит. Урҭ аҳауа арыцқьара иалахуп. Ашәаԥыџьаԥқәа шьоукы ауаҩы афатә еиԥш ихы иаиырхәоит. Иаҳҳәап аҵлақәа ихарҳәгоу амаҭәахә аҵәҵәыра ала идырҭәуеит. Иара аҳауа аҟны иҟоу иҽеим амаҭәахәқәа арацәҵәҵәыра ргоит. Ашәаԥыџьаԥқәа шьоукы ашәыр рҿалоит. Аҵла рацәа ршәыр фатәыс рхы иадырхәоит. Аҵла амҿы ауаҩы аӡын аҽырԥхаразы ихы иаирхәоит.
Ашәатәыс рхы иадырхәоит акәыкәбаақәагьы. Акәыкәбаа рацәа ихаауп ихырҳагоуп. Акәыкәбаа аҟнытә даараӡа ихаау афатә дырмазеиуеит. Аха иузицәахо акәыкәбаақәагьы ыҟоуп. Уи аҟны ауаҩы игәы иҽанызар ауп.
Ҳарҭ бзиа иаҳбоит ихаау, згьама бзиоу ашәыр. Ашәыргьы ашәаԥыџьаԥ иатәуп. Ауҭраҭыхгьы ашәаԥыџьаԥ иатәуп. Ашәыри, ауҭраҭыхи ауаҩы даараӡа ихәоит игәабзиара аиӷьнатәуеит.
Ашәаԥыџьаԥ идырԥшӡоит, идырбеиоит ҳара ҳаԥсҭазаара ақәыԥшыра. Минуҭ ала шәхы аҟны иаажәг ашәҭқәа рыда адунеи шыҟалоз, ашәҭқәа, аҳаскьынтә дәқәеи, аҵла ԥшӡақәа рыда? Иҟалон ԥштәыктәи, ахаҳәтәи, ԥсҭазаара. Ашәаԥыџьаԥ адунеи аԥсы ахазҵо мчуп. Ашәаԥыџьаԥқәа зегьы ҷыдала азнеиреи аиқәырхареи рҭахуп. Урҭ ауаҩы игәабзиара еиӷьыртәуеит, ауаагьы ашәаԥыџьаԥ иахылаԥшыр ауп.
Ҳарҭ есымша абылтәы ҳхы иаҳархәоит. Абылтәы анбылуа уи амчхара ахылҵуеит. Ҳарҭ ари амчхара ҳхы иаҳархәоит.
Аԥсабаратәи аҳаир абылтәы ауп. Аԥсабаратәи аҳаир анбылуа амчхара ахылҵуеит. Уи амчхара аԥхара ҟанаҵоит.
Аԥсабаратә аҳаир адгьыл аҵаҟатәиуп. Уи адгьыл аҵаҟа, уи аҵаулара аҟны ирыԥшаауеит. Адгьыл аҵаҟатәи абылтәы уи арацәеи, анефти роуп.
Ишԥарыԥшааи арацәа? Арацәа ашәаԥыџьаԥтәи абылтәы ауп. Уи ашәаԥыџьаԥ иахылҵит, даараӡа акыр аамҭа аԥхьа иԥсхьаз ашәаԥыџьаԥ аҟнытә. Ашәаԥыџьаԥ хәыҷы-хәыҷы аӡы ихнаҩеит. Адгьыл атемпература ду ашәаԥыџьаԥ арацәа рылнахит. Арацәа иҷыдоу амашьынақәа рыла иҵырхуеит. Амашьынақәа адгьыл иҵауланы иржуеит уаантә арацәа ыҵырхуеит.
Абылтәи, аԥсабаратәи аҳаири амшын аҵа аҟны ирыԥшаауеит. Абылтәи, аҳаири акыр аамҭа раԥхьа иԥсхьоу амшын аԥстәқәа ирхылҵит. Урҭ рхылҵразгьы атемпература ҳаракы аҭахын.
Адунеи аҟны уажәы азы даараӡа иарцәаны адгьыл аҵаҟатәи абылтәы ыҟоуп. Адгьыл аҵаҟатәи абылтәы еснагь иҟазаауам. Уи ҽнак зны инҵәоит. Адгьыл аҵаҟатәи абылтәы ацәырҵразы милионла ашықәсқәа аҭахуп.
Адгьыл аҵаҟатәи абылтәы ауаа рзы ихырҳагоуп. Аха уи иҽеим аҟазшьагьы амоуп: адгьыл аҵаҟатәи абылтәы аԥсабара аҟьашьуеит. Иҟьашьу аԥсабара аҟны ауаҩы дычмазаҩхоит. Иҟалар алшоит ауаҩы даҽа былтәык аԥиҵаргьы. Уи еиҳа имаҷны аԥсабара аҟьашьуеит, акыр аамҭа ахархәара ҟалоит.
##10
Сара сиит Генуиа 1789 шықәсазы. Сара сахьиз араион Ацгәеиқәаҵәа агәарбжьара ҳәа иашьҭан. Ҳара, нхарала усҟак ҳаҩцаӡамкәа ҳанхон, ҩынхәыҷык ҳаман, сҭаацәа акондитертә бизнес иаҿын, урҭ ирӡуан даара ихаз ачеи, ачарҳәқәеи. Ҳгәылара ҷкәына хәыҷык дынхон, иара Николло ихьӡын. Иареи сареи ҳаиқәлацәан, иара 1789 шықәса рзы Паганини рҭаацәараҿы диит. Николлои сареи фба-фба шықәса ҳхыҵуан ҳанеибадырыз. Николло ҷкәына еиқәаҵәа хәыҷык, иблеиқәаҵәақәа ҭбаны, ихахәы дууны дыҟан. Иара уамак ацәажәара бзиа ибомызт, илахь еиқәшьшьы дыҟан. Николлои сареи лассы-ласс ҳаиқәымшәозаргьы, даараӡа сгәы дақәшәон. Сара Николло ҳраионаҿы, зегь реиҳа иҟәышыз, иаамысҭашәаз аӡәы еиԥш дысшьон. Уи ус шакәыз агәра згеит, аскрипкаҿы дшыхәмаруаз анеилыскаа.
Николло иаашар хәлаанӡа аскрипкаҿ дыхәмаруан. Иара ахәмарраз адәыхьы шамахамзар ддәылҵуамызт, иаразнак аҩныҟа дхынҳәуан. Уи иҩнхыб алаӷәра аҟынтә иаахәлаанӡа аскрипка абжьы уаҳауан.
Аҷкәын дааҟәымҵӡакәа аус иуан.
Николло саргьы даараӡа игәы дақәшәон. Уарла-шәарла адәыхьы дандәылҵуаз дзацәажәозгьы, дызцыхәмаруазгьы са сакәын. Нас, абзеираз ҳәа насаҳәаны дыҩны аҩныҟа дцон. Аҩны изыԥшын ихәыҷыз, аха зыбжьы дууз аскрипка. Николло искрипка абжьы ду араион зегьы налыҩҩуан.
Ҽнак Николло адәахьы дандәылҵ дышҵәыуоз гәасҭеит.
Иҟалазеи узырҵәозеи – сиазҵааит сара.
– Акымзаракгьы – ихы иҟьеит Николло.
– Ишԥа, акгьы. Уҵәыуотеи. Ауаа ус баша иҵәыуаӡом, наиаҭаскит сара.
– Саб дсацәҳаит. Уи дангәаауа уипҟаргьы алшоит. Уи игәы ԥжәоит сара аскрипкаҿы сгәацԥыҳәаны сзыхәмарӡом ҳәа игәы ианаанаго.
– Ибзиоуп аха уара иаахәлаанӡа аскрипкаҿы ухәмаруеите дышԥаузгәаауеи. Сара уи абжагьы аҩны сыузыҩнакрымызт. Шахала скыдҿарҳәаларгьы, иаашар хәлаанӡа амузыка садхаломызт. Излаулшозеи, уааҟәымҵӡакәа, иаахәлаанӡа иухәмаруа аиҭахәмарра. Сара сзы уара уфырхаҵаҵәҟьоуп, сыҽсзырҭынчуамызт сара, усҟан сара даара уи Паганини иаб сизгәамҵуан, избанзар уи адунеи аҿы зегь раасҭа абаҩхатәра змаз, иааӡаз аԥа димана азы. Иара ус еиԥш иҟаз аԥа дипҟон.
Сара даара бзиа избоит аскрипка, саныхәмаруа, сгәы иҵхо зегь асырҳәоит, аскрипка ада сзынхаӡомызт. Зны-зынла сааԥсоит, иааԥсоит снапқәа. Сыхшыҩгьы ааԥсоит. Саб изеилкааӡом зны-зынла аԥсшьара шысҭахыу. Саб иҭахуп сара еицырдыруа скрипачхарц. Иара уи агәра игоит, сара сааҟәымҵӡакәа сҽазыҟасҵалар, уи игәҭакы шынаӡо.
– Избан уи ус изииӡбаз, уара аскрипкаҿ ухәмарларц?
– Уи иџьоушьаша ҭоурыхуп – дааччеит Николло. Сара санииз даара згәабзеира уашәшәыраз хәыҷын.
Есқьынагь сычмазаҩын, сан ԥхыӡ шанак лбазаап, уи ԥхыӡла амаалықь дылҭааит, иагьлеиҳәеит, уи лԥа Николло иаԥхьаҟа ақәҿиара дуқәа шизыԥшу. Уи дмузыкант дуӡӡахоит.
Иан, иаб изеиҭалҳәазаап. Уи аԥхыӡ агәра игеит, иагьииӡбеит, иааилшо зегьы ҟаиҵарц иԥа дмузыкант дуӡӡахарц азы.
– Аа, убриазы акәзаап уаб сааҭла узыҩнаикуа аҩны алаӷәраҿы! – ҿаасҭит сара. Сара даара сизгәааит Паганини иаб. Сара сҩыза даара дрыцҳасшьон.
Сара усҟан зынӡа схәыҷын, исзеилымкаауаз рацәан, аха еилыскаауан Николло ҳулицаҿы егьырҭ ахәыҷқәа дызлаҳеиԥшымыз шырацәаз. Уи зынӡа даҽаӡәын.
Иара амузыкатә баҩхатәра ду илан. Иара адунеи аҿы зегь раасҭа аскрипка бзиа ибон. Аамҭа цон. Иҳазҳауан. Николло ахәмарраз уарла-шәарла адәыхьы ддәылҵуа далагеит. Иара аамҭа имаӡамызт.
Уи сааҭла иҽазыҟаиҵон. Ус лассы, Николло амузыка арҵаҩи иареи аҽазыҟаҵара иалагеит.
Уи арҵаҩы Генуиа еицырдыруаз акомпозитор Франческо Ниеко иакәын.
1809 шықәса азы Николло быжьшықәса ихыҵит. Николло имширахь иҭаацәа аныҳәахь аԥхьара рырҭеит иҩызцәа ԥыҭҩык. Саб ичаӡырҭа аҟынтә иааигеит ачарӡхаақәа, сара урҭ амширахь изгар акәын. Паганини иҩнхыб аҟынтә иааҩуан искрипка абжьы. Уи имширазгьы аԥсшьаха имамызт. Уи мыш ҷыдан иара изы, избанзар ахәылбыҽха уи ҳацыхәмарра азин иман.
Ахәылбыҽха Николло иахь ҳаит ҩыџьа сҩызцәеи сареи. Сара ачарӡхаақәа скын. Аҩны ашәқәа аартын. Ҳныҩнаԥшызар, аҩнуҵҟа ҭынчран. Ҳаиҿаԥшын ҳныҩналеит. Асасааирҭа адиван аҿы Николло дықәҩан. Ихы-иҿы зегь цәышӡа иҟан. Ҳара иаҳдырит Николло дшыԥсыз. Иан лхы-лҿы зегь алаӷырӡ иаганы иҟан. Ҳанылба еиҳагьы аҵәыуара далагеит.
– Уи аҽазыҟаҵара дшаҿыз игәы ҽеимхан, дкаҳаит. Сара Антонио иасҳәон уи дахыԥсаар шилшо, уи усгьы имчқәа кәадан, есымша дычмазаҩын, – Николло иан дӷьазкны аҵәыуара даҿын…
Николло дыԥсит. Иԥсыжра аҽны узқәымгәыӷуаз хҭыск ҟалеит. Николло акәыба дахьҭаз дааҳәацы-мацит ҳәа ҿааиҭит аҳақьым Џьакомо, Николло ишҟа дыҩны днеит иԥсыԥ лаига-ҩаигозар гәаиҭарц. Николло иԥсы ҭазаарын. Ус лассы дырхәышәтәит. Абас аӡәгьы диеиԥшымызт Николло!
Ус лассы уи ибаҩхатәра ақалақь зегьы ирдырит. Уи аус идиуларц иҭаххеит Генуиа иреиӷьу аоркестр аскрипач Џьакома Коста. Анаҩс, Николло аҵара иоурц аџьабаа ибеит амузыка абзиабаҩ ауаҩ беиа маркиз Ди Нигро.
Аашықәса анихыҵуаз уи раԥхьатәи имузыкатә ҩымҭа аԥиҵеит. Анаҩс аҩбатәи. Амаркиз гәыҭбаа Николло аҵара иоура иҽазикит. Уи уажәы диман амузыка арҵаҩ ҿыц.
Абаҩхатәра змаз арҵаҩы аскрипкаҿ ахәмарра адагьы, амузыка аҩраҿгьы дицхраауан.
Николло иаб иԥа азин ииҭеит аамҭа анимаз сыцыхәмарра. Еиҳарак Николло иаԥхьаҟатәи иусқәа уи игәҭакы, игәыӷрақәа ҳрылацәажәон. Уи ашықәсан Николло раԥхьаӡакәны Италиа егьырҭ ақалақьқәа рҿы аконцертқәа иман дықәгылеит. Паганини ихәмарра иахизыӡырыҩҩуаз захьынџьара ргәахәареи рыџьшьареи рзыҵәахуамызт.
Николло амузыка ԥсыс ихан, уи иҽазыҟаиҵон, мамзаргьы аконцертқәа иман. Уи иаб иқәымчра еиҳа-еиҳа изычҳаӡомызт.
– Аҩны ансыжьроуп! – ҳәа сеиҳәеит аҵыхәтәантәи ҳаиқәшәараан. – Уаҳа сзычҳаӡом, саб аҽазыҟаҵара сыдицалоит.
Ус иаарласны Николло ақалақь Лукка ахь диасит. Уаҟа аоркестр аҿы, актәи аскрипка аҭыԥ аникылеит.
Николло уахь дшиасыз еиԥш, сара сасра сиҭааит. Уи аамҭаз ақалақьтә оркестр напхгаҩыс дҟалеит. Иара ихы-ихашҭыртә еиԥш бзиа дибон аҳкәажә Дида, уи илзикәан иҩымҭа ссирқәа.
Ус лассы Николло сыԥсҭазаараҿы дыӡит. Агазеҭқәа рҟынтә исаҳаит иӡбахә. Зны-зынла асалам шәыҟәқәа ҳабжьысуан, асалам шәҟәы ала еилыскаит Наполеон ихан аҿы дшынхоз.
– Иацы сара аҩымҭа ҿыц сҩит ҳәа сзииҩуан Николло, уи ҩ-рахәыцк змоу аинструмент аҿы инарыгӡоит, иара Наполеон иаҳәшьа ԥшӡа Елиза илызкуп. Елиза дҵәыуон.
Агазеҭқәа Паганини изкны иџьоушьаша рацәаны ирыҩҩуан. Папык ибазаап Паганини даныхәмаруаз аҩсҭаа ижәҩахыр дшықәтәаз.
Иара дыхәмаруеит, даҽаӡәы ахаан дышзымыхәмарша. Уи ижәҩахыр аҩысҭаа дықәтәан. Уи аџьныш дицхраауеит, – абас апап ишьақәирӷәӷәон.
Сара даара насыԥ сыман Николло Генуиа данаалоз. Аконцертқәа анимамыз, хәылбыҽхала ҳаиқәшәалон. Николло даара интересс змаз ахҭысқәа еиҭеиҳәон. Уи схәыҷаахас издыруаз Николло иакәын.
Николло дхәыҷаахыс абаҩхатәра змаз, имаҷны ицәажәоз, аха зацәажәара аинтерес аҵаз аӡә иакәын.
Николло, Генуиа иԥсҭазаара далҵит ҩынҩажәи жәеиза шықәса анихыҵуаз. Иара макьана дқәыԥшын, сара усҟан ақалақь аҿы сыҟаӡамызт.
Ахарарбага жәбахьоума? Ахарарбага аинтерес змоу маҭәахәуп. Уи ихырҳагоу маҭәахәуп. Ахарарбага аҷкәынцәеи, аӡӷабцәеи еиԥшны аинтерес рымоуп. Ахарарбага адугьы-ахәыҷгьы иргәаԥхоит. Ахарарбага аусуреи, ахәмарреи азы акрызҵазкуа маҭәахәуп.
Ахарарбага рхы иадырхәоит ианышәарыцо. Ахарарбага атуристцәа рхы иадырхәоит ныҟәара ианцо. Иҟоуп атеатртә ахарарбага. Ари ахарарбагала аспектакль иахәаԥшуеит. Ахарарбага аруаагьы рхы иадырхәоит аибашьра аан. Раԥхьаӡа аҩбатәи аџьынџьтәылатәи аибашьра аан ахарарбага рхы иадырхәеит. Ахарарбага аруаа ирыцхрааит. Ихараны иҟаз раӷа ибзианы дырбон.
Уаҳа ахархәара алшара абаҟоу ахарарбага?
Ахарарбага ихәхәоу аԥшра змоу маҭәахәуп. Ахарарбагақәа зегьы асаркьа рымоуп. Ахарарбагатә асаркьа иалшоит амаҭәарқәа рырдура. Ари асаркьа уанҭаԥшуа хара иҟоу амаҭәахә иааигәаны иубоит.
Ахарарбага иинтересу аҭоурых амоуп. Шәааи еилаҳкаап ахарарбага аҭоурых.
Раԥхьатәи ахарарбага зеижәтәи ашәышықәса азы ихәыцит Италиатәи Игнацио Форо. Игнацио Форо ихарарбага ателескоп еиԥшын.
Ателескоп жәибыжьтәи ашәышықәса азы Галилео Галилеи ихәыцит.
Галилео ателескоп ала ажәҩан аеҵәақәа дрышьклаԥшуан. Галилео ителескоп акыр имариан. Игнасио Форо еиҳа иеиӷьитәит Галилео ителескоп. Ари аҿыц амаҭәахә Форо ахарарбага ахьӡиҵит.
Иаарласны ахарарбагақәа цәырҵит Америкеи, Европеи. Германиатәи ахарарбагақәа иахьагьы адунеи аҟны зегьы реиҳаӡа иеиӷьу роуп. Нас аиапонцәагьы аинтерес аадырԥшит ахарарбага ахь. Урҭ ахарарбагақәа Америка аҟнытә иргеит.
Уара иумоу ахарарбага? Ахарарбага аахәара уажәы имариоуп: уи ааухәар улшоит ашәарыцаҩы ма атехникатә адәқьан аҟны.
Ахарарбага ахархәара удыруазар ауп. Шәҭаԥшы ахарарбага! Шәарҭ ахарарбага аҟнытә аџьашьахәыра жәбоит…
Аметро атранспорттә ахархәарақәа ируакуп. Автобуси, адәыӷбеи еиԥш. Уи адәыӷба иеиԥшуп, адгьыл аҵаҟа иныҟәоит, аха зны-зынла адгьыл ахыхьгьы ақәлара ақәшәоит. Ианшоуроу, аметро ала аныҟәара бзиоуп, Адгьыл аҵаҟа ихьшәашәарами.
Ахьҭеи аҵааи аангьы аметро еиҳа ишәарҭам иԥхоу транспортуп. Амашьына аҵааршә аҟны иқәшьқьраар алшоит, аметро акгьы ахьуам.
Уи иалшоит шәарҭада иахьуҭаху унанагар.
Англызцәа адәыӷба анырхәыц, ирыӡбеит, ари адәыӷба адгьыл ахыхь адагьы, даҽа џьаргьы ахархәара, урҭ адгьыл аҵаҟа иҟарҵеит раԥхьатәи аметро аангыларҭа афақьдәыӷба раԥхьаӡа иаурышьҭит 1863 шықәса.
Англиа ари атранспорт даараӡа иргәаԥхеит, ирыӡбеит абас еиҳа ирласны шәарада ҳныҟәалоит ҳәа, избанзар адгьыл ахыхь анеиааира иазҳаит. 1890 шықәса афымцадәыӷбақәа аурышьҭит Лондонтәи аметро аҟны.
Иазгәаҳҭар ауп, раԥхьатәи афымцадәыӷба ахәыцра аидеа Германиатә Вернер Сименс итәуп, уи адәыӷба хәыҷы ҟаиҵеит, уи адгьыл хыхь иныҟәон, амҩақәа ирылсуан ауаа нанага-аанагон. Ари атранспорт Европаа даараӡа иргәаԥхеит, иахьагьы уи Европатә атәылақәа рыҟны иҟоуп (иаҳҳәап Германиа, Франциа уб. егь.)
Аметро иаарласны Европатә атәылақәа рыҟны иаадыртит, анаҩс Азиеи, Америкеи хнахит аметро авагон ԥшӡақәа, уаҟагьы аметро дыргылеит.
Иҟоуп метро зегьы реиҳа имаҷуи, иаууи ацәаҳәақәа. Зегьы реиҳаӡа имаҷу ҩкилометр иҟоуп уи Израилтәи ақалақь Ҳаиԥа аҟны ауп, зегьы реиҳаӡа иауу ацәаҳәа 1300 километр иҟоу Ниу Иорк аҿы иҟоуп.
Хәыҷы-хәыҷы аметро адәыӷбақәеи, аангыларҭақәеи, еиҳа иԥшӡахоит акомфортра аиыуеит ауаа аметро ала рныҟәаразы. Қарҭгьы иҟоуп аметро. Раԥхьаӡа аметро 1966 шықәса иаартын Қарҭ, иахьагьы ақәҿиара аманы аус ауеит.
Егьырҭ аметро аангыларҭақәа реиԥш, Қарҭ аметрогьы еиҳа ирԥшӡахеит.
Адунеи аҟны даараӡа аӡиа рацәа ыҟоуп. Урҭ ирылоуп уамашәа иубаша аӡиақәа. Урҭ ируакуп амарқьаф ӡиа. Амарқьаф ажәҩанԥштәы змоу аӡшьар ауп. Амарқьаф ала ақьаад аҟны ҳаҩуеит. Амарқьаф аҩыратә акалам иҭаҭәоуп. Амарқьаф ӡиа Алжир иҟоуп. Даараӡа ауаа рацәа уамашәа ирбоит ари иџьоушьаша аӡиа аҭоурых ала.
Алжир ҳәынҭқарроуп. Алжир Африкатә аконтинент аҟны иҟоуп. Уи Африка аҩада иҟоуп. Алжир даараӡа ирацәаны ацәҳәыра ыҟоуп. Ацәҳәыра аԥслымӡи ашыреи ирҭыԥуп.
Ацәҳәыра аган аҟны даараӡа иԥшӡоу аӡиа ыҟоуп: уи еицдыру амарқьаф ӡиа ауп. Изахьӡуи ари аӡиа Амырқьаф ӡиа? Аӡиақәа зегьы рыҟны ишаҳдыруа ала аӡы ҭоуп. Ари аӡиа аҟны аӡы ацынхәрас амарқьаф ҭаҭәоуп…
Уамашәа ижәбозар ҟалап, ишԥа алшо аӡиа аҟны аӡы ацынхәрас амарқьаф аҟалара. Ауаа уамашәа ирбон ирзеилкаауамзт, абас изыҟалеи ҳәа. Шьоукы уи “Аҩсҭаа иӡиа” ҳәа иашьҭан. Аӡиа ааигәара анеира иацәшәон.
Аҭҵаарадырҩцәа Амарқьаф ӡиа ахь аинтерес аадырԥшит. Урҭ аӡиа акыр аамҭа иҭырҵаауан. Амырқьаф аӡиа ҩӡиаск алалоит. Аҭҵаарадырҩцәа арҭ аӡиасқәа рыӡқәа ргеит алабораториа ахь.
Алабораториа ахь инарган аӡы гәарҭеит. Аӡиасқәа руакы аҟны даараӡа ирацәаны аихатә џьыакхыш ыҟан. Аҩбатәи аӡиас аҟны ирԥшааит амаҭәар уи аихатә аџьыкахыш ианалалалак амарқьаф ԥштәы аанахоит...
Аӡиасқәа рыҩбагьы анеиларҵа, ироуит амарқьаф. Абас еиԥш акәзаап амарқьаф ари аӡиа аҟны изцәырҵыз.
Ари аӡиа аҟны иарбанзаалак ҵиаа иазҳаӡом. Араҟа аԥсыӡгьы ыҟаӡам. Аӡиа аҟны амарқьаф мацара ауп иҟоу. Ауаа уи аҩразы рхы иадырхәоит. Иахьа уи аӡиа аӡәгьы дацәшәом. Алжир ахь инеиуа атуристцәа лассы инеиуеит уамашәа иубаша Амарқьаф ӡиа рбарц азы.
##11
##Кто сьел блины
Гунда даара бзиа илбоит афатәҟаҵара. Уи уажәы лымҳара дыҩнагьежьуеит. Ус ҽнак илыӡбеит ачаџьқәа лӡырц. Уи ачаџьқәа ргьама Анатоли Гурами идлырбеит. Ашкол аамышьҭахь аиҩызцәа Гунда лахь ицеит.
– Аҷкәынцәа маҷк шәааԥшы, ачаџьқәа рыҟаҵаразы аамҭа аҭахуп, уаанӡа ашахмат шәыхәмарла! – лҳәеит Гунда, лҽаарҟасаны.
Ииашан, Анатоли Гурами ашахмат иасит. Гунда амҳара дыҩнагьежьуан. Аҩны зегь ачаџьқәа рыфҩы лаҳа-лаҳауа иҩнан. Аҷкәынцәа Гунда лчаџьқәа ргьама абара иахыццакуан.
– Гунда, лассы иҟалома ачаџьқәа? Уаҳа аԥшра ҳалшом афҩы уамоуп! – Гурам иҽизеиқәкӡом.
– Маҷк шәааԥшы, ихьшәашәароуп, нас ишәфап. Ихьшәашәаанӡа ашҭахь шәаадәылҵ, ишәызҿысҭуеит аамҭа анааилакь! – Гунда еиҭах аԥшәмара аанылкылт.
Аҷкәынцәа Гунда илзыӡырыҩит, ашҭахь маҷк иаадәылҵит, аха ирзычҳауам.
– Сара ахҷаҭ аасхәоит, уи даара ачаџьқәа ирнаалоит, лассы схынҳәуеит ҳәа, аҷкәынцәа инаралҳәан Гунда адәқьан ахь дцеит.
Гунда даныхынҳә аҷкәынцәа лыцны аҩныҟа дхалеит.
– Шәаатәа, уажә ишәзаазгоит ачаџьқәа, урҭ шьҭа ихшәашәахеит, даара ихаауп…
Аҷкәынцәа Гунда лчаџьқәа ирзыԥшуп. Ус Гунда дҵәыуо дааҩналт ауада.
– Иҟашәҵазеи! Шәыԥхамшьаӡои! Избан са сыда ачаџьқәа шԥашәфеи! Акагьы шәықәнагаӡом, иҟасҵарц исҭахыз зегьы шԥаашәырҳәи, сара шәсыргачамкыр сҭахын! – Гунда аҷкәынцәа рацәҳара даҿын.
Анатоли Гурами иџьашьаны еиҿаԥшуеит. Урҭ ирзеилкаауам Гунда дызрацәҳауа.
– Гунда иҟалазеи, бызҳацәҳауазеи! – дҵаарц иӡбеит Анатоли.
Ишәзымдыруазшәа иҟалаз! Адәқьан аҿы сцаны саанӡа счаџьқәа шәфан, уажәы акагь ҟамлазшәа, иҟалеи ҳәа шәсазҵаауеит.
– Ҳара акагьы ҳамфаӡеит! – Гурам ибжьы наиргеит.
– Изфада шәа шәтәала. Асаан ҭацәупеи! Шәыԥхамшьаӡои…
Гурам, Гунда, Анатоли кыраамҭа еилдыргон ацгәы ауада ианыҩналаз еилыркаарц.
Иара ақьышә рыбзо инеины аҷкәынцәа ршьапаҿы ииеит.
##12
##Дружба лягушки и змеи
Ииашоума Фефо аҳәынаԥ акра алшама, аха уи агәаанагарала, ацгәыҵәҟьеи аҳәынаԥҵәҟьеи зынӡакгьы еиҩызцәаӡам. Фефо, Тикои Такои иргәалашәоит адаӷьи амаҭи ирызкны изыԥхьахьо. Фефо ари ахҭыс Вакаса изеиҭасҳәеит.
Адаӷьи амаҭи еигәылацәан. Урҭ аҩџьагьы аԥацәа рыман. Ҽнак зны, урҭ ахәыҷқәа хәмарырц ашҭаҿ еиқәшәеит. Аҩыџьагьы ашәа ҳәо еиқәшәеит. Ахәыҷқәа гәахәарыла еиԥылеит.
– Уааи ҳаицыхәмарып! – абас ааибырҳәан аҽнынтәарак еицыхәмаруан.
– Уаҵәы еиҭах ҳаицыхәмарып, – еибырҳәеит аиҩызцәа рнапы ааикәдыршан, абзеираз наҳәаны еиԥырҵит ихәлаанӡа.
Аҩныҟа ианыхынҳә амаҭи адаӷьи рҭаацәа ирзеиҭарҳәеит.
– Иахьа сара аҩызаҵәҟьа дсыԥшааит, кыраамҭа ҳаицыхәмаруан!
– Дарбан? – аҭаацәа рызҵаарақәа еиԥшын.
– Адаӷь! – ҿаанаҭит амаҭ.
– Амаҭ! – аҭак ҟанаҵеит адаӷь.
Аҭаацәа ахәыҷқәа реицыхәмарра мап ацәыркит, урҭ ргәаанагарала ас еиԥш аиҩызара иакәым алҵыр ауеит ҳәа. Адаӷь амаҭ лбаанадар алшон, амаҭ адаӷь иацҳар. Уи аҽны инаркны, адаӷьи амаҭи уаҳа еибамбаӡеит. Амаҭ иазымычҳан адаӷь ашҟа иааит, Адаӷь даара еигәырӷьеит амаҭ анаба.
– Сара уцыхәмарра азин сырҭаӡом, аха иудыруазарц сҭахуп, урҭ амшқәа ҳанеицыз зегьы иреиӷьыз мышқәан сара сзы! – аҳәеит амаҭ.
– Сара сзыгьы, – аҭак ҟанаҵеит адаӷьгьы. Урҭ аҩбагьы иргәалашәон реиҩызара амш.
– Ижәбома, адаӷьи амаҭи рхәыҷқәа еиҩызцәахар алшон, урҭ рҭаацәа ракәымзар. Агәра згоит, ацыгәгьы аҳәынаԥгьы еиҩызцәахар алшоит, еицыхәмарырцаз, аҳәынаԥ афара ацгәы иаҟазшьаӡам, – аҳәеит Фефо Вакаса ҽԥныҳәала инахәаԥшны.
Сара сцәажәоит.
Аласба шуеит.
Акәты каркаруеит.
Ажә хәаауеит.
Ацгәы кьиуеит.
Аџьма ҿыжуеит.
Адаӷьқәа ҟәаҿ-ҟәаҿуеит.
Аҵыс шәаҳәоит.
Ари ажәҩан ауп.
Ажәҩан ҳара ҳхаҿы иҟоуп.
Ажәҩан жәҩанԥштәуп.
Шьыжьы ажәҩан аҟны амра гылоит.
Амра ҟаԥшьуп.
Уахынла ажәҩан аҟны амзеи, аеҵәақәеи кыдуп. Амра акы ауп.
Амзагьы акы ауп.
Аеҵәақәа рацәоуп.
Ажәҩан аҟны анаҟәа еиқәаҵәа хыуп.
Ақәа леиуеит.
Ажәҩан аҟны аҳаирплан ԥыруеит.
Аҵысқәа ажәҩан иԥыруа иалоуп.
Ааԥынроуп.
Ажьа ауҭра иҭалеит.
Анаша иавсит.
Аҟабақ иавсит.
Апомидор иавсит.
Аџьымшьы иавсит.
Акапусҭагьы иавсит.
Амарков аҟны иаангылеит.
Ажьа амарков бзиа иабоит.
Диана апианино аҟны дыхәмаруеит.
Диана дпианиступ.
Аишат агитара аиырҳәоит.
Аишат дгитариступ.
Алиас адол дасуеит.
Алиас адоласҩы иоуп.
Асида авиолино алырҳәоит.
Асида авиолинорҳәаҩуп.
Ари агәы ауп. Агәы еисуеит. Агәы ашьа мҩаннагоит. Ари арԥҳа ауп. Ауаҩы арԥҳақәа ҩба имоуп. Арԥҳа аԥсыԥ ланагаҩанагоит. Ари амгәа ауп. Амгәа афатә ҭалоит. Амгәа афатә арсоит.
Ари ахыбылшыҩ ауп. Ахыбылшыҩ хәыцуеит. Ари абз ауп. Ари алымҳа. Алымҳа абжьы аҳауеит. Ари аԥынҵа ауп. Аԥынҵа ала аԥсыԥ леи-ҩеиуеит. Аԥынҵа афҩы аҳауеит. Ари абла ауп. Абла иабоит. Ари анапы ауп. Ари ашьапы. Анапи, ашьапи ҵысуеит.
Ари абӷанҷ ауп. Абӷанҷ ахаҳә хәыҷы ауп. Ари абжьаратәи ашәага змоу хаҳәуп. Ари аҳарыҟәа ауп.
Аҳарыҟәа ахаҳә ду ауп. Ари абахә ауп. Абахә ахаҳә иалхуп. Абахә ахаҳә дуӡӡа ауп.
Ари амыдаӷьцәа ауп. Амыдаӷьцәа иҟоуп идуу. ибжьаратәиу, ихәыҷу. Амыдаӷьцәа амшын аҟәара аҟны иаҳԥылоит. Ари аԥслымӡ ауп. Ари абӷанҷ ауп. Абӷанҷ ахаҳәсса ауп. Ари аԥслымӡ ауп. Аԥслымӡ ахаҳәсса ахәҭақәа роуп. Ари асаба ауп. Асаба зегьы реиҳаӡа ихәыҷу ахаҳә ахәҭа ауп.
Асҭандеи, Леуани ацирк ахь ицеит.
Ари аклоуын аԥынҵа ҟаԥшьы имоуп.
Ани аклоуын аԥынҵа ҩажь имоуп.
Ари аклоуын аӡӷы ҟаԥшьы имоуп.
Ани аклоуын аӡӷы шкәакәа имоуп.
Ари аклоуын амаамын дахәмаруеит.
Амаамын аҵыхәа хәхәа амоуп.
Ани аклоуын аҳәа дахәмаруеит.
Аҳәа еикәыршоу аҵыхәа хәыҷы амоуп.
Ари аклоуын ажьахәҷы дахәмаруеит.
Ажьа аҵыхәа гьежьы амоуп.
Аклоунцәа еицыхәмаруеит.
Аклоунцәа аҵыхәа рымаӡам.
Сара сла хәыҷуп.
Сара сла алымҳа шкәакәа амоуп.
Сара сла иамоуп идуу абла еиқәаҵәа.
Сара сла ахәмарра бзиа иабоит.
Уи бзиа иабоит ампыл ала ахәмарра.
Сара сла ашра адыруеит.
Сара сла аӡсашьа бзиа иабоит.
Сара даараӡа бзиа избоит сла!
Сара Баҭал соуп.
Ари Даур иоуп.
Даур сара сашьа иоуп.
Ари Гәында лоуп.
Гәында сара саҳәшьа лоуп.
Ари сан лоуп.
Ари саб иоуп.
Ари санду лоуп.
Ари сабду иоуп.
Ари сара сҭаацәа роуп.
Асветафор хблак амоуп. Блак разуп. Аҩбатәи иџьбароуп.
Ахԥатәи абла – агәҽанызааратәиуп. Иразу абла иаҵәоуп. Уи анарку, аныҟәара ҟалоит. Иџьбароу абла ҟаԥшьуп. Уи анарку аныҟәара ҟалаӡом.
Ахԥатәи абла ҩажьуп. Уи анарку агәҽанызаара ҳнаҭоит. Уи ҳгәы ҳҽаннаҵоит, иаарласн аҟаԥшь ма аиаҵәа аркхоит ҳәа. Уи агәҽанызааратәиуп. Шәахәаԥш асветафор аблақәа! Урҭ ҳара гәыҳҽанырҵоит. Аныҟәаратә аҵасқәа еилаҳамгарц азы.
Ари шаҟа ыҟеи?
Акы. Ахы акоуп.
Ари шаҟа ыҟеи? Ҩба.
Анапқәа ҩба ыҟоуп.
Ари шаҟа ыҟеи? Хԥа.
Аҳәаҵысқәа хԥа ыҟоуп.
Ари шаҟа ыҟеи?
Ԥьшба. Анацәақәа ԥшьба ыҟоуп.
Ари шаҟа ыҟеи?
Хәба.
Анацәақәа хәба ыҟоуп.
Ари шаҟа ыҟеи?
Фба.
Апартақәа фба ыҟоуп.
Ари шаҟа ыҟеи?
Быжьба.
Аҵануаа быжьҩык ыҟоуп.
Ари шаҟа ыҟеи?
Ааба.
Аҵәақәа ааба ыҟоуп.
Ари шаҟа ыҟеи?
Жәба.
Асарақәа жәба ыҟоуп.
Ари шаҟа ыҟеи?
Жәаба.
Анацәақәа жәаба ыҟоуп.
Ахәыҷы дыхәыҷуп.
Ахәыҷы анапқәа имоуп.
Ахәыҷы ашьапқәа имоуп.
Ахәыҷы анацәақәа имоуп.
Ахәыҷы ахы имоуп.
Ахәыҷы аҿы имоуп.
Ахәыҷы аԥынҵа имоуп.
Ахәыҷы алымҳақәа имоуп.
Ахәыҷы аблақәа имоуп.
Ахәыҷы ацәажәашьа издырӡом.
Ахәыҷы аныҟәашьа издырӡом.
Ахәыҷы изҳауеит.
Ахәыҷы инапқәа ирызҳауеит.
Ахәыҷы ишьапқәа ирызҳауеит.
Ахәыҷы инцәақәа ирызҳауеит.
Ахәыҷы ихы иазҳауеит.
Ахәыҷы ихшыҩ иазҳауеит.
Ахәыҷы иԥынҵа иазҳауеит.
Ахәыҷы илымҳақәа ирызҳауеит.
Ахәыҷы изҳауеит.
Ахәыҷы ацәажәара далагеит.
Ахәыҷы аныҟәара далагеит.
Даур азоопарк ахь дыргеит. Даур азоопарк ахь иани-иаби дыргеит. Азоопарк ахь раԥхьаӡа дыргеит.
Даур днаԥшын алым ибеит.
Даур алым аган ҩба алым-ласбақәа ибеит.
Даур егьи аган ахь днаԥшын абжьас ибеит. Даур абжьас аган аҟны абыцаҟь ахь днеит.
Даур апантера ибеит. Даур аԥсаатә ибаразы дыргеит.
Даур раԥхьатәи абыцаҟь ахь днеин ауарбажә ибеит. Даур аҩбатәи абыцаҟь аҟны ашьхауарба ибеит.
Даур ахԥатәи абыцаҟь ахь днеин аты ибеит.
Даур иҭаацәа аҩныҟа дыргеит.
Даур азоопарк даараӡа игәаԥхеит.
Ари сара сла ауп.
Сара сла Џьино ахьӡуп.
Џьино ацәара бзиа иабоит.
Џьино амш зегьы ицәоуп.
Џьино аҩра бзиа иабаӡом. Џьино еснагь ииоуп. Џьино ашра бзиа иабаӡом. Џьино еснагь ҿымҭ иҟоуп. Џьино ила аашьаҩуп.
Ари ацгәы еиқәаҵәоуп. Ари ацгәы шкәакәоуп. Ари ацгәы ӷроуп. Ари ацгәы иацуп. Ари ацгәы хәыҷуп. Ани ацгәыхҷы ауп. Ари ацгәы дууп. Ацгәы кьиуеит. Ацгәы ахш ажәуеит. Ацгәы аҳәынаԥ иашьҭоуп. Ацгәы аҽарххоит. Ацгәы ицәоуп.
Рустам амонетақәа еизигоит. Рустам еиуеиԥшым атәылақәа рмонетақәа имоуп.
Ари амонета ҟаԥшьуп. Ани амонета ҩажьуп. Ари амонета ҳацкьынԥштәуп. Ани амонета шкәакәоуп. Рустам амонета рацәа имоуп. Рустам аизгаҩуп.
Ари ажәҩан ауп.
Ажәҩан жәҩангәыԥштәылоуп.
Ари амшын ауп.
Амшын жәҩангәыԥштәылоуп.
Ари адгьыл ауп.
Адгьыл нышәԥштәылоуп.
Ари адәыкрын ауп.
Адәыкрын дәыкрынԥштәылоуп.
Ари агәил ауп.
Агәил гәилԥштәылоуп.
Ари асирен ауп.
Асирен сиренԥштәылоуп.
Ари аирис ауп.
Аирис иаҵәоуп.
Ари апатырқал ауп.
Апатырқал паҭырқалԥштәылоуп.
Ари сара с-Бобик ауп.
Бобики сареи ҳаиҩызцәоуп.
Ари сара с-Мурка ауп.
Муркеи сареи ҳаиҩызцәоуп.
Ари сара сжьа Сери ауп.
Серии сареи ҳаиҩызцәоуп.
Ари сара с-Мурзилка ауп.
Мурзилка Мурка аԥоуп.
Ари сара сжьа хәыҷы Пух ауп.
Пух Сери аԥоуп.
Ари аласба Рекс ауп.
Рекс Бобик аԥоуп.
Сара бзиа избоит сҩызцәеи урҭ рыхшареи.
Сара аџьма шкәакәа соуп.
Сара аласахәы шкәакәа сықәуп.
Сара сылақәа ижәҩангәыԥштәылоуп.
Сара атәыҩақәа ҩба сымоуп.
Сара аҳаскьын сфоит.
Сара аанда схалоит.
Сара сҟаауеит.
Тәыла харак аҿы иҟан қалақь хәыҷык. Уи ақалақь аҿы ауаа насыԥ рыманы инхон. Зегьы ирыман шаҟа рҭахыз афатә-ажәтә, ашәҵатәы. Акы иазгәаҟуа иҟамызт. Аха ҽнак зны иаалыҟьаны аамҭа аҽаԥсахит. Амамзаареи амлакреи ихҭанакит ари ақалақь ауааԥсыра. Еиҳараҩык ӷархеит, рхы рызныҟәымго иалагеит. Ауаа, иҟаҳҵарызеи, ҳрыцҳара, ҳӷарра ҳазлалҵри ҳәа ихәыцуан. Аӡәы акы ихәыцрын, ҽаӡәы-ҽакы…
Ари ақалақь аҿы инхон Амири, Самири, Дауҭи ҳәа аиҩызцәа. Урҭгьы иҟаҳҵарызеи, аусура ҳабалагари, ҵарас иаҳҵарызеи, иааҳартрызеи, ҳҭаацәа ҳазларыцхраари ҳәа ихәыцуан, еснагь иалацәажәон. Кыраамҭа дазхәыцуазу, дазымхәыцуазу ҳаздыруам, аха… Самир ачаӡра далагарц иӡбеит. Уи идыруан, ауаа егьа ирцәыуадаҩзаргьы ача аарымхәар ада ԥсыхәа шрымамыз. Акыс Самир иҭаацәагьы ача рӡуан, – уи иабгьы, иабдугьы еицырдыруаз чаӡыҩцәан. Далагеит Самир ачаӡра. Раԥхьа ииӡуаз маҷын, нас хәыҷы-хәыҷла иациҵо мацара, ачаӡырҭа дазымкуа далагеит. Ажәлар Самир ича ргәаԥханы иаархәон. Аахәаҩцәа рхыԥхьаӡара еиҳа-еиҳа ирацәахон. Самир иҩни имашьынеи иҭиит, иҩызцәагьы имаҷымкәа аԥара идырԥсахит. Даалаган ачаӡырҭа ду иргылеит.
Самир ача рацәаны иӡуа, анкьа аасҭа еиҳаны иҭиуа, аԥарагьы бзианы ирҳауа далагеит. Аҩын ҿыц ааихәеит. Ажәлар деицырдыруа дҟалеит. Иара ииӡуаз ача Самир ича ҳәа ахьӡҵаны ауаа ирылаҵәеит.
Убри ақалақь аҿы дынхон Амиргьы. Уи Самири иареи еиҩызцәан. Амиргьы иҭахын уск далагарц.
Ажәқәеи аҳәақәеи аниҵарц иӡбеит. Ауаа ача аархәозап, хымԥада, акәаци, ашәи, ахши аархәоит, – игәы иаанагеит уи. Ауаа ӷаруп, аха афатә аарымхәар ада ԥсыхәа рымам, акры рымфар ауам, иӡбеит Амир. Иабгьы, иабдугьы ари аус рнапы алакын, еицырдыруаз арахәааӡаҩцәа ракәын. Амир амӡырха ду иман. Имӡырхаҿы аҳаскьын рацәан. Уаҟа иҳәлар рылшон ижәқәеи иҳәақәеи. Арахә шанҵатәу, ишааӡатәу, – уи зегь иара ибзианы идыруан. Ишаҳҳәаз еиԥш, Амир абри аус дацԥыҳәаны далагеит. Ауаа иаархәон, ахш-харҵәы, ашәи акәаци. Аахәаҩцәа убриаҟара ирацәахеит, ирахә имӡырха иазымкуа иалагеит. Иҩны, имашьына, иҩнымаҭәа зегь иҭирц иӡбеит. Иҩызцәагьы ԥыҭк аԥара рымиԥсахит. Адгьыл ааихәан, анхамҩа ирҭбааит. Дук хар имгакәа ирахә ишәахә рацәахеит. Уажәшьҭа ирацәаны ахши, ашәи, ахарҵәи, ахәшеи, акәаци иоуа далагеит. Деиҵамхаӡакәагьы ибзиан иҭиуан. Аԥара ду анирҳа, еихых-еиҵых иҟаз аҩны бзиа ааихәеит. Ажәларгьы деицырдыруа дҟалеит. Самир иаалыҵ ҳәа зегьы ирылаҵәеит.
Уи ақалақь аҿы дынхон Дауҭгьы. Иара ҵара хәыҷыкгьы иҵеит, егьырҭ реиҳа маҷк еиӷьны дцәажәон. Ауаа зегь реиҳа иҟәышу, абаҩхатәра змоу аӡә иоуп ҳәа дрыԥхьаӡон. Убас ихы дирбар илшон. Убри даара ихәеит Дауҭ. Ақалақь анапхгараҿ иҟаз ауаа дырзаагәахеит. Ус дышнеи-шнеиуаз ақалақь ахадасгьы дҟалеит. Ауалафахәы бзиагьы иоуан, дыздыруазгьы рацәан. Аха иҟан уадаҩрак. – Ақалақь ауааԥсыра аиҳараҩык амамзаара, аӷарра изалҵуамызт. Амир ичеи, Самир ифатәи аархәон. Аха ирацәаҩын ачаҵәҟьа ззаамхәозгьы. Ажәакала ауаа рыԥсҭазаара цәгьан. Урҭ рҭагылазаашьа аиӷьтәра иазхәыцшаз ақалақь ахада Дауҭ иакәын. Уи ауаа рыфатә-рыжәтә азы уадаҩра рызымҭашаз ак иӡбар акәхеит. Акыраамҭа дхәыцуан Дауҭ, нас Амири Самири даарыԥхьан ус реиҳәеит: «Шәара ачеи акәаци шәҭииуеит, шәыԥхамшьаӡои. Ауаа амла иагоит, шәара урҭ ррыцҳара шәалачоит. Уажәҵәҟьа ишәмоу зегь – ача, акәац, ахш, ахәша, ашә, цәырганы ауаа ирзышәша».
Амири Самири иџьаршьеит: – Ишԥа! Шаҟа ԥареи, аамҭеи, џьабааи ақәҳарӡызеи ари аус. Ари аҩыза ҟалашьас иамозеи? – рҳәеит урҭ.
Дауҭ аҭакс: – Шәаҟәыҵ ашшра! Уи аҟара ихьаажәымгарц азы, Амир ачаӡра иақәихарџьыз афымцалашара ахә сара исшәоит. Самир ирахә ашьра иара иқәсыршәом. Уи сара суысуҩцәа иҟарҵоит, – иҳәеит.
Ирымчыз Амири Самири. Дауҭ ақалақь ахадас дыҟан. Уи иажәа ҩбаутәыр ауамызт. Ақалақь ауааԥсырагь даара иргәаԥхеит ари аҩыза ақәҵара.
Зегьы ирҳәоз: «Дзакәытә уаҩ ҟәышузеи Дауҭ. Абри еиԥш ақалақь ахада дахьҳамоу иҳабаргәузеи», – ҳәа акәын.
Ауаа гәырӷьон, уажәшьҭа ачеи, ашәи, ахши, акәаци раахәара рықәмызт. Амлагь уаҩ дакуамызт. Агәырҩа змаз Амири, Самири, урҭ рҭынхацәеи ракәын.
Иҟан шьоукгьы: – Избан, Амири Самири изрымихуазеи дара иҭрыжьуа аалыҵ. Ихаҭа иаахәаны ауаа ирзишар ауазеи, – ҳәа зҳәозгьы. Аха урҭ ирҳәоз уаҩы дазыӡырҩуамызт. Ақалақь зегь ари аҩыза ақәҵара ҟәыш ныҳәаҵас ирыдыркылт. Аха нагӡара маиуит ауаа рныҳәа. Ача, ахәша, ашә, ахш, акәац уҳәа, зегьы ргеит. Амири Самири ирымаз зегь рымырхт. Ицәдырҳәит. Ачаӡырҭа еимырхит, уа уаҳа ача рӡуамызт. Арахә рферма акәзар иҭацәит. Уаҟа уаҳа ҳәеи жәи ҳәа акгьы нымхеит.
Иҟарҵарыз Амири Самири. Рҭаацәа аашьҭырхын, нхара ҳәа даҽа қалақьк ахь ииасит. Издыруада уа ус ламысдарыла ирзымныҟәар.
Ари ақалақь хәыҷ аҿы Амир ичеи Самир ифатә аалыҵқәеи ԥхасҭахеит. Ача ҩеит, акәац бааит, ахәа алҵит. Ахши ахарҵәи убриаҟара иҵәыҵәит, афҩы ауаа ирзымычҳауа иалагеит. Ауаа дырҩегь арыцҳара инҭагылеит. Ирылшахуаз ажәлар, уаҳа ирфоз анырмоу инеит Дауҭ иҟны: «Иԥхасҭахаз афатә ҳара иаҳзыфом, аҿыц ҳҭахуп!» Дауҭ даара аус цәгьа дақәшәеит. Ачабабақәа зӡуаз Амири, арахә зааӡоз Самири ақалақь аҿы иҟамызт. Дауҭ даара иҽишәеит, ауаа аусура иалаиргарц азы, аха уаҳа умԥсит. Аус жәуы ҳәа издиҵоз зегьы мап ацәыркуан. «Аус заҳауран ҳаҟоузеи, нас зегь ҳамихуазар!» – рҳәон дара.
Ача зӡуазгьы, арахә зааӡозгьы – уаҩы дизымԥшааит.
Убасҟан ауп Дауҭ агха ду шыҟаиҵаз анеиликааз.
Ари заҟа?
Акы.
Ахқәа акы.
Ари заҟа?
Ҩба.
Анапқәа ҩба.
Ари заҟа?
Хԥа.
Ашьышьқәа хԥа.
Ари заҟа?
Ԥшьба.
Ашьапқәа ԥшьба.
Ари заҟа?
Хәба.
Анацәкьарақәа хәба.
Ари заҟа?
Фба.
Апартақәа фба.
Ари заҟа?
Быжьба.
Агномқәа бжьба.
Ари заҟа?
Жәба.
Аџьмақәа жәба.
Ари заҟа?
Жәаба.
Анацәкьарақәа жәаба.
## 1 Иаамҭоуп
Сара сыхцәы дууп!
Сара сыхцәы (схахәы) хьаԥшшәылоуп!
Сара сыхцәы еиқәаҵәоуп!
Сара сыхцәы (схахәы) еикәарҳәуп!
Сара сыхцәы кьаҿуп!
Сара сыхцәы шкәакәоуп!
Сара сыхцәы аԥшьуп!
Сара сыхцәы шшапоуп!
Сара сыхцәы рҳәы-рҳәуп!
Адгьыл кәымпылуп.
Амра кәымпылуп.
Аҵәа кәымпылуп.
Апатырқал кәымпылуп.
Асааҭ гьежьуп.
Ампыл кәымпылуп.
Сара амагәқәа сышьоуп.
Сара аиқәа сышьоуп.
Сара аҵкы сшәуп.
Сара акофҭа сшәуп.
Сара асарочка сшәуп.
Сара афутболка сшәуп.
Сара апальто сшәуп.
Сара акьаҿ сшәуп.
Ҳцоит ашкол ахь.
Ари сара суадоуп.
Ара ахәмаргақәа рацәоуп.
Ари амышәҳәыс хәыҷ шкәакәоуп.
Амышәҳәыс шкәакәа дууп.
Амышәҳәыс шкәакәа сан ҳамҭас исылҭеит.
Ари сара смашьыноуп.
Амашьына дууп.
Амашьына саб ҳамҭас исиҭеит.
Сара сыхәмаргақәа бзиа избоит.
Сара – сгәырӷьоит.
Сара – сылахь еиқәуп.
Сара – слахҿыхуп.
Сара – сгәы каҳаны сыҟоуп.
Сара – ахәыцрақәа срылоуп.
Сара – сеибархха сыҟоуп.
Сара – сгәы раҳаҭуп.
Сара – сгәамҵуеит.
Сара – ишысҭаху сыҟоуп.
Анна аҩны дыҟоуп. Анна лгәы ҿыӷьуеит, ателехәаԥшра дахәаԥшуеит. Уи ахәыҷтәы дырраҭара дахәаԥшуеит. Илахҿыху аспорт еицлабрақәа адырбоит. Анна даара дазҿлымҳауп ари адырраҭара.
Аха лара лҩызцәа дрыцзар лҭахуп. Ателербага дахәаԥшлар аиҳа лҩызцәа рыцыхәмарра бзиа илбоит. Аха Анна адәахьы дыздәылҵуам. Лҩызцәагьы здәылҵӡом. Избанзар адәахьы амш цәгьоуп, ақәа ауеит.
Сишь! Шәаангыли!
Анна ашә асыбжь лаҳаит. Аха мап, аӡәгьы ашә дасуам, ус ашә аӡә дадхошәа лаҳауеит, аӡә дацрыхошәа.
Анна ашә аалыртуеит.
Ала ашә илагылоуп. Ла хәыҷык ашә илагылоп. Ала зынӡа ихәыҷӡоуп. Ала акәым, иласбоуп азуҳәар ҟалоит. Уи бааӡоуп. Убриаҟара ибааӡоуп, ахәы иалыкәкәа ацәыкәбарқәа каҭәоит.
– Сласба ԥшқа! Зынӡа убааӡама?! – Анна аласба ахы аалшьышьит. – Шаҟа ухәыҷузеи, шаҟа убзиоузеи!
Аласба аҵыхәа хәыҷ аршәшәоит. Уи агәы иахәоит Анна иахьлыргәыбзыӷуа.
– Нана! – лан лызҿылҭуеит Анна.
– Ибҭахуи, сыхаара? – аҭак ҟалҵоит лан егьи ауада аҟынтәи.
– Ара аласба хәыҷы гылоуп! Аласба сасра иаҳзааит. Уи кәытрабааха иҟоуп. Ибааӡоуп, ахьҭа иакны иқыџьқыџьуеит. Бааины бахәаԥши!
Ахьҭа алалеит ҳәа сыҟоуп! – ирыцҳалшьоит Анна.
Лан дааит.
– Ари закәи? – лҳәеит лара. – Ишԥабааӡоу! Заҟа ихәыҷузеи, рыцҳа.
Анна аласба аҩныҟа иналгар лҭахуп. Аха лан мап лцәылкыр ҳәа дшәоит. Анна аласба лымазар лҭахуижьҭеи крааҵуеит. Анна лан ашә аҿы дгылоуп. Аласба хәыҷы ахы инаркны ашьапаҟынӡа ишыбааӡоугьы даара иԥшӡоуп.
Иҩнасыжьлар ҟалома? Ҳара ҳҿы иаанхар ҟалома? – лан длазҵааит Анна.
– Аиеи, иҟалоит – лҳәеит лан.
Анна даара дгәырӷьеит. Аласба аҵыхәа аршәшәоит. Аласба агәы иахәоит Анна иахьлыргәыбзыӷуа. Ари шьҭа Анна лласбоуп.
Абыӷьқәа аҵла иаҿшәоит.
Аҵарақәа ахьҭа иакуеит.
Амра уарԥхаӡом.
Ақәа рацәаны иауеит.
Абду ажь еизигеит.
Анду аџьынџьыхәа ҟалҵоит.
Аҵәеи аҳаи уажәшьҭа иҟалеит.
Ҭагалан ааит азы.
## Гость в школе # 1111111111
Гәындеи, Баграти, Даури еиҩызцәоуп, класск аҿы еицтәоуп. Урҭ рышкол аҿы иахьа ныҳәоуп. Даҽакы иаламҩашьо мшуп – иахьа дара дырҭаауеит асас. Асас аԥсабарахьчара далацәажәараны дыҟоуп. Уи ахәыҷқәа идирбоит амультфильм. Нас ашколхәыҷқәа ашкол акәша-мыкәша аҵлақәа еиҭарҳауеит.
Асас ахәыҷқәа Д. Гәлиа иажәабжьқәа дырзаԥхьеит. Уи ашьҭахь аԥсабарахьчара иазкыз амультфильм дирбеит.
Гәындеи, Баграти, Даури даара иргәаԥхеит ари афильм. Асас ажәабжьқәа данрыԥхьеи, афильм андирбеи ашьҭахь ахәыҷқәа ирзеиҭеиҳәеит, ф-шықәса зхыҵуаз аӡӷаб хәыҷы дзықәшәаз ахҭыс.
Ф-шықәса зхыҵуаз аӡӷаб хәыҷы илыхьӡын Наира. Лара даара асланқәа бзиа илбон. Иагьрыцҳалшьон, избанзар ауаа асланқәа ршьуан. Иршьуан рыбаҩқәа рзы. Ас ицалар асланқәа зынӡа адунеи ианыӡаар алшон. Наира хьаас илыман ари. Сышԥарыцхраари ҳәа дхәыцуан.
Ҽнак аӡӷаб хәыҷы акиносахьа дахәаԥшит. Уи ауаа асланқәа шыршьуаз атәы аҳәон. Наира хәыҷы лаби, лани, лабдуи, ландуи, лабиашьеи дрыҳәон асланқәа реиқәырхараҿ илыцхраарц. Ҽнак дыштәаз акәымкәа дныҩныҵәааит: «Сара издыруеит иҟасҵаша, аха ацхыраара сҭахуп».
Лара лҭаацәа сахьаҭыхцәан. Наира лани лаби иҟәыуо аслан ҭырхырц дрыҳәеит. Зыхшара, зыслан хәыҷы ршьыз ан аҟәыуара ҭырхырц. Уи асахьа рҭиуан нас адәқьанқәа зегьы рҟны.
Иаҭнырхуаз аԥара асланқәа рыхьчарахь идәықәырҵон. Гәындеи, Баграти, Даури, егьырҭ ахәыҷқәеи цәгьала иргәаԥхеит Наира илызкыз ажәабжь.
– Шәааи ҳаргьы иаҳхәыцып аԥсабарахьчаразы иҟаҳҵаша џьара ус бзиак. Наира 8 шықәса роуп илхыҵуа, аха илыӡбаз жәбоит. Ҳаргьы иҳалшоит аԥсабара ахьчара, ҳаргьы ак ҳаӡбап! – иҳәеит Даур. Гәындеи Баграти аухантәарак абри ахҭыс иазхәыцуан. Иҟарҵаша-ируша иалацәажәон.
Хәаахәҭҩык апарпар иман. Ҽнак ахәаахәҭҩы ахәаахәҭра дцарц иӡбеит. Дцаанӡа иҭаацәа зегь ааизиган, ус дразҵааит:
– Сара сцоит усура, хәаахәҭра. Ишәзаазгари ҳамҭақәас? Аҳамҭа аӡәгьы мап ацәимкит. Ахәаахәҭҩы иҭаацәара абзиараз ҳәа нареиҳәан, дцарц иҿынеихон еиԥш, апарпар ааигәалашәеит.
– Уара иузаазгари? – иҳәан апарпар дазҵааит.
Сара уара уҟынтәи акгьы сҭахым, амала аказы суҳәоит, инагӡа, – аҳәеит апарпар.
– Убра, ахәаахәҭра уахьцо ақалақь аҿы дәҳәыԥшк ыҟоуп, убри адәҳәыԥш аҿы ҵлак иазҳауеит, аҵлаҿы инхоит-инҵуеит апарпарқәа. Асалам сызрыҭ, иагьраҳәа сара аихац сҭакны сышумоу, аха уи дара зхы иақәиҭу апарпарқәа хьаасгьы ишыркым, гәысгьы ахаҳә шрызҭоу.
– Шәааи, сызҭаху аихац аҟынтәи схы сақәиҭышәтә, мамзар аихац аҩныҵҟа сҭаԥсуеит, абас сызраҳә, – аҳәеит апарпар, – аҭак иурҭогьы убап.
Абри сызуҳәаз сзыҟауҵар, сыԥсахьынӡаҭоу уа узы сыҟоуп.
– Ибзиоуп, ишуҳәазҵәҟьа иҟасҵоит, – иҳәеит ахәаахәҭҩы.
Ахәаахәҭҩы ақалақь аҟны днеит, аҳамҭақәа ааихәеит, нас дцеит апарпарқәа ахьынхо адҳәыԥш ахь. Даныԥшы ибеит, адәыԥш агәҭа игылоу иажәхьоу аҵла апарпарқәа шықәтәаз.
– Еи, апарпарқәа! – рызҿиҭит ахәаахәҭҩы, – спарпар асалам шәзаанаҭиуеит! Нас ипарпар ирзаанацҳаз ажәақәа зегьы реиҳәеит. Абри аҳәаха иамраӡакәа, аҵла иқәтәаз апарпарқәа зегь акакала рыԥсы рылышәшәаны ҵаҟа илеиуа иалагеит. Ахәаахәҭҩы даара иџьеишьеит иибаз.
– Арҭ апарпарқәеи сара спарпари анкьа еиҩызцәазаарын, аха рҩыза арыцҳара ишақәшәаз анраҳа, ргәы илсны иԥсызаап, – ҳәа игәы иаанагеит.
Ахәаахәҭҩы дгыланы акыраамҭа иԥсны иаԥхьа икаԥсаз апарпарқәа дрыхәаԥшуан, ақалақь ахь дхынҳәит.
Деимала-еиҿалаха, аҳамҭақәа иманы дааит аҩныҟа. Аха ипарпар агәы ахьыр ҳәа дшәаны иибаз азеиҭеимҳәаӡеит.
Апарпар ахаҭа иазҵааит:
– Сысалам руҭама сҩызцәа? Ирҳәеи?
– Сара усалам рысҭеит, аха аҭак ҳәа акгьы смоуит, – иҳәеит ахәаахәҭҩы. Апарпар ари даара иацәымыӷхеит.
– Иубаз ма исзеиҭаҳәа, – аҳәеит уи. Ахәаахәҭҩы иҟаиҵарыз, иазеиҭеиҳәеит иибаз, иаҳаз:
– Сара снеит адәҳәыԥш аҿы, уара ишсоуҳәаз еиԥш. Сыԥшызар апарпарқәа аҵла иқәтәоуп. Усалам шрысҭазҵәҟьа, рызегь акакала инкаҳан иԥсит.
Ахәаахәҭҩы абри анааиҳәаҵәҟьа, ипарпаргьы ԥсны инкашәеит. Ахәаахәҭҩы даара хьаас икит. Аҩызцәа рыԥсра атәы спарпар иасымҳәар акәын, – даагәжәажәеит уи. Нас аихац ахышә ааиртын, амҵәыжәҩақәа ирынкны аԥенџьыр аҟынтә иршәит. Иара аԥсы ааҭалаан, амҵәыжәҩақәа ааиҵыхны инаԥрит. Ахәаахәҭҩы еиликааит егьырҭ апарпарқәагьы рыԥсы шҭаз, цас иԥсызшәа шыҟарҵаз. Убри ала урҭ рҩыза иадырҵеит изҭашәаз арыцҳара ишацәцашаз, маанала аԥшәма джьаны аихац ишҭыԥраашаз.
Сара жәашықәса анысхыҵуаз, ашкол санҭаз даара исҭахын апарпар сымазарц, уи ацәажәара асырҵарц.
Сымшираан саб ҳамҭас исиҭеит ҩ-парпарк. Урҭ ирыхьӡын Таниеи Ваниеи.
Сара убриаҟара сагәыланахалеит сзыҿҳәараз сааӡамҭацәа разыҟаҵара, исызгәамҭаӡакәа дара ирызкыз ажәабжьқәа реизгара салагеит. Уажә ишәыдызгалоит зегь реиҳа аинтерес зҵоу ажәабжьқәа.
Апарпар еиԥш дычмазаҩуп.
2008 шықәсазы англыз шьапылампылтә команда Тоттенхем Хотспур Аргентина ицеит. Усҟан ӷбала акәын еиҳарак ишныҟәоз. Аҳаирпланқәа ыҟамызт… Ампыласыҩцәа акыраамҭа амшын ихын.
Аӷбаҿ иҟан парпарк. Апарпари ампыласыҩцәеи еиҩызцәахеит. Аӷба акаԥдан ампыласыҩцәа абри апарпар ҳамҭас ириҭеит.
Апарпар убри нахыс Тоттенхем анхара иалагеит. Аамҭа цон. Апарпар ашьапылампылтә командаҿы иҟан, аҩызцәа ирыцынхон.
Ҽнак иҟалеит абри аҩыза хҭыс џьашьахәык. Ашьапылампылтә клуб Арсенал еиҳа иӷәӷәаз акомандақәа рыцыхәмаррахь инаргеит. Тоттенхем, уаанӡа иӷәӷәаз ашьапылампыл асцәа ирыцыхәмаруаз, еиҳа иԥсыҽыз акомандақәа рыцыхәмаррахь ииаргеит.
Ари аӡбамҭа ииашамкәа ауп ишрыдыркылаз. Убри аҽны, ииашамкәа ақәҵара анрыдыркылаз инақәыршәаны иԥсит рпарпар…
Ари ахҭыс, Англиа ахархәара змоу англыз ажәаҳәа: дычмазаҩуп апарпар еиԥш, шьаҭас иазыҟалеит. Англиаа ари ажәаҳәа рхы иадырхәоит, цәгьарак ҟалоит ҳәа ианазыԥшу.
Аӡәы амҩатә машәыр дақәшәеит. Дхәахәа-жьахәаны цәгьала дҟалеит. Уи дагьызныҟәомызт, дагьызцәажәомызт. Аиарҭа дзымҵысуа даман. Аҳақьымцәа ишырҳәоз ала, иԥсҭазаара зегь убас ихигар акәын.
Уи ахаҵа аҩны иман ҩ-парпарк. Урҭгьы рыԥшәма амашәыр данақәшәоз даргьы ақәшәеит. Апарпарқәа иааҟәымҵӡакәа ахаҵа иацәажәон. Иара аҭакс ажәакгьы изҳәомызт. Уаҳа дызцәажәомызт. Апарпарқәа рыпарпарра ауаҩы ихәеит, ацәажәара далагарц азы. Уи раԥхьаӡа ажәак иҳәеит, нас – аҩбатәи ажәа, нас – ахԥатәи… Дук хара имгакәа ҳәоук аҳәара илшеит. Ԥшьымыз рышьҭахь ахаҵа ацәажәара далагеит. Нас хәыҷы-хәыҷла дгыло далагеит. Ус инеиужьны дныҟәо дҟалеит. Абас ала, апарпарқәа рыцхыраарала ауаҩы ичымазара далҵит, игәы бзиахеит.
## Зеленый и синий
Анкьаӡа зны, шьха ҳаракык ақәцәан инхон-инҵуан ишьацԥштәылаз ауаа ҵабыҵасса. Ишьацԥштәылаз ауаа нхон ишьацԥштәылаз аҩнқәа рҟны. Урҭ амашьына шьацԥштәылақәа ирықәтәан иныҟәон, ишьацԥштәылаз амаҭәақәа ршәырҵон. Ашьацԥштәыла уаа ҵабыҵассақәа, уи аԥштәы зегьы иреиӷьу ԥштәны ирыԥхьаӡон. Урҭ абас еиԥш ашәагьы рҩит: «Ашьацԥштәыла – зегьы иреиӷьуп, ԥштәы бзиоуп, аԥштәы иаҵәа – ҽеиӡам, акгьы иаԥсам. Ашьацԥштәы – ԥштәы лахҿыхуп, аиаҵәа – ԥштәы гәкажьгоуп, лахьеиқәҵагоуп.
Убри ашьха ашьапаҿы инхон ауаа иаҵәақәа. Урҭ аҩны иаҵәа хәыҷқәа рҿы инхон, амашьына иаҵәа иақәтәаны иныҟәон, амаҭәа иаҵәақәа ршәырҵон. Ауаа иаҵәа хәыҷқәа аԥштәы иаҵәа зегь иреиӷьу ԥштәыс ирыԥхьаӡон. Дара ирҩит ашәагьы: «Аиаҵәа – зегьы иреиӷьу ԥштәуп, ашьацԥштәыла – зегьы иреицәоуп, аԥштәы иаҵәа бзиоуп, ашьацԥштәыла бааԥсуп. Аиаҵәа – лахҿыхуп, ашьацԥштәыла – лахьеиқәҵагоуп».
Ҽнак зны аӡӷаб шьацԥштәыла хәыҷ лымпыл лыцәцан, икәымпылуа ишнеиуаз, аҩны иаҵәақәа рааигәара ачықьра илцәылашәеит. Аӡӷаб хәыҷы лымпыл ачықьра илылгарц дыҩны дашьҭалеит. Лымпыл ахьыларшәыз азааигәара аҷкәын иаҵәа дылԥылеит. Уи илмырбаӡакәа лышьҭахь ала днеин, ажьырӡы иаҵәа лықәиҭәеит. Илшәыз лшьацԥштәыла маҭәақәа рыбжа иаҵәахеит. Аӡӷаб дгәааны, лылаӷырӡ лыкәааша дхынҳәит. Уи дааҟәымҵӡакәа гәаныла абас аҳәара даҿын: Ашьацԥштәыла бзиоуп, аиаҵәа бааԥсуп. Ашьацԥштәыла лахҿыхуп, иаҵәа лахьеиқәҵагоуп…
Адырҩаҽны аӡӷаб хәыҷы дырҩегь ашьха ашьапахьы дцеит, ампыл аԥшааразы. Ампыл зҵаршәыз ачықь ааигәара дылбеит иацтәи аҷкәын хәыҷы. Уи ампыл ачықьра илигарц даҿын. Убри аамҭазы аҷкәын днықәҵәраан амаӷра днылаҳаит. Лара амаӷра днахан, аҷкәын иаҵәа дицхрааны длыргылеит. Аӡӷаб шьацԥштәылагьы аҷкәын иаҵәагьы рнапқәа амаӷ ахьрыцрыхоз, цәкәыкәны иҟан. Убасҟан рҩыџьагь еицгәарҭеит, рнапқәа ирылҵуаз ашьа шыҟаԥшьыз. Аӡӷаб лџьыба ацаха шьацԥштәыла ааҭылган, аҷкәын инапы ҿалҳәеит. Аҷкәынгьы ичабра иаҵәа ааҭиган, аӡӷаб лнапы ҿаиҳәеит…
Ихынҳәны аҩныҟа ианааи рҩыџьагьы рҭаацәа рацәҳаит. Дара ачабрақәа рыԥштәқәа ргәамԥхеит, даара иаргәааит.
Адырҩаҽны аҷкәын иаҵәа ашьхарахь иҿынеихеит, аӡӷаб шьацԥштәыла диԥшаарц азы. Уи аҩны шьацԥштәылақәа зегь еимидеит. Уа инхоз ауаа цәымӷрыла акәын аҷкәын ишиԥылоз. Аҵыхәтәан ииулакгьы аӡӷаб шьацԥштәыла лыҩны иԥшааит. Лара зыбжа иаҵәаз, зыбжа шьацԥштәылаз аҵкы лшәын.
Лнапы акасы иаҵәа акәыршан. Убри инаркны аӡӷаб шьацԥштәылеи аҷкәын иаҵәеи еиҩызцәахеит. Ианрызҳа хаҵеи ԥҳәыси ҳәа еибагеит. Ахшара роуит. Рхәыҷқәа ашәа ҿыц ддырҵеит: – Ашьацԥштәылагьы бзиоуп, аиаҵәагь бзиоуп, аҩежьгьы бзиоуп, акаҳуаԥштәгьы бзиоуп, адәыкрынԥштәгьы бзиоуп.
Нанду лыбласаркьақәа лцәыӡит. Лара иахьабалак днаԥшааԥшит. Аха илзымԥшааит. Адиван иқәыршәын лҩыга акалам.
Даду длыцхраарц иӡбеит. Иахьабалак днаԥшааԥшуа нанду лыбласаркьақәа дрышьҭалеит. Аха иибаз ашәҟәықәҵарҭаҿ иқәыз ишәҟәуп.
– Абар сара сышәҟәы! – иҳәеит. Урҭ дрыцхраарц дааит Еснаҭ. Уигьы днаԥшааԥшит. Аишәа ишықәыз ибеит ишәҟә хәыҷы лахҿых.
– Абар ассир! – иҳәеит.
Урҭ дрыцхраарц дааит Анана. Уи лыкәша-мыкәша зегь еимылдеит. Лыхчы данынҩаха илбеит лмышәҳәыс хәыҷ – лыхәмарга.
– Ишԥабзиоу, смышәҳәыс ахьысыԥшааз! – лҳәеит.
Рыбжьы анлаҳа дааит дрыцхраарц Еснаҭи Ананеи рангьы. Уигьы иахьабалак дыԥшааит. Днеины аԥарда днаваԥшит. Уаҟа иавагылазаарын Анана леимаақәагьы.
– Анана, абар иахьыҟоу ибцәыӡыз беимаақәа! – рызҿылҭит уи.
Урҭ ирыцхраарц иҩны иааит аласба. Уи адиван инаҵаԥшызар, абар ариабжьарак изышьҭаз абаҩ ахьыҵаршәу.
Зегь ахьгылаз инеихәаԥшы-ааихәаԥшит. Зегьы ирыԥшааит ирцәыӡхьаз. Аха нанду лыбласаркьақәа уаҩы изымԥшааит!
Аха, абар, сара исыԥшааит! – ҿиҭит Еснаҭ. Нанду лыбласаркьақәа лхы иқәгылан.
Аслан аусура далагар иҭахуп. Иахьа шәахьоуп. Аслан раԥхьатәи аиҿцәажәара иҽазыҟаиҵоит.
Уи иҽикәабоит, иԥаҵа исоит, иҿы иӡәӡәоит, инапхыцқәа хиссоит, ихы иҳәоит. Нас акьаҿ ҿыц ишәиҵоит. Ҷыдала абри амш азы иааихәаз.
Аслан ихы дақәгәыӷуеит. Аха зегь акоуп, маҷк дшәоит.
Уи избан ҳәа шәҵаауазар, Аслан ааигәоуп аколлеџь даналгаз. Рацәак ҵуам, иан аусура дамырхижьҭеи, убри аҟынтә Аслан аусура имыԥшаар ада ԥсыхәа имам. Аиҿцәажәарахь иааԥхьоуп ирацәаҩны ауаа. Аиндаҭлара ӷәӷәоуп. Аха Аслан агәыӷра ицәыӡуам.
Аиҿцәажәарахь уи заа дааит. Аиҿцәажәара асааҭ 10 рзоуп ианалаго. Аслан 10 рзы жәохә минуҭ шагыз дааит.
– Уаатәа, уажәыҵәҟьа Баграт дааиуеит! – лҳәеит амаӡаныҟәгаҩ.
Аслан днатәеит, аиҳаб иааира дазыԥшны.
Уи ибзиаҵәҟьан идыруеит аиҿцәажәараан ахымҩаԥгашьа.
Ауаҩы ииҳәо еилыркаартә дцәажәароуп. Ихы дақәгәыӷуа дшыҟоу дирбароуп. Аиҳабы агәра игартә иаиҳәароуп, аусура зиҭаху, насгьы абри еиԥш аусура иара инаигӡар шилшо.
Дук хара имгакәа Аслан аиҿцәажәарахь днарыԥхьеит.
Ҳаҭыр зқәу Баграт уидикылар илшоит, унеи, дузыԥшуп, – лҳәеит амаӡаныҟәгаҩ.
Аслан акабинет дныҩналеит.
– Дара сгәы иахәеит, сшәыдышәкылартә аҭагылазаашьа ахьсоуз, – иҳәеит дԥышәарччо Аслан, инапгьы наимихит.
Аслан даара ибзианы аиҿцәажәара дахысит. Игәы рҭынчны иусура ҿыц аҟынтә аҭел ианбасзасуеи ҳәа дыԥшуп.
Быжьба ахадара змоу рыцхәуп.
Бжьымш ыҟоуп мчыбжьык аҟны.
Бжьы-ԥштәык амоуп ацәаҟәа.
Бжьы-знеирак ыҟоуп.
Бжьы-нотак ыҟоуп амузыка аҟны.
Амчыбжь амшқәа роуп:
раԥхьатәи амш – ашәахьа,
аҩбатәи амш – аҩаша,
ахԥатәи амш – ахаша,
аԥшьбатәи амш – аԥшьаша,
ахәбатәи амш – ахәаша,
афбатәи амш – асабша,
абыжьбатәи амш – амҽыша.
Ацәаҟәа аԥштәқәа:
раԥхьатәи аԥштәы – аҟаԥшь, аҩбатәи аԥштәы ақьылмытԥштәы, ахԥатәи аԥштәы – аҩажь, аԥшьбатәи аԥштәы аеҵәа, ахәбатәи аԥштәы ажәҩанԥштәы, афбатәи аԥштәы – аҳацкьынԥштәы, абыжьбатәи аԥштәы – адәыкрынԥштәы.
Быжьба азнеира:
раԥхьатәи – арӷьарахь, аҩбатәи – армарахь, ахԥатәи – ԥхьаҟа, аԥшьбатәи – шьҭахьҟа, ахәбатәи – аҩада, афбатәи – алада, абыжьбатәи – агәҭа.
Анотақәа быжьба:
раԥхьатәи анота – до,
аҩбатәи анота – ре,
ахԥатәи анота – ми,
аԥшьбатәи анота – фа,
ахәбатәи анота – соль,
афбатәи анота – ла,
абыжьбатәи анота – си.
Уара бзиа иубо арыцхә иарбану?
4000 шықәса раԥхьа Мысра абнатә цыгәқәа ҩнытә цыгәқәаны иҟарҵеит. Ажәытә Мысра ацгәы иԥшьоу ԥстәны иԥхьаӡан. Ацгәы ахы зхагылаз анцәахәыԥҳәыс аиреи, ашәарыцареи, абарақьаҭреи дрынцәахәны дыҟан. Мысра аҩны амца акны абылра иалагар, ацгәы акәын зегь раԥхьа идәылыргоз.
Ацгәы ахә ҳаракын, избанзар аԥшәма иҵәахны имаз ачарыц ахьчара ицхраауан. Ацгәы зыргәаҟуаз, ма изшьуаз даара ӷәӷәала дахьдырхәуан. Мысра ацгәы рхы иахьадырхәоз, аҳәынаԥқәа ркра мацараҿ акәмызт. Ацгәы ашәарыцараан ауаҩы ицхраауан.
Ацыгәқәа егьырҭ атәылақәа рҟынгьы даара пату рықәын. Иҟоуп убас еиԥш алегенда, уаҩ ҟәыӷак дахьышьҭаз иқәтан ицәан ацгәы. Ацгәы ааимырԥшырц азы, уи изықәиаз имаҭәа акалҭ ааҿаԥҟаны дгылеит уи ауаҩ ҟәыӷа.
Ацыгәқәа иахьагьы даара пату рықәуп, аҩнытә ԥстәқәа зегь реиҳа ауаа бзиа ирбо акоуп. Аԥстәқәа зегьы иреиӷьыршьоит ацгәы.
Ари ҟалеит Англиа: Питер Шоу дынхон Лондон. Уи есыҽны аусураҟынтәи даауан ахәылбыҽха, ианылашьцалак. Уи адагьы Англиа лассы-ласс анаҟәа хчылоит. Амҩа даара иҭшәан анысрагь уадаҩын. Питер Шоу алашьцареи анаҟәеи ирыхҟьаны акгьы ибарҭамызт. Уахык Питер дшаауаз, имҩаҿы ҩ-фымца цәашьык гьежь-гьежьӡа иаркны ибеит. Урҭ амҩа дырлашон. Данырзааигәаха игәеиҭеит, уи аанда иқәтәаз ацгәы алақәа шракәыз. Амашьынақәа рылашарақәа ацгәы аблақәа ианырхыҷҷалалакь, ицырцыруа амҩа дырлашон.
Убри ашьҭахь ауп Питер Шоу ианизцәырҵыз аидеа – амҩақәа рырлашаразы акәалаԥқәа рыҟаҵара. Урҭ акәалаԥқәа амҩадуқәа рҟны иқәдыргылоит.
Ацгәы аблақәа амашьынарныҟәцаҩцәа алашьцараҿы рымҩа иахымҟьартә иҟарҵоит, амҩа дырлашоит.
Маси Хаси еиҩызцәоуп.
Иааицрымшәо еицуп.
Урҭ ашкол ахь еиццоит.
Ашьапылампыл ахь еицныҟәоит. Адәаҿы еицыхәмаруеит. Дара еимаркуа акгьы рымам, аха…
Зны Маси Хаси аимак роуит. Рҩызцәа ашкол аҿы ирыӡбеит ашьапылампылтә команда еиҿыркаарц. Акоманда «Барселона» ахьӡырҵеит.
Аӡәы амбахьчаҩыс дҟарҵеит, егьи – ахьчаҩ иакәхеит, ахԥатәи – ахьчаҩбжа, аԥшьбатәи – ажәылаҩ. Акласс аҿы 12-ҩык аҷкәынцәа ыҟоуп.
Урҭ досу рхатә номерқәа рымазароуп. Маси Хаси рномерқәа рҟынӡа ианнеи, аимак рызцәырҵит.
– Сара ажәабатәи аномер соуп, – дахьӡеит Хас Мас иаԥхьа аҿыҭра.
– Сара Месси соуп, ажәабатәи аномер са стәоуп! – дгәааит Масгьы.
– Мамоу сара соуп Месси, а-10-тәи аномер са соуп изыхәҭоу! – дхьаҵуамызт Хас захьӡыз аҷкәын хәыҷ.
Рҩыза ӡӷаб Наала, арҭ аимак зыбжьалаз Маси Хаси реинраалара лылымшеит. Урҭ рҩыџьагьы еицәгәааны хаз-хазы аганқәа ирыван. Агәыԥгьы рзеиҿымкааит. А-10-тәи аномер рзеиҩымшеит. Аӡәгьы дхьамҵит. Рҩыџьагьы ирҳәац рҳәон.
– Идеиак схаҿы иааит! – лҳәеит Наала
– Изакә идеиоузеи! – еицырҳәеит аҷкәынцәа.
– Шәыхәмарла а-10-тәи аномер ада. Аӡәгьы имазааит 10-тәи аномер, егьырҭ аномерқәа, зегьы еиҩышәша. Мас – уаргьы иумоуааит! Хас – уаргьы иумоуааит а-10-тәи аномер! Нас игәаауа уаҩ дҟалом.
Аҷкәынцәа иргәаԥхеит Наала илҳәаз. Еинаалан, иаармарианы иаԥырҵеит ашьапылампылтә команда.
Офелиа – Асида лыцгәуп. Асида даара бзиа илбоит лыцгәы. Аԥсшьара мшқәа раан Асида илцәыуадаҩуп лыцгәы ааныжьны ацара – аха илури. Амшын ахь ацгәы уман узцом… Асида ландуи лабдуи ацгәы ақыҭахь иргеит. Офелиа ақыҭаҿы зегь уамашәа иабон. Ақыҭаҿы андуи абдуи цгәык рымазаарын. Уи ацгәы Фантина ахьӡын. Офелиеи Фантинеи еибадырит, дук хара имгакәагьы еиҩызцәахеит. Ҽнак зны Фантина Офелиа хәыҵлашьцарак аҟны инанагеит.
– Иҟаҳҵои ҳара ара? – иҵааит Офелиа.
– Ара аҳәынаԥқәа рацәаны иҟоуп, урҭ кны иаҳфароуп, – аҳәеит Фантина.
– Сара алашьцара бзиа збаӡом, аҳәынаԥқәагь сцәымӷуп, – аҳәеит Офелиа.
– Закәытә гаӡароузеи иуҳәо, ацыгәқәа алашьцара иацәшәаӡом, даара бзиа ирбоит аҳәынаԥқәа рыкрагьы. Убри аҟынтә усышьҭалан уаала! – аҳәан, Офелиа аманы аҿынанахеит. Офелиа шәан идәылҟьаны ашьҭахьҟа иҩт.
– Сара алашьцара сацәшәоит. Аҳәынаԥқәа рыкрагьы сҭахым, сара исҭаху Вискас ауп, – аҳәеит аҽрыцҳатәны Офелиа.
Адырҩаҽны Фантина аҩызцәа аманы ицеит ауада лашьцахьы. Урҭ аҳәынаԥқәа ркын, акыраамҭа ирылахәмаруа идыргәаҟуан.
– Уааи, Офелиа, уаргьы аҳәынаԥқәа уаарылахәмар, маҷк иааргәаҟ. Сара ирхианы иусҭоит, искхьеит. Аха аҳәынаԥқәа асгьы урыцәшәозар, – аҳәеит Фантина. Ацыгәқәа зегь ааибарччеит. Офелиа даара игәааит.
– Сара аҳәынаԥқәа рыргәаҟреи рыфареи сашьцылаӡом! – ахы иаахашшааит Офелиа.
– Ацыгәқәа абри аҩыза аилҟьареи аласреи зрылоу, абри аҩыза ашьапхыцқәеи абла ҵарқәеи зрымоу аҳәынаԥқәа ирзышәарыцаларц, уахгьы ҽынгьы рыкра иашьҭазарц азоуп! – еилкааны ианаҳәеит Фантина.
Офелиа даара агәы ԥжәеит. Убри аҟынтә адырҩаҽны ауада лашьцахь ицаны аҳәынаԥқәа акырц аӡбеит. Фантинеи егьырҭ ацыгәқәеи иднарбарц иаргьы заҟа иӷәӷәоу.
Аиашазы, адырҩаҽны Офелиа х-ҳәынаԥык акит.
– Аферым! Аферым! Абыржә агәра згеит ушыцгәыҵәҟьоу! – илафуан Фантина
– Уара уиашоуп, аха сара еиҳа исгәаԥхоит ауада лашеи Вискас хааи! – аҭак ҟанаҵеит Офелиа.
Баҭал лассы-ласс аԥхыӡқәа ибоит. Адырҩаҽны ианаашалак иҩызцәа ԥхыӡ иибаз рзеиҭеиҳәоит. Баҭал даара бзиа ибоит аԥхыӡқәа реиҭаҳәара. Уахык зны Баҭал ԥхыӡ џьашьахәык ибеит. Адырҩаҽны иҩызцәа ирзеиҭеиҳәеит.
«Аҩны схалазаҵәык сыҟахын. Уаҳа уаҩ дыҟамызт. Ҳгәылара дынхоит ҷкәына хәыҷык. Уи ихахәы еиқәаҵәамлаҳӡа, иблақәа амаахырқәа реиԥш иҭеиқәаҵәааӡа дыҟоуп. Еснагь илакҭақәа ырцәгьан дуҿаԥшуеит. Сара сицәшәоит уи аҷкәын. Аҩны схала санаанха еиҳагьы сшәо, сқьыџьқьыџьуа салагеит. Уи аҷкәынгьы аҩны ихала дыҟоуп ҳәа здырхуеит, убри аҟынтә сышьҭыбжь иаҳар ҳәа сшәаны сахьтәаз сыҽсырқәацаӡомызт. Уи ахәыҷы сара дсықәлоуп, аха сара даара дысцәымӷуп, сицәшәоит. Сыԥсы ӡаны аҟәардә сықәтәоуп, снаԥшааԥшуа. Сышьҭахь ала дсаҩаӡаны дсысыр ҳәа сшәоит. Сымчқәа ааизызган, сҩагылеит.
– Уабаҟоу, уцәырҵ! Ухы сырба! – ҿыҭуа сишьҭахуп уи аҷкәын. Ус аҩнашә аԥхьа даацәырҵит. Сшәан, сгәы ҭыҵуама сҳәо, аисра иалагеит. Иаргьы ашырҳәа инапы дҩахеит.
– Сумыпҟан! – дсыҳәо далагеит уи аҷкәын.
– Сусран сзыҟозеи?! – иааџьасшьеит сара.
– Суцыхәмарырц сааит, амала сумыпҟан, – деиҭасыҳәеит иара.
– Мап! Сара сусырц зынӡаскгьы сгәы иҭам. Уааизар, бзиала уаабеит! Ҳаицыхәмарлап! – сҳәан, сгәырӷьаҵәа ахәмаргақәа рацәаны ицәырызгеит.
Ҳара аҽны иаахәлаанӡа ҳаицыхәмаруан. Аҷкәын, даара дышсыцәшәоз, сагьшицәымӷыз сеиҳәеит. Санибалак игәы каҳауан, игәалаҟазаара аҽаԥсахуан. Саргьы иасҳәеит, убасҵәҟьа сышицәшәоз, данызбалак изыхҟьа сзымдыруа сгәалаҟазаара аҽшаԥсахуаз.
Ҳҩыџьагьы акыраамҭа ҳаихәаԥшны ҳаччон. Аӡәи аӡәи ҳахьеицәшәоз ҳацәыԥхашьаны. Аха убри нахыс ҳаиҩызцәахеит, ҳаицрымшәо ҳаицын».
Убри аамҭазы саргьы сааԥшын сҩықәтәеит.
Ашықәс ԥшь-аамҭак амоуп:
Ааԥын, аԥхын, аӡын, ҭагалан.
Ааԥын ԥшӡоуп. Ааԥынразы ашәҭқәа рацәаны ишәҭуеит.
Раԥхьа ицәырҵуеит адәыкрыни асықәеи. Нас ишәҭуеит атиульпан, ԥыҭрак ашьҭахь – агәил.
Адәыкрыни, асықәеи, атиульпани, агәили даара ишәҭы ԥшӡақәоуп.
Аԥхынраз шоуроуп. Амра аӷьны иԥхоит. Ажәҩан иаҵәҟаҟараӡа иҟоуп.
Аԥхынраз ахәыҷқәа аԥсшьара ҳәа иоурышьҭуеит. Ахәыҷқәа даара бзиа ирбоит аԥсшьара мшқәа.
Ҭагалан ихьшәашәароуп. Ҭагалан ԥштәы хкыла еилоуп. Абыӷьқәа убла хыркуеит. Ҭагалан лассы-ласс ақәа ауеит. Ҭагалан аҽаҩра ҭаргалоит.
Аӡынраз асы ауеит. Аӡынраз ихьҭоуп. Ахәыҷқәа хәмаруа асы илоуп. Асыркәымпылқәа ҟаҵаны еигәыдырҵоит. Асанкақәа ирықәтәан ичаразуеит. Ахәыҷқәа аԥсшьарамшқәа иреигәырӷьоит. Аӡынразы иаауеит ашықәс ҿыц.
Ашықәс аамҭақәа зегьы ссируп.
Иҟалап, Иапониа аӡбахә уаҳахьазар. Ари Азиа зегь раҵкьыс аҿиара змоу тәылоуп.
Амра зегь раԥхьа игылоит Иапониа, избанзар уи атәылақәа зегь раҵкьыс мрагылара иазааигәоуп. Убри азы Иапониа Мрагылара Атәыла ҳәа иашьҭоуп. Иапониа 128 миллионҩык ауааԥсыра нхоит. Иахьатәи ҳаамҭа иақәшәо атехника зегь реиҳа иахьыҟарҵо Иапониа ауп. Убри азы Иапониа ҳаамҭазтәи атехнологиақәа ртәыла ҳәа иашьҭоуп.
Иапониа ҳаамҭа иақәшәо тәылоуп, аха иахьа уи дахагылоуп аимператор. Иапониаа ирымоуп даараӡа ижәытәӡоу акультуреи атрадициеи. Дара даара ҳаҭыр рықәрҵоит ркультуреи ртрадициеи.
Убри азы Иапониа атуристцәа бзиа ирбо тәылоуп.
Зегь реиҳа атуристцәа Иапониаҟа иаауеит март анҵәамҭеи, апрель алагамҭеи рзы. Уи аамҭазы ара ишәҭуеит сакура.
ари иапониатәи ацаҵлоуп. Иара шәҭуеит ааԥын.  иапониатәи акультура иахәҭакуп. Уи ашәҭра ажәытә иапониатәи асахьақәа ирнуп.
бжьымшы роуп ианышәҭуа. Уи абжьымшы иапониаа рзы ныҳәоуп.  иапон бызшәала иаанагоит ашәҭ аԥшӡара аҟынтә агәахәара аиура.
ашәҭ игәилԥштәуп, мамзаргьы ишкәакәоуп. Иапониаа рҿы захьынџьара иуԥылоит .
абыӷьқәа афатә алырхуеит.
Иапониаа ихадоу ржәытә традициатә фатә хкуп – . Урҭ фатәыс рхы иадырхәоит амшын ирнаҭо афатәқәеи абрынџьи.
Акрыфараан иапониаа аҳәызбеи ачқьыԥи рхы иадырхәаӡом. Урҭ амҿы иалхыу ҩ-лабак рыла акрырфоит.  – ари традициатә фатәуп иапониаа рзы. Уи аԥсыӡ аӡеи абрынџьи ирылырхуеит.
иапониаа рыдагьы бзиа избо ыҟоуп. Уи адунеиаҿы зегь реиҳа зыхә ҳараку, ихаау афатә хкқәа иреиуоуп.
Асамураицәа ҳәа ажәытә иапониатә аибашьцәа ирышьҭан, аиапон бызшәала самураи амаҵзура аанагоит. Самураи иҭауад дихьчон. Аибашьраҿы Асамураи ихы иаирхәон аҳәа. Аҳәа иапон бызшәала  ахьӡуп. Самураи зегьы деицырдыруан ҟазарала аҳәа ахархәаразы.
Асамураицәа амаҭәа ҷыда рыман. Урҭ ирыман рзакәанқәа рышәҟәы. Асамураицәа урҭ азакәанқәа ҳаҭыр рықәырҵон, урҭ рыҭауадцәа рыԥсахӡомызт. Ирытҟәаз Асамураицәа рҽыршьуан. Урҭ аҳәа рыӷрыршьуан. Уи харакири ахьӡын. Харакири – ахаҵара иасимволын. Асамураицәа рхаҵара азы ирацәаны ашәҟәқәа рыҩхьеит.
Иара убас «Быжьҩык асамураицәа» ирызкны иҭыхуп зегь еицырдыруа иапониатәи афильм.
Иапониатәи аҟазара иамоуп ижәытәӡатәиу атрадициақәа. Иапониатәи атеатр иахьӡуп .
– акәашареи ашәаҳәареи ҳәа еиҭаргоит. Ажәытә аҳәса ракәын актиорцәас иҟаз. Жәибжьтәи ашәышықәса азы зегьы аҽаԥсахит.
Ахацәа ракәхеит актиорцәас иҟалаз. Актиорцәа дара рымаҭәа ҷыда ныҟәыргон. Уи амаҭәа ахалаҭ (аҵкыаԥхьарҟьа) еиԥшуп. Уи аҵкыԥхьарҟьа иапон бызшәала иахьӡуп .  иахьагьы Иапониа еиԥш егьырҭ атәылақәа рҿгьы ирылаҵәахьеит.
атеатр аҿы аҵак дуӡӡа амоуп актиорцәа рмакиаж, урҭ дара рхала иҟарҵоит.
Раԥхьа урҭ рхы рҿы ахәша ахьыршьуеит, анаҩс ашәыга шкәакәа, аҵыхәтәан рқьышәқәа ашәыга ҟаԥшь ахьыршьуеит, рыблақәа ашәыга еиқәаҵәа.
Аспектакль анҵәамҭазы, актиорцәа рхы рҿы абырфын хҵәаха адырҵоит. Амакиаж абырфын ахь ииасуеит. Ас еиԥш иҟоу абырфын ахҵәаха актиорцәа кыраамҭа ирҵәахуеит.
иахьазы иапониаа рзы бзиа ирбо аамҭа хгагоуп.
Иапониаа атрадициақәа рыдагьы, бзиа ирбоит аԥшӡара.
– ари иапониатәи аҵан ҵлақәа (аҵлахәыҷӡақәа) роуп. Урҭ аҟәџьалхәыҷқәа рҿы ирызҳауеит. , иаабахьо аҵлақәа иреиԥшуп, аха даара ихәыҷӡақәоуп, урҭ инықәырԥшны ҩажәижәаба сантиметра инаӡоит.  ааӡара даара иуадаҩуп. Урҭ рныҟәгаразы иҷыдоу анышә, амра шәахәа рацәаны, аӡы, арҵәыга рҭахуп.
Иапониатәи ашахматқәа  рыхьӡуп. Раԥхьаӡакәны ашахматқәа цәырҵит Индиа.  цәырҵит, аабатәи ашәышықәсазы индиатәи ашахматқәа рнаҩс.
Ажәакала  иамоуп ахатә ԥҟарақәа, индиатәи ашахматқәа излареиԥшым.
Аицлабҩы иигаз афигура, иацлабуа ихы иаирхәар ҟалоит.
Еиуеиԥшым амаҭәарқәа ақьаад иалхны аҟаҵара  ахьӡуп. Китаи ақьаад иаԥсадгьылуп, аха ақьаад иалхыу иссиру амаҭәарқәа рыԥсадгьыл Иапониа ауп.
напыла иҟарҵоит. Урҭ ажәытә аҵак ду арҭон, рыхгьы иадырхәон адинтә ныҳәақәа раан. Ныҳәақәак раан иапониаа иҟарҵон акәалаԥ хәыҷқәа – , уахь иҭарҵон аԥсыӡи, ауҭраҭыхи рҽыҭқәа.  иҭаҵаны Иапониаа ауахәамақәа рахь инаргон аныҳәагатәқәа. Ишаабо ала, иапониаа рзы адини  ҷыдала еидҳәалоуп.
Иапониа  ибзианы аҟаҵашьа здыруа аҵара бзиеи аилкаара змоу аӡә иакәны дрыԥхьаӡон.
Иапониаа еиуеиԥшым афигурақәа рыла еиуеиԥшым ацәаныррақәа аадырԥшуеит.
Аиҩызара иасимволны иҟан аԥарԥалыкь, аԥсаатә, ашәҭ.
Иапониа  аҿы зегь реиҳа ирдыруа сахьан апҟа шкәакәа.
Аԥҟа шкәакәа анасыԥи аԥсынҵры дуи ирсимволын.
Иапониаа агәра ргоит ақьаад иалхыу апҟа шкәакәақәа шәкы ҟазҵаз игәҭакы шынаӡо ала.
иапониатәи аҳәсақәа ртрадициатә маҭәоуп. Иҟалап, уи ахалаҭ (аҵкԥхьарҟьа) иеиԥшызар. Ари иауу ҵкуп, аӡараҿы маҟала иҿарҳәоит.
Аҳәса ркимоно еиԥш иҟоуп ахацәа ркимоногьы. Ус уахьахәаԥшуа иара баша ҵкык еиԥшуп, аха иара иамоуп ҩажәа елемент, уи хымԥада ашәҵашьа иазкуп.
аԥҟарақәа ирықәшәо аӡә ихала ашәҵара илшаӡом. Уи азы иаҭахуп хҩык.
есыҽны ашәҵаразы иманшәалаӡам.
Ҳаамҭазтәи иапониатәи аҳәса еиҳа ишырзымарио рҽеиларҳәоит.
Урҭ аелементқәа зегьы рхы иадырхәаӡом. Даара акраҵанакуеит акимоно иану асахьақәа.
Ашықәс аамҭақәа узырбо асахьақәа зну акимоно зегь реиҳа ирылаҵәоуп.
аҵаҟа, иапониаа асарочка, аиԥка ршәырҵоит, ирышьарҵоит иапониаа ршьаҵа .  амҿи, ацәеи ирылырхуеит. Ашьхәа жәасантиметрак инаӡоит. Ажәытә ари аимаа аибашьраан аибашьцәа ирышьарҵон.
иҷыдоу ҟазароуп. Ари ашәҭқәа ирылхыу ашәҭрқьақьоуп. Ажәытәы  адинтә ныҳәақәа раан рхы иадырхәон, уи аритуалқәа раан Анцәа изыршаз акакәын.
иара асимволтә ҵакы амоуп.
Уи ажәҩани, адгьыли, ауаҩи символла иаанарԥшазароуп. Арҭ ах-символк ашәҭқәеи, амахә ҟатеи, абӷьқәеи рыла аикебана аҟазацәа иҟарҵон.  аҟаҵараан узхымԥо ашәага-загақәа ирықәныҟәатәын.
Аџь еснагь ииаҵәоу, акыр иҳаракны изызҳауа ҵиаауп. Аџь даара бзиа иабоит амреи аԥхареи, аха аӡынтәи ахьҭақәагьы ицәгьамкәа иачҳауеит. Аџьҵла шәҭуеит маии иуни рзы, аџьрыцқәа ҟалоит сентиабр азы. Аџь даара ихәарҭоу ҵлоуп ҳәа иԥхьаӡоуп. Уи ашьапы шәпа аус анадырулалак ашьҭахь еиҳагьы иӷәӷәоу, зыхә ҳараку ргыларатә маҭәахәхоит. Аџь амҿымаҭәахә еиқәароуп, убри аҟынтә адекоративтә мҿлыхқәа рыҟаҵараҿы рхы иадырхәоит. Иара убасгьы аџь ацәа хәшәык аҳасабала ахархәара ҟалоит.
Аџь уамакала бзиа избо аҩнытә ԥстәқәа рҟынтә – аҳәоуп. Аџь иаҿало ашәыр–аџьрыц ахьӡуп. Аҳәақәа, егьараан уԥшыргьы, аџьҵла иамҵаланы аџьрыц афара иаҿуп.
Ирацәоуп атәылақәа, Қырҭтәылагьы убрахь иналаҵаны, еиуеиԥшым аџьхкқәа ахьрызҳауа. Анаҩс ҳара ишәзеиҭаҳҳәоит, аџь иахьазҳауа аҭыԥқәа, Қырҭтәыла иуԥыло иарбан хкқәоу, насгьы иарбан џьыҵлақәоу еиҳарак еицырдыруа.
Иҟоуп 400 инаркны 600 рҟынӡа аџь хкқәа. Урҭ Адгьыл аҿы еиуеиԥшым аҭыԥқәа рҟны ирызҳауеит. Еиҳарак уи лассы-ласс иуԥылоит Аҩада Америкеи, Америка агәҭеи, Мексикеи Колумбиеи атәылақәа рҿы. Иҟоуп Карибтәи амшын иаҵанакуа адгьылбжьахақәа рҟны иуԥыло аџь хкқәагьы. Хкқәак ирызҳауеит Евразиа, Қырҭтәыла убрахь иналаҵаны, иара убасгьы Аҩада Африка атәылақәа рҿы.
Ҳара ҳзызҿлымҳау еиҳарак аџь хкқәа роуп. Урҭ еснагь ииаҵәоу ҵиаақәоуп. Урҭ ԥшь-хкык ыҟоуп.
1. Алаҟәыратәи аџь – аџьқәа зегь рахьтә еиҳа иҳараку ҵлоуп. Аџьрыц ааизыҳәҳәаны иҟоуп.
2. Колхидатәи аџь – ари аҵла аура бжьаратәуп. Егьырҭ излареиԥшым уи ауп, хыхь ақәцәахь иамоу абӷьқәа еиҳа иҟьаҟьоуп, ахәы ҟәымшәышәгьы рықәуп. Колхидатәи аџь даара имаҷны иуԥыло акоуп, убри аҟынтә уи Ашәҟәы ҟаԥшь ианырҵеит.
3. Ашьхаҳаракыратә, мамзаргьы амрагыларатәи аџьҵла – Иара уиаҟара иҳаракым, амахәқәа рацәаны иамоуп, насгьы урҭ амахәқәа еиҳа ишәпоуп. Мрагыларатәи излареиԥшым убри ауп, џьарак 4-5 џьрыц аҿалоит, насгьы урҭ еиҳа иҟәазқәоуп.
Ашьхаҳаракыратә аџь – Азиа иҟоу ажәытәӡатәи аџь хкқәа иреиуоуп, иқәӡаауа акоуп ҳәа иԥхьаӡоуп, убри аҟынтә Ашәҟәы ҟаԥшь иануп.
Ижәытәӡатәиу Европатәи аџьҵла иазҳауеит Австриа, Бад-Блуменау ақалақь аҿы, уи 1200 ш. ахыҵуеит. Ари аџь адиаметр наӡоит 7-8 метра.
Робин Гуд иџьҵла. Англиа, Шервудтәи абнаҿы иазҳауеит 800-1000 ш. зхыҵуа, Робин Гуд иџьҵла ҳәа изышьҭоу аџь. Ирҳәоит Робин Гуд иҩызцәеи иареи аӷа данрықәла, абри аџьҵла иалатәаны рҽырҵәахит ҳәа.
Убри нахыс Робин Гуд зегьы иреиӷьишьон абри аҵла. Англиа иахьа уажәраанӡагьы ари аџь аӡбахә зегьы ибзиаӡаны ирдыруеит.
Аџь-апошьҭамҩангаҩ. Германиа иҟоу ақалақь Оитен аҿы иазҳауеит убри еиԥш аџь, уаҩы ибла иамбо аҵлагәаҩара змоу. Убри аҵлагәаҩара, ирҳәоит, бзиа иеибабо ҩыџьа рысалам шәҟәқәа ахьҭарҵо ҭыԥуп ҳәа, ԥошьҭатә кәалаԥны иҟарҵеит ҳәа. Уи аџьҵла 500 шықәса ахыҵуеит. Ажәытә ҳәамҭа ишаҳәо ала, бзиа иеибабо ҩыџьа зыгәра ганы рымаӡа змардаз ҵлоуп. Анкьа зны арԥыси аԥҳәызбеи бзиа еибабозаарын, аха аԥҳәызба лаб дақәшаҳаҭмызт, еибагар иҭахымызт, еиԥыларгьы иуамызт. Аҷкәыни аӡӷаби абри аҵлагәаҩара иҭарҵаларц рыӡбеит еимырдоз абзиабаратә салам шәҟәқәа, дара ргәанала уаҩы иахьимбоз. Аха ари ихәыҷушәа иҟаз аҵлагәаҩара аҩныҵҟа еиҳа-еиҳа аҽарҭбаауан, аҵлагәаҩара ду алҵуан. Ишнеи-шнеиуаз ари аџьҵла абзиабара аҵла ҳәа азырҳәо иалагеит. Еибагоз аӡәырҩы иара амҵан рыԥсҭазаара еиларҵон.
Ишаҳбо еиԥш, аџьҵла даара аӡәырҩы бзиа ирбо иџьашьахәу ҵлоуп. Алитератураҿ аџь амчи ачҳареи ирсимволуп. Ирацәаны ажәабжьқәеи ажәеинраалақәеи рҿы хаҿсахьа хаданы иаарԥшуп. Анкьа, санхәыҷыз аџь иазкыз жәабжь џьашьахәык саԥхьеит. Уи ажәабжь зҩыз Реваз Инанишвили иоуп.
Ашәҟәыҩҩы имоуп ахәыҷқәа рзы егьырҭ ажәабжьқәагьы, аха сара еиҳарак исгәаԥхаз абри ауп. Ишәзеиҭасҳәар сҭахуп, иҟалап шәаргьы ишәгәаԥхаргьы. «Уи аџьҵла абна уахьнылалаҵәҟьоз игылан, акрахыҵуан шьҭа, иажәит ҳәа азуҳәартәгьы иҟан. Амахәқәагьы маҷхахьан. Ашоура цәгьақәа раан ашәшьыра ҟанаҵомызт, аџьрыцқәагьы шьҭа иаҿаломызт.
Зегьы ирхашҭхьан, иажәыз аҵла ӡәыр иҭахызма. Аешқәаҵәҟьагьы аџьҵла агәаҩарақәа ааныжьны ицахьан. Игылан аџь рыцҳа нкахәыцуа, изхысыз ашықәсқәа рыхьанҭара ажәҩақәа ирықәыӷәӷәо, алахь еиқәышьышьы ажәҩан иаҵаԥшуа. Ихарамкәа иара иавагылан иҟатаӡа изызҳауаз аҵла ԥшӡа.
Ҽнак зны ал ашәшьыра аҵаҟа рыԥсы ршьарц иааҭгылт ашәарыцацәа. Акрырфеит, акрыржәит. Рқьафқәа аныҟарҵа ашьҭахь, рыбжьы рдуны, реиҳа еиӷьны ихысуа ҳәа аимакра иалагеит. Нас шәақьла ахысраҿы еицлабырц рыӡбеит. Зыӡбахә ҳамаз аџьҵла алырхын, иақәкны ихысуа иалагеит.
Ахы ақәшәацыԥхьаӡа аџьҵла рыцҳа ахьаа ӷәӷәа азцәырҵуан, иазымычҳакәа иӷызы-ӷызуан иахьгылаз. Ашәарыцацәа рызхара ианхыс рыҩныҟақәа ицеит. Ақәоура иалагеит. Аџьҵла ахәрақәа анышә цәаак рықәыԥсеит, ахьаақәагь маҷӡак иааиқәтәеит.
Ицеит ашықәсқәа. Ашәарыцацәа руаӡәык имаҭа хәыҷ диманы дшааиуаз, абри аџьҵла инамҵагылт. Ашәарыцаҩ идырит ари аҵла. Абар ассир, уи ианыз ахәрақәа рҭыԥқәа рҿы ирызҳауан адәыкрынқәа. Ашәарыцаҩ имаҭа аӡӷаб ԥшӡа хәыҷы, адәыкрынқәа анылба, длаҟәын аџьҵла лнапхәыҷқәа накәлыршеит. Ашәарыцаҩ дааҟәымҵӡакәа абри аҵла дахәаԥшуан. Уи иазыруз анигәалашәалак дыԥхашьаны ицәа дыҭӡыӡаауан. Иҟаиҵара дақәшәомызт, нас аҵла аԥхьа днеины иха ларҟәны ихылԥа ааихихит, саҭаумҵан абааԥс, иҳәозшәа.
Абас инҵәеит ари ажәабжь. Ашәарыцаҩ еиликааит аџьҵлагьы аԥсы шҭаз, иԥуҟар ажьы шахьуаз, аԥсгьы шахьуаз. Зегь реиҳа сара исгәаԥхаз, ашәарыцаҩ ишихараз еилкааны, аџьҵла аҿаԥхьа аҭамзаара ахьышьҭеиҵаз ауп.
Иҟашәҵарыз шәара, ашәарыцаҩ иҭыԥан шәыҟазҭгьы?
Ауаа ирымоуп еиуеиԥшым азанааҭқәа. Азанааҭ ари ауаҩы иусура ахкуп. Уи азы ауаа ироуеит аԥара. Дарбанзаалак инапы злаку аус аҿы ақәҿиарақәа риура иҽазишәоит.
Арҵаҩы аус иуеит ашкол аҿы. Уи ахәыҷқәа аԥхьашьеи аҩышьеи дирҵоит. Зықәра еиҳау ахәыҷқәа идирҵоит аҭоурых, ахимиа, абиологиа уб. егь.
Ари асахьаркыратә фильм «Аннеи Акрали» аҟынтә акадр ауп. Анна Сиамҟа дааит Англиантәи. Уи Сиам акрал ихәыҷқәа аҵара длырҵоит. Анна дырҵаҩуп. Аннеи акрали бзиа еибабеит.
Аҳақьым ауаа ихәышәтәуеит. Аҳақьым иахь ачымазцәа ныҟәоит. Аҳақьым еиликаауеит ачымазаҩ ихьуа, нас ахәшәқәа изылиҩаауеит.
Ари Авиценна иоуп. Авиценна Бухаратәын. Иара изкны ирацәаны аҳәамҭақәа аԥырҵахьеит. Легендак ишаҳәо ала, Авиценна ихәыцит ауаҩы наунагӡатәи аԥсҭазаара изҭо, ԥсра иқәымкәа дҟазҵо ахәшә – амԥсра ахәшә. Уи ахәшә еихишеит 40-хәҭа рыла, хаз-хазы асаанқәа ирниҭәалеит. Авиценна иман аҵаҩцәа,урҭ руаӡәы изеиҭеиҳәеит иааиртыз амԥсра ахәшә амаӡа. Авиценна дыԥсраны даныҟаз, уи аҵаҩы иара ииржәыр акәын, акакала ишахәҭоу еиԥш, 40-нтә еихшаны иҟаз ахәшә. Алегенда ишаҳәо ала, аҵаҩы иԥсхьаз Авиценна ииашаҵәҟьаны ииржәит ахәшә.
Уи иабзоураны Авиценна дшыԥсхьазгьы, иаҳа-иаҳа аҿахара далагеит. Аҵаҩы 40-тәи асаан ианҭәалаз ахәшә ирҵаҩы ииржәуеит ҳәа дшаҿыз, данынихәаԥш, Авиценна дыҷкәынханы дшықәыз ибеит. Уи даара даргәаҭеин, дахьыныҭрысыз ахәшә ицәкаҭәеит. Убри ауп Авиценнагьы иԥсы зҭамлаз.
Абас аҳәоит Авиценна иԥсра иазку алегенда.
Аӡбаҩ дзиндырҩуп. Аӡбаҩ азакәанқәа идыруеит. Аӡбаҩ аӡбарҭаҿ аус иуеит. Аӡбаҩ ииашоу аӡбамҭа идикылароуп. Ажәытәтәи Бырзентәылан аиашареи аиашаӡбареи рынцәахәыс дыԥхьаӡан Фемида. Фемида лыблақәа ҿаҳәоуп, лнапаҿы акапанга лкуп.
Архитектор иҟаиҵоит аргылара аескиз. Иарбан ргыларазаалакгьы дамоуп архитектор. Архитектор аргылара хылаԥшра азиуеит.
Ари ахыбра апроект зтәу Георги Чахава иоуп. Уи гылоуп Қарҭ ақалақь аҿы. Уаанӡа уи Амҩақәа рминистрра иатәын. Иахьа уаҟа иҟоуп . Ари ахыбра ҳамҭазтәи ақырҭуа архитектураҿ ишедеврны иԥхьаӡоуп.
Ахәыҟаҵаҩ аус иуеит абар аҿы, акрыфарҭаҿы, мамзаргьы ақьафурҭаҿ. Иара афатәхкқәа ирхиоит. Ақьафурҭаҿ ихадоу ахәыҟаҵаҩ ашеф-хәыҟаҵаҩ ҳәа ишьҭоуп. Ари аҳәынаԥ Руми ауп, анимациатә фильм «Рататуи» аҿы ихәмаруа. Руми афатәхкқәа рыҟаҵараҿы иҷыдоу абаҩхатәра амоуп. Убри иабзоураны Руми еицырдыруа афранцыз қьафурҭаҿы ашеф-хәыҟаҵаҩыс иҟалеит.
Асахьаҭыхҩы асахьақәа ҭихуеит. Асахьаҭыхыҩцәа рсахьақәа ацәыргақәҵақәа рҿы ирҭиуеит. Ари афотосахьаҿы иарбоуп асахьаҭыхраҿ рхы иадырхәо амаҭәарқәа. Ақыцәқәа, апалитра, ахәшатә шәыгақәа. Қыцәла асахьаҭыхра уадаҩуп. Убри аҟынтә ахәыҷқәа асахьа ҭырхуеит аԥштәы змоу акарандашьқәа рыла.
Аԥошьҭаныҟәгаҩцәа асалам шәыҟәқәеи анҵамҭақәеи иахьрыхәҭоу аҭыԥқәа рҟны инаргоит. Ажәытә аԥошьҭаныҟәгаҩцәа шьапыла, ма ҽыла иныҟәон. Иахьа урҭ амашьынақәеи амотоциклқәеи рыла иныҟәоит.
Арныҟәцаҩцәа ауаа ҭыԥк аҟынтәи даҽа ҭыԥк ахь иргоит машьынала. Аҳаирплан арныҟәцаҩ ихьӡуп аԥырҩы. Ари еицырдыруа амузикатә гәыԥ «Пинк Флоид» агитарарҳәаҩ Давид Гилмор иоуп. Девид иман иара ихатәы авиациатә музеи, ԥыҭрак ашьҭахь иҭииз. Иахьа уи имоуп аҳаирплан хәыҷы. Аԥырра аниҭаху аҳаирплан аԥсҟы аанкыланы днақәтәоит, дԥырыҩхоит.
Абна ма ахыбра амца акыр алшоит. Ауаа амцарцәаҩцәа аҭел ирзасуеит. Амцарцәаҩцәа ишзахәо ирласны иааны амца дырцәоит.
Амцарцәаҩцәа аус руеит иҷыдоу аҭагылазаашьақәа рҿы. Урҭ амашьына ду рымоуп. Амашьына иадҟаҵалоуп аӡҭра. Аӡҭра ӡыла ипеипеиуа иҭәуп. Амцарцәаҩцәа амца дырцәоит ӡыла.
Амцарцәаҩцәа ауаа амца иацәырыхьчоит. Амцарцәара даара ишәарҭоу занааҭуп. Амцарцәараан иҭахоит ирацәаҩны амцарцәаҩцәа.
Ашәҟәыҩҩы ажәабжьқәеи ароманқәеи ииҩуеит. Нас урҭ шәҟәны иҭижьуеит. Ашәҟәқәа ашәҟәыҭирҭаҿ ирҭиуеит. Шәҟәыҩҩцәак ирҩит ирацәаны аҩымҭақәа. Иҟоуп ҩымҭа заҵәык зҩыз ашәҟәыҩҩцәагьы. Иаҳҳәап Роберт Музиль иԥсы ахьынӡаҭаз шәҟәык акәын аус здиулоз. «Аҟазшьақәа змам ауаҩы» – абас ахьӡуп уи ашәҟәы. Роберт Музиль уи ашәҟәы дзалымгакәа иԥсҭазаара далҵит.
Ари аҭыԥ аурыс шәҟәыҩҩы Лев Толстои аус ахьиуаз аҭыԥ ауп. Лев Толстои иаԥиҵеит еицырдыруа аҩымҭақәа рацәаны. Иахьа иара истол зыхә ҳараку музеитә маҭәаруп. Лев Толстои истол иқәуп ашәҟәыҩҩы ихы иаирхәоз амаҭәахәқәа.
Артистцәа атеатраҿ, ма акино аҿы ихәмаруеит. Атеатр аҿы иқәдыргыло ахәмарра иахьӡуп аспектакль. Артистцәа инарыгӡоит еиуеиԥшым афырхацәа рхаҿсахьақәа. Афырхацәа ҟазшьалеи ҳаҭашьалеи еиԥшым.
Уильиам Шекспир англыз драматургын. Адраматург иҩуеит атеатр азы апиесақәа. Шекспир иара убасгьы дактиорын. Уи Лондонтәи атеатр иқәнаргылоз аспектакльқәа дрылахәын. Шекспир дынхон XVI ашәышықәсазы. Иахьа иреиӷьу артистцәа ралкааразы иаԥҵоуп ирацәаны аҳамҭақәа. Урҭ рахь иаҵанакуеит америкатәи акиноакадемиа аԥхьахә «Оскар».
Аруаҩ иԥсадгьыл ихьчоит. Аибашьраан аруаҩ деибашьуеит. Аруаа иҷыдоу алеишәатә ԥҟарақәа ирықәныҟәозароуп. Урҭ еснагь аибашьра иазхиоуп.
Ашәаҳәаҩ имоуп ашәаҳәаратә баҩхатәра. Ашәаҳәаҩцәа имҩаԥыргоит аконцертқәа.
Ари америкатәи ашәаҳәаҩ Бионсе лоуп. Бионсе адунеи аҿы зегь реиҳа ахә ду зхыршәаауа шәаҳәаҩуп. Лара имҩаԥылгоит аконцертқәа. Бионсе ашәа лҳәоит иара убасгьы амал змоу ауаа имҩаԥырго хаҭалатәи адкыларатә ныҳәақәа раан. Убас реиԥш иҟоу аныҳәақәа руак аҿы Бионсе илзыршәеит 1,5 миллион доллар.
Ашьапылампыл ари спорттә хкуп. Ашьапылампыл бзиа избо ауаа рацәаҩуп. Ауаа бзиа ирбо акомандақәа хьаас ирымоуп.
Ашьапылампыл ахәмаррақәа мҩаԥыргоит астадионқәа рҿы.
Астадион шьақәгылоуп ашьапылампыл адәи ахәаԥшцәа рҭыԥи рыла.
Адәы наӡоит ԥшьынҩажәи жәаба, шәи ҩажәа метра. Астадионқәа шәагаала еиԥшӡам. Еицырдыруа ашьапылампыл астадионқәа шәагаала иалкаауп. Урҭ еиҳарак бзиа ирбоит ашьапылампыл ахәмарра хьаас измоу. Еицырдыруа ашьапылампыл асраз астадионқәа рҿы иреиӷьӡоу ашьапылампыл асцәа хәмаруеит. Ус еиԥш иҟоу еицырдыруа астадионқәа ыҟоуп Бразилиа, Италиа, Германиа, Испаниа, Англиа.
«Маракана» ари даара идуӡӡоу стадионуп. Иара, Рио де Жанеиро Бразилиа Аладатәи Америка иҟоуп. Адунеитә чемпионат ԥшьышықәса рахь знык имҩаԥыргоит. Убри аҟынтә аҵакы ду амоуп. Ачемпионат иалахуп еизго акомандақәа еиуеиԥшым атәылақәа рҟынтә.
Зқьи жәшәи ҩынҩажәа жәаба шықәса азы адунеитә чемпионат Бразилиа имҩаԥган. Убри ачемпионат азы идыргылеит астадион «Маракана». Уи зықьҩыла аусуцәа идыргылон. Уи аамҭазы «Маракана» зегьы иреиҳаз стадионын.
Уи иакуан шәи ԥшьынҩажәи акы нызықьҩык.
Актәи атурнир афинал аҿы еиқәшәеит Бразилиеи Уругваии реизгақәа. Астадион ашҟа иааит шәи ханеижәи жәиԥшь нызықьҩык ауаа. Ахәмарраҿ аиааира ргеит Уругваи. Урҭ чемпионхеит.
Бразилиаа рзы «Маракана» ари иҷыдоу ҭыԥуп. Идыру акоуп, урҭ даара бзиа ирбоит ашьапылампыл. Ари астадион аҿы ихәмархьеит даара еицырдыруа ашьапылампыл асыҩцәа – Пеле, Гарринча, Ромарио, Зико уб. егьырҭгьы. Пеле ашьапылампыл акраал ҳәа дыԥхьаӡоуп. Пеле изы ари астадион ҷыдоуп, бзиагьы ибоит. «Маракана» иара азықьтәи ампыл амба иҭаиршәит.
«Маракана» имҩаԥыргоит аконцертқәа еицырдыруа ашәаҳәаҩцәа.
«Маракана» ашәа рҳәон агәыԥ Роллинг Стоунз, Френк Синатра, Мадонна.
Ашьапылампыл астадион аҿы имҩаԥырго аконцертқәа даара агәаԥхара рыҵоуп. Уи иалахуп зқьҩыла ауаа. Уажәы астадион «Маракана» аркуп.
Уа аремонттә усурақәа цоит ҩнызқьи жәиԥшь шықәса ачемпионат азы. Адунеитә чемпионат ашьапылампыл азы Рио де Жанеиро иҟалоит.
«Маракана» еиҭах иаднакылоит адунеитә чемпионат хәмаррақәа.
Ашьапылампыл астадион «Сан Сиро» Италиа ақалақь аҿы Милан иҟоуп. Ари Италиа зегь иреиҳау стадионуп. «Сан Сиро» ԥшьынҩажәи хәба нызқьҩык ахәаԥшцәа акуеит. Италиаа уи даара бзиа ирбоит. Ари астадион аҿы ихәмаруеит ашьапылампыл аклуб дуқәа ҩба: «Милан», «Интер».
«Милани», «Интери» ари еицырдыруа италиатәи командақәоуп. Астадион иара убас «Џьузеппе Мецца» ҳәа ахьӡ рҳәоит. Џьузеппе Мецца еицырдыруа шьапылампыл асҩын. Уи Интер аҿы дыхәмаруан. Астадион ҩ-хьӡык амоуп. – «Сан Сиро» «Џузеппе Сецца». Интересуп «Милан» азгәыбылҩцәа «Сан Сиро» ҳәа азырҳәоит «Интер» азгәыбылҩцәа Джузеппе Мецца ҳәа азырҳәоит. Ишаԥу еиԥш, Сан Сиро еиқәшәоит «Милани», «Интери». «Милани», «Интери» реиндаҭлара «Мадонина» ҳәа иашьҭоуп. «Милани» «Интери» рматчқәа рзы иаартын Сан Сиро астадион зқьи жәшәи ҩеижәи жәба шықәса азы. Ахәмарраҿ иаиааит «Интер» фба-хԥа ачко ҳәа.
«Камп Ноу» Барселона ашьапылампыл астадион ауп. Барселона Испаниа иақалақьуп. «Камп Ноу» испан бызшәала иаанагоит «иҿыцу астадион». Уи Барселона ашьапылампыл аклуб иастадионуп. Уи шәнызқьҩык ауаа акуеит. Убри аҟынтә Европа зегьы аҿы зегьы иреиҳау стадионуп.
Ашьапылампыл аклуб Барселона иӷәӷәоу командоуп. Иахьазы Барселона ихәмаруеит: Лионель Месси, Андрес Иньеста, Жерар Пике убас егьырҭгьы.
Барселона азгәбылҩцәа даара ирацәоуп.
Лионель Месси иахьатәи аамҭазы зегь реиҳа иӷәӷәоу шьапылампыл асыҩс дыԥхьаӡоуп. Камп Ноу еицырдыруа ашәаҳәаҩцәа аконцертқәа мҩаԥыргахьеит. Маикл Джексон, Френк Синатра, Хулио Иглесиас, Лучано Паваротти, Хосе Каррерас реиԥш «Камп Ноу» астадионаҿ ашәа рҳәон. «Камп Ноу» даҭаахьеит Папа Римтәи Иоанн Аҩбатәи. Папа Римтәи акатоликцәа реиҳабы иоуп. Иара даара анырра ду имоуп.
Иоан Павел Аҩбатәи Барселонатәи афанклуб шә-нызқьи аба лахәылас дҟалеит. «Камп Ноу» хәиаҵәак змоу стадионхеит.
«Сантьиаго Бернабеу ари Мадрид ашьапылампыл астадион ауп. Мадрид Испаниа иаҳҭнықалақьуп. Ари астадион аҿы ахәмаррақәа мҩаԥнагоит ашьапылампыл аклуб «Реал». Сантьиаго Бернабеу ашьапылампыл «Реал» президентс дыҟан.
Убри аҟынтә астадион ихьӡ ахырҵеит. Испаниа зегь иреиҳауп «Камп Ноу» астадион. «Сантьиаго Бернабеу» аасҭа, аха Испаниа егьырҭ астадионқәа иреиҳауп.
Иара ԥшьынеижәа нызқьи ԥшьышәҩык акуеит. «Реал» Европа зегь раасҭа иӷәӷәоу командақәа ируакуп. Уаҟа ихәмаруан: Икер Касильиас, Криштиану Роналду, Кака уҳәа убас иҵегь.
Астадионаҿ иҟоуп иҷыдоу ауада. Уи ауадаҿы иҵәахуп «Реал» аҳамҭақәа зегьы. Европатәи Ачемпионат жәкубоки, Испаниатәи алига ҩеижәи жәаҩа кубоки. Ари ауада иахьӡуп «Трофи Рум».
«Трофи Рум» англыз бызшәала иаанагоит «аҳамҭақәа руада». Ҳамҭазтәи «Сантьиаго Бернабеу» атехника ҿыц амоуп. Астадионаҿ аус руеит ҩ-нызқьи хәышәҩык. Убри аҟынтә астадион зеиԥшыҟам акоуп.
Ашьапылампыл Англиа азежәтәи ашәышықәсаз иҟалеит. Убри азы англиаа ҷыдала ашьапылампыл бзиа ирбоит. Дара рзы ашьапылампыл ахәмарра аҵкыс еиҳауп.
Ашьапылампыл англиаа рзы милаҭтә гәадуроуп.
Англиаа ашьапылампыл аҿиара хшыҩзышьҭра ду арҭоит. Ашьапылампыл астадион «Уембли» Лондон иҟоуп. Лондон Англиа иаҳҭнықалақьуп. Астадион «Уембли», «Уембли Ҿыц» ҳәагьы иашьҭоуп. Ари зегь реиҳа зыхә ҳаракыу стадионуп адунеиаҿ. Астадион «Уембли» аашә миллион фунт ирызтәеит. Уи ишьақәнаргылоит миллиардки ҩнеижәи жәибжьи (бжаки) миллион доллар, ақырҭуа валиута ала ҩ-миллиардки бжаки лари.
Астадион «Уембли» ԥшьынҩажәижәаба нызқьҩык акуеит. Астадион «Уембли» еизгоу Англиа хәмаруеит.
Ари астадионаҿ имҩаԥган еицырдыруа ашәаҳәаҩцәа рконцертқәа. Зқьи жәшәи ԥшьынҩажәи фба шықәса азы илегендахаз арок гәыԥ «Куинн» аконцерт мҩаԥган астадион «Уембли» аҟны. Уаҟа иҟан жәанызқьҩыла ауаа.
Аџьаз музыка аҭоурых злалаго африкатәи амузыкалоуп. Уи Аладатәи Америкаҟа иаазгаз африкатәи атәцәа роуп. Аџьаз музыкарҳәаҩ Уинстон Марсалис иҩуан: «Аџьаз ауаа аиқәаҵәақәа иџьашьахәу раԥҵамҭоуп».
Аџьаз иақалақьуп ҳәа иԥхьаӡоуп Ниу-Орлеан. XX ашәышықәсазы аџьаз рылаҵәеит афроамерикаа. Убри инаркны аџьаз егьырҭ амузыкатә жанрқәа зегьы анырра рнаҭо иалагеит.
Аџьаз ҩ-музыкатә жанрк – аблиузи арегтаими реилаӡҩара иахылҵит. Аблиуз – лахьеиқәҵагатә мелодиоуп. Арегтаим акәзар илахҿыху, аритм ҷыда зҵоу музыкоуп. Арегтаим цәырҵит XIX ашәышықәсазы, изхылҵызгьы амаршқәа роуп.
Аџьаз музыка абжьы уаҳауан азауадқәеи ачаирҭақәеи рҿы. Раԥхьаӡа уи зусураан изҳәоз атәцәа ракәын.
«Аџьаз» ахьӡ шцәырҵыз азы иҟоуп ҩ-гәаанагарак. Руак ишаҳәо ала, аџьаз ажәа аауеит «Жасмин» аҟынтәи. Ишдыру еиԥш, аџьаз ҿиеит Ниу-Орлеан ақалақь аҿы. Ари ақалақь аҿы ирацәан аҳәса ласқәа ахьынхоз аҩнқәа. Уаҟа лассы-ласс иаҳәалон амузыка, нас «аџьаз» ҳәа хьӡыс изауз. Аҳәса убри аамҭазы ажасмин ашәҭ афҩы лаҳалаҳауа измаз адухь рықәырҭәон. Убри аҟынтә «аџьаз» ахьӡ ахьынтәиаауа ажасмин афҩы хаа аҟынтә ауп ҳәа ирыԥхьаӡон.
Аҩбатәи агәаанагара излаҳәо ала, аџьаз – ентузиазмла иҭәу ауп иаанаго. Уи ажәа раԥхьаӡа акәны ихы иаирхәеит, Сан-Франциско иҭыҵуаз агазеҭқәа руак арепортер. Уи абеисбол асыҩцәа рзы абас иҩит: «Урҭ ирцәыӡит рџьаз (рентузиазм), иахьырыԥшаауагь рыздыруам». Мышқәак рышьҭахь, аредактор иазгәеиҭеит абри ажәа ҿыц ахархәара шаиуз.» Аџьаз – ари ажәа иаанагоит – аԥсҭазаара, амч, аенергиа ахышхыҵәара, агәахәара, ахаҵара, агәаӷьра, анасыԥ…», – иҩуан уи.
Раԥхьаӡатәи џьазменцәас иԥхьаӡоуп Аҩада Америка аус зуаз атәцәа. Ҳәарада, урҭ рыхьӡқәа уаҩы издырам. Уи ҳҳәеит ҳәа, раԥхьаӡатәи џьаз музыкантс дыршьоит Бадди Болден.
Ниу-Орлеан ақалақь аҿы еицырдыруаз абарқәа иреиуан «Фанки Бар». Бадди Болден абри абар аҿы аџьаз аирҳәон. Адунеи аҿы еицырдыруаз егьы аџьазмен дуӡӡа Луи Армстронг абас иҩуан Болден изы: «Абри ауаҩы дмузыкант дуӡӡаны дрыԥхьаӡоит. Сара шәсазҵаауазар, уи музыкантк иаҳасабала бзиа дызбомызт, аинструмент иӷәӷәацәаны дҭаҭәҳәоит ҳәа сыԥхьаӡон.
Луи Армстронг амузыка аирҳәон дхәыҷаахыс. Уи диит Ниу-Орлеан, иӷарыз аҭаацәараҿы, дынхон иӷарыз ауаа аиқәаҵәақәа рыҩнаҿы. Уброуп Луи акорнет аҿы ахәмаршьа ахьиҵазгьы. Лассы-ласс уи ақалақь ахь дцәырҵны, амҩа музыкантцәа дырзыӡырҩуан.
Ишдыру еиԥш, уи Бадди Болден бзиа дибаӡомызт, аха даара дигәаԥхон, нцәак еиԥш дихәаԥшуан Џьо Оливер. Џьо Оливергьы дџьаз музыкантын.
Армстронг аԥсахрақәа рацәаны аџьазтә музыка иалеигалт, адунеи аҿы зегьы еицырдыруа иҟаиҵеит. Луи Армстронг раԥхьаӡа акәны аџьаз-бенд ахкарҳәаҩы (асолист) далеигалт. Азыӡырҩцәа ари аҿыцра даара иргәаԥхеит.
Ҳаамҭазтәи аџьаз би-боп аҟынтәи иалагоит. Би-боп аџьаз аформақәа ируакуп. Би-боп аҟны амелодиа ҭынч атемп лас ахь ииасуеит. Уи азы ихадароуп аимпровизациа. Еицырдыруа би-боп анагӡаҩ Чарли Паркер иоуп.
Хәыҷы-хәыҷла би-боп иалалеит латиноамерикатәи амузыка, иагьышьақәгылеит афро-кубатәи аџьаз. Ҳаамҭазтәи аџьаз аформақәа иреиуоуп, иара убасгьы, ахард-боп. Ахард-боп ихәмаруеит Клиффорд Брауни Уеин Шортери.
1960 шықәсазы аџьаз музыкаҿ иҟалеит акризис. Иҿыцу хырхарҭак алагалатәын. Убри инаркны иалагеит аџьаз иҿыцу аҿиара. Ицәырҵит аџьаз-фиужн захьӡыз, аџьази арок музыкеи реилалара иахылҵыз ажанр ҿыц.
Аџьаз-фиужн анагӡаҩы, еицырдыруаз акомпозитор Маилс Деивис иакәын. Иара ихаҭа ишиҳәоз еиԥш, уи анырра ӷәӷәа ирҭеит Џьимми Хендрикси Џьеимс Брауни.
Аџьаз-рок ацәырҵра аӡәырҩы амузыкантцәа адунеи аҿы еицырдыруа иахьыҟанаҵаз адагьы ирзаанагеит акоммерциатә қәҿиарақәагьы. Уаанӡа, аџьаз иазыӡырҩуеит аелитатә уаажәлара рҳәозҭгьы, уажәы аџьаз-рок иазыӡырҩуеит рҳәон. Аџьаз музыка рылаҵәеит, еиҳарак аҿар.
Еицырдыруа амузыкант Ҳерби Ҳенкок иальбом «Хедхантер» рҭиит миллионла.
Иласу аџьаз ауаҩы имарианы адикыло амузыкахь иаҵанакуеит. Иласу аџьаз – ари аџьази апоп-музыкеи реилалароуп. Апоп-музыка – араҟа аҭыԥ ду ааннакылоит, аџьаз аҩбатәи аҭыԥ ахь ииасуеит. Лассы-ласс ари аҩыза аџьаз музыка рацәак иҽеимкәа иахцәажәоит. «Алифт азы амузыка», мамзаргьы «ахәаахәҭратә центр азы амузыка» ҳәа азырҳәоит.
Иласу аџьаз анагӡаҩцәа ҳәа еицырдыруеит Шаде, Џьорџь Бенсон, Боб Џьеимс, Маркус Миллер, Нора Џьонс, уб. егь.
Европа аџьаз Американтәи инанагеит. Европаа аџьаз аиҭакрақәа аларгалт. Урҭ аџьаз музыка уацкәашартә аритм ццакы аҵаҵан иҟарҵоит.
Америкатәи амузыкантцәа дара рлымҳа ишаҳауаз ала аритм рыԥсахуазҭгьы, Европатәи амузыкантцәа уи аритм азыӡырҩцәа ргәы ишақәшәо иҟарҵон. Еиҳарак аџьаз ихәмаруан уахынлатәи аклубқәа рҟны. Уахь ауаа неиуан алахҿыхреи акәашареи рзы. Амузыка ацкәашаразы ауаа ирымаз агәаҳәара, ҳәарада, европатәи аџьаз анырра ӷәӷәа анаҭеит.
Анацистцәа амчрахь рнеиреи, аҩбатәи адунеизегьтәи аибашьра алагареи Европа аџьаз аӡәгьы иҭахымкәа, азҿлымҳара амамкәа иҟанаҵеит. Убри инаркны аџьаз уаҳа ҿиара маиуит. Аибашьра ашьҭахь Европа еиҳа еиӷьны ирдырит америкатәи аџьаз. Арахь иааны аконцертқәа ҟарҵон америкатәи аџьазменцәа. Франциа иаадыртуа иалагеит аџьаз-клубқәа.
1940 шықәсазы Париж имҩаԥысит Парижтәи аџьаз фестиваль. Афестиваль ахь дааит еицырдыруа америкатәи аџьазмен Чарли Паркер.
Аџьаз иазку иџьашьатәу афактқәа.
Аџьаз аепоха
Аџьаз аепоха – ари Раԥхьаӡатәи Адунеизегьтәи аибашьра инаркны америкатәи адепрессиа ду аҟынӡа ирыбжьанакыз аамҭоуп.
Аџьаз аепохаан ауаа рцәаныррақәеи рылшарақәеи еиҳа иаадырԥшуа, ицәырырго иалагеит.
Аҳәса аҭаҭын иахо, абарқәа рышҟа инеиуа иалагеит.
Убри аамҭазы аҳәса алхрақәа раан абжьыҭиира азин роуит.
Скотт Фицџьеральд иҩымҭа «Гетсби Дуӡӡа» шьаҭас иамоу «аџьаз аепоха» ауп. Скотт Фицџьеральд Америка ари аамҭа «аџьаз аепоха» ҳәа ахьӡиҵеит.
Ҽнак зны Луи Армстронг, иаанагои аџьаз ҳәа ианиазҵаа, уи аҭакс ус иҳәеит: «Шәара, аџьаз закәуи ҳәа шәҵаауазар, аџьаз закәу ахаан ишәзеилкааран шәыҟам».
Адунеиаҿ шәкыла атәылақәа ыҟоуп. Атәылақәа зегьы рҿы Ашықәс ҿыц ҷыдала иаԥылоит. Ашықәс ҿыц ауаа ҷыдала рҽазыҟарҵоит. Ари ашәҟәы аҿы шәаԥхьар шәылшоит ашықәс ҿыц аԥылара еиуеиԥшым атәылақәа рҿы ишыҟоу.
Германиа Қьырса ныҳәа иаԥылоит заа, Ашықәс ҿыц аанӡа. Аха, аиолка Ашықәс ҿыц иасимволны зыӡбаз анемеццәа роуп. Анемеццәа роуп изыӡбаз аиолка ахәмаргақәа. Ашықәс ҿыц атрадициатә уаххьа алагоит асааҭ ааба рзы, иагьынҵәоит ҵхыбжьон. Абокалқәа рышьҭыхра уаххьа анҵәара аанагоит.
Италиа Ашықәс ҿыц азы амаҭәа ҩазақәа аԥенџьыр аҟынтә идыршәуеит. Аиталианцәа агәра ргон, амаҭәа ҩазақәа шаҟа ирацәаны идыршәуа аҟара, убриаҟара ирацәаны Ашықәс ҿыц азы ироууеит ҳәа. Ашықәс ҿыц азы аиталианцәа ирзааигәоу ауаа, ацәарҭа маҭәа ҟаԥшь ҳамҭас ирырҭоит.
Аԥшшәы ҟаԥшь аҿыцра аанагоит. Италиатәи Аҵаа Бабаду Баббо ҳәа ишьҭоуп. Уи Қьырса ауха ахәыҷқәа аҳамҭа риҭоит. Уи адагьы, аиталианцәа дрымоуп Асҭыԥҳа Ла Беффена.
Атрадициатә аишәа акәзар, аиталианцәа ирымоуп , мамзаргьы аҳәажьы иалхыу асосискақәа, акуличи.
Шотландиа Ашықәс ҿыц  ахьӡуп. Ашотландцәа  агәра ргоит. Урҭ рхаҵарақәа рыла зыбла еиқәаҵәоу аҷкәын аманшәалара узааигоит.
Ашотландцәа Ашықәс ҿыц ауха ауалырқәа амца ацраҵаны амҩақәа ирыкәдыршоит. Убас, урҭ ицаз ашықәс наскьаган, аҿыц иазыԥшуп. Ашықәс ҿыц аламҭалаз, ашотландцәа ачысмаҭәа ԥырҽуеит ргәылацәа рышәаҿы.
Ашықәс ҿыц азы аҩнқәа зегьы рҿы алашарақәа аркуп. Ашықәс ҿыц азы аҩнқәа рҿгьы, амҩадуқәа рҿгьы алашара дырцәаӡом.
Ашотландцәа реишәа аторт (ачарӡхаа) ду ықәырҵоит. Аторт ырԥшӡоуп араса, аконфеҭқәа, ашьақар иалхыу асахьақәа рыла.
Болгариа Ашықәс ҿыц азы аишәа иқәырҵоит апирог (аҵәачарӡхаа). Апирог аҟаҵараан ирацәоуп иаларҵо амаҭәарқәа. Уи апирог асиурпризқәа рпирог ахьӡуп. Апирог аҿы аԥара ҿырпы абеиара аанагоит, агәил амахә – абзиабара.
Аболгарцәа рҿы Ашықәс ҿыц азы, аишәа жәаҩа чыс хкы ықәдыргылоит, урҭ акәац лых рылаӡам.
Австралиа Ашықәс ҿыц аԥхын иаауеит. Убри аҟынтә, Ашықәс ҿыц австралиаа амшын аҿықә аҿы иаԥылоит. Сиднеи – Австралиа иаҳҭнықалақьуп. Сиднеи, Ашықәс ҿыц азы идуӡӡо афеирверкқәа мҩаԥыргоит. Ари иахәаԥшырц Сиднеи иаауеит 30 000 (ҩажәижәаба нызықьҩык) ауаа.
Китаи Ашықәс ҿыц аауеит ианар 17 (жәибжьи) февраль 19 (зеижәи) рыбжьара, ажәҩанаҿ амзаҿа анцәырҵуа. Китаиаа амҩадуқәа афонар ҟаԥшьқәа рыла идырԥшӡоит. Афонарқәа жәаҩа  ԥстәы рформа амоуп. Жәаҩа ԥстәы Китаитәи Адырганҵа (Азодиақ) иақәыршәан иҟаҵоуп.
Урҭ аҳәынаԥ, ацә, абжьас, ажьа, агәылшьап, амаҭ, аҽы, аџьма, амаамын, арбаӷь, ала, аҳәа.
Афонарқәа иреиҳау, ашықәс иааиуа зтәу аԥстәы асахьа ала идырхиоит. Китаиаа рзы Ашықәс ҿыц арыцҳацәа ирныҳәан. Арыцҳацәа, уи амшазы ибеиаз рыҩны инеир рылшон, иарбанзаалак ирҭахыз амаҭәахә ргар.
Индиа Ашықәс ҿыц шықәсык аантәы иаԥылоит. Аныҳәақәа руак, Гуди Павда ахьӡуп. Гуди Павда аан, аиндииццәа гәырӷьоит, амра ангыло иацгылоит, аныҳәа ашахәҭоу ала рҽеибырҭоит. Амҩадуқәа рҿы гәырӷьароуп. Амҩаҿы аспектакльқәа ықәдыргылоит, еиуеиԥшым аусмҩаԥгатәқәа мҩаԥыргоит. Аиндииццәа ажәҩан иаларҵоит аҳамҭақәа.
Жәаатәи ашәышықәсазы  Франциа ареволиуциа ҟалоит. Франциатәи ареспублика еиҿкаан сентиабр ҩажәи ҩба рзы. Убри аҟынтә афранцызцәа Ашықәс ҿыц ҩажәи ҩба  сентиабр иаԥылон.
Иахьазы афранцызцәа Ашықәс ҿыц ианар 1 аказы имҩаԥыргоит. Аишәаҿы зегь раасҭа ихадароуп ашампанҩы.
Ашампанҩы ари зегь реиҳа еилашуа рыжәтәуп. Уи адагьы аныҳәатә еишәа иқәуп ашәыр, ауҭраҭых, аикра, аҟыз агәаҵәа иалхыу апаштет . Афранцызцәа рныҳәатә еишәа иқәуп иӡу ашәишәи ажьы, аныҳәатә пироженное – полено. Аныҳәатә пироженное ажьырҩа иалхуп.
Ирландиа Ашықәс ҿыц азы аҩнашәқәа зегьы аадыртуеит. Изҭахыу зегьы аҩны аҩналара рылшоит. Ашықәс ҿыц аԥхьатәи амшаз, аирландцәа иазгәарҭоит Аҩны амш ныҳәа. Ажәытә ҵасқәа рыла аирландцәа дара-дара арацәа ҽыҭқәа еимырдоит.
Талька Чили ақалақьқәа ируакуп. Талька ирымоуп ижәытәу ҵаск (традициак) Ашықәс ҿыц ааиаанӡа ақалақь ауааԥсыра зегьы изхылҵыз рҳаҭгәынқәа рахь ицоит. Урҭ Ашықәс ҿыц ааира аҳаҭгәынқәа рҿы иазыԥшуп. Талька инхо ауаа агәра ргоит здунеи зыԥсаххьо (иԥсхьо) ауаа ашықәс ҿыц ирыцаԥылоит ҳәа.
Ефиопиа Ашықәс ҿыц сентиабр 11 иаауеит. Сентиабр жәеиза ари ақәаура дуқәа рынҵәареи, аҽаҩраҭагалареи ираамҭоуп. Ашықәс ҿыц ауха амҩадуқәа рҿы аныҳәатә ныҟәарақәа мҩаԥыргоит. Атрадициақәа рыла имҩаԥыргоит амца ахыԥара аритуал.
Атрадициа инақәыршәаны, Испаниа ашықәс ҿыц ауха жәаҩа жьыргәыц рфоит. Асаркьал жәаҩантә аҵәҵәа иасуеит. Асаркьал иасцыԥхьаӡа Испаниаа жьыргәыцк-жьыргәыцк рфоит рыгәҭакы ргәы иҭакны.
Ажәытә аерманцәа Ашықәс ҿыц март 21 (ҩажәиакы) рзы иаԥылон 18-тәи (жәаатәи) ашәышықәса инаркны. Ианар акы инаркны иалагоит аԥылара. Ашықәс ҿыц азы ахәыҷқәа ақыҭаҿ еизон. Урҭ Ашықәс ҿыц иаԥылон шәаҳәарала. Ахәыҷқәа агәылацәа рахь ицон аҳамҭақәеи ахаа – мыхаақәеи роурц.
Аерманқәа  аҵак ду арҭоит.  ари ианар ҩбоуп. Ерманцәақәак рҭаацәараҿы иҟарҵоит тари. Тари ари печениоуп, аԥшәма ԥҳәыс аҟәрышь згәылалҵо.
Аҭаацәа рахьтә аӡәы аҟәрышь иқәшәоит. Аерманцәа ргәаанагарала Ашықәс ҿыц азы агәҭакқәа зегь наӡоит ҳәа иршьоит.
Аерманцәа рныҳәатә еишәа, хымԥада, акониак, аҭолма ықәгылазароуп, урҭ хыхкык ыҟазароуп, ахәылрҳәы, ажьбӷьы, иара убас агергилии ирылхыу. Аҭолма кәацда абҳәа рҩа иалхны иҟарҵоит.
Азербаиџьанцәа Ашықәс ҿыц март ҩажәи акы (21) азы иаԥылоит. Ари аныҳәа Новруз Баирам ахьӡуп. Новруз ари џьам ажәоуп. Иаанагоит – амш ҿыц.
Март ҩажәи акы – ари аҵхи амши ааԥынтәи реиҟарара аамҭа ааиреи, адгьыл аҿыхареи ирымшуп.
Новруз хымш имҩаԥысуеит. Ари амшаз ауаа зегьы гәырӷьоит. Ҭаацәарацыԥхьаӡа семен ҟарҵоит.
Семен ҳәа иашьҭоуп ачарыц ашьаҟьар. Ари аԥсҭазаара ҿыци, ааԥыни ирсимволуп.
Азербаиџьанцәа Ашықәс ҿыц азы аԥахлава ҟарҵоит.
Аԥахлава ари чарӡхаауп. Иара убас доугу ҟарҵоит. Уи ажьрҩеи, арасеи абрынџьи ирылырхуеит. Новруз аан азарбаиџьанцәа рыуацәа, ачымазцәа, арыцҳацәа ирҭаауеит. Урҭ арыцҳацәа аҳамҭақәа рзыҟарҵоит.
Ишыжәбо ала Ашықәс ҿыц еиуеиԥшым атәылақәа рҿы еиԥшӡам. Урҭ зегьы ҷыдала рҽазҵәылхны гәырӷьарала Ашықәс ҿыц аԥылара рҽазыршәоит. Избанзар Ашықәс ҿыц агәаҳәарақәа рынагӡара иашықәсуп.
Ақалақь ауааԥсыра ахьынхо ҭыԥуп. Адунеиаҿ ианыӡааз ақалақьқәа рацәоуп.
Атлантида абырзен бызшәала иаанагоит атлантцәа рыдгьылбжьаха.
Уи ақалақь шыҟаз атәы аиашаз, аӡәгьы издырӡом. Иҟоуп уи иазкыу алегенда. Атлантцәа рыдгьылбжьаха даара идууп. Уи адагьы, Ливиа инаркны Египет аҟынӡеи, иара убас Европа инаркны Тиренынӡа дара рнапаҿы иҟан. Анаҩс, аԥсабаратә рыцҳара иахҟьаны уи адгьылбжьаха аӡаҵаҟа иҟалеит. Ақалақь ықәхын. Аҵарауаа иахьагьы уи иӡыз адгьылбжьаха аԥшаара иашьҭоуп.
Алегенда ишаҳәо ала, атлантцәа дара рзакәанқәа рыман. Урҭ анцәа Посеидон ишьақәиргылаз акы акәын.
Ажәытә бырзенқәа рзы Посеидон амшын нцәас даман. Атлантцәа уи изакәанқәа ирықәныҟәон.
Азакәанқәа ахаҳә дуқәа ҭаԥыҟҟаны ирынҵан, урҭ Посеидон иныхабаа аҟны иҵәахын. Посеидон иныхабааҿы аӡбара мҩаԥыргон. Аӡбара иалагаанӡа атлантцәа Посеидон аԥсаҭатә изнаргон. Анаҩс, аиаша ишықәныҟәо ақәра рыдыркылон.
Аӡбара иаашаанӡа ицон. Урҭ ирыдыркылоз аӡбара ахьтәы ӷәы ианырҵон. Аԥсаҭатәи ахьтәы ӷәы неидкылан аныхабааҿы инрыжьуан. Атлантцәа рзакәан ала аҳцәа аибашьра азин рымаӡамызт. Аҳцәа рхала аӡбара рыдыркылаӡомызт, урҭ аҟәыӷацәеи дареи еицрыдыркылон.
Троиа легенда қалақьуп. Уи шыҟаз шьақәдырӷәӷәоит археологиатә ԥшаарақәа. Археологиатә ԥшаарақәа мҩаԥигеит Генрих Шлиман Ҭырқәтәыла аҵакыра дгьылаҿ жәаҩатәи ашәышықәсазы.
Ақалақь Троиа, троиатәи аибашьрала зегьы ирдыруа иҟалеит. Троиатәи аибашьра ари легендоуп. Абырзенқәа троиаа ирабашьуан. Уи зыхҟьаз зеиԥш дыҟамыз аԥҳәызба ссир Елена лоуп. Уи аамҭазы уи адунеиаҿ зегь раасҭа иԥшӡаз аҳәса дреиуан.
Уи спартантәи аҳ Менелаи иԥшәма ԥҳәыс лакәын. Аха, уи бзиа дибеит троиатәи арԥыс Парис. Троиатәи – Парис Елена дымҵаирсуеит.
Менелаи Елена лырхынҳәразы аибашьра далагеит. Ари алегенда иазкны ирацәаны ашәҟәқәа рыҩхьеит.
Акинофильмқәа рацәаны иҭырххьеит. Урҭ рхыԥхьаӡараҿ иҟоуп Вольфгранг Петерсен ифильм «Троиа». Ароль хада ари афильм аҿы инаигӡоит Бред Пит.
Троиатәи аибашьраҿы абырзенқәа рхы иадырхәеит амҿы иалхыз аҽы. Аҽы даараӡа идуӡӡан. Абырзенқәа аҽы аҩнуҵҟа реибашьцәа ҭадыртәан, рықалақь агәашә иларгылан, рҽырҵәахит. Троиаа, ас еиԥш аҽ дуӡӡа анырба даара иџьаршьеит, ақалақьахьгьы иҭаргалеит. Уахынла, аҽы аҩнуҵҟантә аибашьцәа ҭыҵын абырзенқәа ақалақь иҭырыжьлеит.
Петра Иорданиа иҟоуп. Ари ақалақь ацаҟьа иалхуп. «Петра» – ахроуп. Уи арабцәа идыргылеит аҩбатәи ашәышықәсазы. Ақалақь аҿы инхон иреиӷьыз ахаҳә азҟазацәа.
Ари ижәытәӡаз ахәаахәҭратә центрын. Петра иаауан лассы-ласс египети абырзени ахәаахәҭцәа. Ҳаамҭазтәи Петра туристтә центруп. Уахь иаауеит еиуеиԥшым атәылақәа рҟынтә зықьҩыла атуристцәа.
Араҟа иҟоуп зеиԥш ыҟам Ель-Хазне аныхабаа. Ажәа «Ель-Хазне» афараон иҭаҵәах аанагоит. Уи мавзолеиуп, «Ель-Хазне» акәын аҵыхәтәантәи Аџьартә еибашьра, «Индиана Джонс» афильм аҭыхрақәа ахьымҩаԥысуаз. Ари афильм инеиҵыхыу асериал Индиана Джонс изкны иҭыхыу ахԥатәи ахәҭоуп. Индиана Джонс ироль дыхәмаруеит Харрисон Форд. Ахҭысқәа мҩаԥысуеит зқьи жәшәи ҩажәи жәаа шықәсазы.
Афырхацәа Иԥшьоу Грааль аԥшаара иашьҭоуп. Грааль ари Иисус Христос аҩы злажәуаз ихьыҵәца акәын.
Индиана Джонс шәара иаразнак дыжәдыруеит. Ишаԥу еиԥш уи ашлиапа ихоуп.
Ацәа иалхыу акьаҿ ишәуп. Иара убас уи имоуп жәа-фунтк иҟоу аҟамчы, иара убас акьарахә.
Мачу-Пикчу Аладатәи Америка Перу иҟоуп. Ари ажәа ижәытәу ашьха аанагоит.
Лассы-ласс уи «Инкаа ибжьаӡыз рықалақь» ҳәа азырҳәоит. Иара ҩнызқьи хышәи ҩынҩажәа жәаба метра ашьха ҳаракыраҿы иҟоуп, уи инкаа жәохәтәи ашәышықәсазы идыргылеит.
Инкаа, Аладатәи Америка инхон, дара аиспанцәа ирымпыҵархалеит, аха ирыздырӡомызт ари ақалақь шыҟаз. Уи аамҭазы аинкцәа Мачу-Пикчу аанрыжьхьан.
Жәохәтәи ашәышықәсазы аинкцәа напхгара риҭон аимператор Пачакути. Аҵарауаа ишьақәдырӷәӷәоит Мачу-Пикчу Пачакути аԥхынтәи ирезиденциа акәын ҳәа. Аинкқәа аҩыра рымаӡамызт, убри аҟынтә аӡәгьы издырӡом уи иус данахагылаз аамҭа.
Мачу-Пикчу шәышықәса раԥхьа ирыԥшааит.
Иахьа Аладатәи Америка атуристцәа бзиа ирбо аҭыԥқәа иреиуоуп.
Ҩнызқьи быжьба шықәса азы Мачу-Пикчу адунеи аҭыԥ ссирқәа ишреиуаз азхаҵан.
Ақалақь Паленке Мексика иҟоуп, Мексика аҵакырадгьылаҿ жәытәнатә аахыс ауаа нхон. Урҭ маиа ацивилизациа ҳәа ирышьҭан. Паленке маиа ацивилизациа иатәыз қалақь дуӡӡан. Уи рполитикатә культуратә центрын.
Иахьазы ари ақалақь дуӡӡа ахыжәжәарақәа роуп иаанхаз. Урҭ иҷыдоу ахьчара рымоуп. Паленке ақалақь аилабгарақәа Паленке Амилаҭтә парк агәҭа иҟоуп.
Еиқәхеит, ахан аилабгарақәа, Амра аныхабаа, Аџьар аныхабаа, аныхабаа Акыдҩыларақәа.
Аҵарауаа ари ақалақь ҭырҵаар рҭахуп. Дара ргәаанагарала Паленке ажәабатәи ашәышықәсазы иқәхын абнауаа рқәылара иахҟьаны.
Персеполис Иран иҟоуп. Ари ижәытәӡатәиу қалақьуп. Аџьамқәа Персеполис ҩнызқьи хәышә шықәса рышьҭахь идыргылеит. Ҳаамҭазтәи Иран Персиа ҳәа иашьҭан ԥахьа, «Персеполис» аџьамқәа рықалақь аанагоит.
Џьамтәыла ирацәаны атәылақәа ампыҵанахалеит, убри аҟынтә Џьамтәылатәи аимпериа ҳәа ахьӡын. Иара даараӡа идуӡӡан, Џьамтәылатәи аимпериа ԥшь-аҳҭнықалақьк аман. Урҭ иреиуан Персеполис.
Аџьамқәа римпериа даара ибеиан. Дара ахьи араӡни ирацәаны ирыман. Персеполис аргыларазы ахарџьқәа рацәаны иҟаҵан.
Хышәы ҩеижәижәба шықәса азы Александр Македониатәи Персеполис импыҵаихалан, ирбгеит. Александр Аџьамцәа римпериа даналала анаҩс ирыбган.
Персеполис, Паленке, Мачу-Пикчу, Троиа ауаа ықәынхоижьҭеи кырӡа ҵуеит. Урҭ рҳәынҭқарра иагәҭан. Иахьа урҭ ахыжәжәарақәа роуп ирҭынхаз. Убри аҟынтә урҭ ибжьаӡыз ақалақьқәа ҳәа ҳрышьҭоуп. Иахьа урҭ атуристцәа бзиа еицырбо ҭыԥқәоуп. Есышықәса зықьҩыла атуристцәа аҭаауеит. Ибжьаӡыз ақалақьқәа рхыжәжәарақәа ахьыҟоу атәылақәа иркультуратә ҭынхоуп.
Иунеско Адунеизегьтәи аҭынха асиа иануп.
Зегьы ирдыруеит, Мехико – Мексика аҳҭнықалақь шакәу. Шәааи, уажә ҳаҭаап Мехико. Еилаҳкаап ари ақалақь дуӡӡа шыҟалаз аҭоурых, ҳрызҿлымҳахап уи иадҳәалоу ахҭысқәа, ҳнеиааины иаҳбап аҭыԥ ԥшӡақәа.
Мехико – Мексика аҳҭнықалақь ауп. Иахьатәи Мехико шьҭоуп ажәытәтәи ақалақь Теночтитлан, аҭыԥан. Ақалақь Теночтитлан шьақәзыргылаз ацтекаа роуп. Ацтекцәа – Мексика инхоз ажәытәӡатәи хылҵшьҭроуп. Теночтитлан иаанаго – «Иԥшьоу Акактус ақалақь» ҳәоуп.
Мехико ахьгылоу даара иуадаҩу ҭыԥуп. Ихыҵны ақалақь иаҵало аӡиа ахықәан ауп уи ахьыҟоу. Мехико иаакәыршаны иҟоуп авулкантә шьхақәа. Убри аҟынтә ара лассы-ласс иҟалалоит авулканқәа рҿыхареи адгьылҵысреи. Уамашәа иубартә иҟоуп, аиашазы, ацтекцәа абас ишәарҭоу аҭыԥ аҿы ақалақь аргылара зырҭаххаз. Иҟоуп ақалақь ацәырҵра иадҳәалоу абри аҩыза алегенда. Тескоко аӡиа ахықәан ирбеит акактус иқәтәаны амаҭ еимызыжәжәоз ауарбажә. Ацтекцәа рзы ауарбажә Анцәа исимволуп.
Ацтекаа раԥхьагылаҩцәа ари дыргоуп ҳәа ирыԥхьаӡеит, убри аҭыԥ аҿгьы ақалақь аргылареи, ауаа рнырхареи иалагеит. Алегенда излаҳәо ала акактус Мексика иасимволхеит. Акактус Мексика аҳәынҭқарратә герб иануп. Ашықәс ҿыц азы ахәыҷқәа акактусқәа дырхиоит ахәмаргақәа рыла, ҳара ҳҟны аԥсаӡ шдырхио еиԥш.
Исыздыруам, ишәаҳахьоу, ишәмаҳацу шәара Мексикеи Мехикои рҭоурых, урҭ ирызку ахҭысқәа. Иҟалап ишәаҳахьоу ыҟазаргьы. Аха ишәмаҳацгьы рацәахап. Хҭысқәак џьашьатәхап шәара шәзы, егьырҭ – џьашьатәхарым. Сара сҽазыскуеит шәара шәзызҿлымҳахаша аҭоурыхтә хҭысқәа шәзеиҭаҳәара.
Мехико – мҽхакы ҭбаарала Аҩадатәи Аладатәии Америка зегьы иреиҳау ақалақьуп. Адунеи аҿы шәагаала егьырҭ ақалақьқәа рахьтә аҩбатәи аҭыԥ ааннакылоит.
Шәара зегьы иреиӷьышәшьозар акәхап ашоколад? Мексикоуп ашоколад ахьырыӡбаз. Нас убрантәи иара адунеи иахыҵәеит.
Шәҭахызар агәра жәга, шәҭахызар ижәымган, аха Мексика инхоит, џьаргьы иуԥымло ажьа. Уи авулкантә жьа ҳәа иашьҭоуп, Мексикоуп иара нхарҭа ҭыԥс иахьамоу.
Шәара даара уамашәа ижәбоит, аха XVI ашә. Аҩадатәи Америка раԥхьаӡа икьыԥхьыз ашәҟәы ахьҭыҵыз Мексикоуп. Аҩадатәи Америка раԥхьаӡатәи ауниверситетгьы ахьаартыз Мехико ауп, убригьы XVI ашәышықәсазы.
Мексикаа аҵареи аҭҵаарадырреи ишырзааигәо зҳәо рацәоуп. Иџьоушьаша, астрономцәа адунеизегьтәи реизара ду раԥхьаӡа акәны иахьымҩаԥысыз Мехикоуп.
Мехико имҩаԥысит имаҷымкәа аспорттә еицлабрақәа. Иаҳҳәап, 1968 шықәсазы Аолимпиада, 1970, 1986 шш. рзы ашьапылампыл азы ачемпионатқәа, 1978 шықәсазы Адунеизегьтәи ауниверсиада.
Абасала Мехико егьырҭ ақалақьқәа излареиԥшым даара ирацәоуп. Мехикоуп иахьыҟоу ацәқәа реибашьра ахьымҩаԥысуа, адунеи аҿы зегь иреиҳау арена. Ацәқәа реибашьра Мексикаа рмилаҭтә спорт хкқәа иреиуоуп.
Мехико иҟоуп Аладатәи Америка зегьы иреиҳау аконцерттә зал «Акапулько».
Мексикаа егьырҭ иреиԥшым рмилаҭтә чысқәа рылагьы. Адунеи аҿы еицырдыруеит абарҭ ачысхкқәа: тако, бурито, кесадила, тортила. Зегьы ижәдыруеит цезарь захьӡу асалаҭ. Ижәдыруама уи раԥхьаӡа иахьыҟаҵаз? – Мехико ауп. Уи иҟаиҵеит италиатәи ахәыҟаҵаҩ Цезарь Сардинни. Убри ала адунеи аҿы зегьы деицырдыруа дҟалеит.
Ишәаҳахьазар акәхап арыжәтә – текила ахьӡ. Уи мексикатәи милаҭтә рыжәтәуп.
Ижәдыруама шәара Мексика ишыҟоу адунеи аҿы зегь реиҳа ихәыҷу авулкан?
Иара аҳаракыра 13 метроуп иахьыҟоу. Абри авулкан аҩныҵҟа иҭаргылан иҟаҵоуп амардуан. Шәара ижәдыруама Мексика ишыҟоу зегь реиҳа зхыҵуа аҵла. Уи аура 12 метра иҟоуп.
Мехико даара иџьашьахәу қалақьуп. Ара иҟоуп 1400 монумент, 10 археологиатә зонак, 80 инареиҳаны музеи, афольклортә центрқәа 10, 2000 иреиҳаны ақафурҭақәа. Шәааи ҳарҭааны иаҳбап Мехико аблахкыгарҭа ҭыԥқәа иреиӷьу ҳәа иԥхьаӡо.
Мексика ахьынӡанаӡааӡо зегь реиҳа иԥшӡоу, аинтерес зҵоу ҭыԥны ирыԥхьаӡоит Мехико ақалақь аҿы Ель Сокало. Уи аконституциа аплаза ҳәа иашьҭоуп.
Ель Сокало иаҵанакуа абаҳчаҿы иҟоуп акрызҵазкуа ҩ-хыбрак: Кафедрал Метрополитен, Амилаҭтә Хан. Ель Сокало иуникалтәу ҭыԥуп. Араҟа еилаланы иҟоуп ажәытәи аҿатәи. Ирацәоуп ҳаамҭа иақәшәо аргылара ԥшӡақәа, адәқьанқәа, акаҳуажәырҭақәа, ақьафурҭақәа. Иара убри аамҭазы, араҟа иҟоуп ажәытәӡатәи ацтекцәа рынхарҭақәа рхыжәжәарақәа, ацтека рыбзазаратәы зҳәо.
Ари Акафедрал Ель Сокало аҵакырадгьыл аҿоуп иахьыҟоу. Метрополитен Кафедрал Аладатәи Америка иҟоу аҭыԥқәа зегьы иреиҳау, зегь реиҳа ижәытәӡатәиу акоуп. Уи дыргылон 300 шықәса инарзынаԥшуа. Уи Аепархиа адунеи аҿы зегьы иреиҳауп. Ари аныхабаа еицырдыруеит уа иҩныҩуа «кафедрал абжьқәа» ҳәа изышьҭоу амузикала.
Амилаҭтә Хан ыҟоуп Мехико ақалақь агәҭаны, Ель Сокало иахьаҵанакуа аҭыԥ аҿы. Вашингтон иҟоу Аҩны шкәакәеи, Москватәи Кремльи рҟнеиԥш Мексикатәи Амилаҭтә Хан аҿы иҟоуп атәыла апрезиденти аиҳабыреи русбарҭақәа. Араҟа иубоит даара иԥшӡоу афрескақәа. Ихазыноуп ижәытәӡатәиу, иҟаԥшьны ишәу Ахан ахаҿра. Уи ахаҿратә ган ҟаҵоуп XV ашәышықәсазы.
Чапультепектәи абна Мексика еицырдыруеит. Уаҟа акәын иахьыҟаз хыԥхьаӡара рацәала абаашқәа. Абаашқәа рыҩныҵҟа шәара ижәбоит аҩнымаҭәахә ԥшӡақәа, аиувелиртә усумҭақәа, насгьы даара иԥшӡоу афрескақәа. Урҭ афрескақәа ҟарҵеит еицырдыруа асахьаҭыхцәа. Абаашқәа рҟынтәи иаатуеит Мехико иссиру аҭыԥқәа.
Аиашазы абрантәи иубо Мехико аԥшӡара угәы азнарҳауеит, ахаан иухашҭуам.
Темпло Маиор иаанаго – «аныхабаа ду» ауп, иара пирамида ԥшӡоуп.
Уи ацтекаа рынцәахәқәа ҩыџьа ирызкуп – аибашьра анцәахәы, аӡы анцәахәы.
Апирамида ирывагылоуп ҩ-ныхабаак. Темпло Маиор иҵәахуп даара акры зхыҵуа, даарагь зыхә ҳараку аҟазара амаҭәарқәа.
Ирыԥшааз 3000 ҟазаратә усумҭа, ацтекаа римпериа аӷәӷәареи адуреи атәы аҳәоит. Темпло Маиор шьақәгылоуп акыр ахәҭақәа рыла. Ара иубоит аа-тоннак иааиуа ахаҳә гьежь. Уа Амза Анцәахәы исахьа ануп.
Араҟа иҟоуп ҩба еиԥшу аибашьцәа ацтекаа ркультурақәа. Урҭ ауарбажә маҭәа ршәуп. Иара убасгьы ара иҟоуп Анцәақәа руаӡә изку ауарбажә ахаҳәгьы, иуԥылоит адамрақәеи аныҳәарҭа ҭыԥқәеи. Темпло Маиор Мехико ақалақь аҿы иҟоу зегь реиҳа иԥшӡоу, аинтерес зҵоу аҭыԥқәа.
Иуаҳахьазар акәхап Рио аӡбахә?..
Лассы-ласс ргәы иаанагоит Рио Бразилиа иаҳҭнықалақьушәа. Ииашаҵәҟьан, Бразилиа аҳҭнықалақь Бразилиа ауп. Рио Бразилиа ақалақьқәа ируакуп аха, уи зынӡа, иаҳбац қалақьӡам. Рио де Жанеиро Бразилиа зегьы еицырдыруа қалақьуп. Зегьы ираҳахьеит Рио аӡбахә. Убри аҟынтә, Рио Бразилиа иаҳҭнықалақьуп ҳәа ргәы иаанагоит.
Иудыруазеи Рио азы?
Сақәгәыӷуеит уара ишуаҳахьо Рио имҩаԥысуа акарнавал аӡбахә. Рио акарнавал анымҩаԥысуа ақәшәара, хәыҷи дуи рзы гәаҳәара дуӡӡоуп. Уара ашьапылампыл асра бзиа иубозар, иуаҳахьазароуп ашьапылампыл нцәахәыс ирыԥхьаӡоз Пеле иӡбахә. Пеле дыбразилиатәуп!
Уара ашьапылампыл асра бзиа иубозар, иудыруазар ауп, адунеи аҿы зегьы иреиҳау Рио иҟоу астадион Маракана.
Иуаҳахьоума уара, Христос истатуиа аӡбахә. Иуаҳахьазар акәхап, аплиаж Копакабана аӡбахә. Ари адунеиаҿ зегь раасҭа иԥшӡо плиажуп, Рио араионаҿ еицырдыруа ҭыԥуп. Копакабана адунеиаҿы зегьы иреиҳау ауаарацәа реиланхарҭа ауп. Христос истатуиагьы, адунеиаҿ зегьы еицырдыруа акоуп, ҳаамҭазтәи адунеи аҭыԥ џьашьахәқәа ирхыԥхьаӡалоуп. Иааԥҵәаны иуҳәозар, Рио де Жанеиро иааркьаҿны Рио, иадҳәало, аинтересс зҵоу даара ирацәоуп.
Шәааи нас, ҳмыццакыкәа, еиҳа еиӷьны адырраз, зегь реиҳа адунеиаҿы иԥшӡоу ақалақьқәа ируаку Рио ҳаҭаап.
Рио ижәытәӡатәиу қалақьуп. Ари Бразилиа акрызҵазкуа, еицырдыруа қалақьуп. Рио кыраамҭа Бразилиа иаҳҭнықалақьын, уи зқьи жәшәи ханеижәа шықәса 1960 иара аҳҭны қалақь астатус иацәхьаҵит, Бразилиа ҿыц иргылаз ақалақь ахьӡала. Рио де Жанеиро ахьӡ иаанагоит «Аӡиас Ианвариа». Ари аҭыԥ ахьӡ аиҭеит Америго Веспуччи. Ари аҭыԥ, 1502 зқьи хәышәи ҩба шықәсазы ианармзазы иааиртит Америго Веспуччи, убраантәи ауп иахьаауа ахьӡгьы.
Адунеи зегьы аҿы, зегь раасҭа еицырдыруа акарнавалқәа иреиуоуп Рио акарнавал. Зықьҩыла самбо акәашаҩцәа Рио амҩадуқәа рҿы икәашоит. Ауаарацәа акәашаҩцәа ирышьҭаланы ицоит. Ахәаԥшцәа агәахәара рнаҭоит акәашара ԥшӡақәа. Акәашацәа иҷыдоу маҭәала рҽеибыҭара, иԥшӡоу ланарԥшырахоит.
Еицырдыруа бразилиатәи акарнавал, португалтәи аныҳәа аҟынтәи иҟалеит. Уи аԥхьа имҩаԥыргон португалтәи аныҳәа ентрудо. Ентрудо амҩаԥгара иалахәыз, аҳәынҵәеи, аӡи, афатәи еигәыдырҵон. Ус иаарласны, ентрудо иазхәыцны, иԥшӡаны имҩаԥыргоз карнавалхеит.
Раԥхьаӡакәны 180 зқьи аашәи инеижәа шықәсазы, Рио имҩаԥган акарнавал. Раԥхьа ари акарнавал аҿы самбо икәашаӡомызт… Иудыруама уара – Самбо закәу?
Самбо – ари кәашароуп, акарнавал сабмо – аҿы зегьы еицыкәашоит.
Рио акарнавал аҿы самбо акәашара иалагеит маҷк ихьшәаны 1917 (зқьи жәшәи жәибжь шықәсазы)…
Самбо шьақәгылоуп, еиуеиԥшым акәашаратә стильқәа реилазаашьала: уи иалоуп англотцәа рсемба, европаа рполька, африкаа рбатуки, кубатәи хабанереи релементқәа. Самбо акәашара ҿиеит, иахганы иҟаз ауаа аҩныҟа рыхынҳәра иасимволны.
Ахгаратә ихынҳәыз ауаа, ари акәашарала ирԥылон, дара рыхьӡалагьы икәашон.
Иахьа, Рио акарнавал мҩаԥнагоит самбо Ашкол. Рио акарнавал мчыбжьык имҩаԥысуеит. Акарнавал амҩаԥгара амшқәа раан иусуратә мышқәаӡам ҳәа рыларҳәоит.
Акарнавал иамоуп ахатәы ӡбаҩцәа. Акарнавал аӡбаҩцәа иалырхәуеит иреиӷьу акәашацәа ргәыԥ, дагьалырхуеит самбо акраал (анцәахәы). Ақалақь ахада акраал ианаишьоит ақалақь ацыԥха.
Акарнавал акраал ԥшьымыш ақалақь еиҳабыс дҟалоит, убри аамҭазы, иара ақалақь азакәан адкылареи, мап ацәкреи рзин имоуп.
Христос истатуиа иблахкыгарҭоу аҭыԥ хадақәа ируакуп. Христос истатуиа Рио аԥшаҳәаҿы ақәыргылара аидеиа цәырҵит, Бразилиа Ахьыԥшымра ашәышықәсхыҵра аныҳәа азгәаҭараан. Бразилиа Ахьыԥшымра ашәышықәсхыҵра азгәаҭан, зқьи жәшәи ҩажәиҩба шықәса азы.
Астатуиа аԥиҵеит аскульптор Ектор да Силва Коста. Уи идеиас иман, ақалақь зегьы астатуиа анапы акәнаршо аҟаҵара.
Астатуиа Париж иҟаҵан, Рио иаартын ноиабр 12, зқьи жәшәи ҩажәи жәеиза шықәсазы Конковадо ашьхараҿы. Астатуиа ҩажәи жәаҩа метра инаӡоит, апедестал аура быжьметрак ыҟоуп, ахы акапан ҩажәи жәохә тонна, инапқәа роура ҩажәи хԥа метра иҟоуп. Христос истатуиа, аиашазы, угәаҿы иаанхо иссиру ԥҵамҭоуп. Ари атуристцәа бзиа ирбо аҭыԥқәа ируакуп.
Рио иааз асас хымԥада ари аҭыԥ даҭаауеит.
Уара ашьапылампыл бзиа иубозар, иҟалап иуаҳахьазар Маракана аӡбахә.
Маракана астадион адунеиаҿ еицырдыруа аҭыԥқәа ируакуп.
Маракана астадионгьы Рио ауп иахьыҟоу. Аамҭақәак рзы, ари астадион ҩышәнызықьҩык, 200 000 ҩык ахәаԥшцәа акәан. Ари ахаԥхьаӡара рекордтәуп.
Маракана астадион дыргылеит зқьи жәшәи ҩынҩажәижәаба шықәсазы. Ари астадионаҿы, уи ашықәсан адунеизегьтәи ачемпионат афинал мҩаԥган.
Еизгоу Бразилиа еизгоу Уругваи иацыхәмаруан. Афиналтә матч иуль жәаф, зқьи жәшәи ҩынҩажәижәаба шықәсазы имҩаԥысит. Астадионаҿы шәи ханеижәи жәиԥшьҩуаак ыҟан.
Раԥхьатәи ампыл амба иҭаиршәит бразилиа еиуаз. Ахәаԥшцәа гәырӷьаны убас иҳәҳәон, астадион еилабгарц акагьы агымхаӡеит. Бразилиаа ргәы рнархьзаргьы, уругваиаа ҩ-мпылк ҭадыршәит, Маракана дууӡагьы ааҭынчхеит…
Ари зегь реиҳа итрагедиаз хҭысын бразилиатәи ашьапылампыл асраҿы.
Адунеи иачемпионхеит Уругваи, Маракана астадион ҿыц, уи ашықәсазы Бразилиаа азы иманшәаламхаӡеит.
Иагьа ус акәзаргьы, Маракана бразилиаа рзы иҷыдоу ҭыԥхеит. Маракана азы ашьапылампыл асра анцәахәы Пеле иҩуан: «Ароуп, сара Аргентинаа рымба ампыл раԥхьаӡа иахьҭасыршәыз, ароуп сара азықьтәи ампыл амба иахьҭасыршәызгьы. Ари астадионаҿ ирацәаҩуп ихәмархьо ашьапылампыл асыҩцәа. Араҟа зынӡа даҽа гәалаҟазаароуп, даҽа мчык ыҟоуп.
Маракана астадионаҿ ампыласра аматчқәа рымацара ракәӡам имҩаԥырго. Ари астадионаҿы ирацәан имҩаԥыргоз еицырдыруа аҟазара аусзуцәа рконцертқәа: Френк Синатра, Роллинг Стоунз, Мадонна убас аӡәырҩы Маракана астадион ԥшӡаҿы ашәа рҳәон.
Иҟалап интересс иуоузар, избан ари астадион Маракана захьӡхаз. Официалла астадион иахьӡ ахуп Марио Филио. Марио Филио еицырдыруа аспорттә журналистын.
Маракана ахьӡ аиуит, рацәак идуум аӡиас ахьӡ азы, уи астадион ааигәа ииасуеит. Уи ааигәара ишьҭаз араионгьы Маракана ахьӡхеит.
Уажәы Маракана Астадионаҿы аиҭашьақә-ыргыларақәа цоит. Астадион аспорттә хҭыс дуӡӡа иаздырхиоит. Ари астадионаҿы ҩнызқьи жәаха шықәсазы, Аконфедерациа Акубок мҩаԥгахоит, ҩнызқьи жәиԥшь шықәса азы, ашьапылампыл асразы Адунеи ачемпион. Ҩнызқьи жәаф шықәсазы аԥхынтәи Олимпиатәи ахәмаррақәа. Арҭ аицлабрақәа зегьы, ҿыц еиҭашьақәыргыло Маракана астадионаҿы имҩаԥгахоит.
Иуаҳахьоума уара, Мрагылара аҳҭнықалақь аӡбахә? Уара уиашоуп, сара сазҵаауеит Иапониа аҳҭнықалақь – Токио…
Зегь раԥхьаӡа, иугәалашәозар акәхап, Токио иадҳәало адгьылҵысрақәеи ацунами рыӡбахә. Уара уиашоуп, ари ақалақь аҿы ласы-ласс адгьылҵысрақәеи ацунами ҟалалоит.
Аха, егьа ус иҟазаргьы, Токио адунеиаҿы ауааԥсыра рацәаны иахьеиланхо қалақь дуӡӡоуп. Токио иалаԥшырц есышықәса ауаа рацәаны иаҭаауеит, аимператор ихан, ахан ҳаракӡақәа, ижәытәӡатәиу амузеиқәа, ауахәамақәа, Гинза араион, Адиснеиленд – арҭ Токио аҭыԥ ԥшӡақәа иреиуоуп. Убри аҟынтә, ауаа зегьы излауала, ари ақалақь азы ирацәаны еилыркаарц рҭахуп…
Шәааи, ҳаргьы аамҭа мгакәа, аныҟәарақәа Токиаҟа ҳалагап, иагьеилаҳкаап, Мрагылара аҳҭнықалақьаз иҿыцу рацәаны.
Токио шьҭоуп Иапониатәи адгьылбжьахақәа Конто акаршәра дуӡӡаҿы. Уи зқьи аашәи ханеижәижәба шықәсазы Амра Ахьгыло Атәыла иаҳҭнықалақьхеит. Усҟан ауп, Токио иара ахатәыхьӡ аноуз, уи мрагыла аҳҭнықалақь аанагоит, уи аԥхьа ари ақалақь Иеддо ахьӡын, егьырҭ иапониатәи ақалақьқәа излареиԥшымыз акагьы ыҟаӡамызт. Ари аԥсыӡкырҭа иаҭыԥ хадан.
Токио ианыԥшуеит ажәытәи аҿатәи реилысра. Араҟа иҟоуп ҳаамҭа иақәшәо аргыларақәеи аҩнқәеи, урҭ рааигәа игылоуп ижәытәӡатәиқәоу ауахәамақәа.
Токио ҳаамҭа иақәшәо амодеи атехникеи ирҭыԥ хадоуп. Убри аамҭазы, Токио еиқәханы иҟоуп ажәытә Иеддо атрадициақәеи, уи аԥсыӡкратә культуреи.
Иудыруама уара, Токио ҩажәихԥа административтә хәҭақәа шеиднакыло?
Иудыруама уара, Токио ҩажәихԥа административтә хәҭақәа шамоу, адунеиаҿы зегь реиҳа идуу қалақьны ишыҟоу.
Иудыруазма уара, Токио амҩа хәыҷқәа рыдагьы, уи ауаҩ дызқәнымхо адгьылбжьахақәа шамоу? Урҭ адгьылбжьахақәа Токио инаркны, шәи ԥшьынеижәажәаба километра инаӡоит.
Иуаҳахьазар ҟалап, Токио абанкқәа рацәаны ишыҟоу? Иуаҳахьоума уара, Токио, Лондони, Ниу-Иорки инарыдкылан, абанк дуӡӡақәа ишырхадоу?
Иуаҳахьоума уара, Токио зегь иреиӷьу аихамҩатә еимадара шыҟоу? Иудыруазма уара, ҩнызқьи фба шықәсанӡа, Токио адунеиаҿ зыхә ҳаракыу ақалақьқәа ишреиуаз? Иудыруазма уара, Токио Азиа зегьы раасҭа ииаҵәоу ақалақьқәа ишреиуоу? Иуаҳахьазар ҟалап Токио атрагедиақәа ртәы: Токио лассы-ласс атрагедиақәа ҟалоит, адгьылҵысрақәа, цунами, аекологиатә катастрофақәеи…
Иуаҳахьоума, Токиатәи аԥсыӡтә џьармыкьа аӡбахә?
Токио зегьы еицырдыруеит аԥсыӡтә џьармыкьақәа рыла.
Токиатәи аԥсыӡтә џьармыкьа (), адунеиаҿ еиуеиԥшым аԥсыӡ хкырацәарала зегьы иреиҳауп.
Токио ажәҩан ҵзыԥссо аҩнқәа ирықалақьуп, егьырҭ ақалақь дуқәа рыҩны дуӡӡақәа раасҭа, араатә аҩндуқәа еиҳа еиҵоуп (илаҟәуп). Уи адагьы, Токио ҩеижәижәеиза метра еиҳау аргыларақәа рзин ыҟаӡамызт.
Хымԥада, уи ус иҟан избанзар, ара лассы-ласс адгьылҵысрақәа ҟалоит. Зегь акоуп, Токио аҵыхәтәантәи ҩынҩажәижәаба шықәса раахыс, идыргылеит ахан дуӡӡақәа. Урҭ инарылукаартә иҟоуп, ҩнызқьи быжьба шықәсазы идыргылаз «Мидтаун Мауер».
Ари ахан дуӡӡа ахьӡ аагоуп Ниу-Иорктәи араионқәа руак, Мидтаун аҟынтә – абас ахьӡын Ниу-Иорктәи анхарҭаҭыԥ.
Мидтаун Мауер Токио зегьы иреиҳаӡоу ргылароуп.
Токио аҭыԥ хадақәа иреиуоуп Аимператортә хан. Аимператортә хан азежәтәи ашәышықәсазы идыргылеит. Аимператортә хан ахь атәылауаа есымша анеира азин рымаӡам. Уи иаҭаауа рзы иаартуп, шықәсыкахь ҩынтә – аимператор имшиираз декабр ҩажәихԥеи, Ашықәс Ҿыцаз ианар ҩбеи рзи.
Аимператор имшиира, Иапониа, зқьи аашәи ханеижәи жәаха шықәса раахыс, милаҭтә ныҳәан иазгәарҭоит.
Иахьатәи, аимператортә хан аҭыԥан ауахәама Иеддо ыҟан. Иеддо, шәара ишәгәалашәоит ари Токио ажәытә хьӡуп. Иеддо ауахәама, адунеи аҿы зегьы иреиҳаз уахәаман иԥхьаӡан.
Уи дыргылеит жәибжьтәи ашәышықәсазы. Иеддо ауахәама зқьи фышәи ҩынҩажәи жәибжь шықәсазы иблит.
Зқьи аашәи ханеижәижәба шықәсазы Токио, Иапониа иаҳҭнықалақьхеит, ари аҭыԥ аимператор иханны иҟалеит.
Иара ахан, зқьи жәшәи ҩажәихԥа шықәсазы адгьылҵысраани, Аҩбатәи адунеизегьтәи еибашьраан абомбақәа ахьаахази, акырӡа аԥхасҭа аиуит. Уи ҿыцны еиҭааргылара ақәшәеит.
Аимператортә ханаҿы инхоит аимператор иҭаацәеи иареи. Ахан аусурҭатә ҭыԥқәеи анхарҭатә ҭыԥқәа шамоу еиԥш, асасааирҭақәеи, административтә ҭыԥқәагьы амоуп.
Аимператортә хан зегьы еицырдыруеит, иара иаҵанакуа абаҳчарақәеи абнақәеи рыла. Аимператортә хан, ари зегь раҵкьыс зыхә ҳараку ҭыԥуп. Ахан иаҵанакуа адгьылҭыԥ, Калифорниа аштати ЕАА аштати аҵкьыс ахә еиҳауп. Абнарақәеи абаҳчарақәеи аханаҿы зегьы ирхадоу ҭыԥуп. Ахан еихшоуп ԥшь-баҳчакны.
Акоммерциа аганахь ала Гинза амҩаду, ақалақь аҭыԥ ԥшӡарақәа ирхадоуп. Ари, акы еиԥшым амҩаду, Токио аҭыԥҷыдақәа ирхыԥхьаӡалоуп. Гинза, ари, ахәаахәҭырҭақәа, аресторанқәа, абанкқәа рацәаны измоу, Токио иҟоу аҭыԥ хадақәа иреиуоуп. Ари араионаҿ иҟоуп иара убас, амузеиқәа, ауахәамақәа. Ари амҩаду, захьынџьара алашара анаркыу ссиршәа иԥшӡоуп уахынла.
Гинза зқьи фышәи жәаҩа шықәсазы афинанстә центрқәа ирхадахеит. Зқьи фышәи жәаҩа шықәсазы, ара идыргылеит Аԥара ашҭа.
Уара иудыруеит Аԥара ашҭа закәу, ари аԥара ахьыҟарҵо аҭыԥ ауп. Интересуп, избан ари амҩаду Гинза захьӡу.
Гинза – «Гин» иапон бызшәала иаанагоит араӡны, «а» гиндзиа иаанагоит, араӡны хани ахәаахәҭратә ҭыԥ хадеи. Гинза, аханатә афинанстә хәаахәҭырҭатә ҭыԥ хада анакәха, уи иашьашәалаз ахьӡгьы арҭеит.
Гинза, Иапониа даараӡа ирацәаны иуԥылоит. Араҟа фышә ҭыԥ инарзынаԥшуа убас рыхьӡуп. Аамҭақәак рнаҩыс, арҭ аҭыԥқәа плаза ҳәа ахьӡ рырҭеит, Токио араион мацара ауп Гинза ҳәа зыхьӡ рҳәо.
Гинза араион аҿы, фхәахәҭырҭатә ҭыԥ дуқәеи, адунеиаҿ еицырдыруа амаҭәақәа рдизаинерцәа, ҩажәижәаба рбутики ыҟоуп. Араҟа, шәара иаашәхәарц шәылшоит, иҿыцӡоу атехникеиԥш, еицырдыруа адизаинерцәа рмода маҭәақәеи.
Еицырдыруа адәқьанқәа рыгәҭа, Гинза шәара ижәбар шәылшоит, Кристина Диор, Тиффани, Гуччи, Гермес уҳәа адәқьанқәа. Гинза атуристцәа рзы зегь раҵкьыс уздызыԥхьало аҭыԥқәа ируакуп.
Иуаҳахьазар ҟалап, Токиатәи Адиснеиленд аӡбахә. Ари зегь раасҭа Токио еицырдыруа ҭыԥуп. Токиатәи Адиснеиленд адунеиаҿы аабатәи аҭыԥ ааннакылоит, атуристцәа зҭаауа, мамзаргьы иааҭаарц зҭахыу рыла. Токиатәи Адиснеиленд, ахәыҷқәа ирхамышҭуа гәалашәаран иаанхоит.
Токиатәи Адиснеиленд аҿы иҟоуп атракционқәа рацәаны, атеатртә қәыргыларақәа ахьымҩаԥырго, иара убас аконцерттә ҭыԥқәа аамҭа лахҿыхны ахгаразы. Токиатәи Адиснеиленд, ари ахәыҷқәеи адуцәеи рзы иреиӷьӡоу ҭыԥуп.
Чичен Ица ажәытәӡатәи ақалақь ахьӡ ауп. Иахьа ҳа ҳҟынӡа иааӡеит иара ахыжәжәарақәа. Ианраамҭаз урҭ ҷыдала иԥшӡаз архитектуратә хыбрақәан, убри аҟынтә 2007 шықәсазы адунеи аџьашьахә ҿыцқәа рсиа иалашәеит. Чичен Ица Мексика, адгьылбжьахабжа Иукатан аҟноуп иахьыҟоу, изыргылазгьы маиа жәлар рхылҵшьҭрақәа роуп. Маиаа даара иҟәышыз, ахдырра ҳарак змаз, ижәытәӡатәиз жәларын. Урҭ иаԥырҵеит амзар, ажәҩани аеҵәақәеи ҭырҵаауан, идыргылон аԥшӡара иакны иагоз ақалақьқәа. Убарҭ иреиуоуп Чичен Ица захьӡыз ақалақьгьы. Маиа жәлар рзы ари ақалақь акрызҵазкуа культуратә центрын, избанзар анхарҭатә ҩынқәа рымацара ракәмызт ара игылаз, ара иҟан аныхабаақәа, арлахҿыхырҭа аҭыԥқәа, ахәмарырҭақәа, агәашьа ԥшӡақәа, ахыргьагьақәа. Ақалақь зегь хаҳәла ичаԥан. Уи аҟаҵаразы иаҭахын агәаҳәареи аџьабаа дуӡӡеи. Маиаа рхылҵшьҭрақәа ҟазара ҳаракыла, гәцаракрала хаҳәцыԥхьаӡа аус адырулон. Чичен Ица еиԥш иҟоу ақалақь аԥызҵаз, ирылшеит шәышықәсала ауаа зыршанхоз, еиуеиԥшым абиԥарақәа ԥшӡарала рыбла хызкуаз ақалақь аҟаҵара.
Чичен Ица аргылара иалагеит абыжьбатәи ашәышықәсазы. Уи иаразнак иргыламызт. Аҵарауаа ишырыԥхьаӡо ала, ақалақь еизҳаит, иҿиеит абжьбатәи–ажәабатәи ашәышықәсақәа ианрыҵанакуаз аамҭазы.
Маиаа рхылҵшьҭрақәа рыԥсҭазаара ус иҭынчны имҩасуамызт. Лассы-лассы аӷацәа рықәлон, даргьы ахыхьчаразы еибашьлар акәын. Аӷацәа имҩаԥыргоз ақәыларақәа ажәлар еснагь ршьара иқәызҟьоз акакәын. Аха иҟоуп убас еиԥш ампыҵахалаҩцәа, ақалақьқәа рацәак ихызмырбгало, иԥхасҭазымтәуа, ауаагьы уи аҟара цәгьара рзаазымго.
Урҭ еиҳарак рымчи, рыӷәӷәареи, рнырреи роуп иаадырԥшырц ирҭаху. А-10-тәи ашәышықәсазы убас иҟаз аӷа дрықәлеит маиаа. Урҭ атолтекцәа ҳәа изышьҭаз ракәын. Атолтекцәа Чичен Ица арбгара акәым, маиаа ркультуреи дара ркультуреи еиларҵарц, ақалақьгьы иацҵаны еицдыргыларц рыӡбеит. Атолтекцәа уи рылшеит. А-10-тәи ашәышықәсаз атолтекцәа ркультура Чичен Ица анырра ӷәӷәа азнауит. Адунеи аҿы зегьы еицырдыруеит Чичен Ица иҟоу апирамида Ель Кастилио. Уи маиааи атолтекцәеи еицдыргылаз акоуп. Иахьа уи еиԥш аԥшӡареи, адуреи, аҟазара ҳараки зныԥшуа, адунеи зегь зыршанхо даҽа ргыларак ыҟамзар ҟалап.
Аҵарауаа ргәаанагарала, Чичен Ица адуреи амчи ацәыӡуа иалагеит ажәахатәи ашәышықәсазы. Аӡәгьы издыруам уи аилабгара зыхҟьаз. Аибашьрақәа ракәхап ақалақь ду ықәызгаз. Ақалақь ахыжәжәарақәа Мексика аҳәынҭқарра иатәуп, Иунеско урҭ адунеитә культуратә ҭынханы иаԥхьаӡеит.
Чичен Ица архитектуратә баҟақәа
Чичен Ица иаҵанакуа архитектуратә баҟақәак рбгаӡамкәа иахьагьы иаанханы иҟоуп. Зегь иреиҳау хыброуп Аибашьцәа рныхабаа захьӡу аргылара. Уи иамоуп 1000 шьаҟа зҿаԥхьа игылоу азал ду. Урҭ ашьаҟақәа иҭахаз аибашьцәа рахьӡалоуп ишыргылоу. Аҵарауаа изларыԥхьаӡо ала, Аибашьцәа рныхабаа маиааи атолтекцәеи еицдыргылаз акоуп.
Маиаа рхылҵышьҭрақәа, ишдыру еиԥш, астрономиа рнапы алакын. Аеҵәақәа рыхәаԥшреи рыҭҵаареи рзы идыргылеит аобсерваториа. Уи Чичен Ица ақалақь амрагыларахь алоуп иахьыҟоу, мексикаа Каракол ҳәоуп ишашьҭоу.
Астрономиа адагьы маиаа ампыл асраҿы ирыцназго уаҩ дыҟамызт. Ампыл асра даара ирылаҵәан иҟан.
Чичен Ица ақалақь аҟны иԥшаауп ампыл асразы астадион. Чичен Ица аҟны мацара акәымкәа, адгьылбжьахабжа Иукатан ахьынӡа-наӡааӡоз ирацәоуп абас еиԥш иҟоу астадионқәа. Археологцәа ирыԥшааит 500 рҟынӡа ампыласырҭақәа. Урҭ роурақәа 168 метра инаӡоит, рыҭбаара – 38 метра. Ҳаамҭазтәи ампыласырҭа дуқәа акырӡа иреиҳауп. Астадион иаакәыршаны иҟоу аҭӡамц аҩаӡара 8 метрак инаӡо ишьҭыхуп. Иара убасгьы Чичен Ица иԥшаауп ҩ-ҵеџь дуӡӡак. Руак аҵак ҷыда амоуп, иԥшьоу аҵеџь ҳәа иашьҭоуп.
Маиа жәлар араҟа анцәақәа рыхьӡала аԥсаҭатә ҟарҵон, убри ауп аҵеџьгьы иԥшьоу ҳәа хьӡыс изарҭаз.
Чичен Ица иҟоу иарбан ргыларазаалакгьы ахатә ҭоурых амоуп. Аха зегь реиҳа аҵакы змоу ҳәа иԥхьаӡоу, Чичен Ица агәҭа игылоу, ақалақьгьы хаҿрас иамоу апирамида Ель Кастилио ауп.
Ель Кастилио – ари апирамида ахьыҟоу Чичен-Ица ауп. Уи Кукулкан ҳәагьы иашьҭоуп. Кукулкан – жәытәӡатәи символуп, Алада Америкатәи ақәа анцәахәы иоуп. Кукулкан – амҵәыжәҩа змоу (иԥыруа) маҭуп. Ажәытәан Алада Америкатәи ахылҵышьҭрақәа даара пату ақәырҵон иагьацәшәон ари амаҭ. Чичен Ица игылоу апирамида уи анцәахәы ихьӡалоуп издыргылаз. Апирамида ашьапаҿы иануп амҵәыжәҩа змоу амаҭқәа рсахьақәа. Маиааи толтекааи рхылҵышьҭрақәа ақәа анцәахәы Кукулкан зыԥсы ҭоу ауаа рыгәқәа ҭыхны ԥсаҭатәыс изнаргон, уи игәы иахәо ҟарҵарц, ддыргәыбзыӷырц азы.
Изырҭаххарыз Маиааи атолтекцәеи ақәа анцәахәы имҵаныҳәара? Аҭоурыхтә хыҵхырҭақәа ишаҳдырбо ала, урҭ адгьылқәаарыхра рнапы алакын: ицәаӷәон, илаҵон, аҽаҩра ҭаргалон. Аҽаҩра бзиа аиуразы, ишдыру еиԥш, иаҭахуп ианаамҭоу ақәеи амра ашәахәақәеи.
Маиеи атолтекцәеи ақәа анцәахәы иҳәон ақәа аирурц азы, аԥсаҭатәгьы изааргон.
Ель Кастилио маиаа идыргылаз апирамидақәа зегьы иреиҳауп, зегь реиҳа еицырдыруа иҟоуп. Апирамида ашьапы инаркны ахыцәқәа аҟынӡа 365 шьапықәыргыларҭа змоу ахаҳәтә мардуан аҿаԥсаны иҟаҵоуп. Маиаа иаԥырҵаз амзар инақәыршәаны, ашықәс азы заҟа мшы ыҟоу аҟара иҟоуп ахаҳәтә мардуан ашьапықәыргыларҭақәа рхыԥхьаӡарагьы.
Ирҳәоит, марти сентиабри амзақәа раан, амра анҭашәо аамҭазы иџьашьахәу акы убарҭоуп ҳәа апирамидаҿы. Уи – апирамида аҩадахьтәи аганала иамоу амардуан иаҿалан инеиуа агагоуп. Ирҳәоит амардуан иаҿаҳәазаны ихало амаҭ ду асахьа амоушәа уи агага.
Ишаҳбо ала, Чичен Ица даара аинтерес зҵоу, иԥшӡоу қалақьуп. Иахьа уи иаднаԥхьалоит хыԥхьаӡара рацәала атуристцәеи археологцәеи. Имаҷым ахыбрақәа араҟа макьана иҭҵаам, археологцәа аус здырымулац. Атуристцәа ирбарц рҭахуп арҭ аԥшӡарақәа зегьы. Ишыҟазаалакгьы, Чичен Ица иаҵанакуа аргыларақәа зегь иамыргәырӷьац, иамыршанхац уаҩ дыҟам.
Еицырдыруа асахьаҭыхыҩцәа рсахьақәа зыхә ҳаракыу акоуп. Урҭ еиҳарак амузеиқәа рҿы иҵәахуп. Араҟа зегьы ирылшоит урҭ рыхәаԥшра. Иҟоуп ауаа урҭ зыхә ҳаракыу асахьақәа еизызгоу. Урҭ иаархәоит иара убас, зыхә дуу, еицырдыруа асахьақәа. Урҭ аколлекционерцәа ҳәа ирышьҭоуп. Иҟоуп урҭ зыхә дуу асахьақәа амузеиқәа рҿы изӷьычуа. Нас, аколлекционерцәа ираазырхәо. Иҟоуп адунеиаҿы еицырдыруа асахьақәа иахьазы иӡны иҟоу. Урҭ интересу аҭоурых рымоуп.
Изабелла Гарднер лмузеи Америка иҟоуп, ақалақь Бостон аҟны. Уаҟа иҵәахуп еицырдыруа асахьақәа рацәаны. Амузеи еиҿылкааит америкатәи аколлекционер Изабелла Гарднер. Раԥхьа уи амузеи аҿы ицәыргақәҵан Изабелла Гарднер еизылгаз асахьақәеи, иара убас, антиквартә маҭәарқәеи. Амузеиаҿы иҟоуп еицырдыруа асахьаҭыхыҩцәа Вермеер, Боттичелли, Тициан, Пьеро делла Франческа уҳәа егьырҭгьы рсахьақәа.
1880 (зқьи жәшәи ԥшьынҩажәижәаба) шықәса азы Гарднер амузеи дырҳәит. Уи аҽны ақалақь аҿы аныҳәа мҩаԥыргон. Ауаа рацәан зыхьынџьара, рыбжьы цәгьан. Аполицаицәа амҩақәа рҿы иныҟәон. Гарднер амузеи, ҩыџьа аполициатә маҭәа зшәыз надгылеит.
Амузеи ахьчаҩцәа ргәы иаанагеит урҭ полицаицәоуп ҳәа. Урҭ ргәы рҭынчны амузеи иҩнарҵеит. Амузеи ианыҩнала урҭ ахьчаҩцәа абџьар рымыхны, дара шырҳәцәаз нарыларҳәеит. Урҭ адҵа ҟарҵеит, амузеи ахьчацәа рабџьар шьҭарҵарц, анаҩс, урҭ ирҳәынҷеит ахьчаҩцәа. Уи аҽны арҳәцәа 13 (жәаха) сахьа амузеи идәылыргеит. Урҭ ирылан еицырдыруа асахьақәа «Аконцерт» Вермеер, «Аобелиск змоу аландшафт» Флинк исахьеи, «Галилеитәи амшынаҿ ацәқәырԥеисра» Рембрандт исахьа.
Вермеер «Аконцерт» аԥиҵеит 1665 шықәса азы. (зықьи фышәи ханеижәи хәба шықәса азы). Асахьаҿы иаарԥшуп хҩык амузыкантцәа. Аҳәса апианино аҿы ихәмаруеит. Рааигәа дтәоуп ахаҵа. Асахьаҿы дарбоуп даҽа ԥҳәыскгьы, апианино ааигәара игылан ашәа зҳәо. Ари асахьа 1990 (зқьи жәшәи ԥшьынҩежәижәаба) шықәса анаҩс аӡәгьы имбаӡац. Уи иахьыҟоу аҭыԥ иахьагьы аӡәгьы издырӡом.
Даттәи асахьаҭыхыҩ Говерт Флинк исахьа «Аландшафт аобелиск змоу» Вермеер исахьа анырӡоз иацырӡеит. Ари асахьа ҩыџьа авторцәа амоуп.
Уи Говерт Флинки, Рембрандти рыхьӡ арҭоит. Рембрандт Флинк димаҳәын, иԥҳа лхаҵа иакәын. Флинк иԥсҭазаара даналҵ (даныԥсы) ашьҭахь, ирацәаны инхеит дызлымгацыз асахьақәа. Иҟоуп агәаанагара Рембрандт урҭ хиркәшеитҳәа, асахьа «Аландшафт аобелиск змоу», Флинк дызлагаз, аха изынамыгӡаз Рембрандт ихиркәшеит ҳәа.
Иара убас амузеи аҟынтә ирӡеит Рембрандт исахьа.
«Галилеитәи амшын ацәқәырԥеисра». Асахьаҿы иаарԥшуп еилашуа амшыни, ашхәа иақәтәоу ауааи. Ари асахьа абиблиатә ҵакы амоуп. Уаҟа иаарԥшуп амшын ихылаз Иисус иҵаҩцәеи иареи.
Ари асахьа заҵәык аҿоуп Рембрандт амшын асахьа ахьҭихыз.
Жәаха сахьа ирӡаз, акагьы рзымԥшааит. Урҭ иааизакны рыхә ишьақәнаргылоит хышә миллион доллар.
Винсент Ван Гог еицырдыруа Голландиатәи сахьаҭыхҩуп. Уи исахьақәа зегьы ирылукаауеит урҭ ршәыга лашақәа рыла.
«Абларкқәа» – Винсент Ван Гог исахьақәа рахьтә зегь раҵкыс иԥшӡоу иреиуоуп. Асахьаҿы иаарԥшуп аваза иҭагыло аҩежьи, аҟаԥшьи абларкыгақәа. Асахьа хәышә миллион доллар иаԥсоуп. Асахьа Каир Моххамед Халил имузеиаҿы иҟан. Уи аныӡ, Мысра аиҳабыра аԥшааразы аусеилкаара иалагеит. Урҭ агәра ргон, уи лассы ирыԥшаауеит ҳәа. Мышқәак рнаҩс, аполициа иааныркылеит агәрамгара рызцәырызгоз аиталианцәа, аха асахьа рзымԥшааӡеит. Уи асахьа 1977 (зқьы жәшәи ханҩежәи жәибжь) шықәса азы ирӡеит амузеи аҟынтә. Иара рыԥшааит Кувеит жәашықәса рышьҭахь, иагьаздырхынҳәит Кувеиттәи амузеи. Ван Гог исахьа «Абларкқәа» ахьыҟоу еилкааӡам.
Ван Гог лассы-ласс Шевенинген иԥсы ишьон. Ҽнак, амольберт абаҳчахь идәылигеит. Аҩнынтәи амшын асахьа ссир ааԥшит. Амш бааԥсхеит, аԥша асит, амшын аҽарцәгьеит. Ацәқәырԥқәа аӷбақәа дырҵысуан. Ус аԥша ааилагьежьын, амольберт ианыз аш аԥслымӡ аҿанаԥсеит. Асахьа хнаҩеит. Аԥслымӡ аҟынтә рыцқьашьа амоуӡеит. Ван Гог зегь акоуп асахьа ҭихын, хьӡысгьы иаиҭеит «Шевенинген – амшын асахьа». Аԥслымӡ ашьҭақәа, асахьа анба ашьҭахьгьы иаанхеит. Ари асахьа 2002 (ҩнызқьи ҩба) шықәсанӡа Амстердам Ван Гог имузеи аҿы иҵәахын. Декабр 7 (бжьба) 2002 (ҩнызқьи ҩба) шықәсазы асахьа амузеи аҟынтә ирӡеит. Уи ашьҭамҭагьы рзымԥшааӡац иахьанӡагьы.
Уи аҽныҵәҟьа амузеи аҿы ирӡеит Ван Гог исахьақәа даҽакгьы. «Ньиуенен ауаа ареформаттә уахәама аанрыжьуеит» Ари асахьа Ван Гог иан лзы ҳәа иҭихит.
Раԥхьаӡа уи асахьаҿы иҭыхын ауахәама асахьа, аандакәырша, зыбӷьы каԥсаз аҵлақәеи. Иан, даара илгәаԥхеит асахьа. Шықәсқәак рнаҩсан, Ван Гог ҿыц уи асахьа дазыхынҳәит. Аҵлақәа ирыциҵеит ҭагалантәи ашәҭ ҩежьқәа. Асахьа еиҳагьы иԥшӡахеит. Ауахәама ашҭаҿы, ауаа рсахьа ҭихит. Асахьа даналга ахьӡ аиҭеит «Ньиуенен ауаа ареформаттә уахәама аанрыжьуеит». Ари асахьа макьана ирымԥшааӡац. Уи хышә миллион доллар иаԥсоуп.
Асахьаҿы иаарԥшуп Франциа араионқәа руак. Уи иахьӡуп Овер Сиур Ваз. Асахьа Англиа иҵәахын, Оксфорд амузеиаҿ. Асахьа Поль Сезанн инапы аҵаҩӡамызт. Сезанн игәаанагарала уи аҵыхәтәанӡа инагӡоуп ҳәа иԥхьаӡаӡомызт.
Уи асахьа ҩежәи жәеиза 31 декабр 1999 (зқьи жәшәи ԥшьынҩажәи зежә) шықәсазы ирӡеит, аҩежәиактәи ашәышықәса ааира сааҭқәак шагыз. Асахьа аныӡыз, ақалақь аҿы афеиерверкқәа ирылагеит. Ҩымш асахьа шыӡыз рызгәамҭаӡеит.
«Овер Сиур Ваз асахьа» Поль Сезанн иусумҭа хә-миллионк доллар иаԥсоуп. Уи иахьагьы ирымԥшааӡац.
Ари асахьа 65 (ханҩежәи хәба) миллион доллар иаԥсоуп. Уи рӡеит 2003 ҩнызқьи хԥа шықәса азы Шотландиа. «Мадонна лӡыгамацәаз» Леонардо да Винчи исахьа Друмларинг абааҿы иҵәахын. Арҳәцәа асахьа ҩныргеит ԥықәсларада. Урҭ атуристцәа ргәыԥ ирыцыҩналеит. Урҭ ргәы иҭаз рыҵрымдыраарц, аҩналараз ахә шәаны гәцаракрыла агид иажәабжьқәа ирзыӡырҩуан. Аҵыхәтәан, агид урҭ «Мадонна лахь» ауада ҩнаигалеит дара ихы иасын, асахьа аакныхны адәахьы ирзыԥшыз амашьына рыҽнҭарыԥсеит.
Каир – Мысра (Египет) аҳҭнықалақь ауп. Уи Африка ақалақь дуқәа ируакуп. Ауааԥсыра рхыԥхьаӡарала ажәафтәи аҭыԥ ааннакылоит. Каир аофициалтә хьӡы  ауп.  ажәа еиҭаугозар «Аиааирагаҩ», «Атриумфатор» ауп иаанаго. Ҭоурыхла уи ахьӡ еиҭагахоит «Аӷацәа зыршәо» ҳәа. Уи ахьынтәааго ақалақь иамоу атитул аҟынтә ауп. Ари аҩыза атитул ахҵоуп Каир иамаз амчра ду иабзоураны, избанзар Каир зымпыҵазхаларц иаҿыз зегьы акгьы рылымшаӡакәа ихынҳәуан.
Каир ахьыҟоу аҭыԥ ихадароу, акрызҵазкуа аҭыԥқәа иреиуоуп. Уи Нил аӡиас ихықәгылоуп. Нил аӡиас Каир аизҳазыӷьараҿ иалшахьоу, наҟ-наҟгьы иалшаран иҟоу рацәоуп.
Каир – Мысратәи ацивилизациа ду ахыҵхырҭа. Каир азааигәара иҟоуп еицырдыруа Хеопс ипирамида. Уи ргылоуп 2 миллион цыра ахаҳәтә блокқәа рыла, аргыларагь ҩажәа шықәса иаҿын.
Каир злардыруа пирамидала мацара акәым. Араҟа иҟоуп ижәытәӡатәиу асинагога. Зегь реиҳа ихадароу, ара иҟоуп адунеи аҿы ауниверситетқәа зегьы иреиҳау Каиртәи ауниверситет Аль-Азари.
Каиртәи амилаҭтә музеи адунеи аҿы зегьы иреиҳау, ажәытәтәи аколлекциақәа рыла зегь реиҳа ибеиоу музеиуп.
Мысратәи антикатә музеи, иааркьаҿны иуҳәозар – Мсратәи амузеи – афараонцәа рхаантәи антикатә культура абаҟақәа адунеи аҿы зегьы иреиҳау аҵәахырҭа. Амузеи иамоу аҟазаратә аԥҵамҭақәеи абзазаратә маҭәарқәеи цәыргақәҵоуп 136.000 експонат.
Ари амузеи аԥҵан 1835 шықәсазы, Мысра аиҳабыра рықәҵарала, ажәытәтәи антикатә баҟақәеи археологиатә ԥшаамҭақәеи реиқәырхареи рыҵәахреи хықәкыс иҟаҵаны.
Амузеи аартын 1858 шықәсазы, афранцыз археолог Аугуст Мариетт еизигаз аколлекциала. 1880 шықәсазы уи аколлекциа Исмаил ԥашьа ихан аҟны ишьҭарҵеит. 1900 шықәса инаркны уи ииаргеит, Каир агәҭаны, Тахрир ашҭа ду аҿы игылаз, иахьагьы игылоу, анеоклассикатә стиль ала иҟаҵоу ахыбра ҿыц ахь.
Аколлекциа ихадароу ахәҭақәа иреиуаны иԥхьаӡоуп афараон Тутанхамон идамраҿы иԥшааз аекспонатқәа.
Амузеи иамоу аҳцәа рмумиақәа руадаҿы иҟоуп афараонцәа рхаантәи аҳцәа рмумиақәа 27. Мысра апрезидент Анвар Садат иҟаиҵаз адҵала 1981 шықәсазы ари ауада аркын. 1985 шықәсазы уи ауада ҿыцны иҟаҵаны еиҭаартын, амумиақәа реиҳарак аԥардақәа рҿаршәны иҵәахын.
Каиртәи абааш ргылан 1176-1183 шш. рзы асулҭан Саладин ибзоурала. Ирҳәоит абааш ахьыргылаз аҭыԥ аҿи, уи акәша-мыкәшеи аҳауа цқьа ыҟан ҳәа, убри ауп асулҭан Саладингьы абааш аргыларазы зыӡбахә ҳамоу аҭыԥгьы залихыз.
Алегенда ишаҳәо ала, Саладин ацәқәа шьны, рыхәдақәа Каир ақалақь иахьабалак икнаиҳаит, абааш ахьдыргылашаз аҭыԥгьы убрахь иналаҵаны. Акәац ҽыҭқәа ахьыкнаҳаз зехьынџьара ибааит, џьарак ада. Иахьымбааз, акәац шҿыцыз иахьынхаз аҭыԥ аҿы иргылахеит нас Каиртәи абаашгьы.
Каиртәи абаа аргылара аҭоурых адагьы, иҟоуп уи иадҳәалоу имаҷымкәа егьырҭ аҭоурыхқәагьы. Урҭ рахьтә акык-ҩбак уажә сара ишәзеиҭасҳәап:
Каиртәи абааш Мысра аиҳабыра резиденциас ирыман 1860 шықәса рҟынӡа. Убри нахыс Мысратәи аҳәынҭқарра аиҳабыра даҽа резиденциак ахь ииасит.
Абааш азааигәара иҟоуп х-џьаамак. Моххамед Аль-Насир иџьаама – заатәи амамлиукцәа рхаан аахыс игылоу; Сулеиман-пашьа иџьаама – а-16-тәи ашәышықәса иаҵанакуа, аҭырқәа стильла иҟаҵоу; ахԥатәи – 1828-1848 ш.ш. рзы иргылаз, Каиртәи абааш ақәцәаҿ иҟоу Моххамед Али иџьаама.
Каиртәи абааҿы иҟоуп аинтерес ду зҵоу аргыларақәеи аусбарҭақәа рхыбрақәеи. Иаҳҳәап, абаа иахәҭакны иҟоуп: Мысратәи Амилаҭтә арратә музеи, иара убасгьы Мысратәи аполициа амузеи.
Каиртәи абааш архитектура уникалтәуп, абжьарашәышықәсатәи аамҭа иаҵанакуа, адунеи аҿы еицырдыруа ахыбрақәа ируакуп. Уи архитектура аеииубидтәи, амамлиуктәи, аосмантәи астильқәа рыла еиҿкаауп.
Каир ақалақь аҿы зегь реиҳа ихадароу блахкыгарҭаны иԥхьаӡоуп апирамидақәа. Мысратәи апирамидақәа адунеи аџьашьахәқәа ҳәа изышьҭоу иреиуоуп.
Ари Мысраа ажәытәӡан иҟарҵаз идуӡӡоу хаҳәтә ргыларақәоуп. Арҭ аргыларақәа ҟаҵоуп амашьынақәеи атракторқәеи рхархәарада. Мысраа напыла еиҭаргон ахаҳә ԥҽыха дуӡӡақәа (аҳарыҟәақәа). Апирамидақәа дыргылон акыршықәса. Изыздыргылозгьы афараонцәа ракәын. Зегь реиҳа иҳараку апирамида Хеопс, мамзаргьы Хуфу ипирамида ауп. Уи дыргылеит Хуфу афараон идамра аҳасабала. Хеопс ипирамида х-уадак амоуп. Раԥхьа иандыргылаз (2550 ш. ҳера ҟалаанӡа) уи аура 147 метра иҟан. Аха иахьа, адгьыл аҿыӡәӡәаара иахҟьаны, 139 метроуп иахьынӡанаӡо.
Хеопс ипирамида иаҭаауеит ҵҩа змам атуристцәа. Шәаргьы ишәылшоит шәаҭааны ижәбарц. Апирамида уҩналар ҟалоит Ақәылаҩцәа ртуннель захьӡу аҩналарҭала.
Хеопс ипирамида адунеи аџьашьахәқәа бжьба ирхыԥхьаӡалоуп. Уи адагьы, Хеопс ипирамида аџьашьахәқәа быжьба рҟынтә иара раԥхьатәиуп, избанзар зегь реиҳа ижәытәтәиуп. Хеопс ипирамида адунеи аҿы абас еиԥш иҟоу аргыламҭақәа зегьы иреиҳауп.
Хеопс ипирамида ҟаҵоуп ҩ-миллионки хышә нызықь цыра ахаҳә дуқәа рыла. Хаҳәцыԥхьаӡа 5-6 тонна инаӡоит. Урҭ рахьтә иуԥылоит 20-30 тонна зкапануа ахаҳәқәагьы. Иҟоуп 70-тонна инаӡогьы.
Хеопс ипирамида ажәытәӡатәи ахьӡ – Хуфу илаԥшҳәаа ҳәоуп ишыҟоу. Мысра иҟоу апирамидақәа рахьтә ас еиԥш, хыхьлагьы ҵаҟалагьы абжьысырҭақәа зманы, иҟаҵоу акызаҵәык ауп, уи Хеопс ипирамидоуп. Аҳ иуада ҳәа изышьҭоу шәыҩнаԥшырц шәҭахызар, ҵаҟа шәылбааны акыраамҭа шьапыла шәныҟәароуп.
Гизаа рпирамида дуӡӡа аҩналарҭа иаҿан иныҟәо агәашәқәа. Урҭ 20-тонна инарзынаԥшуа иркапануан, аха аҩныҵҟала имырхьаацәакәа напыла унрыгәҭасыр иаармарианы иаатуан. Адәахьала урҭ ашәқәа шаҿазгьы узгәаҭомызт, избанзар уаҩы имбо ахаҳә иаласаны иҟаҵан.
Хеопс ипирамида ҟаҵоуп иџьашьахәу архитектуреи асимметриеи рыла. Апирамида ҟаҵоуп аԥшьганкгьы маҷк иларҟәны.
Архитектуреи асимметриеи рҷыдақәа ирыбзоураны, Хеопс ипирамида акопиа, иара иеиԥшҵәҟьоу даҽа пирамидак ҟаҵашьа амаӡам.
Аӡәырҩы аҵарауааи, дара мсрааи Аль-Азари ауниверситет ижәытәӡатәиу ҳәа ирыԥхьаӡоит. Ари ауниверситет аԥҵан 10-тәи ашәышықәса анҵәамҭазы. 988 шықәса инаркны араҟа иреиҳаӡоу аҵара роуа иалагахьан. Раԥхьаӡа ари ауниверситет аҿы адырра роуан официалла акәымкәа, ус баша. Аха ишнеи-шнеиуаз аҵараиурҭа ҟалеит официалла, уи иаанагоз ирыдыркыло иалагеит астудентцәа, аус адулан ишьақәдыргылеит арҵаратә программақәа, ианалгоз ирырҭон адипломқәа. Аханатә ауниверситет аҿы ирҵон аисламтә зиндырра, араб бызшәа, атеологиа. Ауниверситет Аль-Азари иахьа арабҵареи аисламҵареи ирцентрны иҟоуп.
Ҳаамҭазтәи ауниверситет Аль-Азари аԥҵара напаркын 1960 шықәсазы. Убри ашықәсқәа рзоуп ауниверситет аҿы ианаартыз амедицинатәи анџьныртәи факультетқәа. 1062 шықәсазы раԥхьаӡа акәны аԥҳәызба дрыдыркылт аҵарахьы. Иахьа уи ауниверситет аҿы аҵара рҵоит ахацәагьы аҳәсагьы. Ҳаамҭазтәи ауниверситет шьақәгылоуп хыԥхьаӡара рацәала афакультетқәеи арегионтә филиалқәеи рыла.
Ишаҳбаз еиԥш, Каир иблахкыгоу, иџьашьахәу, акразҵазкуа, аҭоурых ду змоу қалақьуп. Уааҟәымҵӡакәа уахцәажәалар ауеит ари ақалақь. Иара иазкны ирацәаӡаны уаԥхьар, иахҳәааны ирацәаӡаны иуҩыр ауеит иара убасгьы.
Иара – амаӡақәа рымаӡа, нҵәара зқәым, ҳәаа змам. Ари ақалақь уазҿлымҳахар, иуԥшаар улшоит Мысреи Каири ирызку ашәҟәы хазынақәа. Уандухалак уара, хымԥада, уаҭаан иубароуп ари аҭыԥ ссир, избанзар Каир адунеи аҿы акрызҵазкуа қалақьуп, уаҟа уара иузыԥшуп адунеи аџьашьахәқәа рахьтә зегь раԥхьа игылоу аџьашьахә.
Иҟалап, Лондон аӡбахә шәара зегьы ишәаҳахьазар. Иҟалап, шәара зегьы ишәаҳахьазар Англиа аҳҭнықалақь аӡбахә.
Ишәдыруазар акәхап, Лондон Англиа мацара акәӡам изаҳҭнықалақьу, уи Еиду Великобританиа Акраалреи, Нхыҵ Ирландиеи ираҳҭнықалақьуп.
Интересуп Лондон аҟалашьа аҭоурых. Ари адунеиаҿ зегь раҵкыс ижәытәӡатәиу ақалақьқәа ируакуп, ҳалагап аханатә. Ҳара ишәзеиҭаҳҳәоит Лондон аҟалара аҭоурых. Ишәзеиҭаҳҳәоит аинтерес зҵоу афактқәа Лондон иадҳәалоу.
Ишәҳардыруеит иблахкыгоу аҭыԥқәа. (Иалкаау аҭыԥ ԥшӡарақәа).
Иҟалап, шәара уи аинтересс шәоузар.
Ус акәзар, ҳалагап Лондонтәи аныҟәарақәа.
Лондон ақалақь аурымқәа ашьаҭа шьҭарҵеит (ишьақәдыргылеит). Аурымқәа рыр Кентынтә Колчестер иалалеит. Колчестер, усҟантәи аамҭазы иқалақь дуун. Амҩан, аурымқәа Темза аӡиас аҿы иааҭгылеит.
Ари аӡиас иуадаҩын арра. Ар рхада ирыдырҵеит ацҳа ҟарҵарцы. Аурымқәа Темза ацҳа хырҵеит, уажәы убраҵәҟьа Лондон ыҟоуп…
Шәара ижәдыруазар акәхап, Лондон Темза ишыӡхгылоу. Ацҳа аргылара ар ирыцхрааит реиҭаҵараҿы. Ус лассы, араҟа аурымқәа анхара иалагеит, аҭыԥгьы Лондониум ахьӡырҵеит.
Иудыруама уара, Лондон адунеи ақалақь ҳәа ишашьҭоу?
Иудыруама уара, Лондон ҩажәиактәи ашәышықәса аҭынчра аҳҭнықалақь ҳәа ишашьҭоу?
Иуаҳахьазар акәхап, Лондон иадҳәалоу интересу аҭоурыхқәа…
Иудыруазма уара, Лондон адунеи аҿы шәагаала ажәабатәи аҭыԥ шааннакыло, Евроаидгылаҿы актәи? Иџьоушьар ҟалап, Лондон тәылазҭгьы, уи ауааԥсыра рыла Европа аабатәи аҭыԥ шааннакыло…
Иудыруама, Лондон шышьақәгыло ҩ-хәҭак рыла: Лондонтәи сити, Лондон Весминистрра ала.
Лондон сити абанкқәа еиҳа ирацәоуп.
Лондон Аминистррақәа зегьы рхан, (Весминистрра ахан) апарламенти, аиҳабыреи иртәу аргыларақәа ишреиҳау.
Иудыруама уара, Лондон хынтә Олимпиатәи ахәмаррақәа шымҩаԥыргахьоу? Раԥхьаӡакәны Аолимпида мҩаԥган 1908 шықәсазы. Аҩынтә раан, Аолимпиада Лондон 1948 шықәса азы иҟан.
Иудыруама уара, ахынтә раан, Аолимпиада Лондон 2012 шықәсазы ишымҩаԥгаз.
Иудыруазар ҟалап, адунеи аҿ зегь реиҳа Лондон ишаҭаауа ирацәаҩны аҳәаанырцәынтәи асасцәа. Лондон 270 бызшәақәа рыла ауаа цәажәоит. Аригьы адунеитә рекордуп.
Иҟалап уара иузымдыруазар, 2012 шықәсазы, атуристцәа Лондон зегь реиҳа адунеиаҿ ауаа здызыԥхьало қалақьуп ҳәа шазырҳәоз. Иузымдыруазар ҟалап, зыхә ҳараку ақалақьқәа Токио, Москвеи рнаҩыс, Лондон ахԥатәи аҭыԥ шаннакыло.
Иџьоушьар ҟалап, Лондон аметро хә-станциак абарқәа рыхьӡ ахьахыу.
Иудыруазма уара, Лондонтәи аметро зегь реиҳа ишжәытәтәиу адунеиаҿ.
Иудыруама уара, аметро астанциақәа аексколаторқәа руак зегь реиҳа ишауу адунеиаҿ?
Ари аексколатор 318 мардуан амоуп.
Иудыруазар ҟалап, апарламент ахан (Весминистрра ахан) Аминистррақәа зегьы рхан шахьӡу. Иудыруама уара, ари аханаҿ 1100 уада шыҟоу?
Уи адагьы, ара шә-мардуанк еиҳаны ишыҟоу, уи аура ишьақәнаргылоит хә-километрак. Иџьоушьар ҟалап, уи аханаҿ зежә бари, аресторани шыҟоу.
Лондон асасааирҭақәа ируакуп Букингемтәи ахан. Уи англиатәи акраал иԥҳәыс лофициалтә резиденциақәа иреиуоуп.
Букингемтәи ахан Џьон Шеффилд, агерцог Букингемтәи иргылеит. Раԥхьаӡа уи Букингемаа Рыҩныҳәа иахьӡын, анаҩс агерцог лондонтәи иҩнеиԥш иргылеит.
Акраал, Џорџь Ахԥатәи, Букингемтәи Аҩны акраалԥҳәыс Шарлотта лзы иааихәеит, нас уи акраалԥҳәыс Лыҩны ҳәа иахьӡхеит. Букингемтәи аҩны, Букингемтәи ахан акәхеит, акраалԥҳәыс Викториа лзы 1820 шықәса азы.
Шәара зегьы ижәдыруазар акәхап Биг Бен. Иара апарламент ахан мрагыларахь иҟоуп. Лассы-ласс Биг Бен асааҭ иахьӡыз џьыршьоит. Биг Бен ҳәа иашьҭоуп асаркьал бжьы асааҭ иҭыҩуа.
Уи аамҭазы уи, адунеиаҿ зегьы иреиҳаз асааҭ акәын.
Асааҭ иакапануеит 13,5 тонна. Иҟоуп аверсиақәа ҩба Биг Бен шыҟалаз ала. Руакы ишаҳәо ала, Биг Бен ҳәа ахьӡ аиуит, уи аргылара анапхгаҩы Бенжамен (Бен) Холл ихьӡ азы. Даҽа версиак ала, уи ахьӡ еицырдыруа ачемпион, абоксиор Бен Каунти ихьӡ иахылҵит ҳәа ирыԥхьаӡоит.
Лондон иҟоу Тауертәи ацҳа лыргылеит акраалԥҳәыс Викториа 1894 шықәса азы, уи анаҩс Лондон иасимволхеит, Париж азы Еифель ибааш еиԥш.
Ацҳа ааҟарҵазар, шәынтә ишьҭырххьеит, аӷбақәа Темза иалсырц.
Ацҳа ақәныҟәара ауааԥсыра азин роуит 1982 шықәсазы. Ус иаарласны, уи ацҳа аныҳәақәеи, адкыларақәеи, ацәыргақәҵақәеи ахьымҩаԥырго ҭыԥхеит.
Лондонтәи Тауер аргылара иалагеит акраал Вильгельм Ампыҵахалаҩ ихаан Темза аԥшаҳәаҿы. Раԥхьа уи абааш акәша-мыкәша ажра аӡы ҭаны иҟан.
А-19-тәи ашәышықәсазы уи анышә ҭарыԥсеит.
Еиуеиԥшым ашәышықәсақәа раан, уи еиуеиԥшым афункциақәа нанагӡон. Раԥхьа уи баашын, анаҩс, уи акраал ирезиденциахеит, бахҭахеит, изоопаркхеит. Тауер аҳәынҭқарра ахазына акәын, анаҩс уи ԥаратә ханхеит, уа ахьтәы ҟәрышьқәа ҟарҵон.
Раԥхьа Абааш шкәакәа ргылан. Анаҩс, иацлеит агьырҭ абаашқәагьы, урҭ рыгәҭа иҟан Алым абаашгьи, уа иҟан азоопарк.
Тауер иҭаркуан, иагьыршьуан аҳәынҭқарратә цәгьауҩцәа.
Иахьатәи Лондонтәи Тауер музеиуп. Ара иубар улшоит адунеиаҿ ахьтәы коллекциа дуқәа.
Ари иуникалтәу карусельуп, уи Лондон иҟоуп. Уи акарусель аура 135 (шәиҩажәи жәохә) метра инаӡоит. Акарусель зныктәи аикәшара 30 (ҩажәижәаба) минуҭ рыла имҩаԥысуеит, иара 32 (ҩажәижәаҩа) аҭатәарҭақәа амоуп, ҭыԥк 25-ҩык (ҩажәихәҩык) акуеит… Лондонтәи абла шықәсык иаҭаауеит 3 миллионҩык ауааԥсыра.
Лондонтәи абла андыргылоз, адунеиаҿ зегь раҵкьыс иҳаракыз аҩсҭаа ибарбалқәа иреиуан, аха 2006 (ҩнызқьи фба) шықәса азы уи иаԥнагеит Нанчиантәи Аеҵәа (160 м) шәи ханҩажәа метра, 2008 шықәса азы Сингапуртәи Аԥырҩы (165 м). Шәи хынҩажәи хәба метра).
Лондон аҭыԥ хадақәа ируакуп Трафальгартәи ашҭа. Уи а-19-тәи (зежәтәи) ашәышықәсазы англиатәи архитектор сер Чарльз Берр иаԥиҵеит.
1805 (зықьи аашәи хәба) шықәса азы англиатәи афлот акомандаҟаҵаҩ адмирал Нельсон, афранцыз флот ԥыхха ишьҭеиҵеит.
Ари Трафальгартәи аидыслара ҳәа иашьҭоуп, уи ашҭа ашьаҭаркра иазкхеит. Адмирал Нельсон ихьӡала, ашьҭа агәҭа ишьҭыхын агранит иалхыз аколонна (ахаҳә гәашьа). Уи аколонна аҳаракыра 50 (ҩынҩажәижәаба) метра инаӡоит.
Трафальгартәи ашҭаҿы иқәгылоуп алымқәа ԥшьба (ԥшьлымык) франциатәи абзарбзанқәа аидыслараан ирцәыргаз ирылхуп. Ашҭаҿы иқәыргылоуп аполитикеи, ар рԥызацәеи рбаҟақәеи, рбиустқәеи хыԥхьаӡара рацәала.
1939 (зқьи жәшәи ҩажәи зеижә) шықәсазы ицәырҵит ҩ-фонтанк, урҭ еиҿикааит архитектор Лутенсон.
Трафальгартәи ашҭа Амилаҭтә галереиаҿы иҟоуп, уа иубар улшоит иуникалтәу асахьақәа. Агалереиахь хәыда-ԥсада унеир улшоит.
Пикадилли ари Лондон агәҭа иҟоу ҭыԥуп. Уаҟа есымша ауаа рацәоуп, уи хә-мҩадук еиманадоит.
Пикадилли агәҭа Шафтсбаритәи амемориалтә фонтан ыҟоуп. Уи дыргылеит 1893 (зқьи аашәи ԥшьынеижәи жәаха) шықәса азы, алорд Шафтсбар ихьӡала, иара агәыҳалалратә усқәа назыгӡоз уаҩын.
Афонтан ахыцәқәан, бжара зцәеижьи хтыу афигура, ақьырсиан гәыҳалалра аанарԥшуеит. Аиашаз, анаҩс уи абырзен нцәахәы Ерос ихьӡ ахырҵеит, Ерос абзиабареи аԥшӡареи рынцәахәы иоуп.
Афонтан аџьаз иалхуп. Аха аскульптура алиумин иалхуп, уи аамҭазы уи лассы иуԥымлоз материалын.
Ажәамаана алитературатә жанырқәа ируакуп. Уи шәагаала имаҷуп. Ажәамаана афырхацәа аԥстәқәа, аҵиаақәа, ауаа роуп. Ажәамаанаҿы ауаҩы ихаҿсахьа аԥстәқәа рыла иаадырԥшуеит.
Ажәамаанаҿы аԥстәқәа ауаҩы ипрототипны иҟалар алшоит.
Ажәамаана ауаҩы ахшыҩ инарҵоит. Ажәамаана ахшыҩ узырҵо ҩымҭоуп.
Ажәамаана зыҩуа ауаҩы ажәамаанаҩҩы ҳәа ишьҭоуп.
Ари ашәҟәы аҿы шәара шәаԥхьар шәылшоит, еицырдыруа ажәамаанаҩҩцәа – Езоп, Иван Крылов, Готхольд Лессинг реиԥш иҟоу ртәы.
Езоп, Адгьылаҿ зегь реиҳа иҿаасҭаз, аха зегь раасҭа иҟәыӷаз ҳәа изырҳәон. Езоп ҳера ҟалаанӡа афбатәи ашәышықәсазы Ажәытә Бырзентәыла дынхон. Езоп тәыс дыҟан (дтәын). Уи игәаанагара изҳәаӡомызт. Уи ажәамаанала иааирԥшуан ихәыцрақәа. Езоп дҿаасҭан. Ибӷа аџьыҟә аман (ибӷа џьыҟәын). Ишьапқәа еицаҟьан, инапқәа ишьамхы аҟынӡа инаӡон, иԥынҵа дуун (иҵәызын), илымҳақәа џарџаруа иҟан. Ихы-иҿы ҿаасҭан, деиқәаҵәан. Аха уи инаҷыдан, иблақәа разын иагьҟәшын.
Дәахьыла дшыҿаасҭазгьы Езоп даараӡа дуаҩ ҟәыӷан. Иара ажәамаанақәа рацәаны иҩуан. Езоп ажәамаанақәа рыла аиашеи абзиабареи ауаа ирылаирҵәон.
Уи иаҿаԥиҽуан ауаҩы икаҷбеира, имцҳәара, игьангьашра.
Езоп иажәамаанақәа ауаа дара-дара еибырҳәон, ашколқәа рҿы ирҵон, атеатрқәа рҿы иқәдыргылон.
Ацәҟьа аҵаҟа ача аԥычхақәа каԥсан. Ашшаӷьыч ацәҟьа инаҵаԥрын, ахәаша афара иалагеит. Ашшаӷьыч ацәҟьа иакын инеимаҭәаны аҵәыуара иалагеит: «сара ахьы сымӡеит, араӡны сымӡеит, ача ахәашақәа рзы абри еиԥш ахьырхәра ззсықәшәазеи ҳәа».
Ахшыҩрҵара: Амаҷ заур зҭахыу, есымша иакәым ирацәаны дақәшәоит.
Ԥҳәыск деибаны даанхеит. Уи кәтызаҵәык лыман. Есыҽны акәты кәтаӷьк аҵон. Аԥҳәысеиба ус дхәыцит: саалаган акәты ахәыӡ рацәаны иасҭар, иара ирацәаны акәтаӷьқәа сзаҵоит. Аԥҳәысеиба ус иагьыҟалҵеит.
Аха акәты цәгьалаҵәҟьа иԥсылахан, акәтаӷь аҵара иаҟәыҵит.
Ахшыҩырҵара: Ауаҩы иԥсы цәгьамхароуп. Иумоу ахәыҷы ҳаҭыр узақәымҵар, (Иумоу еиҳаны уанашьҭала), иумоу ахәыҷгьы уцәыӡуеит.
Ардәына еиқәаҵәа ашәыр хаақәа ирымцкласуан. Ашәырқәа даара ихаан азы, ардәына уаантәи ацара аҭахӡамызт. Ардәына еиқәаҵәа ашәарыцаҩ ибеит. Ашәарыцаҩ дахаҩан ардәына дамҵысын икит. Ардәына еиқәаҵәа ус иаацәажәеит: «Ашәырхаақәа схырхын, абар сшахьырхәхаз».
Ахшыҩрҵара: Араҟагьы ауаҩы иԥсымҭәра атәы аҳәоит. Ауаҩы аԥсыцәгьара дақәӡуеит (дахьнархуеит).
Иван Крылов ажәамаана зыҩуаз урыс шәҟәҩҩуп. Уи азеижәтәи ашәышықәсазы дынхон. Крылов иажәамаанақәа, Езоп иажәамаанақәа рыла иаԥҵоуп. Крылов иажәамаанақәа жәеинраалала иҩуан. Иван Крылов иҩымҭақәа еиҭаргахьеит еицырдыруа ақырҭуа поетцәа, урҭ иреиуоуп Акаки Ҵереҭелии Рафаел Ериставии.
Ҳәак аџь амҵа ашәаӷьқәа афон. Аҳәа ашәаӷь рацәаны ианафа, азхара ҟалан ицәеит. Ианааԥш, еиҭа амла иакит. Инеин аџьҵла адацқәа аҵыхра иалагеит. Аџь иқәтәан ахьажь. Ахьажь аҳәа ианаҳәеит: «ус изыҟауҵозеи ҳәа. Аџь адацқәа ыҵыухыр аџь ҩоит». Аҳәа аҭакс иаҳәеит: «суыс иалоузеи, иабасҭаху ари аҵла, иахьсыхәо ҳәа акгьы збом. Усҟан аџь гәаан ҿаанаҭит. «Аҳәажә, ишԥыкәу акгьы сшумыҳәаз, ашәаӷь са сакәӡами иузҭо!
Аха уара ухы шьҭыхны хыхь аԥшра улшаӡом!»
Ахшыҩрҵара: Ауаҩы гаӡа аҳәа деиԥшуп – аҵара бзиа ибаӡом, иагьизеилкааӡом, уи анасыԥ шинаҭо.
Амаамын ажәит, ҽеила иамбо иалагеит. Абласаркьақәа аанахәарц аӡбеит. Абласаркьақәа аанахәан, аҩныҟа иааит. Аҩны ианааи, ишанаало абарцаз, знык аҵыхәа иахьыннарҳалеит, нас иақәтәеит, иафҩит, агьамагьы абеит, аха иазеилымкааит уи ахархәашьа. Аҵыхәтәан игәаан, ус аҳәеит. «Агаӡа, рыгәра шԥазгеи уҳәан-сҳәанқәа, абри ублақәа изларыхәузеи». Иаагәаан абласаркьақәа ахаҳә ианҟьаны иԥнаҽит.
Ахшыҩрҵара: Абас ихьуеит ауаҩы, амаҭәахә ахархәашьа ззымдыруа.
Готхольд Лессинг днемец шәҟәҩҩуп. Лессинг жәаатәи ашәышықәсазы дынхон. Лессинг иҩуан апиесақәа, ажәабжьқәа, ажәамаанақәа.
Лессинг ажәеинраалала ажәамаанақәа ииҩуан.
Ҽнак, Петр аҵааҩы иҿы дааит. Уи лассы дыԥсраны дшыҟаз иаиҳәеит. Петр илахь еиқәнаҵеит, иаашар хәлаанӡа аҩыжәра далагеит, ақьафурҭақәа рҿы аамҭа ихго. Уи убри еиԥш иԥсҭазаара ахьымҩаԥигоз, ииашаҵәҟьан лассы дыԥсит.
«О, сара шаҟа срыцҳаузеи» – ҳәа игәыла иеиҳәеит каҷбеик. – «Иухьзеи уара» дҵааит агәыла. Акаҷбеи аҭак ҟаиҵеит – «Иаха сбаҳчаҿы смазара ҭаҵәах рӡеит. Уи аҭыԥан ахаҳә шьҭарҵеит». – «Уи уара ухы иаурхәаӡомызт, арыцҳа иԥшаан ихы иаирхәеит, дагьбеиахеит» – аҭак ҟаиҵеит агәыла». – Убри ауп сыхшыҩ сахызгогьы» – аҭак ҟаиҵеит акаҷбеи.
Абга млашьы амҩан аҽада аԥылеит. Аҽада абга иаҳәеит ирыцҳанашьарц, иамфарц. Аҽада абга ианаҳәеит, ашьапы амаӷ шалалаз, ишычмазаҩу. Абга аҭак ҟанаҵеит. «Даара сгәы уалоуп, убри аҟынтә сыламс исыднаҵоит ахьаацәгьа уҟәыскырц». Абас аҳәан аҽада афеит.
Афина асахьа ҭылхуеит.
Афина акалам ҟаԥшьқәа рыла иҭылхуеит.
Афина ақьаад шкәакәа аҟны иҭылхуеит.
Афина ажәҩан ҭылхит.
Афина ашьха ҭылхит.
Афина абна ҭылхит.
Афина ашәҭқәа ҭылхит.
Афина абна аҟны аҩны ҭылхит.
Уи алҩа ахылҵуеит.
Афина амрагьы ҭылхит.
Амра аҟны анаҟәақәа ҩба ыҟоуп.
Иахьа Асида лымш иира ауп.
Асида лан аҵыҵындра торт лзылӡит. Аторт гьежьуп.
Аторт аҟны аҵыҵындра ҟаԥшьқәа ақәуп.
Аторт аҟны ацәашьықәа аларгылоуп. Иахьа Асида аашықәса лхыҵит.
Лан ацәымзақәа алыркит. Асида лгәыхәтәы дазхәыцит.
Асида ацәымзақәа дрыҭәҳәеит. Асида ацәымзақәа лырцәеит.
Уажәы Асида аторт лфар ауп.
Есыхәылбыҽха Асҭан агәҿыӷьра данагалакь, аӡҭачы ашҟа хәмарра дцалон.
Ҷын дук иман ҩызас, уи иара изы иагьҽын, иагьҟамчын, иагьыбџьарын. Алақәа анишьҭалалакь аффаҳәа аҟьара далагон.
Ҽнак, ишыҟаиҵалац еиԥш, иҷын ду аашьҭыхны хәмарра дцеит аӡҭачы ашҟа. Уи даара ргәаӷ иман адаӷьқәа. Урҭ ахәлара ишаалагалакь еиԥш, убас бжьык ҭырцон, рҽеидкылан аҟәаҿ-ҟәаҿра иалагон. Ухы ҭҟьаны уԥсы ҭыхны уаҳа наулымшо уҟарҵон.
Изныкымкәа, иршәарц далагеит, дрыҵаҳәҳәеит, ахаҳә ргәыдиҵеит, минуҭк рҿы ааихаркыргьы, нас зынӡа атәылаԥшь дрыбгон. Еиҳагьы иаапкны, ак аҵкыс, ак абжьы еиҳахарц еисоушәа, рҽаарымшьыкәа иаанкыломызт.
– Уажәшьҭа ишәсырбап, снапаҿы шәыҟоуп. Ма, шәара, ма, сара!
Асҭан иҷын ыркәаталеиуа, дышзахәоз дцон адаӷьқәа драбашьырц.
– Абар, абар шәааи са сахь, шәааскьа аӡәаӡәала.
– Еҳ – еҳ ҳеи, адаӷь ҟәаҿҟәаҿраа.
– Аа, усҭ, иҳәан адаӷь алаба иахаирԥан ирууааӡа иршәын аӡагәҭа иналаижьт, ус акы, ус ҩба, жәаба, дааҟәымҵӡакәа акакала алаба иахарԥаны иршәуан, еиҳа, еиҳа далашыҩкны, еиҳаны ицаз аԥхьаҟа уааскьа, аԥхьахә усҭоит ҳәа даҵаҳәҳәаны иус даҿын.
– Иҭабуп ҳәа сашәҳәа, шәара аԥара ада акагьы ззымдыруаз, уажәы аԥыршьа шәсырҵеит. Ҳа-ҳа-ҳа ҳәа икьатеих ԥҵәон.
Аха, нас иҟалаз ауп изеилымкааз. Ихьыз иаргьы изымдырт аиашаз.
Ишьҭахьҟала убас акы ӷәӷәаны идсылеит, дкаууа аӡаагәҭа адаӷьқәа рыгәҭа атаз анаашьҭирга, адаӷьқәа зныкҭрыс рҿы ааихаркзаргьы, нас ихыччазшәа акаамеҭ аҟаҵара иалагеит.
Асҭан аӡбаа ихьыжжы, деихан аҟәарахьы дӡысо иҿынаихеит. Ихыагәҭа адаӷь шықәтәаз зынӡагьы имбаӡазаап. Иԥси-иԥси еихьымӡо данынаԥш, иҟалаз еиликааит, аха дыччарызу, дҵәыуарызу изымдыруа аҟәара иҽықәижьит. Иаԥхьа аҵыхәарышәшәо игылан ла дук. Уи акәзаап, еиликааит Асҭан иҟалаз. Ала Асҭан иҟаиҵаз анаба, уи иахәмарырц, иара ишыҟаиҵоз еиԥш дарԥырырц аҭаххызаап. Ала акагь ҟамлазшәа аҵыхәа рышәшәо, Асҭан игәы иахәо ҟанаҵаз џьашьаны, ибааӡажыраӡа игылаз ахы иднашьылон.
Даамхаччан Асҭан аҩныҟа амҩа дықәлеит. Алагьы наишьҭалеит. Дахьцоз игәы дҭахәыцуан, адаӷьқәа ршьа ала иахьауз џьашьо. Уи нахыс, уаҳа, уи адаӷьқәа рырԥырра, шыргәаҟраз еиликааит, рыҟәаҿ-ҟәаҿрагьы шәаҳәабжьушәа иаҳауа далагеит.
Асцырақәа аӡын аԥсаатә хәыҷқәа ракәзаап, – ауаҩы игәыхәтәы, игәаҳәара назыгӡо, аха уи амаӡа аӡәгьы издыруамызт, уи аӡӷаб хәыҷ лыда. Уи ԥхыӡ илбеит асцырақәа шыԥсаатәыз, иахьынтәаауаз ртәыла. Шьхаран, сыла иҭаҳәҳәан аԥсабара зегьы, уахь мҵәыжәҩада неишьа ыҟаӡамызт, уахь амҩақәа аркын. Урҭ аԥсаатәқәа рыда уи атәылаҿ уаҩ дынхаӡомызт. Дара бжьы рхәаӡамызт, блала еицәажәон, еибадыруан, еилибакаауан. Адунеи зегь иакәшон, иҟаз, ианыз зегь рдыруан, ацхыраара зҭахыз ицхраауан, аха уи зегь ҿымҭ. Шықәсык ахь знык ирыман аамҭа адунеи акәшара, амҵәыжәҩа аиҵыхра. Урҭ ԥшын, рыԥырра аамҭа ааигәахацыԥхьаӡа ргәы ҭыԥсаауан, нас раамҭа анааилакь ишьҭыԥраауан, ҿымҭ рыԥсы ӡаны аилагьежьра иналагон, – аӡын ԥсаатә хәыҷқәа, асцырақәа. Ҳара еиԥшушәа иаабо зынӡа еиԥшӡамызт, урҭ ирыман досу рхырҿқәа, рыхьӡқәа, рҟазшьақәа. Аԥсаатә хәыҷқәа адгьыл ахь иаауан ахәыҷқәа дыргәырӷьарц, идырхәмарырц, рыгәҭакы нарыгӡарц. Урҭ раԥхьа избаз, зыгәҭакы зҳәаз, игәҭакы ҟалон. Мҵәыжәҩак акәын ирымаз. Иҟәашӡа аҳауа иналаӡуан аӡын аԥсаатә хәыҷқәа, – асцырақәа.
Ашықәс ҿыц ауха урҭ аԥсаатәқәа ахәыҷқәа ргәаҳәара нарыгӡоит. Шәрыҳәар, шәгәы иҭоу раҳауеит, инарыгӡоит. Урҭ аӡын аԥсаатә шкәакәақәа ахәыҷқәа бзиа ирбоит, анасыԥгьы рзыршоит. Урҭ анаауа адгьылахь иааргоит агәырӷьара, аразра, ацқьара, абзиабара.
Урҭ ирдыруеит ахәыҷқәагьы, адуцәагь шырзыԥшу. Урҭ хымԥада иаҳзаауеит, насыԥ ҳарҭарц, агәырӷьара ҳзыршарц. Уаҵәтәи амш шылашо агәыӷра ҳазҭо аӡын аԥсаатә шкәакәа – асцырақәа.
Сара аҩыза дсымоуп. Сара сҩыза Гәымсҭа дынхоит.
Сара сҩыза дыӡӷабуп.
Уи илыхьӡуп Рима. Рима дыӡӷаб бзиоуп.
Рима аԥхьара бзиа илбоит. Рима даԥхьаҩ бзиоуп.
Уи математикагьы ибзианы илдыруеит. Математика бзиа илбо маҭәаруп.
Рима иҟәышу ӡӷабуп.
Сара Рима лацәажәара бзиа избоит. Ҳарҭ лассы ҳаицәажәоит.
Сара Рима слыцны аныҟәара бзиа избоит.
Ҳарҭ лассы ҳаицны ҳнеиааиуеит.
Рима сара сҩыза бзиаӡа лоуп.
Аԥстәқәа зегьы даараӡа еиуеиԥшым роуп.
Аԥстәқәа ирымоуп ирзеиԥшу аҟазшьа.
Аԥстәқәа зегьы ныҟәоит; Аԥстәқәа зегьы цҳауеит; Аԥстәқәа зегьы ирызҳауеит; Аԥстәы ахылҵ рымоуп.
Аԥстәы еиуеиԥшым аҭыԥқәа рҟны инхоит.
Аԥстәы адгьыл иқәынхоит. Аԥстәы аӡы аҟны инхоит.
Урҭ нхоит иахьшоуроу аҭыԥқәа рҟны. Урҭ нхоит иахыхьшәашәароу аҭыԥқәа рҟны. Урҭ иахьбоу аҭыԥқәа рҟны инхоит. Урҭ иахьыбааӡароу аҭыԥқәа рҟны инхоит.
Аԥстәы ирҭахуп афатә, аӡы, аҳауа.
Аԥстәы еиуеиԥшым афатә рфоит.
Аԥстәқәа рыхәҭак аҳацкьын рфоит.
Аԥстәқәа рыхәҭак аԥсаатәи, аԥстәыи рфоит.
Аԥстәқәа рыхәҭак аҳацкьыни, аԥстәи, аԥсаатәи рфоит.
Аԥстәқәа зегьы ирымоуп ацәеижьыхҭақәеи, ацәеижьи.
Аԥстәқәа зегьы еиуеиԥшым аиҟрара рымоуп. Шьоукы дууп, шьоукы хәыҷуп, шьоукы – иаууп, шьоукы – кьаҿуп. Аԥстәқәа ԥштәылагьы еиԥшым. Шьоукы шкәакәоуп. Шьоукы хәашьуп, шьоукы – еиқәаҵәоуп, шьоукы – икаҳуаԥштәуп, шьоукы – ҩажьуп, шьоукых – еилыӷраауп.
Аԥстәқәа рцәа – ржьы еиуеиԥшым ала ихҩоуп. Шьоукы ацәала, шьоукы – ахахәы, шьоукы – аҵәы рықәуп, шьоукы – амыдаӷьцәала, шьоукых – акан рықәуп.
Шәарҭ ишәаҳахьазар ҟалап Ан Тереза илызкны. Ан Тереза аҭоурыхтә хаҿуп. Уи 20-тәи ашәышықәса аҩбатәи абжаразы аус луан. Ан Тереза лыԥсы шҭаз Ацқьа лоуп ҳәа дрыԥхьаӡон, аха официалла уи лыԥсра аамышьҭахь иланаршьеит. Иара усгьы дызлалукаауазеи ари аԥҳәыс? Шәааи иаҳдырп уи лыԥсҭазаара.
Ан Тереза диит 1910 шықәса, нанҳәамза 16, ақалақь Скопие аҟны. Уи лҭаацәа акыр змаз Албаниатә акатоликцәа ракәын. Уи лыӡӡахратә хьӡыс илыман Гонжа – Агнеса.
Аӡӷаб лҭаацәа анцәа дхазҵоз ақьырсианцәа ракәын. Есыуаха аҭаацәа зегьы асасдкыларҭа ауаҭах аҟны еизон, анцәа иҳәон. Мчыбжьык знык ан лхылҵ лыманы ахәшәтәырҭа ахь днеиуан. Ан ахәшәтәырҭа ахь амаҭәеи, афатәи налгалон. Ан илҭахын лхылҵ абзиара аҟаҵара длырҵарц, ауадаҩреи ацәгьареи иҭагылоу рзы абзиабара аадырԥшларц. Уи лассы лхылҵ иралҳәон “Шәарҭ шәынасыԥ иакит, аҩны ду, иԥшӡоу аҟны шәынхоит. Шәарҭ афатә шәымоуп, амаҭәа, акгьы шәыгым. Аха иҟоуп ахәыҷқәа, измам афатә, ирымам амаҭәа. Арҭ ахәыҷқәа анчмазаҩхалак, изхылҵыз урҭ рыхәшәтәраз аԥара рымам”. Гонжа – Агнес хәыҷы ибзианы илгәалашәон лан лажәақәа.
Гонжа – Агнеса иреиӷьӡаз аҵаҩы лакәын. Уи илахҿыхыз, азҿлымҳара змаз ӡӷабын. Уи еснагь шьоукы дрыцхраауан. Гонжа – Агнеса активрала далахуын акласс ианхыганы иҟаз аԥсҭазаара. Уи агәыԥ аҟны ашәа лҳәон, акьатара алырҳәон, ажәеинраалақәа лыҩуан. Агәырҵҟәыл ду змаз ахәыҷы лаԥҵамҭақәа ркьыԥхьуан аҭыԥынтәи агазеҭ адаҟьақәа рҿы.
Гонжа – Агнеса лаб аҭаацәа ргәы рҽанымкуа дыԥсит. Аҭаацәа аматериалтәи, адоуҳатәи ауадаҩрақәа ирықәшәеит. Аха Гонжа – Агнеса лан анцәа дхазҵоз, иӷәӷәаз ԥҳәысын. Уи ауадаҩрақәа рҿагылара лылшон. “Сан еснагь иаҳлырҵон, аӷарра иҭагылоу ауаа рзы ҳныҳәаларц, ҳрыцхрааларц. Убри азын саб иԥсра аамышьҭахьгьы ҳарҭ ирыцҳахаз ҭаацәарамхеит. Ҳарҭ ҳџьауси, ҳныҳәареи ала амчра шҳамаз ҳбон, уи акыр иаԥсан”, – илгәалашәоит Ан Тереза.
“Ҳара ҳқалақь аӷар нхаҩцәа ҳара ҳаҩны аҭыӡҭыԥ рдыруан. Ҳара ҳаҩны аҟнытә знапы ҭацәыз аӡәгьы ддәылымҵыцызт. Еснагь ҳара аӡәы дҳацны крифон. Урҭ ауаа ари адунеи аҟны рыԥсҭазаара ада акгьы змамз ракәын”.
Агнес 12 шықәса анылхыҵуаз илыӡбеит, лхы анцәаихаҵара иазылкырц. 18 шықәса лхыҵуан, Ирландиатә акатоликатә аорден данаднакылаз, уи амиссионертә амаҵура Индиа иалагон. Уи инаркны лара лан длымбеит. 21 шықәса лхыҵуан аберԥҳәыс анлакәхаз. Хьӡыс иалылхит Тереза, Ацқьа Тереза Лизтәи лаҳаҭыр азы. Уи Ацқьа амиссионерцәа рыхьчаҩы ҳәа дыԥхьаӡан. 22 шықәса анылхыҵуаз Ан Тереза арҵаҩыс аусура далагеит Калкутатәи иакымкәа ашколқәа рҿы. Ашкол директорсгьы дыҟан.
Иаарласны зегьы аҽаԥсахит. Ари 1946 шықәса иҟалеит, Дарџьилинг, Гималаи ашьапы аҵаҟа. Ан Тереза егьырҭ аберҳәса дрыцны адәыӷбала дцон. Адәыӷба даараӡа иҭәын азы ашьшьаҳа ицон. Ан Тереза илбон амҩақәа зегьы арыцҳацәа рыла ишҭәыз. Реиҳарак афатә ахә рымаӡамзт, амҩақәа рҟны иԥсуан амлакра иагон. Ан Тереза илбон анацәабзиабарала ргәқәа рҟны ишкыдҿарҳәалоз рхылҵ. Рхылҵ амакра амшала иԥсуаз.
“Еилыскааит Анцәа сара сыҟнытә даҽа акы дшазԥшыз. Еилыскааит сара мап сҳәар акәын иҭынчыз аберԥҳәыс лыԥсҭазааразы, адәахьыҟа сдәылҵыр акәын, иӷарыз ауаа рахь. Арҭ ауаа аҳәара шаҭахугьы рыздыруамзт. Арҭ ауаа аҵәыуарагьы рылшомзт, избанзар алаӷырӡ рымаӡамзт. Арҭ ауаа сара сныҟәара аан Анцәа исирбеит, исеиҳәеит, урҭ сара бзиа избар акәын…”
Ан Тереза 1950 шықәсазы “Агәшаҭатә аорден” шьақәлыргылеит. Уи лзы ихықәкы хадан арыцҳара змоу ауаа рыцхыраара. Илыхәшәтәуан милаҭи, адини, араса еилымхкәа ауаа зегьы. Аҵара длырҵон аӷар хәыҷқәа, ачымазыҩцәа дырхылаԥшуан. Аҿкы змаз дырхылаԥшуан, усҟантәи аамҭазы уи згәаӷьуаз ауаа даараӡа имаҷын. Аиҿкаара аус иаарласны Индиатә аҳәаа иахысит, адунеи аҟны Ан Тереза агәшаҭа дыргас дҟалеит.
Ан Тереза лассы илҳәалон, иҵабыргу абзиабара ацәанырра ада изыҟалом ҳәа. Аԥҳәыс илцәыуадаҩын аӷарцәа рыцхыраара. Избанзар арҭ ауааԥсыра реиҳарак ачымазцәа ракәын. Урҭ ацхыраара рҭахын. Ан Тереза илыӡбеит арҭ ауаа рзы раԥхьатәи ацхыраара амҩагашьа лҵарц. Лара икьаҿыз акурсқәа дырхысит, агәыр ҟаҵашьа лҵеит, ахәра аҿыӡәӡәареи, аҿаҳәашьеи. Акурсқәа данрылга аамышьҭахь Ан Тереза Калкутатәи ахықәа ахь дцеит. Аберҳәса иџьаршьон, излалылшоз ахатәгәаԥхаҩы, аԥхареи, аҭаацәара беиа аҟны иааӡаз аԥҳәыс, лхатәы ԥсҭазаара абас еиԥш иҟаз аҭыԥ аҟны лхагара.
Ан Тереза лхаангьы аинтервиу аӡәгьы илҭомзт. Уи аамҭа лара илымамзт, избанзар аӷарцәеи, ачымазцәеи лызԥшын. Уи даараӡа ирацәаны аԥареи, аҳамҭақәеи лгон ибеиаз ауааи, аиҿкаарақәеи рыҟнытә, уи зегьы иаразнак инылхуан агоспиталь аргыларазы, ахәшәи, афатәи аахәаразы. Уи илҳәалон: “Ауаа ирҳәо ахадара амаӡам, Уара ууыс наугӡалар ауп.”
“Исыҭ алшара сара сыбзиабара ақадақьра акәым, сара сыԥсҭазаара аԥышәа ашьақәырӷәӷәара, сцәанырра амчра ала, сара инасыгӡо сусқәа рнырра иснаҭоит, абзиабара, иамоу аҵаулара зегьы рыла, сара сгәы аҟны алашара ҟазҵо”
Ан Тереза есқьынагь асааҭ 4 рзы дгылон. Аныҳәареи, иаарласны шьыжьхьа афареи аамышьҭахь лусура далагон. Ан Тереза егьырҭ аберҳәса иҟарҵоз аус ларгьы иҟалҵон. Уи лара лаамҭа анааилак, ашьышьма лрыцқьон, амш зегьы аус луан, минуҭк аԥсшьара лымамкәа. Иҟан амшқәа Ан Тереза аӡыжәрагьы данахьымӡоз. Ауаа, Ан Тереза зыхь дыццакуаз “Сара сыуаажәлар” ҳәа акәын дышрышьҭаз. Ан Тереза лентузиазми, ааԥсара змамз лусуреи ала зегьы аԥсы рхалҵон. Уи есымша ҿыцрак лыԥшаауан ауааԥсыра рыцхырааразы.
Ҽнак зны Ан Тереза аҳаирплан аҟны аҳәарала лхы лырхеит, иҷыдоу афатәи, ача ҿаҵақәеи лырҭарц азы. “Ари сара срыцҳацәа рзы исҭахуп. Иҭабуп даараӡа шәыцхырааразы!”иралҳәеит Ан Тереза иџьашьаны илыхәаԥшуаз ауаа.
Ан Тереза ауаа рыгәра лгон. Уи агәра лгон ауааԥсыра абзиабареи, абзиара аҟаҵареи азы ииуеит ҳәа. Уи агәра лгон ауааԥсыра аԥсаԥа аҭаразы ииуеит ҳәа.
Ан Тереза ауааԥсыра даараӡа бзиа илбон. Лхатәы ԥсҭазаарала ишьақәлырӷәӷәеит, абзиабара аџьашьахыра шалшо. Ауаҩы даараӡа аԥсы ԥшӡа имоуп, уи аԥшӡара ҳарҭ зегьы иҳалоуп. Уи ауааԥсыра рыла агәдура лыман, урҭ рыҟнытә илҵоз рацәан. Ан Тереза еснагь дмазеин, аӡәы лхатәы маҵура идгаларазы.
“Сара сгәаанагарала, адунеи аҟны ауаа зегьы иуникалтәуп, ауаа зегьы даараӡа ахадара рымоуп.”
Уи арҭ лажәақәа рыла абзиабара ду шьақәлырӷәӷәоит.
Ан Тереза, хәыҷык, изгыз ҭакәажәык лакәын. Уи илашази, иҵаулази алаԥш лыман.
Лнапқәа – уамашәа иубаратәы идууын, аусура аҟнытә иџьаџьан. Уи илацәажәоз зегьы рхы ҷыдала ирбон. Зегьы ацәанырра рыман, адунеи аҟны урҭ иҷыдоу шракәыз ала. Ан Тереза усҟак дцәажәомзт, аха лмаҵурала уи Анцәеи, ауаа рымаҵи луан. Уи дгәырӷьаны акәын зегьы шыҟалҵоз, уи ауааԥсыра агәырӷьара рнаҭон. Уи аӡәы изы ҷыдала, еилых ҟалҵомзт, аҳәаҩы, аӷьыч, аинвалид, ма усҟак ицқьамз ауаа иралҳәон: “Уара умацара уҟаӡам!”
Арҭ ажәақәа Ан Тереза лыҩны ахь инеиуа асасцәа иахьагьы ирԥылоит. Ари аҩны Ан Тереза, ихьанҭаз, излымгара ачымазара змаз ауаа рзы иаалыртит. Ан Тереза арҭ ажәақәа – Зегьы зымчу аныҳәара, уи ауаа агәыӷра рнаҭоит. Ари аныҳәара арыцҳацәеи, ихәашабгаха иҟоуи ирыцхраауеит. Ари уи лҿаҭахьы ауп, ҳарҭ зегьы иаҳзаанлыжьит:
“Шәынха!”
Аԥсҭазаара – алшара ауп, уи шәхы иашәырхәар ауп.
Аԥсҭазаара – аԥшӡара, шәџьашьахәла ари аԥшӡарала.
Аԥсҭазаара – агәахәара, шәцәа иалашәҵа уи
Аԥсҭазаара – агәыхәтәы, нашәыгӡа уи.
Аԥсҭазаара – ауадаҩра, ишәыдшәкыл уи.
Аԥсҭазаара – уара еснагьтәи ууал ауп.
Аԥсҭазаара – ахәмарра, ахәмарҩы уакәха.
Аԥсҭазаара – абеиара, иумԥсаҟьан уи.
Аԥсҭазаара – ахатәра, аҵыхәтәанӡа уазгәырӷьа.
Аԥсҭазаара – амаӡа, еилкаа уи.
Аԥсҭазаара – аҿаҭахьа, инагӡа уи.
Аԥсҭазаара – агәаҟра, уаиааи уи.
Аԥсҭазаара – ашәа аума, аҵыхәанӡа иҳәа уи.
Аԥсҭазаара – ақәԥара аума, уқәԥаҩха уаргьы.
Аԥсҭазаара – идырым аума, умшәакәа ушьапы ҭаргыл.
Аԥсҭазаара – ақәҿиара аума, иаанкыл уи аминуҭ.
Аԥсҭазаара – иԥшӡаӡоу аума, иқәымхын уи.
Аԥсҭазаара – уара уԥсҭазаара аума, аҵыхәтәынӡа уазықәԥа.
Шәарҭ шгәалаҟазаара ҽеимзар, аӡәы шәгәы нирхазар ма иҽеим акы шәаҳазар, аԥышәырччара амчра шәхы иашәырхәа. Аӡәгьы даншәмыхәаԥшуагьы, шәԥышәырччала. Шәара шәхы иашәырба ауадаҩрақәа зегьы реиҳа иҳаракны шәара шәышгылоу. Шәԥышәырчча, шәазхәыц, шәара иӷәӷәоу, имԥсуа, наӡаӡатәи шшәаку азы. Шәара шхәы иаҭәашәшьа аччара, уи зны-зынла асаркьа шәанавсуа иҟашәҵала. Иҟалеи нас шәԥышәырччара маҷк алахь еиқәызар, Шәшыччалак еиԥшҵәҟьа, еилышәкаауеит, шәара шәыуадаҩрақәа арҽеира ишалагаз. Шәарҭ шәхы аҟынгьы иаауам, шаҟа хырҳагара шәзаанагар алшо шәареи, шәааигәара иҟоуи ауаа рзы шәԥышәырччара ! Анцәа дрыцхраауеит ауааԥсыра, ауадаҩра аԥышәырччаралеи, агәырӷьаралеи иаԥыло. Еснагь зхы иахашшаауа, згәы алаҟам ракәым. Аԥсҭазаара даҽа уадаҩрак аншәзармазеиуа, шәхы иашәҳәа : “зегьы ари еиҳа акыр еицәахар алшон. Нас… Шәԥышәырчча!”
Абзиабара шәацәымшәан. Шәгәы ҟьаҟьаӡа иаашәырты, агәҭаны абзиабара аашәырԥшы. Уи азы иаҭахуп, шәареи, егьырҭ агәқәеи агхақәеи, ашькалԥшыреи аԥшаара аҟәыҵра. Шәашьҭала, ишәыԥшаа ауаҩы иҿы аԥшӡареи, абзиареи. Уи шәареи, егьырҭ ауааи аҟазшьа бзиақәа раарԥшраҿы ишәыцхраауеит. Ауаа иҵабыргу абзиабара зылшо, рхатәы аҭагылазаашьа шьҭыхны иқәдыргылом. Урҭ ауаа рхатәы абзиабара зегьы иддырбоит, раӷацәагьы налаҵаны. Бзиа иба – аҟазара, уи аҽазыҟаҵара аҭахуп, егьырҭ даҽа ахшыҩра арҿиара аҟны изаҭаху еиԥш. Ибзиан, аҳақьымцәа, амузыкантцәа, асахьаҭыхҩцәа, аспортсменцәа сааҭла рыҽшазыҟарҵо еиԥш аҽазыҟаҵара.
Аспортсменцәа сааҭла аус руеит рхатәы алшарақәеи, рыхшыҩи аиӷьтәразы. Абзиабарагьы абас еиԥш азнеира аҭахуп. Раԥхьаӡатәи ауадаҩра аан аӡәы ибзиабара ҳаҟәыҵыр, уи ала ҳара ҳабзиабара ҳзырҿиом. Абзиабара ҳамамзар акгьы иаԥсам, ҳнасыԥдаха ҳаанхоит.
Ан Тереза 1979 шықәса, абҵарамзазы Нобель ипремиа ланаршьеит. Афонд зегьи, иара убас егьырҭ аԥарақәа илымази амиссиа аус азы иныхын. Насгьы Нобель ипремиа илаанаршьаз ала даҽа хырҳагаракгьы лоуит; уи илылшеит усҟак лыбжьы ҭымгакәа аха ирџьбараны аамҭала аибашьра аанкылара. Иаҳҳәап Беирут аҟны, уаҟа уи 37 мшы, уаҟа иҟаз ахәыҷқәа ралгаразы илҭахыз аамҭазы, илылшеит аибашьра аанкылара ! Уи ҳәарада даараӡа имаҷуп адунеи зехьынџьара иҵаулоу апроектқәа ирҿаурԥшызар ... Аха ауаҩы иԥсҭазаара акгьы иаԥсам, аус аиқәырхара ианазку.
Ан Тереза 87 шықәса зылхыҵуаз дыԥсит. Уи лаамышьҭахь лареи, лажәақәеи, агоспитальқәеи, амедеҳәшьцәеи, зыԥсра иахырԥаз ауаа рацәеи рзы зхы ақәызҵаз ауаҩы рыгәқәа рҿы даанхеит.
Ан ақьаад шкәакәа ду аҟны дҵәаӷәанҵоит.
Ан ларӷьа напы аҟны акарандашь еиқәаҵәа лкуп. Акарандашь еиқәаҵәа ахы аҟны аныхга шкәакәа амоуп.
Ан ларма напы аҟны аҵәаӷәалдага лкуп. Аҵәаӷәалдагагьы шкәакәоуп.
Ан аҵәаӷәалдага акарандашь аҵылшьуеит.
Ан ииашоу ацәаҳәақәа алылдоит.
Аеш шьыжьы заа игылоит. Уи аус рацәа амоуп. Аҿи – анапи аӡәӡәара, аусура алагара. Убри аамҭазы арҵу сасра иааит. Аеш аусура иаҟәыҵит, асас шьыжьхьа анаҭеит. Арҵу акгьы амфеит.
– Уара аус рацәа ууеит. Ари афатә ухылҵ рзы иуԥшааит. Уи сара ишԥасфо?
Акыр аамҭа иҷырҷыруан арҵу. Аеш аус рацәа аман, аха итәан, арҵу иазыӡырҩуан. Нас ишԥаурыз?
Хәылбыҽха ааит. Арҵу џьаргьы ицомзт. Иҷырҷыруан, иҷырҷыруан. Аеш амш зегьы акгьы азыҟамҵеит.
Убри аамҭазы, аҳәынаԥ хәыҷык ашә инас-насит. Ахаԥыц ахьуан.
– Сыеш, – аҳәеит аҳәынаԥ, – схаԥыц даараӡа исыхьуеит. Афатә аԥшаара сылшом, расак сыҭ. Сгәы бзиахар, нас араса узсырхынҳәуеит.
Аеш аҳәынаԥ ианаҳәеит:
– Расак уи акымзарак. Ҳарҭ ҳаицхыраалар ауп.
– Аеш аҳәынаԥ арасагьы анаҭеит, ахаԥыц ахьаа ахәшәгьы.
– Ее, аҳәынаԥ, аҳәынаԥ – иааҷырҷырт арҵу – аеш убрысҟак аус ауит, ари афатә ахылҵ азы иаԥшааит, уи уара ишԥоуфо?
Аҳәынаԥ аҭак ҟанаҵеит:
– Сара аеш расак ауп сзыҳәаз, уара аеш амш зегьы амухит. Сара араса сырхынҳәуеит, уара иуырӡыз аамҭа – узырхынҳәуам.
Аҵыс ҷырҷыруа амахә иқәтәан. Инаԥшызар ашҭаҿ иабеит аҽҵыс хәыҷы. Аҵыс иабеит уи зынӡа иара ишеиԥшым. Амҵәыжәҩақәа амаӡам. Аԥырцәқәа амоуп. Аҵыхәа зынӡа идууп. Аҽҵыс аҵла изықәылаӡом. Изыԥырӡом.
– Мшыбзиа аҽҵыс!
– Бзиара убааит аҵыс!
– Ушԥаҟоу?
– Хар сымам!
– Уааи ҳаицыхәмарып.
– Ибзиоуп.
– Аҵла уқәлар уҭахӡами!
– Исҭахуп.
– Уааи ухал.
Аҽҵыс аҵла ихаларц иалагеит, аха башоуп.
– Уааи, аҵыс сара сахь, уара улбаа аҵла!
Аҵыс ааԥрын аҽҵыс аԥхьа итәеит.
– Уааи, ҳаиԥхныҩлап, – аҳәеит аҽҵыс.
Аҵыс ақәшаҳаҭхеит.
Аҵыс лышьҭԥраан ажәҩан иналаӡит, аҽҵыс ашҭа иакәшеит, аха изҭымҵит. Аҽҵыс кьыркьырын иаангылт. Аҵыс ҷырҷырын амахә иқәтәеит. Ҳаиҭоуп, – рҳәеит, игәырӷьаҵәа. Ушьҭа уаҵәынӡа. Иҭабуп. Уаҵәы ҳаиҭеиқәшәап.
– Абзеираз!
– Абзеираз!
Ихьарнахыс ҳаиҩызцәоуп.
Сузыԥшуп сҩыза бзиа. Аҵх алыԥха! Цәымҭхаа умаз. Аҵх бзиа. Абзеираз.
Реичел 9 шықәса лхыҵраны дыҟан. Аӡӷаб лымш иира даараӡа лгәы иаахәон. Уи аҳамҭа рацәа дазыԥшын. Лымш иира аҽны Реичел лан агәыҳалалратә ахәылԥаз ахь дылгеит. Ахәылԥаз аҟны Реичел еицдыру апрофессор иажәахә лаҳаит, Апрофессор иҳәит Африка аҟны ахәыҷы рацәа иржәуа аӡы рымам ҳәа.
Реичел лхатәы аинтернет даҟьа хлыртит. Уи зегьы дрыҳәеит, лымшиира азы аӡәгьы аҳамҭа лзааимгарц.
– Сара сҳамҭа ацынхәрас, Африкатә ахәыҷқәа аԥара ҳамҭас ирышәҭ. Усҟан урҭ иржәыша аӡы роуеит ! – илыҩуан Реичел.
– Реичел Африкатә ахәыҷқәа рыцхырааразы аԥара рацәаны илзеизымгеит. Аӡӷаб лылахь еиқәылеит. Иаарласны акаамеҭ ҟалеит. Реичел хәыҷы авто авариа аҟны дҭахеит. Ари ахҭыс еицдырыз апрофессор иаҳаит. Уи Реичел линтернет даҟьа еиҭах ихитит. Уи апрофессор иакәын Реичел агәыҳалалратә ахәылԥаз аҟны дыззыӡырҩыз. Нас адунеи зегьы еилыркааит Реичел лҭоурых. Африкатә ахәыҷқәа рыцхырааразы адунеи зегьы аԥара еизыргеит. Уи аԥара 60.000 нызқь ала Африкатә ахәыҷқәа еиқәдырхит. Адунеи ибзианы дырдырит Реичел; уаанӡа Реичел ҩынтә лыхцәы хылцәеит, чмазаҩыз ахәыҷқәа рзы апарикқәа рыҟаҵаразы...
– Реичел данԥсуаз 9 шықәса лхыҵуан. Уи адунеи зегьы лырхәыцит.
Зегьы ирдыруазар ҟалап адунеи аҟны еиуеиԥшым амшын рацәа шыҟоу. Адунеи аҟны иҟоуп, Аиқәаҵәа, Аҟаԥшь, Ашкәакәа, Аҩажь мшынқәа. Ишәдырыр шәҭахызар ҟалап урҭ аԥштәқәа рыхьыӡқәа зрыхьӡырҵаз атәы, изакәытә еиԥшымреи ирыбжьоу. Аинтерес шәымазар ҟалап афактқәа, ахҭысқәа амшынқәа ирызкны. Зегьы рзы инҭкааны иҳҳәоит. Шәааи ҳалагап Амшын Еиқәа ала, уи Қырҭтәыла амраҭашәара аҳәаа аҟны иҟоуп.
Амшын Еиқәа шьҭоуп Алада Европеи, адгьылбжьахабжара Ихәыҷу Азиеи рыбжьара, уи Европеи, Азиеи еиманадоит. Амшын Еиқәа Атлантатә аокеан аҵакыра иатәуп. Амшын Еиқәа Қьерчтәи аӡыбжьындала еимадоуп Азиатә амшын, Босфортәи аӡыбжьындала – Амармалташьтә амшын еимадоуп, Дарданелтәи аӡыбжьахала – Амармалташьтә амшын, Егеистәи амшын еимадоуп – Адгьылбжьаратә Амшын. Амшын Еиқәа фтәылак рыдгьылқәа рҟны иҟоуп, ахадара ду змоу ароль нанагӡоит урҭ ркультуреи, рполитикеи, рекономикеи аԥсҭазаара аҟны.
Амшын Еиқәа ажәытә Понто ахьӡын, Понтотәи амшын анавигациа азы иҽеимзт, убри аҟнытә ажәытә абырзенцәа амшын “Асасбзиадзымбо” амшын ахьӡырҵеит. Аха акыр аамҭа ашьҭахь абырзенцәа амшын рхы архәара рылшеит, ахьыӡгьы рыԥсахит, “Асасбзиадызбо” амшын ахьӡырҵеит.
Ишәдыруазар шәҭахызар ҟалап Амшын Еиқәа уажәы изахьӡи Амшын Еиқәа, аӡы уаҟа ианиеҵәоу? Аинтерес амоуп избан, ианба, ари ахьӡ иззахьӡырҵаз? Абри иазкны, иҟоуп иакым агәаанагарақәа. Аус зыхҟьаз уи ауп, Амшын Еиқәа аӡы еснагь иеҵәам. Аӡын, аԥша хьшәашәа анасуа, аӡы аԥштәы хәашьы аиуеит, идуӡӡоу аҵәымаӷԥшра змоу ацәқәырԥақәа аҟәара иасуеит. Убри аҟнытә уи Амшын Еиқәа ҳәа иашьҭоуп. Аха иҟоуп уи еиԥшым гәаанагарак Амшын Еиқәа ахьыӡ иазкны. Иҟоуп агәаанагара, ашәышықәсабжьаратәи аамҭазы аҭырқәа бызшәа аҟны аԥштәқәа иаадырԥшуан агеографиатә анеирақәа, “Аиқәаҵәа” иаанырԥшуан “Амрагылара”. Иара убас иҟоуп агәаанагара ахьыӡ иахылҵит анаҟәеи, аԥҭақәеи рыԥштәы ҳәа. Амшын аҟны лассы ихылоит анаҟәеи, аԥҭа еиқәаҵәеи, уи ацәқәырԥеисра ҟанаҵоит. Усҟан амшынгьы еиқәаҵәахоит, аԥҭақәеи, ацәқәырԥеисреи аан Амшын Еиқәа иаанахоит даараӡа еиқәаҵәоу аԥштәы, убри аҟнытә уи иаиыуит ахьыӡгьы “Амшын Еиқәа”. Шьоукых ирыԥхьаӡоит Амшын Еиқәа уи иахырҵеит, уи еиҳа ихәашьуп Амармалташь мшын аасҭа. Амармалташь мшын аԥштәы иаҿырԥшны уи иахьӡырҵит Амшын Еиқәа. Даҽа гәаанагарак ала, уаанӡа Азовтәи амшыни, Амрагыларатә аҟәара аҟны инхон индиатә ахылҵшьҭра Меотааи, Синдиааи. Арҭ рцуҭа Амшын Еиқәа иашьҭан “Ҭемарун” ҳәа, уи Амшын Еиқәа аанагоит. Асквиҭцәа ари амшын “Амшын хәашьы” ҳәа иашьҭан. Иҟоуп агәаанагара аиашазы ари ажәытәӡатәи ахьыӡ иахылҵыз ауп иахьатәи ахьыӡгьы, уи жәиԥшьтәи ашәышықәсазы ишьақәыӷәӷәеит еснагьтәны.
Амшын Еиқәа егьырҭ амшынқәа ирылукаауа мшынуп. Амшын Еиқәа аӡы аҵәыҵәри маҷ амоуп. Аҵәыҵәри азымхара иахҟьаны амшын ақәыԥшылареи, ҵаҟатәи аҿыгҳареи рыбжьара аӡы анеиааира даараӡа имаҷуп адунеи егьырҭ амшынқәа раасҭа. Убри аҟнытә аҵәыҵәри азымхара ҵаҟатәи аҿыгҳара аҟны амшын ари аҭыԥ ахархәара амам, ақтивра амам. Иара убас амшын ҵаҟатәи аҿыгҳара еиԥшым атемпературеи, аҵәыҵәри ахьыҟам азы, иаҳԥылар ҟалоит ашәышықәсақәа раԥхьа иӡааҟәрылаз аӷбақәа ирцәынхаз, ари аӷба аҟны иҟаз амаҭәақәеи, урҭ иахьанӡагьы иаанханы иҟоуп. Уи еиҳагьы, ари аган ала Амшы Еиқәа маҷк ишәарҭоуп, избанзар иӡааҟәрылаз ауаагьы рцәа-ржьы акгьы ахьуам, амшын аҟәара аҟны лассы ирбахьеит иԥсхьоу ауаа рыԥсыбаҩ.
Амшын Еиқәа иалкаауп иамоу адгьылбжьаха рацәала. Амшын Еиқәа аҵакыра аҟны даараӡа иԥшӡоу адгьылбжьаха рацәа ыҟоуп. Арҭ адгьылбжьахақәа рҿы иџьашьахәу ашәаԥыџьаԥ амоуп. Арҭ адгьылбжьахақәа атуристцәеи, аԥсшьаҩцәеи зегьы реиҳа бзиа ирбо ҭыԥқәоуп.
Амшын Еиқәа иџьоушьаша даҽа ҟазшьак амоуп, уи амшын зехьынџьара аиҟара ауп. Амшын аҳаракыра аҽаԥсахуам Амшын Еиқәа аҟны, избанзар амшын иамам идууи, имаҷуи анеирақәа, урҭ ирыԥсахуан амшын аҳаракыра. Зҽызымԥсахуа амшын аҳаракыра аҟнытә, амшын ақәыԥшылара еснагь иҭынчуп.
Амшын Ҩажь Аҭынч аокеан аҵакыра иатәуп. Уи шьҭоуп Кореатә адгьылбжьахабжареи, Китаии рыбжьара. Амшын Ҩажь ахьыӡ аиуит аӡиас Хуанхе аҟнытә, уи “Аӡиас ҩажь” аанагоит. Абри аӡиас амшын ахь инанагоит даараӡа ирацәаны ахьԥштәы ԥслымӡ: уи амшын аӡы аҩажьԥштәы анаҭоит. Амшын Ҩажь хтәылак рҟны иҟоуп: Алада Кореиа, Аҩада Кореиа, Китаи.
Амшын Ҩажь идыруп аԥсыӡ хкы рацәала. Уи ахадара ду змоу аԥсыӡкыратә ацентр ауп. Иара убас Амшын Ҩажь дыруп еиуеиԥшым аԥсаатәмҩас ахкы рацәала.
Амшын Ҩажь иҵаулоу мшынӡам. Амшын Ҩажь аҵаулара 152 метр иҟоуп, аха иалукаауеит идуу, иласу ацәқәырԥақәа рыла, иара убас анеиааира ласы ала. Зны-зынла ацәқәырԥақәа рынеиааира аласра 20 км.-сааҭк иҟоуп. Аиашазы уи аҵаулареи, ирҵҵаку анеиааиреи алшара ду ҟанаҵоит аԥсыӡ хкы рацәа аҿиараз.
Амшын Шкәакәа атәы шәаҳахьазар акәхап. Амшын Шкәакәа аҟынгьы аӡы иаҵәоуп. Амшын Шкәакәа амрагылара аҟны иҟоуп. Уи Амрагыларатәи Иҵааршәу аокеан иатәуп. Аӡын Амшын Шкәакәа зегьы ҵаауеит. Убри аҟнытә азы ауп уи ишаиуыз Амшын Шкәакәа ахьыӡ. Амшын Шкәакәа аҟны ақәыԥшылара аҭагылазаашьа даараӡа иуадаҩуп. Атемпература ноль аҵкьыс илаҟәны 20 аҟнынӡа илеиуеит… Иҟалахьеи уи 40 градус ианылаҟәхахьоугьы. 0 еиҳаны атемпература аҩада ихамлацт.
Амшын Шкәакәа Урыстәыла иҟоуп. Уи ахадара ду змоу атранспорттә мҩоуп. Амшын Шкәакәа аҟны иҟоуп ахадара ду змоу абаӷәаза Архангельск. Архангельск даараӡа ижәытәӡоу баӷәазоуп, аҭоурых ала уи ажәытәын ахәаахәҭратә ацентр ҳәа иашьҭан Урыстәыла. Амшын Шкәакәа аҟны даараӡа ишыхьҭоу, аӡын аӡы шҵаауагьы даараӡа иԥшӡоу аԥсыӡқәа нхоит.
Амшын Ҟаԥшьы аԥштәы иаҵәа амоуп, аха уи ақәыԥшылара аҟны зны-зынла ицәырҵуеит аӡыҵиаа ҟаԥшьқәа, усҟан аӡы ақәыԥшылара аԥштәы ҟаԥшьы иаанахоит. Ахьыӡ иазкны еиуеиԥшым агәаанагарақәа ыҟоуп. Иаҳҳәап, шьоукы ргәы иаанагоит, ари ахьыӡ Егьыпт азааигәара иахьыҟоу азы иаиыуит ҳәа. Аегьыптцәа Амшын Ҟаԥшь аҟны иҟаз адгьылбжьахабжара “Адгьыл Ҟаԥшь” ҳәа иашьҭан ажәытәан. Амшын “Адгьылбжьахабжара Ҟаԥшь” иахьаҳәаау азы, амшынгьы аҟаԥшь ахьӡырҵеит. Ахьыӡ ахьынтәаауа иазкны, даҽа версиак ыҟоуп. Ари аверсиа шьаҭас иамоу, ажәытәан аԥштәқәа географиатә анеира аадырԥшуан. Аԥштәы ҟаԥшь иаанырԥшуан Алада, Амшын Ҟаԥшь иаанагоит Аладатә амшын. Ишәгәалашәозар ҟалап хыхь ҳалацәажәеит Амшын Еиқәа ахьыӡ ахьынтәаауа азы, уи еиԥшу аверсиа ауп…
Амшын Ҟаԥшь ыҟоуп Индиатә аокеан аҟны, Арабтәи адгьылбжьахеи, Африкеи рыбжьара. Уи Азиеи, Африкеи рыбжьара иҟоуп. Амшын Ҟаԥшьы жәтәылак ирҳәаауп: Егьыпт, Сомали, Судан, Иемен, Израиль, Џьибути, Иорданиа, Саудтәи Арабтәыла, Еритриа. Амшын Ҟаԥшь ахадара ду амоуп ажәтәылак рыхәаахәҭратә аимадарақәа рзы. Уи жәларбжьаратәи аидарамҩангареи, атранспорти рзы ахадара ду змоу центруп 1869 шықәса ианркны, Суецтәи аканал анаадырт инаркны.
Амшын Ҟаԥшь атуристцәа ринтерес амоуп. Амшын Ҟаԥшьы аҟны аԥсшьара ашықәс зегьы иҟалоит, аха аԥхын даараӡа ишоуроуп. Аԥхын аӡы атемпература 27 градус иҟоуп. Аӡын аӡы атемпература 21 градус иҟоуп.
Амшын Ҟаԥшьы дыруп иԥшӡоу, екзотикатә адгьылбжьахақәа рыла. Амшын Ҟаԥшь аҟны 25 адгьылбжьахақәа ыҟоуп. Арҭ аҭыԥқәа зегьы иреиӷьӡоу ҳәа иԥхьаӡоуп ахӡааҟәрыларазы. Ахӡааҟәрылаҩцәа адунеи зехьынџьара аҟнытә арахь иаауеит.
Амшын Ҟаԥшь иалукаауеит аԥсыӡ хкы рацәала. Уаҟа зқьыла аԥсыӡ хкы ыҟоуп. Иара убас еиуеиԥшым амшын ҵиаақәа амоуп, урҭ амшын аҵа иԥшӡаӡоу ҭыԥны иҟарҵоит.
Аферма аԥстәқәа:
Ажә
Аҽы
Аҳәа
Акамбашь
Аџьма
Ауаса
Акәты
Арбаӷь
Ашәишәи
Акәата
Аҟыз
Ажә ажәгәара аҟны инхоит;
Акамбашь ажәгәара аҟны инхоит;
Аҽы аҽҭра аҟны инхоит;
Ауаса нхоит ауасаҭра аҟны;
Аџьма аџьмагәара аҟны инхоит;
Аҳәа нхоит аҳәаҭра аҟны;
Акәты акәтыҵра аҟны инхоит;
Ала алаҭра аҟны инхоит;
Ала аԥсаатә ахьчоит;
Аферма аԥсаатәқәа зыҟнытә иахьчои ала?
Абгеи, ақәыџьмеи рҟнытә!
##Пчела и муха
Ҽнак зны мҵык аҵла абӷьы иқәтәаны, амра аҽаҭаны аҽырԥхара иаҿын. Сабацари, сзықәтәаны исфарызеи ҳәа ихәыцуа. Амҵ ус амамызт, аԥсы ашьон, усура захьӡыз аздырӡомызт. Егьырҭ иҟарҵоз ала ахы ныҟәнагон.
Амҵ азааигәара шәҭык афҩы лаҳа-лаҳауа, аԥшӡара иакны иаго, иазҳауан. Убри ашәҭ икәыкәыцыкәуа иахан ашьхыц, амати еизнагон. Уи иахьахәлаанӡа тәамҩахә амамызт. Ашәҭқәа ирықәтәо мацара абаҳча зегьы иахысуан. Ари збоз амҵ ашьхыц иахыччо иалагеит:
– Иаашар хәлаанӡа аусура уаҿуп, аџьабаа уагеит. Уааԥсан уаҳа улам.
Сара еснагь ԥсшьароуп исымоу. Сааиижьҭеи ус змуӡац, аха амла саго субахьома? Еснагь сызхара ыфан сыҟоуп. Ачара дуқәа рыҟны зегь раԥхьа снеиуеит, чыс хаас иҟоу зегь ргьама збоит. Чыс бзиак сара исыгхан иҟалом. Уи моу уара аџьабаа зыдбалан иҟауҵо ацхагьы анысфало ыҟоуп.
Ашьхыц аусура иахьаҿыз ахы иааҩахан, ҿаанаҭит:
– Угәеигәеиуа ауаа ушрылоу сара издыруеит, иабанырхуеи иабанырҵои ҳәа, зегьы ргәы ԥуҵәахьеит. Аха уахьнеилакгьы уаҩы уиҭахым, зегьы уԥхарҵоит, урызшьуазаргьы уршьуеит. Избанзар уара чымазара хкыс иҟоу зегь ныҟәугоит, ауаа аҿкы дурхьуеит. Уара уцқьам, ԥырхагамзар хырҳага улам. Уи ауп зегьы узырцәымӷу.
– Сара, – аҳәеит – ашьхыц. Ауаа бзиа сырбоит, пату сықәырҵоит избанзар ауаа срыхәоит, сыхгьы ныҟәызгоит. Сара иҟасҵо ацха ауаа фатәысгьы хәшәысгьы рхы иадырхәоит.
Ҳара ашьхыцқәа ҳзы ауаҩы игәараҿы ашьхымзаҭрақәа ҳзыҟаиҵоит, ҳиааӡоит, ҳихьчоит, акры ҳҿеиҵоит. Ҳаргьы иара изы иҳалшо ҟаҳҵоит, ҳхы ҳаигӡом.
Ҳара ҳазбалак зегьы ҳарныҳәоит, уара – уршәиуеит.
Уажәшьҭа ухаҭа уазхәыц ҳауа еиҳа ихәарҭада.
Амҵ иаҳаз абарҭ ажәақәа рышьҭахь аҭакс иҟанаҵара азымдыруа иаақәхеит.
Ашьхыц хәыҷ ааԥса-кара ахәылбыҽха ианыхынҳәыз амитә абеит.
О, уара ари амитә иԥырны иаауа закәызеи?
Иаркы-иаркы ирцәҳәа аӡыркәи хәыҷӡа аҳауа иалан.
– Шәсыцхраа ҳәа иҳәҳәоушәа агәы иабеит.
– Анаџьалбеит, рыцҳарак иақәшәеит, абааԥсы, аҩызцәа, шәабаҟоу, ҳҩыза ацхыраара аҭахуп. Амца акит. Амца. Ибылуазар ҟалап.
– Аӡы! Аӡы!
– Имбли, уажәшьҭа ԥсыхәас иамои рыцҳа!
Инахьӡан аҩыза алабжышқәа нақәнаҭәеит. Аӡыркәи акьатеих-ԥыҵәҵәо иччоит, иазеилкаауам. Қәа, уам. Сы ауам, иабантәааи арҭ ацәыкәбарқәа?
Абар ашана, ҿыҭуа иашьҭоуп ашьхыц хәыҷ.
– Умшәан сашьа! Умшәан, уԥсы сара еиқәсырхоит! Сыҩныҟа узгап, уаҟа сҩызцәа ацәацқьа уқәырҵап ухьаа хҽырц, ухәра ацха ақәаҳҵап уԥсы еиқәҳархоит. Умшәан, сашьа хәыҷы. Ара сыҟоуп!
Аӡыркәи иазеилкаауам иаҭахыу ашьхыц! Ишеишьҭаз мацара иааилахәлеит. Ашьхыц хәыҷ аӡыркәи ишашьҭаз, иааԥсан ашьац иналашәеит.
Агәы нҭыԥсааит ашьхыц, аӡыркәи блыз џьашьаны, аҭәҳәара иалагеит ахәра ахьаа хнаҽырц.
– Аӡыркәи ҵәыуазу, иччозу азеилымкааит. Аха аԥсы ҭоуп.
– Аҩызцәа, шәҳацхраа. Аха ҷыҭбжьы ыҟам.
Ус, аӡыркәи иҟалаз азымбатәбарахан, ашьхыц хәыҷ инахәаԥшит.
– Уара уазусҭада?
– Сара ашьхыц хәыҷ соуп!
– Уара?
– Сара аӡыркәи соуп!
– Иухьзеи? Амца укуп, узблыда?
– Мап сашьа, сара акгьы смыхьӡеит, ари алашара хәыҷ агәыӷра зцәыӡхьо рзы аҵыхәтәантәи лашароуп. Уи алашара збаз, иашьҭалаз, уара уеиԥш ирацәаҩхоит, сара уи аҵыхәтәантәи агәыӷра соуп ҳазшаз иуиҭо лашароуп, убри алашара хәыҷ згоит, Ҳазшаз иахь амҩа дсырбарц.
Уи амҩа аԥшаара краҭахуп, аха уа уаннеилакь Ҳазшаз иаҿа иануп уара еизуго ацхарпа, аԥсҭазаара ацхарпа агьама здыруа уажәы уаразаҵәык уоуп ара адгьылаҿ. Сара уи ахьыҟоу алашара дсырбоит. Уи алашара ду иацназго адунеиаҿ акгьы ыҟаӡам. Аԥсҭазаара алашара азыркәа агәоуп. Сара, уи алашара ду агәеисра ашәа сҳәоит!
Аԥсҭазаара ашәа Агәаԥхароуп! Иҭабуп – уара!
Уара угәаԥхара, сара сымч ҭанаҵоит, исзыԥшу рҿы снаӡарцаз. Уи ргәаласыршәоит агәаԥхара зхашҭхьо, изцәыӡхьо.
Уара угәаԥхара сыцуп, сара уи даҽаӡәы исҭоит, абас еимаҳдоит уи адунеи зырлашо алашара хәыҷ.
Шәааи иацаҳҵап аҽҵыс Мархәаци аласба хәыҷы Дамшәи шеибадырыз, нас ишеиҩызцәахаз атәы аиҭаҳәара.
Ишысҳәахьоу еиԥш убри ашҭаҿы Мархәаци Дамшәи рыда инхозаарын Ҵис-миаау захьӡыз ацыгә ԥшқагьы. Уи ӷраҷкәынӡа, ахәы ҟәымшәышәӡа, агәышҵа хәыҷ шкәакәаӡа, алақәа гызмалӡа акәын ишыҟаз.
– Узусҭада уара? – иҵааит Мархәаци Дамшәи гачамкны. Ахаан ирымбацыз аԥстәы хәыҷынӡара иахәаԥшуа.
– Сара Ҵис-миаау соуп, ацгәы Фына аԥа, – убас ауп сыхьӡҵәҟьа шыҟоу, аҳәеит уи, иаҵамхаӡакәа, аҽырзажәны.
Сара – Аҽы Кәантра аԥа Мархәац соуп. Ари сҩыза Ала Дыргьажь аԥа Дамшә ауп, – аҳәеит аҭакс аҽҵыс.
– Аха дыҟоуп абри аҩнаҿы ҷкәына хәыҷык. Уи Ҵис аҭыԥан Ӡис ҳәа саиҳәоит. Сыхьӡ уаҳа изымҵеит, – аҳәеит аҽыргәааны ацгәы ԥшқа. Уи иабаргәуи. Дыҟахуп Ҵиф ҳәа сазҳәало ӡӷаб хеилыжәжәа хәыҷыкгьы. Ҵифка ҳәа хьӡыс исызҭаз. Лара лакәҵәҟьоуп уи ахьӡ знаало.
Дамшәи Мархәаци ацыгә хәыҷы ргәы иаарыцҳанашьеит.
– Уара аҩыза думоума? – иҵааит урҭ. Аха Ҵис-миаау аҩыза захьӡу аздыруамызт. Иаҳаз уамашәа ибаны, аблақәа ҭырхаха инарҿаԥшит. – Уара ухала заҵәык уоума араҟа инхо? – Мап сара сан ацгәы Фынагьы ара иҟоуп. Уажәы даара ҳаилахоуп. Сан Фына аҳәынаԥкышьа снарҵоит.
– Шәара ижәдыруама аҳәынаԥ акышьа? Уи даара иус дуӡӡоуп, – аҳәеит Ҵис – Ӡис – Ҵиф захьӡыз ацгәы ԥшқа, аҽырԥагьангьы Мархәаци Дамшәи инарыхәаԥшит. Уи еиԥш аус зегьы ирылшом. Иҟалап уи аҩыза шәара зынӡа ишәзымҵаргьы, – ҳәа аанаго.
Абас иҟалеит Аҽҵыси, Аласбеи, Ацгәыԥшқеи раԥхьаӡатәи реибадырреи реицәажәареи. Наҟ-наҟ ирзыԥшызаарын иҵегьы аџьашьахәу ахҭысқәа. Аха уи нас.
Қыҭак аҿы дынхон-дынҵуан ӡӷаб хәыҷык. Уи илыман рбаӷьк, аика ҟаԥшь ахаргыланы, амҵәыжәҩақәа ԥштәы хкыла еилаарцыруа. Даара ирбаӷь ԥшӡан. Есышьыжь ианыҩагылалак:
– Кыр-ка-кыу! Шьыжьыбзиа аԥшәма ԥҳәызба хәыҷ! – ҳәа игәырӷьаҵәа ҿнаҭуан. Нас аӡӷаб лнапы ианыԥсалаз аԥш рыц хәыҷқәа инархыкәласуа иаҿыҟәшәаны иафон. Зны-зынла ацалаҟьа дахьықәтәаз инеины иналыдтәалон. Абас акәын ишынхоз аӡӷаб хәыҷи арбаӷь бзиеи.
Ҽнак зны аӡӷаб агәылара дахьнеиз илбеит лҩыза ӡӷаб акәтыӷра ԥшӡа шлымаз. Уи даара илгәаԥхеит.
– Быкәты ԥшӡа сеилаҳаит, исыҭ, сара уи ацынхәрас сырбаӷь бысҭоит, – ҳәа длыҳәо далагеит.
Арбаӷь иаҳаит аԥшәма ԥҳәызба илҳәоз, даара агәы иалсит. Аха иалшагәышьоз, лара аӡӷаб хәыҷы ус лҭаххазар, хьаас имкыкәа лырбаӷь агәылацәа ирылҭозар…
Агәыла дақәшаҳаҭхеит, лыкәты ӷра лылҭан арбаӷь лымылхит. Аӡӷаб хәыҷи акәтыӷреи еиҩызцәахеит. Акәты ахәы ҟәымшәышәӡа, еилышәшәо иҟан, – аӡӷаб даара бзиа илбон, деигәырӷьон. Акәтыӷра акәзар есыҽны кәтаӷьк-кәтаӷьк аԥшәма илзаҵон.
– Иф, сыԥшәма хәыҷы! Ҳалалс ибоуааит! – ҳәа иаашар икаркаруан акәты.
Аӡӷаб есыҽны кәтаӷьк-кәтаӷьк лфон. Нас лыкәты аалгәыдкыланы, ахәы ԥшқа лнапы налшьуа илыргәыбзыӷуан. Аӡы алыржәуан, акры аҿалҵон.
Ус ишыҟаз сасра дылзааит лҩыза ӡӷаб, акәата лыманы. Ари акәата шылбазҵәҟьа лыԥсы алахеит.
– Сара исыҭ бкәата, сыкәты бара ибысҭоит, – ҳәа лҩыза длыҳәо далагеит.
Акәтыӷра иаҳаит аԥшәма илҳәоз. Даара алахь еиқәнаҵеит, амҵәыжәҩақәа хьыдышьшьы, агәы каҳаны иныҟәон. Аха иҟанаҵагәышьоз.
Абасала, аицынхара иалагеит акәатеи аӡӷаби. Урҭ аиҩызцәа реиԥш акәарахь еиццалон, иҭалангьы рҽыркәабон. Аӡӷаб дахьцалак акәата лышьҭан. Дааит зны ргәыла ҷкәын, ласба хәыҷык иманы .
Аӡӷаб ари анылба:
– Ҳаи, закәытә ласба хазыноузеи, сара исуҭар скәата усымҭози! – лҳәеит.
Акәата ианаҳа, аҳәҳәара иалагеит, аха иамчыз… Агәыла иаашьҭихын, инаиҩыҵракны иманы аҩныҟа дцеит. Аӡӷаб аласба хәыҷы ахы шьышьуа ҿаалҭит:
– Исыман сара арбаӷь, аха акәты ӷреи иареи еиҭнысыԥсахлеит, исыман сара акәты, аха уи рысҭан, акәата рымысхит, уажәы акәата аҭыԥан уара узгеит, уара уеиӷьысшьеит.
Ари заҳаз аласба шәан, аҵыхәа ашьҭарҽылан, инеины аишәа аҵаҟьа иҵатәаны, аҽаҵәахит. Уахынла ианылашьца, шьапыла ашә инасын, иаартны, идәылҟьан ицеит:
– Ари лҩыза аԥшәма сара дысҭахым. Аиҩызара аныҟәгашьа лыздыруам, – аҳәеит аласба.
Аӡӷаб хәыҷы ашьыжь данааԥш, аласба абаҟаз, илцәыбналахьан. Абасала аҵыхәтәан аӡӷаб рбаӷьгьы, кәытгьы, кәатагьы, ласбагьы – акгьы лымаӡамкәа лхала даанхеит.
Сара сартистхар сҭахуп.
Сара сшәаҳәаҩхар сҭахуп.
Сара скәашаҩхар сҭахуп.
Сара сырҵаҩхар сҭахуп.
Сара сымшынуаҩхар сҭахуп.
Адунеиаҿ акы иацәымшәоз Аҵанцәа ҽнак зны иныҵабеит.
Ирҳәоит, урҭ абамбасы аун, нас кәиц хәыҷӡак налашәан инықәӡаа ицеит ҳәа. Аиаша здыруада? Маӡоуп урҭ ахьцаз, иахьыҵабаз, иубар иаахә. Ирҳәоит, урҭ зегь иреиҳаз шьхак ажәҩан иаҵакьысуа аимҟьан, мҩамаӡак рзаатит, нас иныҵахәаша иахьцаз, иахьааз уаҩ изымдырӡо иныҵабеит ҳәа. Ирҳәоит уи Ашьха ссир даҽазнык ианаатуа, урҭ раҳра уаҭаар алшоит ҳәа.
Ирҳәоит дыҟоуп ҳәа ҷкәна хәыҷ, Алакәқәа ртәылаҿ иахьагьы, уи ихьӡуп Кәынач дшыхәыҷу инхаз ахаан ихәыҷу, ԥсра-жәра зқәым иабду Кәана, Кәынта ианду – Кәакә, иаб – Кәана, иашьцәа Маџьи, Уаџьи, иаҳәшьцәа Кьакьалеи Кьытреи. Ирҳәоит урҭ раҳра кәыкәбааҭроуп ҳәа. Акәыкәбаақәа ҩныс ирымоуп ҳәа. Урҭ раҳраҿ қәа уам, сы ауам, ԥша асуам. Мышҳәабзазароуп.
Аамҭақәа зегьы еилоуп. Рҵәаҵлақәа рыбжа ашәҭ аҿоуп, рыбжа ашәырҵла рыбжа, абӷьы каԥсоит, егьи азганк ашәҭ аҿоуп. Аӡиасқәа зегьы хшуп, рҟәарақәа зегьы бырлашла ихҟьоуп. Ахьи араӡни еилаԥсоуп, барақьаҭроуп, шәаҳәароуп, кәашароуп, гәырӷьароуп, ччароуп. Ԥсрагьы ыҟам, хьаагь ыҟам.
Иҟалап урҭ аҵанқәа џьанаҭ гәашә рзаатызар, уи азыртыша амаӡа реиҳәазар, уи ҽнак аԥшқа зыхьтә-гара лбааз ажәҩан? Издыруада?
Уи ихьӡ аӡәгьы издырӡом, иахьанӡагь маӡоуп. Аҵанцәа рыԥсы еиԥш бзиа ибаны ирааӡаз, абзиара ззыруз зымаӡақәа ззаадыртыз маӡак, ицәырымҵәахыкәа иҟам. Иарах, абзеира аҭак ацымхәра изыцәшәоз, цәшәара шаҭахымыз агәра диргарцаз, ирзааируеит урҭ зыцәшәоз абамба асы. Уи иналашәеит акәиц, уи ауаҩы ишәара акәын, адунеи амца анакы, ԥсыхәа ыҟамкәа ианыҟала, рхы иадырхәеит рымаӡаԥшьа рыԥсы иахдмырзоз, уи ажәазаҵә иаанартит уи ашьха џьанагәашә, ацыԥха маӡа ажәак акәын, амҩа арыхәыц аҟара ипан, мацәыс еимҟьара рхы иархәан урҭ рыԥсы еиқәдырхеит, аха дабацо уи аҷкәын хәыҷ урҭ аҵанқәа ирааӡаз, дабацеи? Анаҩстәи ҳлакә Кәынач иаҳҭап уи азҵаара. Дабацеи рфырхаҵа, урҭ иԥсахыу, мамзаргьы, урҭ иԥсы рыхҭынҵаны иахьагьы дрыцу, мамзаргьы урҭ раҿыхраз иԥы рықәиҵо.
Анаҩстәи ҳажәабжь Кәынач ҳаизыӡырҩып.
Москва Урыстәыла аҳҭнықалақь ауп. Зегьы ишәаҳҳәазар ҟалап Москва азы. Ишәгәалашәои Москва иазкны? Еилыскаар сҭахуп… Кремль акәхап. Кремль Москватә акырӡа иаԥсоу аҭыԥ ауми? Ленини, уи имавзолеигьы Кремль иҟами… Сиашамзар ҟалар алшоит, Ленини уи имавзолеи атәы акгьы шәмаҳацзар ҟалоит. Шәарҭ шәхәыҷқәами! Ленин имавзолеи акәымзар, Ашҭа ҟаԥшь жәдыруазар акәхап… Мап? Москватә аҳәынҭқарратә ауниверситет? Васил ацқьаӡа иныхабаа? Шьоукы ртәы шәаҳахьазар ҟалап ҳәарада, шьоукы – мап. Шәааи ҳаицны иаҳдырп Москва. Уи даараӡа азҿлымҳара змоу қалақьми. Сгәы иаанагоит шәарҭгьы шәазҿлымҳауп. Иҳалшоит Москва аныҟәара ҳалагар.
Москва гылоуп аӡиас Москва аҟны. Москва аргылара Иури Долгоруков ихьыӡ иамадоуп. Иури иҩызцәа дрыцны аӡиас Москва ааигәа-сигәа днеиааиуан. Акыр аамҭа рныҟәара аамышьҭахь иааԥсан, ҭыԥк аҟны иаангылеит. Аиҩызцәа рыԥсы ршьеит, крырфеит. Ари аҭыԥ аӡиас Москва аҿықәа аҟны иҟан. Ари аҭыԥ аҟны даараӡа ирацәаны аҵаҵындра иазҳауан. Убри аҟнытә аиҩызцәа ари аҭыԥ “Ақыҭа ҟаԥшь” ахьӡырҵеит. Аӡиас аҟынгьы аԥсыӡ рацәа ыҟан. Ари аҭыԥ даараӡа игәаԥхеит аҭауад Иури. Нас еиликааит ари аҭыԥ абоиар Степан Кучка ишитәыз. Ари аҭыԥ фқыҭак рыла ишьақәгылан. Иури иӡбеит, адгьыл аахәара, аха изтәыз даараӡа ихжәаны диԥылеит. Изтәыз ас еиԥш ихжәаны иԥылара даараӡа даргәамҵит Иури, дирбаандаҩит арҭ ақыҭақәа зтәыз, иҭаацәагьы, зегьы ахьирхәит. Ари абоиар даараӡа иԥшӡаз аԥҳа диман. Абоиар иԥҳа Иури иҷкәын ԥҳәысс дигеит. Уи адгьыл аҟны Иури ақалақь аргылара иӡбеит. Ақалақь аӡиас ахьыӡ ахьӡиҵеит.
Зегьы ишәаҳахьазар ҟалап, Москва Европа аҟны идуӡӡоу ақалақь шакәу атәы. Москва адунеи аҟны зегьы реиҳаӡа зыхә дуу ақалақь шакәу атәы. Уи еиҳагьы – Москва адунеи аҟны зегьы реиҳаӡа ирацәаны ибеиоу ауаа нхоит. Москва 79-ҩык амилиардерцәа нхоит. Москва Ниу-Иорк иаиааит амилиардерцәа хҩык рыла...
Москватәи аметро атәы аӡәыр ишәаҳахьазар? Уи даараӡа идууп. Адунеи аҟны зегьы реиҳа идуу ируакуп. Уи 182 аангыларҭақәа амоуп. Москватәи аметро аангыларҭақәа рыԥшӡара зегьы иџьаршьоит.
Быжьҩык аеҳәшьцәа ртәы шәаҳахьазар? Быжьҩык аеҳәшьцәа, аӡӷабцәа, ма ауаа ыҟаӡам. Быжьҩык аеҳәшьцәа ҳәа Москва аргыларақәа иршьҭоуп. Арҭ аргыларақәа еиԥшуп. Убри азын иахьӡырҵеит быжьҩык аеҳәшьцәа ҳәа. Арҭ аргыларақәа: 1. Асасааирҭа “Украина”; 2. Асасааирҭа “Ленинградскаиа”; 3. Кудринскаиатә асквер аргылара; 4. Ахьтәы гәашә админиастрациатә аргылара; 5. Адәныҟатәи аусқәа рминистрра; 6. Москватәи аҳәынҭқарратә ауниверситет; 7. Кателническитә аԥшыҳә аргылара.
Ижәдыруазу шәара Москватәи аҳәынҭқарратә абиблиотека Европа аҟны зегьы реиҳаӡа идуу шакәу, Америкатә аконгресс абиблиотека аамышьҭахь уи аҩбатәи аҭыԥ амоуп.
Абрысҟак азҿлымҳара змоу ахҭысқәа иџьашәшьозар ҟалап. Уи еиҳа шәаҳҳәоит. Москва адунеи аҟны зегьы реиҳаӡа ирацәаны апаркқәеи, аскверқәеи ыҟоуп, ақалақь адура инақәырԥшны. Измаиловтәи апарк, фымтә еиҳауп еицдыру Ниу-Иорктәи ацентралтәи апарк.
Москва ауп иахьыҟоу Европа зегьы реиҳаӡа идуу аботаникатә абаҳчагьы.
Еиҭах иџьашәшьашт? Останкинатәи аҟәарч атәы шәаҳахьазар? Останкинатәи аҟәарч Европа зегьы реиҳа згылара дуу ҟәарчуп. Останкинатәи аҟәарчгьы Москва иҟоуп.
Москва аспорттә хәмаррақәа лассы имҩаԥысуеит. 1980 шықәсазы Москва имҩаԥысит Аолимпиада.
2018 шықәсазы адунеи ачемпионатра ашьапылампыл азы Урыстәылан, ҳәарада Москвагьы имҩаԥысит.
Ашҭа ҟаԥшь Москва зегьы реиҳаӡа ахьӡԥша змоу ашҭа ауп. Абри ашҭа аҟнытә ақалақь ахырхарҭақәа зегьы рахь амҩақәа алагоит. Ашҭа ҟаԥшь Москвеи, иара убас Урыстәыла зегьы азы ишҭа хадоуп.
Ашҭа ҟаԥшьы аҟны уаанӡа амҿтәы аргыларақәа ракәын иҟаз. Аҳ Иван 3-тәи идҵа ала, ари аҭыԥ дрыцқьеит. Избанзар амҿтәы аргыларақәа лассы амца ркуан.
Амцакра даараӡа лассы иҟалалон Москва. Иаарласны Ашҭа ҟаԥшь Москва џьармыкьа хаданы иҟалеит. Анаҩс еиуеиԥшымыз амилаҭтә ныҳәарақәеи, ацеремониақәеи мҩаԥыргон: Аҳ икоронациа, ачара, анышәаҭара.
Ашҭа ҟаԥшь аҟны даараӡа ирацәаны ақьырмыт ҟаԥшьы ала иргылоу аҩнқәа ыҟоуп. Ахьыӡгьы убри азы иарҭеит “Ашҭа Ҟаԥшь.”
Кремль Ашҭа ҟаԥшьы аҿы ихадоу ахәҭа ауп. Лассы Кремль Америкатә “Аҩны шкәакәа” иадыркылоит. Урыстәыла ахадеи, аиҳабыреи Кремль аус руеит, Америка – “Аҩны шкәакәа” аҟны еиԥш. Аиашазы Кремль абааш ауп иаанаго, уи абжьарашәышықәсатәи абаауп. Даараӡа ирацәаны Кремльқәа – абаашқәа ргылан Урыстәыла аҵакырадгьыл аҟны.
Ԥсковтәи абааш раԥхьаӡа 1365 шықәса иргылан. Уи Европа зегьы реиҳаӡа идуу абааш ауп. Кремль мамзаргьы абааш аҟны, ажәытәын даараӡа аханқәа рацәаны иҟан, аруаа рыҩны, адәқьанқәа уҳәа убас иҵегьы. Кремль аҩнуҵҟа иргылаз ақалақьгьы Кремль ахьӡын. Кремль иадҳәалоу аинтерес змоу ахҭысқәагьы ыҟоуп. Иаҳҳәап Кремль аҟны адунеи зегьы реиҳаӡа идуу аҵәҵәа ыҟоуп.
Иара убас Кремль аҟны зегьы реиҳаӡа идуу абзарбзан ыҟоуп. Уи абзарбзан убрысҟак идууп, уи аҟнытә макьана зныкгьы имхысыцт.
Ижәдыруазар акәхап Ленин Имавзолеигьы Кремль ишыҟоу. Амавзолеи рбарц даараӡа атурист рацәа азнеиуеит Москва.
Васил ацқьаӡа иныхабаа Москва иҟоуп, Ашҭа Ҟаԥшь аҟны.
Уи адунеи аҟны ахадара ду змоу ныхабаауп. Лассы Васил ацқьаӡа иныхабаа Кремль иахәҭоуп ҳәа ргәы иаанагоит. Аха уи ихьԥшым ныхабаауп. Уи ргылан Иван Аџьбара иаҳра аан, 16-тәи ашәышықәсазы. Иҟоу аҳәамҭала, Аныхабаа иргылеит Италиатә архитектор. Италиатә архитектор длашәын.
Уи иҭахын иргылар ауахәама, ахаан аӡәы иимбацыз, имыргылацыз. Аныхабаа иџьоушьаша ахыб амоуп. Ауахәама аџьымшьы ԥшра змоу ахыб ахагылоуп, уи асы ақәхом.
Ауахәама аҟны Васил ацқьаӡа иԥсыбаҩ шьҭоуп. Васил ацқьаӡа иҿаҳәы, 1547 шықәсазы Москва амцакыра ҟалоит ҳәа, иҿаҳәатәы нагӡеит.
Дыҟан шәарыцаҩ бзиак. Ҽнак зны уи ила Хәдыш иманы дцеит шәарыцара. Абнара илалаанӡа ила Хәдыш алымҳацәқәа кьацә-кьацәӡа ишьҭыхны, аҵыхәа еиҵыхны ифҩышәо, акы аԥшаауа иалагеит. Ашәарыцаҩ ишәақь харшаланы дашьҭалан иҿынеихеит. Уи жьак, ма бна кәтык абаз џьишьеит. Аха Хәдыш абна иламлакәа, адәы иқәланы аҿынанахеит. Аԥшәмагьы дашьҭалан днеиуан. Дыԥшызар, хылԥа хәыҷык иаҟараны, иҳәыр-иҳәыруа ацара иаҿын акәуа. Уи ахы цәҳәынтаԥсӡа, ашьапқәа папаӡа, ицәеиқәараӡа икылыҳәҳәон. Азқәа акәзар акакан ацәеиԥш икьакьаӡа иақәын.
Акәуа ала анаба ахи ашьапқәеи аҵәахын, ашьац инылатәеит. Азқәа акәын иубоз. Хәдыш иаашьҭнаԥаан, сацҳауеит ҳәа ацәа кьакьа ацқәа аланаҵо иалагеит. Аха изамыцҳаит. Акәуа амгәацәаҿгьы икьакьаӡа азқәеиԥш ацәа ахазаарын. Аԥхьаҟеи, ашьҭахьҟеи, аганқәеи рыла акәын ахи, аҵыхәеи, ашьапқәеи злацәырнагоз, егьызлаҵәахуаз. Ашәарыцаҩ днеин ала иаҿыҵакыз акәуа ааҿыҵихит, инарҳәаарҳәны акәуа днахәаԥшит.
Акәуа ахы аҵыхәеи умбо аҽыҵәахны иҟан. Ашәаныза аҩныҵҟа иҭылашьцааӡа, аҳаԥеиԥш дынҭаԥшит. Уаҟа еиқәаҵәаӡа, зыԥсы ҭоу ак шыҟоу гәауҭон.
Ашәарыцаҩ акәуа нарҳәы-аарҳәа цқьа дахәаԥшит. Азқәа иақәу ацәа иҭыхушәа иџьашьахәу асахьақәа анын. Нас инаган ашьац инылаиртәеит. Аха Хәдыш аҽазеиқәкуамызт, акәуа аунажьыр аҭахымызт, иаҿыҵакны аԥшәма ишьҭалан инеиуан. Ус иныҩныҵәаан, иаҿыҵакыз наҟ иршәны инканажьит.
Акәуа хәыҷ уаҳа ианазымычҳа, ашьапы аахәыҵганы Хәдыш ақьышәҵәҟьа иарбаны идәықәнаҵазаап, аҿы аҩныҵҟаҵәҟьа цәыӷьӷьа инықәнаҵеит. Убри акәзаап Хәдышгьы иахьыз, изыҵәааз.
Хәдыш убри аҟара акәуа иазгәааит, иеишуа, азаигәара анышә абӷьаҭуа иалагеит. Ашәарыцаҩ изымбатәбараны, ала иҟанаҵозеи ҳәа дахәаԥшуан. Уи ашьапала анышә ыҵжааны, иҭагәаҩаны ажреиԥш ианыҟанаҵа, акәуа аашьҭыхны уахь инҭанажьын, анышә ақәԥсара иналагеит. Ашәарыцаҩ Хәдыш даҵаҟьан икаицеит. Акәуа анышә иҵыхны, ашьац инылартәан иҿынеихеит.
Бна тоурак аҿы инхон-инҵуан алым. Уи даара аҽырԥагьаны инеиааиуа абнара илан. Избанзар уи аҳас иҟан. Зегь зымчу аԥстәқәа раҳ ҳәа иашьҭан. Алым иацәымшәоз уи абнараҿ шәарах ыҟамызт. Ҽнак зны алым шыцәаз акәымкәа, бна ҳәынаԥ хәыҷык ыҩны икәыркәыруа ишнеиуаз алым инадыххылт. Уи амҩа зегь кны итәан. Аҳәынаԥ ахьцара амоузт, алым иақәкәырны аҿынанахеит. Алым алацәақәа аахнатын, аҳәынаԥ инамҵасны иакит. Аҳәынаԥ шәаны ақыџьқыџьра иахьаҿыз алым иаҳәо иалагеит:
– Суҳәоит, Саҳ ухаҵкы, соужь, саргьы џьара бзиарак узызуп, џьара сухәап, – ҳәа. Алым абжьы ҭганы аччара иалагеит. – Иарбан бзиароу уара аҳәынаԥ хәыҷынӡара сара исзууран иҟоу, иулшагәышьои уара сара сзыҳәан? – аҳәеит алым. Аха усгьы аҳәынаԥ аарыцҳанашьан наҟ инаунажьит. Аҳәынаԥ хәыҷгьы аԥсы анаиу, игәырӷьаҵәа абна инылашәкәа ицеит. Ус ишыҟаз ҽнак зны Алым ԥагьа ашәарыцацәа ирымԥыхьашәеит. Иааркын ашаха дуқәа рыла аҵла иадҿарҳәалт. Ари ажәабжь иаразнак абна инахыҵәеит. Алым ахәаабжь аҳәынаԥ хәыҷгьы иаҳаит.
Ишзахәоз ала иҩны иаакылсын, ашаха ахаԥыц ҵарқәа налаҵо мацара, ирыӷӷаны инықәнаҵеит, ашаха дугьы ааихнаҵәеит.
– Угәалашәо, Саҳ ухаҵкы, уанысхыччоз, – аҳәеит уи аҽырпаӷьны алым иахәаԥшуа, – угәы иаанагомызт сара уара узы бзиарак ҟасҵап ҳәа. Аха аҳәынаԥ хәыҷгьы алым дуӡӡа еиқәнархар алшозаап. Аҳәынаԥгьы џьара иахьухәо ыҟазаап Алым аҳәынаԥ хәыҷ ажәақәа даара иархәыцит.
Убри нахыс алым ԥстәы ду, ԥстәы хәыҷы ҳәа еилнахуамызт, зегьы пату рықәнаҵон.
Аха сани, сареи, сашьеи иаҳҭахуп аҳамҭа изыҟаҳҵар. Сареи, сани, сашьеи ҳхәыцуеит.
Ҵыԥх сара саб ахылԥа ҳамҭас исҭеит, ҵыԥх сара сашьа саб ашәҟәы ииҭеит, ҵыԥх сан саб адухьи, ашоколади илҭеит.
“Уажәы иаҳҭои ҳамҭас?” – дҵааи сан.
“Уажәы иаҳҭои ҳамҭас?” – дҵааит сашьа.
“Уажәы иаҳҭои ҳамҭас?” – сҵааит сара.
Сан акы лхәыцит. Ҳарҭ ачаӡырҭа ахь ҳцеит. Ҳарҭ ҳаб аҵаҵындратә аторт ду изааҳхәеит. Аҵаҵындратә аторт ҩажәижәаба цәашьы алагылоуп. Саб ҩажәижәаба шықәса ихыҵит. Ацәымзақәа аҳаркит. Саб игәыхәтәы дазхәыцын ацәымзақәа ирцәеит. Саб анасыԥ бзиа имоуп. Саб ҩажәижәаба шықәса ихыҵит.
Марадона зегьы реиҳаӡа еицдыру хьӡуп. Марадона ашьапылампыл аҳ иоуп: лассы еимаркуеит: Пеле иакәу ма Марадона, дарбану ашьапылампыл аҳ? Аимакра ҵыхәԥҵәара амаӡамкәа инаӡоит, шьоукы – Пеле рҳәоит, шьоукы – Марадона. Марадона иакәзар ари азҵааразы имариоу аҭак имоуп: “Сара аҳ сакәӡам, Пелегьы сакәӡам… Сара Диего Армандо Марадона соуп!”.
“Марадона” – “Уи ажәла ашьаҭа наӡаӡа аанагоит, уи иҟазаауеит наӡаӡатәи хҭысны, адунеи аҟны ашьапылампыл ыҟанаҵы” – иҳәоит ашәҟәыҩҩцәа аӡәы, аиашазы ахадара амаӡам Диего Марадона ашьапылампыл аҳ иакәу, иакәыму – уи наӡаӡатәи хҭысны даанхоит, ашьапылампыл аҭоурых аҟны.
“Иҳаҩсхьоу ҳахәаԥшыр, даараӡа акыр аамҭа аҟнытә ҳдәықәлар, иаҳбоит, уара уԥсҭазаара аҟны иҟаз, иҟалоз зегьы ақәԥара ада уаҳа акгьы шакәым” – иҳәоит Диего Марадона ихатә автобиографиатә ашәҟәы “Сара Диего соуп” аҟны.
Диего даараӡа иуадаҩыз ахәыҷра ихигеит Аргентинатә ақалақь хәыҷы Пиорето аҟны: “Ҳара ҳаҩны хуаҭахк аман. Акы маҵурҭан, уаҟа афатә дырмазеиуан, иара уаҟа ҳарҭ зегьы аҩныҟатәи адҵақәа ҟаҳҵон. Аҩбатәи ауаҭах арӷьарахьла ҳани – ҳаби иртәын, ахԥатәи армарахьла, уаҟа ҳарҭ зегьы ҳаицыцәон – ааҩык. Ақәа анлеиуаз, ахыбра ашьара ҳҽацәаҳҵәахуан. Избанзар адәахьы аасҭа, аҩны еиҳа ҳбааӡон” – игәалаиршәоит Марадона, зхәыҷра зегьы амамзаара аҟны имҩаԥызгаз, быжьҩык иаҳәшьцәеи-иашьцәеи, иани-иаби еицны.
“Акызаҵәык схәыҷра аҟны сзырҭынчуаз, ампыл асра акәын, уажәгьы уи ауп: исышәҭ ампыл , насгьы исышәҭ алшара издыруа аҟаҵара… Ԥиорето ақалақь иналганы ампыл ҳанасуаз уадаҩра дук ҳаман: ҳарҭ амра ҳаҿаԥшуа ҳахәмаруан… Асааҭ 15 минуҭ хԥа рахь ианнеилак амра ҳхы иқәцциаауа ҳахәмаруан аха зынӡагьы хьаас иҳамамзт уи ԥырхагарак ҳазнауп ҳәа… ианеилашәшәалакгьы ҳахәмаруан. Уажәы зны-зынла ашьапылампыл асҩцәа рыҟнытә аҟәындҟәындрақәа саҳауеит, агәнамгара рымоуп, ашҭа аҟны алашара агуп ҳәа, аччара сакуеит, инсгәалашәалак изакәытә лашьцараз аҟны ҳахәмарылоз.” – игәалаиршәоит Диего ихәыҷра.
12 шықәса ихыҵуан, ашьапылампылтә аклуб “Аџьымшьы хәыҷқәа” аҟны ахәмарра даналагаз. Даараӡа иаарласны уи Аргентинатә аизга ахь диаргеит. 16 шықәса анихыҵуаз инаркны Европа даараӡа аклуб рацәа дара рахь диаргар рҭахын.
“Сара схаан аӡәгьы аԥара ҳамҭас исимҭацт: аԥара еснагь ашҭа аҟны аусуреи, ақәԥареи ала исырҳауан… Убри аҟнытә ҿыц ахәмарҩы қәыԥшцәа ирасҳәоит, шәахьыҟазаалак , шәарҭ аизга ахь ишәыԥхьар, аԥырра ыҟамзар, адәыӷбала шәдәықәла, адәыӷба ыҟамзар, шьапыла шәдәықәла” – иҳәоит Марадона.
Марадона зегьы реиҳаӡа зыхә дууыз ашьапылампыласҩы иакәын. Уи ари атитул ҩынтә даԥсахит, зны Испаниатә Барселона даанахәеит зегьы реиҳаӡа ихә дуны, нас – Италиатә Наполи.
Марадона зегьы реиҳаӡа ахадара змаз икариера Аргентинатә аизга аҟны иман. Уи адунеи ачемпионатрақәа 4 дрылахәын. 1986 шықәсазы Аргентинатә аизга Мексика Марадона дрыцны, адунеи ачемпионцәа ракәхеит.
Уи ачемпионт аҟны Марадона, Англиатә аизга амба зегьы реиҳаӡа еиӷьыз агол ҭаиршәит, ари агол анаҩс “Иреиӷьӡоу агол” ахьӡырҵеит.
Ақәҿиара адагьы, Марадона агәахшәара иман. Уи агәахшәара ашьапылампыл асра даналагази, данаҟәыҵуази иадҳәалоуп. Зегьы реиҳаӡа идуыз агәахшәара 1978 шықәса адунеи ачемпионат акәын. Уи усҟан 18 шықәса ихыҵуан, Аргентинатә аизга дзаламшәеит, иқәра хәыҷы амшала. Аргентинатә аизга уи ашықәс азы адунеи ачемпион акәхеит… “22-ҩык ауаа рҟны сзаламшәаз даараӡа сыхәыҷын ауп, убрысҟак сгәамҵит, иаразнак ареванш азы аҽазыҟаҵара салагеит, сыхәмаррагьы иацсҵеит”. игәалаиршәоит Диего.
Уи аамышьҭахь агол рацәа, азхаҵара, ауаа рыбзиабара иоуит. Аха 1994 шықәсазы, адунеи ачемпионатра Америка аҟны аҩбатәи агәахшәара изԥшын Марадона. Уи ишьа аҟны адопинг рыԥшааит, ахәмарра даҟәырхит. Марадона, ари зегьы ашьапылампыл қәыԥшыра ачарҳәра акәын иара иҿагыларазы ҳәа иԥхьаӡон.
Марадона иԥсҭазаара зегьы ақәԥара акәын. Дықәԥон, аус иуан, ақәҿиара имазарц. Ашьапылампылтә ашҭа инахыганы Марадона аиашеи, ақәԥареи аҟазшьала далукаауан. Лассы уи иара ихаҭа ихы даԥырхаган, избанзар уи изы ахадара аман, игәы иҭоу атәы аҳәара. Диего аиашамра изидкыломзт: “Сара урҭ рцынхәрас сымцәажәози, ацәажәашьа ззымдыруаз, сара урҭ ирҳәашазгьы сҳәон, аԥсҭазаара аҟны знык иадымхаргьы измоухьада алшара , ибжьы рдуны адунеи ахь ахырхара.” – иҳәоит Марадона ишәҟәы “Сара Диего соуп!” аҟны.
Диего аиҳабыра аиаша раҳәара давсуамзт. Уи игәы иаанагон аиҳабыраз ихадоу хықәкуп ауааԥсыра рхылаԥшра, уи аиҳабыра аҟаҵара алымшозар, уи азы аҭак ҟарҵар ауп, иара аҭак иҭахын: “Ауаа рацәа среисхьеит, акы згәы иҭоу, даҽакы ҟазҵо, исҳәар сҭахуп, ауаа рахь ацәымӷра сымаӡам схатәы гәаара амшала. Сара исылшоит аполитикцәа сцәымӷызар, ауааԥсыра рџьыба знапы ҭазҵо, урҭ зырҳәо… Исцәымӷуп аполитикцәеи, аруааи, ауаа рышьра зылшо аиҳабыра адҵа ала, иарбанзаалак аиҳабыра сцәымӷуп, дара рқьаф ҭаны, амла иакуа ауаазы акгьы ҟазымҵо.” – абас иааирԥшоит ихатәы азнеира Диего.
Диего амараҳәрала идыру уаҩуп. Уи анапхгара изура ҟалашьа амамзт. Уи еснагь иара ихаҭа ииҭахыз ауп иҟаиҵоз. Диего Марадона ахаангьы иҽимԥсахит, уи уаанӡа еиԥш ус башак, гәаартыкны даанхеит ихәыҷра аан еиԥш, аԥареи, ахьыӡи уи дамԥсахит. Ақәҿиара ду имаз иамԥсахит, иханамаршҭит иҭаацәа, иуацәа, иҩызцәа. Афинансрала алшара ду аниоу, ргәыхәтәқәа зегьы наигӡеит, имашьына аниԥсах, раԥхьатәи уи имашьына “Фиат 125” иҩызцәа ирзаанижьит: “аиашамра схаангьы сзадгылом, еснагь аиаша аган сгылазаауеит. Еснагь исгәалашәалоит схәыҷра, сыҩны, ҳара ҳӷарра, еснагь издырылоит, зегьы аусуреи, ақәԥареи ала сшазнеиз, ари сара соуп, издыруеит, сара снапхгара аӡәгьы илшом, избанзар сара уаанӡа иҟаз соуп, еснагь ус сыҟазаауеит, избанзар сара Диего Марадона соуп, Сара Диего соуп!”
Марадона аҟыбаҩ ду иман, ашьапылампыл асра абаҩхатәра… Ашьапылампыл ада уаҳа акгьы илшомзт, ашьапылампыл иара изы зегьы акәын. Марадона иҽимԥсахит.
Ашьапылампыл аамышьҭахь арыҩшьыга адкылара далагеит, еиуеиԥшымз ашоуқәа мҩаԥигон, Аргентинатә аизга азыҟаҵаҩгьы иакәын, аха уи иус хада ахәмарра акәын, аха уи ишықәса амшала илшомзт…
“Диего 4 шықәса анихыҵуаз аамҭа аҟны даанхеит, иаб иашьа раԥхьатәи ацәа иалхыз ампыл хаҭа анизааихуаз, уи ампыл кны дыцәан. Убри ашықәс инаркны Диего ампыл ада ԥсҭазаара имамзт. Убри аҟнытә уи ус баша ҷкәынак еиԥш дгылан азыҟаҵаҩы иҭыԥ аҟны, зны напыла, зных шьапыла – иара итәқәеи, ирҿагылоз ашьапылампыласҩцәа ампылқәа риҭон.” – игәалаиршәоит Диего изгәыбылҩцәа аӡәы.
Диего дцеит. Уи ихьыӡ аанхеит. Ахаангьы аӡәгьы уи имаз ахьӡи, ашьапылампыласҩи дзыҟалом., Диего дзыҟаз еиԥш… – абас ргәы иаанагоит ашьапылампыл азгәыбылҩцәа.
Аҵаҵындра шәыруп. Аҵаҵындра ҟаԥшьуп. Аҵаҵындра адәҳәыԥш аҟны иазҳауеит. Аҵаҵындра ааԥынра иазҳауеит. Аҵаҵындра хаауп. Ари аҵаҵындратә тортуп. Аторт лан илӡит. Аторт аҟны хәцәашьык аларгылоуп. Иахьа сара сымшиира ауп. Сара хәышықәса схыҵит!
Сара исҭахуп ала сымазар.
Сара исҭахуп ацгәы сымазар.
Сара исҭахуп авелосипед сымазар.
Сара исҭахуп ашоколад рацәа сымазар.
Сара аҩынду сымазар сҭахуп.
Сара ала сахәмаруеит. Сара ацгәы сахәмаруеит. Сара сҽы сахәмаруеит. Сара аласба сахәмаруеит. Сара ацгәыхәҷы сахәмаруеит. Сара ажьахәҷы сахәмаруеит.
Аҽҵыс хәыҷ Мархәац ашҭа иҭан, иҩуа амырхәага ицәын. Уи бзиа иабон ахәмарра. Ҽнак ашҭаҿы уи иабеит ахаан иамбацыз зҵыхәа хәыҷ бабаӡа ихәымсысӡа, зшьапқәа шкәакәаӡа иҟаз аласба хәыҷы Дамшә. Уи бзиа иабон ахәмарра. Ибажәгәаламуа ашҭа иҭан. Дамшә амышәҳәыс хәыҷ иеиԥшын. Убри акәхап Дамшә ҳәа хьӡыс изаиузгьы.
– Уааи ҳаицыхәмарып – аҳәеит Мархәац.
– Ҳаицыхәмарып – аҵыхәа хәыҷ аршәшәеит Дамшә. Аха убри ашҭаҿы Мархәаци Дамшәи рыдагьы инхозаарын Ҵис-миаау захьӡыз ацыгә хәыҷы. Уигь бзиа иабон ахәмарра. Урҭ уаҵәы еиԥыларан иҟан. Аха уи даҽа хҭысуп. Урҭ шеиԥылаз сара уаҵәы ишәзеиҭасҳәоит.
Иахьа нанҳәамза ааба ауп. Иахьа сара сҩыза лмшира ауп. Сҩыза Саҭанеи лыхьӡуп. Саҭанеи, сареи класск ҳаицҭоуп. Саҭанеи жәашықәса лхыҵит. Сара Саҭанеи ашәҭқәа лзаасхәеит, адныҳәаларатә ашәҟәы лзызыҩит: “Саҭанеи ибыдысныҳәалоит бымш иира! Агәабзиара бзеиӷьысшьоит. Фатима.”
Аҳәынаԥ хәыҷы хәыԥсы хаххала, нҵәыҵкәыр аацәыҵкәыр, есымша акылҳарақәа ирцәыҵан. Ацгәы иахәаԥшыцыԥхьаӡа агәаӷ акуан, агәы ԥыжәжәо ицәыҵыԥшны ацгәы иахәаԥшуан. Иара, ҵис мцахәмыцәа ахы шԥабоз, аҳкәажә, инаҳәы-ааҳәуа аҩны иҩнан, иахьаҭахыз итәан, ииан, иаҭахыз афон, иажәуан қьаф аман. Ианаҭахызгьы аԥшәма лкалҭ иқәтәар ауан, лара лгәы аналаҟаз ахы лнапы ықәшьуа илыргәыбзыӷуан, иаргьы хәыр-хәыр ахга алацәа икылаԥшны аҳәынаԥ акылҳара зхы цәыҵаҳәҳәоз иазыԥшуан, аԥаҵақәа қәац-қәацо.
– Угәы мытҟәацын, нас уԥшы, аҵыхәа нҟьа-ааҟьо сгәы шыԥнажәо. Избан, иарабеи, сара адәы ақәаԥшра, аҩны аҩнысра азин зсымам, сзыхҟьазеи, ииашоума абри, аӡәы зегьы рзин имоуп, аӡәы акымзарак. Иахьа хәлаанӡа хыхәароуп, ҵис аныцәоу хәашак амҵарсра уԥсы уақәыԥшны, иулымшар башоуп уа утәы, ҵис ашьапхыц уааҵашәар нас, уа утәы акгьы ыҟам.
Ус, Ҵис ахьыцәаз, азаара азаазшәа ашԥәма лкалҭ иныԥан, акылҳарахь аԥсы ӡаны аҿынанахеит. Иабеит аҳәынаԥқәа рыԥсцарҭа, инеины инадтәалт, уажәымзар, уажәы акы сыԥсы инасҭаԥҳәа.
Аха, аҳәынаԥ хәылаԥс, ацәеи абаҩи еикәыршаны, иҵыс-ҵысуа аҽыҵәахны иԥшын Ҵис агәы аныԥҵәо ҳәа.
Зызхара ыфан иҟаз ацгәы, азыԥшра агәы ԥнаҵәан, инҭаҳәахаа ицәеит иахьтәаз.
Ԥхыӡ хаак иалоуп уажәы, аха акы еиԥшым. Ԥхыӡ иабоит Аҳәынаԥ хәыҷы акылҳара иаакылсын, ихәылаԥсӡа ацгәы аԥхьа инатәан, ауаз ҳәара иналагеит.
– Ԥсҭазаароума ари Ҵис, шԥаасоуҳәара, гәаҟроуп, сааизар лашарак сылахь ианым, иахьа хәлаанӡа еимдароуп, сынкыдыгәгәала, сшәаԥырҳаԥуа, акы абасоуриҳәа ахәыҵарақәа сцәыҵоуп. Ашәара сарҩеит, ашьыцра сгәы афеит, еиҳарак зызхара ыф, ижә ауаа анызбо. Сара сызгәалашәода, уара ма ухәы урҭоит, урхашҭӡом, угәы иаҭахыу аԥшәма илдыруеит, сара уара хәашак уцәкашәозар, ҽаӡәы акы импыҵшәозар ҳәа сылақәа ҭраа сыԥшуп, сызгәалашәода, сызҭахыда, сырбар аҵкыс, срымбар еиӷьуп.
Ас аԥсҭазаара ԥсроуп, аԥсра еицәоуп. Сара рыцҳа, знык сызхара сҿаҵаны сызшьуа насыԥ сиҭон, анасыԥҵәҟьа. Уи еиԥш ҟазҵазгьы џьанаҭ агәашәқәа изымаатуаз, аха иабаҟо, иабаҟо?..
Ари ауаз азымычҳаит Ҵис, ахәарҭа инҭаԥалан, аԥшәма лышәырша аашьҭнахын акылҳара аԥхьа ишьҭанаҵеит.
– Усҭ, ҳәынаԥына, арыцҳахә, аҳәынаԥ, иф узхара, иф, нас иаҳбап џьанаҭ агәашә ззаатуа, иф, иф.
Аҳәынаԥ аԥси-аԥси еихьымӡо, ашә афара иаҿын. Иабаз азымбатәбараха алаӷырӡ аакәаашо.
– Оф, Анцәа ииныҳәаша, сыԥсы уаԥшәмахеит, шьыри, шьыри, шьыри.
Ҵис хәыцуан, џьанаҭ агәашә аатыҵәҟьеит, нас кашыроуп ҳәа, агәашә иҭанагалон еиԥш, аԥшәма аҳәымсаг лҟьеит аарҵәа аҭырганы. Џьанаҭ агәашәқәа ааимҟьеит, усҟан ахагәҭа иақәшәаз аҳәымсаг ахәҵәы убас иаӷьын, алақәа акакаҷмцақәа ааҵашәеит, еимҟьеит усҟан ҵис аџьанаҭ гәашә ахдырраҿы, амацәыс еиԥш иалҟьеит аҳәынаԥ агәаҟра, аԥшәма лыгәнаҳа, иара агәыразра.
Абжьы ныхҵаны мап, – мап, – мап аҳәан, акьажыҳәа инеимаҭәаны аҵәыуара иналагон еиԥш, аԥшәма ԥҳәыс лыбжьы хааӡа игеит Ҵис, уабаҟо, уааи ахҷаҭқәа усаан ианысҵеит, крыф, ихәлеит иумбаӡои? Ианааԥш, аԥхьа асаан хҷаҭла иҭәуп, алацәақәа икылаԥшуа, акылҳара икылаԥшыуан аҳәынаԥ лахьыцәгьа. Ацгәы агәы иазымычҳан алаӷырӡқәа аԥаҵақәа инарықәыкәкән ахҷаҭ инылаҭәеит. Иадырит џьанаҭ гәашә шыԥхыӡыз.
Шышкамсык ақды иаҵаланы инеиуан. Изҵаз аидара даара ихьанҭан, иазышьҭыхуамызт. Цәгьала ирҳәазо иагон, уажәы-уажәы аԥсеиҭакразы иаангылон. Ус уаҳа налымшо ишнеиуаз, аӡыхь ыҵхәраа ишаауаз абеит. Убасҟан ауп ианагәалашәа аӡба ишыԥсуаз. Аӡыхь аҟны иналбаан, аӡы зжәуеит ҳәа ишаҿыз иналшәан, аӡы иныхшәалеит. Ашышкамс аӡы иаашьҭнаԥаан иашьуа иалагеит. Аӡиас иахагылан ҵлак. Убри аамҭазы аҵла иқәтәаз ҳәыҳәк, ашышкамс аӡы ахәлаҵәан ишашьуаз абеит. Аҳәыҳә ашышкамс аарыцҳанашьан, бӷьыцк аҵла инҿыршәаны ашышкамс иазымариашаны инанашьҭит. Ашышкамс аӡы ихшәалаз абӷьыц иҟанаҵалакгьы инықәлан, ԥыҭраамҭак акгьы алымшо аӡы ихын. Аӡы ццакны иахьцоз абӷьыци ашышкамси ыршәуа, анахь-арахь икыднаҟьо мацара, даара акыраамҭа иаргәаҟит. Нас иҟанаҵалакгьы аԥшаҳәахьы аҽнықәнаршәын, еиқәхеит. Аҳәыҳәгьы аҵла иахьықәтәаз, агәы рҭынчны инықәԥраан ицеит.
Аамҭа рацәак бжьымсит убри нахыс. Шәарыцаҩык аԥсаатә икырц азы акаҭа кыдиҵеит. Дук мырҵыкәа абри акаҭа азгәамҭаӡакәа инықәтәеит ашышкамс еиқәзырхаз аҳәыҳә. Ашәарыцаҩ ари аниба, сыкаҭа сааханы, аҳәыҳә инахарԥаны искып ҳәа инапы нымҩаниҵеит. Еиқәхаз ашышкамс уа ааигәа иҟазаарын. Иара еиқәзырхаз аҳәыҳә ашәарҭа ишҭагылаз анаба даара агәы ирыцҳанашьеит. Ашәарыцаҩ инаиқәԥалан, инапы дҩаханы аҳәыҳә акаҭа ахасырԥоит ҳәа дшаҿыз, аҟаҿыҳәа инапы инацҳаит. «Ҳаи, абааԥсы, исыцҳаз закәызеи!» – ҳәа инапы анааиҟьа, аҳәыҳә ахьықәтәаз игәанаҭан инықәԥраа ицеит. Ашышкамс аҳәыҳә иҟанаҵахьаз ацкы абзиара азнауит, еиқәнархеит. Абас ала аӡәы абзиара изуур, иԥсы еиқәурхар, уицхраар, уи иҟауҵаз абзиара баша иӡӡом. Знымзар-зны уара иузыхынҳәуеит.
Пальма атропикатә ҵиаауп. Уи адунеи зегьы иахаҵәоуп, атропикатә мамзаргьы ашоура ахьыҟоу аҭыԥқәа рҿы.
Пальма ахкы рацәа ыҟоуп, урҭ зегьы даараӡа еиуеиԥшым роуп. Апальма ахкқәа шьоукы рзы иааркьаҿны ишәҳардыруеит.
Акокостә пальма – Акокостә пальма иазҳауеит Азиа атропикатә аган аҟны, Филипины, Африка аиҳараки рҿы. Уи аԥхара бзиа избо ҵиаауп, ахьҭа азычҳауам, 26 градус аԥхара еиҵаны иԥсуеит. Иара ари адгьыл аҟны ашәҭра иалагоит нас ашәыр ҿалоит. Уи ашықәс зегьы ишәҭуеит, ашықәс зегьы иҟоуп уи ашәыр афара алшара. Акокос ашәыр ауаа бзиа рбара адагьы, амаамынқәагьы даараӡа иргәаԥхоит. Аҵла аҟнытә ишәыз ашәыр анкаҳауа, урҭ иҩны инеиуеит ирфарц азы.
Кубатәи аҳтә апальма – иазҳауеит Кубатә адәқәа рҟныи, Иукатантәи адгьылбжьахабжара аҟныи. Уи ашәыр ауаа ирфом, уи аҳәақәа рыфатә мацаразы рхы иадырхәоит. Аҳ апальма аргыларазы рхы иадырхәоит, мҿысгьы. Ари апальма ахкы аиҳарак аҩычага ҵиаатәны ирааӡоит.
Калифорниатә Вашингтонтәи апальма – Уи Аҩада Америка мацара иазҳауеит. 18 метр агылара аманы иазҳауеит, еиҳарак ацаҟьақәа рыҟны иҟоуп. Уи ашәҭ аԥштәы шкәакоуп, ашәыр ихәашьу акаҳуаԥштәы амоуп. Калифорниатә апальмагьы аҩычага ҵиаауп.
Аҵан пальма – даараӡа ихәыҷуп, лассы ачықь еиԥш иаҳԥылоит, уи абыӷьқәа аԥшындага еиԥш еиҵыхуп. Агылара 4 метрак инеиуеит. Ашәҭқәа рыԥштәы ҩажьуп, аҳәсатә, ахаҵатә ашәҭқәа рыла ишоит. Аҵан апальма ианышәҭуа аамҭа хәыжәкыра инаркны рашәаранӡа инаӡоит. Аҵан апальма иазҳауеит Аҩадеи, Аладеи Европа аҟны, ибзианы иазҳауеит ахаҳәреи, аԥслымӡреи аҭыԥ аҟны. Аҵан апальма аҩычага ҵиаауп, уи абӷьы ҿеи, аҟәымшәышәи ахәсхәас рхы иадырхәоит, аха абыӷьқәа аныӷәӷәахалак уи аҟнытә аҩмсага ҟарҵоит.
Ахәша пальма – Африка иазҳауеит. Уи ахархәара ду амоуп: уи аҟнытә афатә, амаслеи, амаргарини дырмазеиуеит. Ахәша пальма ашәыр аԥҳәа еиԥшуп, ахәша рацәа алоуп. Уи абна аҟны иазҳауеит Африка, агәаӷь ала имарианы иҿиоит. Иара апальма агәаӷьгьы харҳагоуп, уыгьы иалоуп апальма ахәша, уи Африкаа лассы афатә армазеиразы рхы иадырхәоит.
Фатима акалам жәҩанԥштәи, ақьаад шкәакәеи лгит.
Фатима асаламшәҟәы лыҩуеит… Фатима асаламшәҟәы лыҩит.
Фатима абӷьыц рҽны аконверт иҭалҵеит.
Фатима аконверт ашәыраҭра иҭалҵан ашкол ахь дцеит.
Фатима аконверт аԥошьҭатә иашьчик иҭалыршәит.
Маҵиса лан длызҵааит: – Сан, иахьа ахәыҷқәа ԥстәы џьашьахәык сдырбеит. Иара аҳәынаԥ иеиԥшын, аха амцәыжәҩақәа аман, еиқәаҵәан. Аӡәы уи ҵысуп иҳәеит, даҽаӡәы ҳәынаԥуп иҳәеит. Аха иаҳзеилымкааит, уи уахынла иԥыруеит, бжьыкгьы ахылҵуеит, аха иагьҳәынаԥым, иагьҵысым.
Маҵиса, уи ахәлыԥҵыс ауп. Ишԥа, ишԥа?
Ахәылбҵыс.
Мап Маҵиса.
Ара ҩ-жәак еицуп, ахәылб-ҵыс. Ахәылбҵыс ус хьӡыс иарҭеит уахынла иахьцәырҵуа азы.
Нас, уи ҵысу иҳәынаԥу? Иџьоушьаша, иахьагьы еимаркуеит, џьоукы ҵысуп рҳәоит, џьоукы ҳәынаԥуп рҳәоит.
Ахәылԥ ҵыс. Аԥцәыжәҩа змоу аҳәынаԥхәыҷ. Иџьашьатәуп ари аԥстәы.
Џьоукы ирҳәоит уи амшьҭа цәгьоупҳәа. Аҵыс ҳәынаԥхо, аҳәынаԥ ҵысхо? Анцәа идырып.
Рихтер иеихшарбага ашәагатә еихшарбагоуп. Рихтер еихшарбага ихәыцит Америкатә аҭҵаарадырҩы Чарлз Рихтер. Рихтер иеихшарбагала иршәоит адгьыл аҵысра амчыхара асеисмограф аҟны. Асеисмограф адгьылҵысра аӷәӷәара зларшәо маҭәаруп.
Рихтер иеихшарбагала ирдыруеит шаҟа амчхара амоу адгьылҵысра. Рихтер иеихшарбага шьақәгылоуп 9 шәага ак рыла. Рихтер иехшарбага ак мхылдызтәуп
1. Магнитуда амчхаратә адгьылҵысра – ауаа уи ирыздыруам. Асеисмологцәа роуп издырыр зылшо.
2. Магнитуда амчхаратә адгьылҵысра – аргылара ҳракқәа ирдырыр рылшоит, ауаҩы маҷк идыруеит.
3. Магнитуда амчхаратә адгьылҵысра – ауаа аҵысра рдыруеит. Адгьылҵысра арбгара ҟанаҵом.
4. Магнитуда амчхаратә адгьылҵысра – икнаҳау амаҭәақәа ҵысуеит. Ижәытәу аргыларақәа шьоукы аршьар алшоит.
5. Магнитуда амчхаратә адгьылҵысра – акыр иӷәӷәоу адгьылҵысроуп. Аҵысра аҩнуҵҟеи, адәахьи иудыруеит. Аԥенџьырқәа архыџьхыџьуеит. Лассы аргыларақәа аԥырхага роуеит.
6. Магнитуда амчхаратә адгьылҵысра – иӷәӷәоу адгьылҵысра ауп – аҭыӡқәа шьоит, ажәытә аргыларақәа реиҳарак арбгоит, аҿыц аргыларақәагьы аԥырхага рнаҭар алшоит.
7. Магнитуда амчхаратә адгьылҵысра – даараӡа иӷәӷәоу адгьылҵысра ауп – адгьыл еиҟәшьшьар ҟалоит, аҭӡамцқәагьы, аҩнқәа арбгоит. Ауаа рыԥсҭазаара ашәарҭа иҭанаргылоит.
8. Магнитуда амчхаратә адгьылҵысра – арбгара амчхара амоуп, аргыларақәа бгоит, адгьыл еиҟәшьшьоит, аҿырыҩрреи, аӡҭачқәеи цәырҵуеит.
9. Магнитуда амчхаратә адгьылҵысра – зегьы реиҳаӡа иӷәӷәоу адгьылҵысра ауп. Адгьыл ацәқәырԥа еиԥш аҵысра иалагоит, ақыҭақәа ыӡуеит, ицәырҵуеит аҿыц амҩақәеи, аӡқәеи, авулкан ҭыҩрыргьы ҟалоит. Аргыларақәа зегьы бгоит.
Лассы адгьылҵысра амчхара ашәаразы рхы иадырхәоит абалл. Абалл амчхара ашәага акуӡам. Абалл ала иршәоит адгьылҵысра иҟанаҵо анырра ауаҩы изы, аргыларазы, ақәыԥшыразы. Адгьылҵысра амчхара аанарԥшуеит амгнитуда. Асеисмограф адгьылҵысра аамҭа аанарԥшоит, шаҟа магнитудатә амчхара амаз адгьылҵысра. Уи аамышьҭахь идырхоит, шаҟа ирԥырхагахаз адгьылҵысра ауааи, аргыларақәеи. Адгьылҵысра ала уи амчхара абалл ала иршәоит.
Ииашоуп аҳәамҭа: “иҟалит 4 амагнитудтәи амчхара змаз адгьылҵысра Рихтер иеихшарбагала”.
Ииашам аҳәара: “иҟалит 4 балл амчхара змаз адгьылҵысра Рихтер иехшарбагала”.
Сабина ашәҟәы ҿыц адәқьан аҟны иаалхит.
Адәқьан аҟны иҿыцу ашәҟәы рацәа рҭиуеит.
Сабина лшәҟәы ҿыц аҟны амшынқәылаҩцәа рзы иануп.
Сабина лшәҟәы ҿыц аҟны ҩажәа даҟьа ыҟоуп.
Сабина лшәҟәы ҿыц аҟны асахьа рацәа ануп.
Сабина ашәҟәы аахәара бзиа илбоит. Сабина ашәҟәы ҿыц аалхәит.
Иаҳдыруеит, ҳнацәы ԥаҳҟар ашьа шаауа. Иаҳдыруеит. ашьа, аҟаԥшь аԥштәы шамоу. Иара убас иаҳдыруеит, зны-зынла ауаа ршьа анализ ҟарҵуеит…
Изакуи ашьа? Ашьа аҟаԥшь ԥшра змоу бааӡароуп. Ашьа рылоуп ауааи, аԥстәи, аԥсаатәи. Зыԥсы ҭоу зегьы ашьа рылоуп.
Ашьа ҳцәаҳжьы аҟны иныҟәоит. Ашьа ныҟәоит адақәа рыла. Ауаҩы даараӡа ирацәаны адақәа имоуп. Урҭ шьала иҭәуп, ацәеижьы ахырхарҭақәа зегьы рыла иныҟәоит. Ишԥашьақәгылеи ашьа?
Шәхаҿы иаажәга амаҵурҭа, акоктельқәа ахьдырмазеиуа. Шәарҭ еиуеиԥшым аалыҵ шәҭаххоит: ҩба ма хаб хкы ашәырӡ, арыжәтә уҳәа убас иҵегьы.
Ашьа ашьақәгылара даараӡа еиԥшуп амаҵурҭа аҟны акоктель армазеира. Ашьа ахбылшыҩ аҟны ишьақәгылоит. Ахбылшыҩ аҟны ашьа армазеиратә амаҵурҭа ауп. Ашьа ашьақәыргыларазы иакымкуа “аалыҵ” аҭахуп.
Ашьа ашьақәгыларазы иаҭахуп:
Аҟаԥшь ԥшра змоу ахацқәа – аҳақьымцәа уи ериҭроцит ҳәа иашьҭоуп.
Ашкәакәа ԥштәы змоу ахацқәа – урҭ леикоцит рыхьӡуп.
Атромбоцитқәа – аеҵәақәа, урҭ ашьа ажәпара, ма ашәра иацхраауеит.
Плазма – абааӡара, уи ауаҩы икьатеиқәа ирылҵуеит, адақәа ирылалоит.
Ишаҳдыруа ала ашьа, адақәа рыла иныҟәоит ацәажьы хабалак. Адеи ҽадаши ахь уи агәы ацхыраарала инеиуеит.
Агәы есангь аус ауеит. Шәара шәаныцәоугьыж ашьагьы еснагь иалалоит ацәеижьы егьырҭ ахәҭақәа.
Иара усгьы иззаҭахузеи ауаҩы ицәеижьы аҟны ашьа иааҟәымҵӡакуа аныҟәара? Адеи-адаши ашьа иацны ауаҩы ицәеижь аҵәыҵәри, егьырҭ ихымԥадоу амаҭәахә нанагоит. Арҭ амаҭәахәқәа ауаҩы иԥсҭазаара азы ахадара ду змоу роуп. Иаҳҳәап, ауаҩы ихыбылшыҩ аҵәыҵәри аимуыр, уи аусура иаҟәыҵеит. Ашьа иалоу ахыцқәа зегьы иҷыдоу аус наргӡоит.
Еритроцитқәа аҟаԥшь ԥштәы змоу ахыцқәа роуп. Урҭ ганк ала иҭаҟьаҟьоу ампыл иеԥшуп. Ашьа аҟаԥшь аԥштәы аиашазы аеритроцитқәа ирнаҭоит. Иара ахаҭа аҟаԥшь ԥштәы даҽа хәҭак аҟнытә иаанагоит. Уи амаҭәахә Гемоглобин ауп. Иара усгьы, ауаҩы ицәеижьы аҟны аҵәыҵәри агемоглобини ининанагоит.
Агемоглобин ашьа иалоу ахадара змоу амаҭәахәқәа ируакуп. Уи аҵәыҵәри нанагоит ацәеижьы зехьынџьара ахь, уаантә иҽеим амаҭәар – арацәӡәӡәыра алнагоит. Арацәӡәӡәыра Агемоглобин арԥҳақәа рахь инанагоит. Арԥҳақәа аԥсыԥ ала адәахьы иалыргоит арацәӡәӡәыра, ашьа аҵәыҵәри ала иарӷәӷәоит.
Алеикоцитқәа
Алеикоцитқәа даараӡа ифырхаҵоу, иқәԥо ахыцқәа роуп. Урҭ ақәԥоит ауаҩы ицәеижь ахь иалалаз ачымазара, мамзаргьы аинфекциақәа. Ауаҩы данчымазаҩхо, уи ицәеижь аинфекциа рацәа алалоит. Усҟан алеикоцитқәа даараӡа игәамҵуеит Урҭ даараӡа ирласны иҿиоит, аинфекциа иаԥырхагахар рҭахуп. Алеикоцитқәа абактериақәеи, авирусқәеи рҽырӷәӷәара алшара рырҭом.
Алеикоцитқәа ххкык ыҟоуп: Гранулоцитқәа, Лимфоцитқәа, Моноцитқәа. Урҭ еиуеиԥшым ахархәарақәа рыла ирақәԥоит аинфекциақәа.
Гранулоцитқәа даараӡа ииашоу роуп. Ауаҩы ицәеижь аӷа – аинфекциа шалалак еиԥшцәҟьа, урҭ ишиашоу, “иҩны” аинфекциа ақәԥара иалагоит. Ишәбахьазар акухап ауаҩы ицәа хәны, уи ичуп, иҟаԥшьуп, уи агранулоцитқәа роуп изхароу Урҭ ахьаа змоу ахура ахь инеины, аинфекциа ақәԥара иалагеит.
Алимфоцитқәа еиҳа иҭынчу, иҟәышу роуп. Урҭ еиԥшымкуа ирақәԥоит аӷацәа: ацәеижь аинфекциа алалар, алимфоцитқәа урҭ рақәԥаразы еиқәдыршәоит амаҭәахә. Уи амаҭәахә антитела ахьӡуп. Антицәеижь ала лимфоцитқәа аифекциа иақәԥоит, еиҳа ирласны иаиааиуеит. Уи адгьы алимфоцитқәа ирымоуп даараӡа ибзиоу ахшыҩ. Урҭ аинфекциақәа ибзианы иргәаладыршәоит. Ацәеижьы идыру инфекциак алалар, алимфоцитқәа иаразнак уи рдыруеит. Уи ақәԥара алимфоцитқәа ирцәыцәгьахом. Уи еиҳа имарианы иаиааиуеит.
Моноцитқәа зегьы реиҳаӡа ишәпоу алеикоцитқәа роуп. Моноцитқәа ауаҩы ицәеижь иалалаз абактериа ма авирус икны илбаардоит. Убас ала урҭ аӷа ирласны иаиааиуеит.
Ишабаз ала алеикоцитқәа даараӡа иӷәӷәоу аҿагылара азыруеит аинфекциақәа. Урҭ ауаҩы ачымазара дацәырхьчоит.
Атромбоцитқәа ашьа ашәра иацхраауеит. Ианба ма избан изаҭаху ашьа ашәра?
Ауаҩы ахура анимоу, ахура аҟнытә ашьа анаауа. Ашьа аанкылара ахымԥадара ду амоуп. Ашьа рацәа ацәыӡра, ауаҩы даараӡа дымчымханатәоит. Аҳақьымцәа уи аамҭазы ақәыӷәӷәареи ма аҿаҳәареи ала ашьаанкылара рҽазыркуеит. Аха ашьа ашәра аҟны зегьы реиҳаӡа ацхыраара ҟанаҵоит атромбоцитқәа.
Ахура ааигәара иҟоу атромбоцитқәа ирласны егьырҭ атромбоцитқәа ирыԥхьоит, зегьы еицны ашьа аанкылара иалагоит. Тромбоцитқәа рыбжьара ахӡы рахәыцқәа бжьалоит, атромб ҟарҵоит. Атромб ишәыз ашьа еизга ауп. Уи ашьацара ааннакылоит. Нас атромб ҩҩоит, ахура иамшәоит.
Аплазмагьы ашьа иалоу ахуҭа ауп. Уи иҩажьу аԥшра змоу бааӡароуп. Аплазма аҟны даараӡа ихәарҭоу амаҭәахә алоуп. Урҭ зегьы ауаҩы иԥсҭазааразы ахадара рымоуп.
Шәарҭ уажәшьҭа ижәдыруеит ашьа злашьақәгылоуи, уи иалоуи атәы. Шәгәы иаанагар ҟалоит ауаа зегьы еиԥшу ашьа рылоуп ҳәа. Аха уи ус акуӡам Ауаа зегьы еиԥшу ашьа рылаӡам.
Аҭҵаарадырҩцәа ашьа ԥшьгәыԥкны иршоит, урҭ роуп: А агәыԥ, Б агәыԥ, АБ агәыԥ, 0 агәыԥ ашьа.
Урҭ зегьы излеиԥшыми?
Ишаҳдыруа ала, ашьа аҟны антитела алоуп. Уи алеикоцитқәа ирхылҵуеит. Антиацәеижь агәыԥқәа ирықәырԥшны еиԥшым ашьа агәыԥқәагьы.
Ауаҩы имоуп ҩхкык антицәеижьқәа: А, Б. А ахкы змоу антицәеижьқәа, уи имоуп А агәыԥ ашьа, Б ахкы змоу антицәеижьқәа, уи имоуп Б агәыԥ ашьа. Ауаа шьоукы ирылшоит ирымазар ҩхкык ашьа, урҭ ауаа АБ агәыԥ ашьа рымоуп, ауаа шьоукы ршьа зынӡагьы иалаӡам антитела, урҭ ауаа 0 агәыԥ ашьа рымоуп.
Изаҭахи ашьа агәыԥ адырра? Ауаҩы данчмазаҩу, ашьа рацәа ицәыӡуеит, лассы уи ашьа илаҵара аҭахуп. Ашьа алаҵара ус баша имарианы имҩаԥысуам. Зны ибзианы еилукаар ауп, ауаҩы изакәытә гәыԥу ашьа имоу, нас ауп уи ашьа анилаҵатәу. Ауаҩы даҽа гәыԥк ашьа илауҵар дыԥсыр илшоит. Убри аҟнытә ауаҩы ишьа анализ изыҟарҵоит. Анализ ала еилыркаауеит, изакәытә гәыԥу ашьа имоу уи.
Ашьа агәыԥ адагьы, иара убас иаҭахуп ауаҩы ишьа арезус адырра. Ашьа агәыԥи, арезуси анализ амҩаԥгарала еицырдыруеит. Арезус ахӡытәи маҭәаруп, уи ауаҩы ишьа иалоуп. Арезус ала ауаа еиԥшым. Ауаа зегьы ршьа ари амаҭәар алам. Ус еиԥш иҟоу ауаа резусатрицательныи ҳәа ирышьҭоуп. Ашьа аҟны арезус злоу ауаа резус-палажительныи ҳәа ирышьҭоуп.
1. Ахацәа еиҳа ашьа рацәа шрылоу, аҳәса раасҭа?! Ахацәа 5 литраки бжаки аҟнынӡа ашьа рылоуп, аҳәса 3 литраки бжаки.
2. Ауаҩы ицәеижь аҟны секундк ала 17 милион аԥштәы ҟаԥшьы змоу ашьа ахыцқәа ҿиоит.
3. 20 инаркны 60 секунд аҟнынӡа инагӡоит ашьа аныҟәара агәы аҟнытә ацәеижьы ахь, нас еиҭах шьҭахьҟа ихынҳәуеит агәы ахь.
4. Ашьа зегьы аҟаԥшь аԥшра амаӡам! Ахуаци, аҵурбелеи аеҵәа ԥштәы ашьа рылоуп, адыӷаҷақәа ракәзар – ажәҩанԥштәы рылоуп.
Сара алимонаҭ сҭахуп.
Сара ацха сҭахуп.
Сара акарамель сҭхуп.
Сара ачысхаа сҭахуп.
Сара ахаатә сҭахуп.
Аҳәынаԥқәа зегь ааицәажәан, аизара ду мҩаԥыргарц рыӡбеит. Аизараҿы урҭ азҵаара ықәдыргылт:
– Ҳаԥсҭазаара даара ицәгьахеит, ацгәы ҭаха ҳнаҭом, ҳахьабалак ҳафоит. Ҳгәы ԥҵәеит, аҵәҵәа ахаҳҵароуп. Ҳаннарҵәоит. Аҵәҵәа ҳзахаҵар, ҳааигәара ианааиуа абжьы ҳаҳалоит, – рҳәеит.
Аҵәҵәа абаҳаԥшаари ҳәа ихәыцуа иалагеит. Ус иааргәалашәеит инахараны жьик дшынхоз. Аҳәынаԥқәа рҽааирбырҭан ажьи иҟны ицеит. Ажьи иҟны инеин, аҵәҵәа ицәӷьычны, иркәымпылуа мацара ирулакгьы ацгәы ахьыҟаз иааргеит. Хышықәса дуӡӡа амҩа иқәын. Аагаразы иааргеит, аха шьҭа игәаӷьны иахазҵода?
– Унеины уара иахаҵа, – ҳәа ҳәынаԥык иадырҵеит.
– Мамоу, сара сызнеиуам, ацгәы сафоит, – аҳәеит аҳәынаԥ.
Ари еимаркит. Аҳәынаԥқәа – ахәыҷқәагьы, адуқәагьы ирацәаӡаны иҟан. Аха ацгәаҿы анеира акгьы иазымгәаӷьит. Аибарԥсра аҟынӡа инебагеит. Аҭыӡшәа ду рылибахит. Рыбжьы убриаҟара идухеит, ацгәы иаҳаит. Аҳәынаԥқәа аисра иалашыҩкын, ацгәы шырзааигәахаз рызгәамҭаӡеит. Ацгәы аҵәҵәа ахаҵара шырҭахызгьы рхашҭит. Ацгәы гызмал акәзар, рышьҭахьала ираҩаӡо, ираҩаӡо мацара, иаарылагьежьын акакала зегь кны иафеит.
Абас ала аҳәынаԥқәа рҭыӡшәа, реимак дара рхаҭа ирԥырхагахеит.
Абна инхоит абынҽацә. Абынҽацә атәыҩақәа амоуп. Абынҽацә иԥстәы ԥшӡоуп.
Абна инхоит ақәыџьма. Ақәыџьма ахаԥыц ҵәырқәа амоуп.
Ақәыџьма ишәарҭоу ԥстәуп.
Абна инхоит амшә.
Амшә ашьапы дуқәа амоуп. Амшә иԥстә дууп.
Абна инхоит аҳәынаԥ.
Аҳәынаԥ аԥҵы дуқәа амоуп. Аҳәынаԥ аҳаԥы аҟны инхоит.
Абна инхоит абга.
Абга аҵәыхә ду амоуп.
Абга аҳаԥы аҟны инхоит.
Абна инхоит аеш.
Аеш ахахәы баба амоуп.
Аеш аҵла аҟны инхоит.
Абна инхоит аты.
Аты абла ԥшӡақәа амоуп. Аты уахынла ицәаӡам.
Абна дынхоит Витали, уи ақьала хәыҷы аҟны дынхоит. Витали абна хьчаҩы иоуп.
Авикингцәа – Скандинавтәи, Нормантәи амшынуаа аибашьҩцәа ракәын. Урҭ 8-9 ашәышықәсақәа рзы иқәыланы Европа еиуеиԥшымз атәылақәа рҿы, аколониақәа шьақәдыргылон.
Авикингцәа рыԥсадгьыл иахьатәи Шведтәылеи, Норвегиеи, Даниеи аҵакырадгьыл акәын иахьыҟаз. Авикингцәа аҭаацәара аҟны ииыз аҩбатәи, уи анаҩс ииыз аҷкунцәа ракәын. Ақьабз ала урҭ раб иҭынхара рыхәҭамзт. Ауааԥсыра рхыԥхьаӡара азҳара амшала урҭ адгьылқәа рзымхәо иалагеит. Урҭ амшын аҟны ақәылара ала рхы рбон. Авикингцәа ирылан аныҟәаҩцәеи, ахәаахәҭцәеи. Аха ажәа викинг амшынқәылаҩ акәын иаанагоз. Иҟоуп агәаанагара Христофор Колумб Америкатә аконтинент ахь днеиаанӡа, авикингцәа акыр заа инеихьан ҳәа. Аиндеицәа рҿагылара амшала урҭ Америка анхара изаламгит.
Авикингцәа зегьы иреиӷьыз аибашьҩцәеи, аҽықәтәаҩцәеи ракәын. Урҭ 300 шықәса рыҩнуҵҟа Европа зегьы ршәаны ирыман. Агәымшәақәа, иџьбараз авикингцәа иццакуаз аӷбақәа рыман. Адгьыл аҟны урҭ қәԥарала рымҩа ылырхуан. Авикингцәа рыцҳара ҟамҵакуа ақалақьқәеи, ақыҭақәеи дырбгон. Урҭ Британиа, Ирландиа, Франциа, Италиа ахәҭак дырбгеит. Нас урҭ реиҳарак арҭ адгьылқәа рҟны анхара иалагеит. Авикингцәа рықәԥареи, рқәылареи 1100 шықәсазы иаҟәыҵит. Уи аамҭазы авикинг рацәа ақьырсианра рыдыркылеит. Адунеи аҟны абааԥсыра маҷхеит.
Агәымбылџьбара адагьы авикингцәа уамашәа иубаша акы рыман. Урҭ иацәшәон амшын акыр иахьыҵаауылаз ахь анеира. Авикингцәа ргәы иаанагон амшын аҵаулара аҟны урҭ адгьыл иазнеиуеит, уаҟа урҭ изықәтәоу рыӷба каҳауеит ҳәа.
Авикингцәа Исландиеи, Гренландиеи раԥхьатәи Европатәи анхацәа роуп.
Авикингцәа ҭынч ианынхоз ақыҭанхамҩа рнапы алакын. Авикингцәа реиҳарак анхаҩцәа ракәын. Урҭ иаадрыхуан арыци, ауҭраҭыхи, ирааӡон аҳаиуан, ажә, ацә, аҳәа, аџьмақәеи, акәтқәеи. Авикингцәа абнатә ԥстәы иазышәарацон. Урҭ ажьи бзиақәеи, аметалургцәеи ракәын. Авикингцәа даараӡа ибзиаз абџьари, ахьымаҭәеи ҟарҵон. Ихәхәаз аҩны ду аҟны авикингцәа рԥызацәа нхон. Аԥыза имаҵ зуаз уи ицны аҩны ду аҟны инхон.
Авикинг ақыҭауаа ҩныс ирымаз ақьалақәа роуп. Ақьалақәа шшаны иргылан. Акыр змаз анхаҩцәа идууыз, ԥшькәакь змаз аҩнқәа дыргылон, уаҟа рҭаацәа рыманы инхон. Скандинавтәи атәылақәа рҟны авикингцәа амҿтәы ҩнқәа рҟны инхон. Испаниеи, Ирландиеи, аҵла, аҩны аргыларазы иаԥсамзт. Араҟа авикингцәа ахаҳә ҩнқәа дыргылон. Аҩны ауаҭах хада идуын, илашьцан. Агәҭаны ахәшҭаара ҟаҵан. Араҟа афатә дырмазеиуеан. Ауаҭах хада иахьынхози, иахьыцәози акун. Аҩны аҩнуҵҟа лассы аҵәҩанқәа гылан, урҭ ахыб ркын. зны-зынла арҭ аҵәҩанқәа рашьҭахь ацәарҭа ҭыԥқәа ҟарҵон.
Авикингцәа рқыҭақәа усҟак идуымзт. Урҭ ахәаахәҭреи, аусурҭақәа рцентрқәа еимардон. Абас еиԥш иҟоу ацентрқәа ԥшаауп Норвегиа, Даниа, Шведтәылатә аҵакырадгьылқәа рҿы. Аҩнқәа ракәзар ахәаахәҭратә ацентри, амшын аҟәареи иацәыхараны иргылан. Убас авикингцәа харантә раӷа иӷба абареи, аҿагыларазы аамҭа рацәеи рыман.
Авикинг анхаҩцәа рышәҵатәы мариан. Урҭ ахарԥ еиқәаҵәа ршәын, уи ааҵәа еиԥш реиқәақәа хыхь ирықәҵан. Хыхь ииаша зақәыршәқәа рықәын. Акыр змаз авикингцәа рымаҭәа улаԥш ақәшәон. Урҭ иауыз аиқәеи, ақылԥади рышьан. Ирықәдыршәуаз еиуеиԥшым аԥштәы аман, еиҳарак илашаз аԥштәы рыман. Авикингцәа рыҟны иаларҵәан аласха хылԥеи, анапхарԥеи. Урҭ иара убас ацәеи, ауапцәеи ирылхыз ахылԥақәагьы рхарҵон.
Ҷыдала даараӡа иԥшӡан аҳәса авикингцәа рышәҵатәы. Уи хыхь иҭшәан, акалҭ ҭбаан. Амаҭәа аҟны икнаҳан адаҷ хәыҷқәа, уи аҟны аҳәызба хәыҷқәеи, агәыри, амаркатыли уҳәа амаҭәахә хәыҷқәа кнаҳан. Хаҵа иҟаз аԥҳәыс ачыҭ ишкәакәаз иалхыз, ақәацә ԥшра змаз ахылԥақәа рхан. Аҳәса хәыҷқәа рхахәы ацахы ала иҿаҳәан. Авикингцәа аиха лыхтә аҩычага аныҟәгарагьы бзиа ирбон. Аҟәын змаз амаҟақәа бзиа ирбон, ирымӷарҵон.
Аҳәса авикингцәа аҩны аус активрала иалахәын. Иҷыдаз ароль лыман аҭаацәара реиҳабы иԥҳәыс. Уи аҭаацәара ду рыфатә лнапы ианын. Авикингцәа рҭаацәа ахыԥхьаӡара рацәала ишьақәгылан. Аҭаацәа рыԥшәмаԥҳәыс агәра ганы дыҟазар акәын аӡын азы афатә ирымоу рызхоит ҳәа. Аҳәса аӡын азы идырмазеиуан ашәи, ахушеи, акәацҩеи, аԥсыӡи. Аҳәса аҵиаа атәы бзианы ирдыруан. Урҭ ахәшә злырхшаз аҵиаақәа ирыҟәшәон. Аҳәса арахә ирхылаԥшуан, ахацәа шәарыцара ма аԥсыӡкра ианцоз. Аҩынԥҳәыс лыбӷа ахәарҭа ацԥха кыдҿаҳәаланы илыман. Ахацәа аныҟамз лара лакәын аҭаацәа рзы аҭакԥхықәра зқәыз.
Аҳәса авикингцәа 12–15 шықәса зырхыҵуаз хаҵа ицон. Уи ақәра азы имазеин аҩнреи, аусуреи азы. Урҭ аҩны аԥҳәыс еиҳабцәа рыцхраауан. Ачара аҭаацәара реиқәшаҳаҭреи, реимадареи ала ишьақәгылон, урҭ рыцәгьареи, рыбзиареи еицырхыргон. Аӡӷаб лгәаанагара аӡәгьы дазҵаауамз.
Аӡӷаб деихрарҵон. Уи аласеи, ачыҭи ирылхыз амаҭәеи, асыгеи, аӡахыгеи лыҭаны дрышьҭон лхаҵа иҩны ахь. Акыр змаз аҭаацәа аӡӷьаб ахьымаҭәагьы лырҭон. Аӡӷаб илгоз зегьы, лара лхатәы акун. Рхылҵ лан лбеара аҭынхацәа ракәын.
Аӡӷаб хаҵа лцара аамышьҭахь лхаҵа иҭаацәара рхаҭарнак лакухон, аха лхатәы ҭаацәара ахаҭарнакгьы лакәын. Лхаҵа уи иҽеимкуа длызныҟәар, даашьаны, иҭаацәа изымбар, аӡӷаб уи дилҵуан. Уи азы иҷыдаз аритуал мҩаԥыргон, уи аамышьҭахь аӡӷаб зхаҵа илҵыз лакәын. Ахәыҷқәа аилыҵра аамышьҭахь ран лҟны иаанхон. Ахәыҷы дуқәа аҭаацәара ирзыршон. Амала аҭаацәара амазара ахәыҷқәа ршара аҟны ароль ду аман. Аҳәса авикингцәа Европатә аҳәса иреиԥшӡам, урҭ еиҳа ахьԥшымра рыман рхацәеи, ауаажәлари рыҟнытә. Урҭ рхатәы гәаанагарақәа рыхьчон, ахақәиҭра ала иалукаауан.
Авикингцәа иӷәӷәаз, акыр зычҳауаз аибашьҩцәа ракәын. Урҭ уамашәа иубаша амчи, агәмшәареи рыман. Урҭ ибзианы ирдыруан аибашьра аҟазара, усҟантәи аамҭазы адунеи аҟны зегьы иреиӷьыз аибашьҩцәа ракәын. Авикингцәа хԥа иӷәӷәаз ауаҩы дызшьуаз абџьар рыман: аҟама, аиха, аԥса.
Ақәԥаҩы изы ахадара ду змаз аҟама акун. Аҟама ақәԥаҩы истатус аанарԥшуан. Авикинг аибашьҩы шаҟа ибзианы дықәԥоз аҟра убрысҟак ибзиаз аҟамагьы иман. Аҟама ирԥшӡаны иҟаҵан. Уи ахәҵәы ибеианы иҩычан. Авикингцәа аҟама ахадара ду арҭон. Урҭ аҟама ахьыӡқәа рырҭон.
Авикингцәа рԥырак гьежьын. Еиҳарак уи амҿы иалхын. Аԥырак аиха акуршан. Агәҭагьы иӷәӷәаз аиха кыдын. Аԥырак акәыршара диаметрк иҟан, ақәԥаҩы даҵәахуан ибӷаӡара инаркны ихы аҟнынӡа. Аԥыракқәа асахьақәа рнын еиуеиԥшымз аԥштәқәа рыла.
Иара убас ишәарҭан аԥсагьы, авикинг инапы аҿы. Авикингцәа раԥсақәа 50 сантиметр иҟан, аԥса ԥынҵа ҵәрын. Уи амҿтәы аҵәҩан хәхәақәа ирыдҿаҳәалан. Авикингцәа раԥсақәа харантә раӷа игәыдырҵон.
Авикингцәа абџьар рымӷан, уи аԥстәы ацәа жәпала икәыршан. Ацәа ахахәы урҭ ахьҭа иацәыхьначон. Аҳәамҭа иҟоу ала, авикингцәа рлакҭаҩқәа атәыҩа дуқәа рыдҟаҵалан. Атәыҩақәа раӷацәа ианырбалак даараӡа иацәшәон, аха уи ишьақәырӷәӷәам ҳәамҭоуп. Аиашазы урҭ ирымаз атәыҩа зхагылаз алакҭаҩқәа иҷыдаз аритуалқәа раан ирхарҵон.
Ҭавлеи иинтересу астратегиатә хәмарроуп. Урҭ авикингцәа рыҟнытә иаауеит. Уи ахәмарра ашахмат рхәыцаанӡа акыр аамҭа заа ирхәыцхьан Европа аҟны. Скандинавиа аҟны уи 3-тә ашәышықәса инаркны ихәмаруан. Авикингцәа Ҭавлеи Европа зехьынџьара иаладырҵәеит. Уи бзиа ибаны ихәмаруан, Гренландиа, Исландиа, Британиа, Украина уҳәа убас иҵ. Асахьақәа рыҟны ибзианы иубоит, ҭавлеи ашахмат еиԥш аиҟәшарақәа змаз аӷәы аҟны ишыхәмаруа. Ашахмат еиԥш уи афигурақәа “аҳ” ифигура алоуп. Ахәмарра ианалагоз “аҳ” афигура аӷәы агәҭаны итәарҭа аҟны дтәан. Ҭавлеи аҟынгьы аиқәаҵәеи, ашкәакәа фигәурақәа еиҿагылон. Аха ҭавлеи аҟны ахәмарра аиқәаҵәақәа алагон. Аӷа ифигурақәа иҿагыло ифигурақәа ҩба рыбжьара иҟалар, усҟан ахәмарҩы ифигура ицәыӡуан.
Авикингцәа рмифологиа даараӡа азҿлымҳара амоуп. Уи иалоуп даараӡа аинтерес змоу аҵасқәа. Авикингцәа рынцәа хада Один иакәын. Один аибашьра зыхьчоз анцәа иакәын. Аҳәамҭа ала Один блак змаз, аеҵәа ԥштәы амаҭәа зшәы – абрыг иакәын. Уи аашьапык змоу аҽы дақәтәоуп.
Авикингцәа агәра ргон, аибашьра аҟны иҭахар, урҭ анцәа Один ицны рыԥсҭазаара наргӡон ҳәа.
Авикингцәа агәра ргон аибашьра аҟны фырхаҵарала иҭахаз рыԥсҭазаара алаку ныҳәа ҭыԥ аҟны анцәа Один ихан аҟны инаргӡон ҳәа. Уаҟа аҳәса ԥшӡақәа арҭ аибашьҩцәа рымаҵ руан. Авикингцәа имҩаԥыргоз рныҳәа мшқәа даараӡа абжьдурала имҩаԥыргон, еиҳарак аибашьра аҟны аиааира аныргалак. Амузыкантцәа еиуеиԥшымз аинструментқәа рыҟны ихәмаруан. Авикингцәа апоетцәа – аскалдцәа, ажәеинраала дуқәа рыҩуан, иаԥхьон агәымшәа аибашьҩцәа ирызкна.
Ашахмат ахәмаррақәа рыхкы ауп. Уи азҿлымҳара дуи, ахшыҩи ахәыцреи аҭахуп. Ашахмат адунеи зехьынџьара ихәмаруеит. Уи ахәмарра акыр иуадаҩуп. Уи ҩыџьа еицыхәмареит.
Урҭ раԥхьа аӷәы шьҭоуп, уаҟа ашахмат афигурақәа ықәгылоуп. Ашахмат ӷәы математикатә атетрадь еиԥшуп. Уи ахацқәа рыбжа еиқәаҵәоуп, еигьы абжа шкәакәоуп. Аӷәы зегьы убас иҟоуп. Ашахматтә фигәурақәа зегьы ахьыӡқәа рымоуп. Ахәмарҩцәа руаӡәы 16 фигура имоуп: аҳ, аҳкәажә, ладиақәа 2, асланқәа 2, аҽқәа 2, ашьаҟауаа 8. Афигурақәа рыԥштәы ала еиԥшым. Жәаф еиқәаҵәоуп, жәа шкәакәоуп, ашкәакәақәа ԥштәы ахәмарра иалагоит раԥхьа. Ахәмарҩцәа ахәмарра иалагаанӡа аҵәыҭарԥсоит аԥштәқәа рзы.
Афигурақәа зегьы аӷәы аҟны иныҟәоит, Ари аныҟәара афигура анеира ахьӡуп. Аныҟәара еишьҭагыланы имҩаԥысуеит. Еиҿагыло рхатәы фигурақәа ишырҭаху рхы иадырхәоит изҿагылоу ииаиразы. Иршьыз афигура ахәмарра иалҵуеит. Аӷәы иқәырхоит. Акызаҵәык – аҳ ишьра ҟаломж аха ахәмарра хықәкыс иамоу ахәмарра аҟны аҳ ишьра аҟнынӡа инагара ауп. Уаҳа изымҵасуа. Аҳ мат изурала ахәмарра нҵәоит, ахәмарҩы раԥхьа аҳ мат изызнауыз аиааира игоит.
Ашахмат даараӡа акыр ҵуеит Индиа ирхәыцижьҭеи. Уи хаҵак иӡбын аҳ ииҭит. Аҳ ахәмарра даараӡа игәаԥхеит. Ахаҵа диазҵааит, ҳамҭас иуысҭари. Ахаҵа ача рыц даҳәеит, аха ашахмат аӷәы иакуаз аҟра ауп дзыҳәаз. Арыц ари ахаҵа ишиҳәаз ала иҭарҵар акун.
Уи иҳәит: раԥхьатәи ахыц аҟны рыцк шәыргыл, 2-тәи аҟны – ҩба, 3-тәи – ԥшьба, 4-тәи аҟны – ааба, 5-тәи аҟны – жәаф, 6-тәи аҟны – ҩажәижәаҩа, уҳәа убас иҵ. актәи ахыц иқәгыдаз арыц аҩбатәи ациҵуан убас еициҵуан анеиҩс инеиуаз ахыцқәа рҟны иқәгылаз арыцқәа ашахмат аӷәы 32 хыц аман, аҵыхәтәаны даараӡа арыцху дууӡӡа алҵит.
Аҳ иарҳәит арысҟак арыц адунеи зегьы хнаҩоит ҳәа. Аӡәгьы издыруам ирҭоу ирымҭоу уи ачарыц… Аха ашахмат ахәмарреи ари алегендеи ҳара ҳаҟнынӡа иааит. Ахыннатә ашахмат – чатуранга ахьӡын. Индиа аҟнытә ари ахәмарра Азиаҟа ииасит. Уаҟа ахәмарра ргәаԥхеит ахьыӡгьы рыԥсахит. Ашахмат Азиа аҟнытә Европаҟа ииасит, нас Америка аҟнынӡа инеит.
Ашахмат зехьынџьара азҿлымҳара ду аманы ихәмаруеит. Ашахмат асҩы бзиақәа еицлабуеит. 19-тәи ашәышықәса аан ашахмат раԥхьатәи ачемпионатра мҩаԥган. Раԥхьатәи адунеи ачемпион Австралиатә Вилгелм Штаиниц иакәын. Ахәмарра иахьагьы ақәҿиара ду амоуп.
– Шьыжьхьыс иҳамеи? – дҵааит Гәында.
– Ачаи, ача, ахәша, ашә, – аҭак ҟаиҵит лаб.
– Ахәша злырхуеит? – дҵааит Гәында.
– Ахәша ахш иалырхоит – аҭак ҟаиҵит лаб
– Ашә злырхуеи? – деиҭаҵааит Гәында.
– Ашәгьы ахш иалырхуеит – аҭак ҟаиҵит лаб.
– Ачагьы ахш иалырхуама? – еиҭах дҵааит Гәында.
– Мап, ача ахш иалырхом. Ача ахәыӡи, ахши иалырхуеит.
– Ачаи злырхуеи. – ачаи абыӷьқәа ирылырхоит, зны абыӷьқәа рыҟәшәоит, нас идырҩоит.
– Гәында бааи краҳфап!
Иахьа иаҳбама аҽада, зегь ахыччоит, усҟак ахшыҩ еилгам ҳәа, зегьы иныҟәарцоит. Аха, ианагәамԥхагьы уаӷеимшхара, уҽушьыргьы иузырқәацаӡом!
Аԥсуаа рҿы аҽада иақәтәаз уи итәы акагьы ыҟамызт, уашьҭан аҳаирплан дақәуртәаргьы, акосмос ахь дцан дааргьы, аҽада дшақәтәаз даанхон, уаҩԥсгьы ихашҭуамызт уи аҽада дшақәтәаз.
Аха, уажәы ишәзеиҭасҳәо ахҭыс, иҟалап агәра шәымгаргьы, уи сыла иабаз ауп.
Аԥхын ахәыҷқәа ҳаман ԥсшьара ҳцеит Пиҵундаҟа. Уаҟа, аҳауа даҽакыҵәҟьоуп, амшынгьы акы еиԥшым. Ақалақь иара аԥсҭазаара амоуп, иара аҟазшьа, иара агьама, иара алаф.
Ахәылбыҽха ҳааԥса-ҳкара ҳаныхынҳәуаз, автобус аанҿасырҭаҿы ҳаннеи аҽада гылоуп. Ҳазхара ҳзахәаԥшуамызт. Ҳавагьежьуа ҳахәаԥшуан, иара ҳагәхьаа зынӡагьы иакӡамызт. Уи иаҭахыз адыруазшәа иԥшын. Ус, абар, ҳаззыԥшызгьы. Архәара иаавҵит ҳавтобусгьы. Ҳнеихеит, аԥхьа аҭаларазы. Аха автобус шаангылаз еиԥш, аҽада неины ашәа аԥхьа инагылеит, ашә анаат, аҭалара аҽазнакит, ари збаз ахәыҷқәа ирбоз рызхамҵеит аҽада автобус иазыԥшуп, жәбоо уара, шәыԥши, ҳаԥхьагьы иҭалеит, атәарҭа ҳмоур ҟалап, шәахәаԥш, ҽырҟәыш ҟаҵаны аҭыԥ шаԥшаауа.
Иаргьы неин, акәакь инықҿагылт, аҭаца леиԥш, алымҳақәа лашьҭны, срыцҳашәшьа ҳәа алақәа рыцҳахәхәха. Ари збоз зегьы аччара иаҿын. Автобус ҳҽынҭаҳаԥсеит, аха ҳҽаҳзеиқәкәамызт. Автобус анаангылалакь, ауаа аҭыԥ рнаҭон, инаскьон, нас ахы лышьҭыхны амҩахь иԥшуан, ишәон аҩны еиҩнагарҳәа. Ахәыҷқәа аӡәы алымҳа дамцкласуан, џьоукы аҵыхәа иацрыхон, иара акагь ҟамлазшәа игылан.
Ус, ҩба-хԥа аанҿасырҭақәа рнаҩс, ԥхьаҟа ашә ахь еиханы аҿынанахеит.
Автобус анаангыла, ашьшьыҳәа инылбаан, иҭабуп ҳәа аҳәоушәа ахы ақәыжьны гәашәк инадгылан бжьык ҳәа ааҭнагеит, аха уԥсы маҷхарын.
Ахәыҷқәа еилалт, аҽада азҿыҭра иалагеит, – уыхә зшәода, убналан уабацои, уаангыл. Амашьына андәықәла, хаҵак даарылҵын, арныҟәцаҩ иахь иҿынеихеит.
– Ҳаҭыр зқәу! – уи аҽадаҟәыш сара ахә сшәоит, ҳгәылара инхоит, акырынтә исыцхраахьеит, даара згәы ҭбаау акоуп… Уи, хәылбыҽхала аусура аҟынтә санаауа абри автобус исыцҭалан, аҩнынӡа иаауеит, ақалақь зегь иакәшан, иааԥса-икара, изыцхыраатәу ицхраауеит. Уи, зынӡагьы иҽадаӡам. Ари Аҽада ҟәышқәа иреиуоуп. Шәахымччан, сшәыҳәоит иҳәан, амашьына анаанҿас, аԥара нықәҵан дынҭыҵит.
Ахәыҷқәа ираҳаз еиҭарҳәон, – о уара, Аҽада ҟәыш, уаҵәы ахә ушәар уҭахӡами, – ҳәа рыччара аанкылашьа амамызт. Усҟан, Аҽадаҟәыш, аԥшәма аҩныҟа ишааз баны, ашҭа иҭаиҵахьан. Иаргьы ахы ақәыжьны, уажәы уаҵәтәи амш иазхәыцуазар ҟалап, Аҽада. Ҟәыш, ииашан иџьоушьартә иҟоуп ари ахҭыс, уи еиԥшгьы ыҟазаап.
Аҭҳарцәҳәа ашьха даақәтәеит адауы. Амра иазҿиҭит уаа шьыжьбзиа! Амра ду ааиҿаччеит: – «Бзиара убааит. Абзиара умаз!» Адауы деигәырӷьеит амра ахьиҿаччаз. – «Шьири, шаҟа иссирузеи аԥсҭазаара!» – игәы дааҭахәыцит Адауы. Ишьап дуқәа ашьха илбааиган ажәҩан хыза ааԥхьаршәҭны, ишьапқәа амшын инӡааикылеит. – «Уф шьыр-шьыр, уфшьыр-шьыр шаҟа ибзиоузеи аԥсҭазаара! Ишԥаҟәандоу амшын шьыжьымҭан». Ацәқәырԥақәа Адау ишьапы дырчыхәчыхәеит, уи иара игәы иахәоит, раԥхьа дԥышәарччоит, нас дыччоит: – «Ҳа, ҳа, ҳа!» Ибжьы заҳаз аԥсыӡ хәыҷқәа еизоит хәыҷы-хәыҷла. Адауы ишьацәкьарақәа инабжьыс-аабжьысуа аԥсыӡ хәыҷқәа аԥхьаӡара иалагоит: акы, ҩба, хԥа, ԥшьба, хәба. – «Ари арӷьа шьапы ауп, хә-шьацәкьыск имоуп», – еибырҳәоит аԥсыӡ хәыҷқәа. Нас еиҭа иԥхьаӡоит: акы, ҩба, хԥа, ԥшьба, хәба! «Ари арма шьапы ауп, аригьы хә-шьацәкьыск амоуп», – нас урҭ еицырҵоит: «Хәба-хәба ацыуҵар иҟалоит жәаба». Аԥсыӡ хәыҷқәа иџьашьаны еибырҳәоит: «Адауы имоуп жәа-шьацәкьыск». Аԥсыӡ хәыҷқәа еиҭах Адауы ишьапсаргәыҵақәа инырцәыҵкураа – аацәыҵкуруаа идырчыхәчыхәуеит, иара уи игәы иахәоит, дыччоит: «Ҳа, ҳа, ҳа!» Аԥсыӡ хәыҷқәа гәырӷьоит, Адауы дууӡӡа дахьдырыччаз. Ус, Адауы амла дакит, аӡба дакит. Уи инап дуқәа амшын инҭишьын қәаб дууӡӡак иакәыз инапы азна аӡы итан днахәаны ижәит. Уи ижәуанаҵы аԥша асуан, аҵлақәа гьежьы-гьежьуан иԥсыԥ ахьрысуаз! «Оф шьыр-шьыр,» – игәы иршьышьуан. Аӡы иҿыкәкәоз инапала ирыцқьон. Уи иҿыкәкәоз ацәыкәбарқәа ҵаҟа икаҭәон, ааигәа-сигәа инхоз ауаагьы иџьаршьон, ақәа аузаап ҳәа игәырӷьон. Адауы инап ду амшын инҭишьын аԥсыӡ икырц далагеит, аха аԥсыӡ хәыҷқәа инапы збаз, ишәан ишьапы аҵаҟа рҽырӡеит, иара днапыршьышьуа аимдара даҿын. Аԥсыӡқәа азнык азы рыԥсы рӡеит, аха нас ашьышьыҳәа инцәыҵкур – аацәыҵкуруа инацәкьарақәа рыбжьара иӡсо иалагеит. Урҭ Адауы инапсыргәыҵа дырчыхәчыхәуан, иара дыччон. Ԥсыӡ хәыҷык шԥасзымкри ҳәа дгәыӷуан. Амшын дӡааԥшыло нас еиҭа аччара дналагон: «Ҳа, ҳа, ҳа!» Аԥсыӡ хәыҷқәа инацәкьарақәа ырчыхәчыхәуа ирыԥхьаӡон: акы, ҩба, хԥа, ԥшьба, хәба!
Ари Адауы иарӷьа нап, хә-нацәкьыск имоуп Адауы.
Адауы уаҳа амла изымычҳан, иарма напы амшын инҭишьын аԥсыӡқәа рыԥшаара далагеит. Деимдеит, деимдеит днапыршьышьуеит, аха ԥсыӡкгьы иԥыхьашәом. Шьыжьхьа аамҭа цеит, шьыбжьхьа аамҭагьы цеит, уаххьа ааигәахоит, амрагьы шьҭа ҵалакашәара инеихьеит. Адауы дгәааит, дҵәыуарц акагь игым. Иаргьы напала деимдоит. Аԥсыӡ хәыҷқәа инапқәа рыбжьара иӡсо ддырчыхәчыхәуеит, иԥсахы ԥжәоит, ддырччоит, аҵсыӡ хәыҷқәа ԥхьаӡоит: акы, ҩба, хԥа, ԥшьба, хәба!
Адауы ираӷьа на хә-нацәкьыск амоуп. Хәба иацуҵар хәба иҟалоит жәа-нацәкьыск. Аԥсыӡ хәыҷқәа ирҵоит аицҵашьа. Игәырӷьоит, адауы иахьилахәмаруа. Ус абар Адауы ԥсыӡк импыҵашәеит, дгәырӷьеит адауы ашәагьы иҳәеит. Ибжьы ааҩуеит: «Уаа раида сиуараида, раида гәырӷьахә».
Адауы аԥсыӡ амшын иҭиган амра инадкыланы иӡны, нас уи акәхеит али аԥси рыбжьара илбааидеит. «Ари шьыжьхьоуп», – иҳәеит уи. «Ари шьыжьхәуп», – иҳәеит уи. Ари шьыжьбзиан», – иҳәеит уи. Адауы инапы еиҭах амшын иҭишьын дшеимдоз иԥыхьашәеит акалмаҳа. Акалмаҳа Адауы импыҵҵәраар аҭахын, аҽкыднаҟьон, аха уи инап дуқәа ирымпыҵашәаз абацахуаз. Адауы еиҭах аԥсыӡ нышьҭихын амра инадикылан, иӡит. Нас али-иԥси рыбжьара илбааидеит, аха уи иабаизхахуаз.
«Ари шьыбжьхьоуп», – иҳәеит Адауы. Ари шьыбжьхәып», – иҳәеит уи. «Ари амш бзиан», – иҳәеит уи. Уи инапы амшын инӡааикылеит, Адауы уи изхомызт, дшымлагоз дымлагон. Аԥсыӡқәа иҟалаз збаз ишәан иблаҟьо, иахьцо рзымдыруа еилан. Адауы уажәы игәы иахәон афатә хаа, дԥышәарччон. Ажәҩангьы ашәаԥшь еиҳа-еиҳа иацралон. Инхазаап уаххьа. Ус еиҭах инапы амшын инҭишьын ахаҳәқәа еилаиргьежьуа далагеит. Амшын ацәқәырԥақәа еиҳа-еиҳа ишьҭыҵуан. Аԥсыӡқәа зегьы ахаҳәқәа ирцәыҵалеит. Аха руак аҽыҵәахра иахьымӡеит, амалаӷәыр рыцҳа импыҵашәеит Адауы. Акыр изхозар абри изхап ҳәа агәахуан амшынгьы. Адауы аԥсыӡ амшын иааҭиган, амра инадикылан иӡит. Нас иаразнак иҟаӡамшәа илбааидеит. «Ари уаххьоуп», – иҳәеит Адауы. «Ари уахатәи схәы ауп», – иҳәеит Адауы. Аха уажәшьҭа бзиа убааит ҳәа иазҳәоз амрагьы амшын дуӡӡа инӡаалеит.
Ихәлеит.
Изнапык амшын иӡааихит. Аԥсыӡ хәыҷқәа ԥхьаӡоит: акы, ҩба, хԥа, ԥшьба, хәба. Хә-нацәкьыс оуп инхаз игәырӷьон дара. Уажәшьҭа Адауы амшын ишьапқәа ӡааихуан, ишьацәкьарақәа рыԥхьаӡоит: акы, ҩба, хԥа, ԥшьба, хәба. Адауы изшьапык амшын иӡааихит иҭигеит, хә-шьацәкьыск, аԥсыӡқәа еиҭаԥхьаӡоит: хәба, фба, быжьба, ааба, жәба, жәаба, игәырӷьоит, акагьы нымхаӡеит. Адауы ишьапқәа амшын иӡааихит, амшынгьы ааҭынчхеит. Ишьап дууқәа ашьха инықәиҵан, инап дууқәа ихы инаҵаиҵан, аҵх ахыза наиқәиҵан дынҭаҳәахаа дыцәеит. Уи ихәда хыр-хыр ҳәа абжьы гоит. Цәамҭхаа уоуааит Адауы, уаҵәынӡа! Аԥша уи дызгаро ашьха дуқәа ргара арҵысуеит: «Шьышь-нани Адауы, уцәа ҭынчыз аҵх-алԥха уоуааит! Аԥхыӡ бзиақәа убааит! Уаҵәынӡа!
Ари аҵәца Лилиа илтәуп.
Лилиа лаҵәца дууп.
Лилиа лаҵәца ҟаԥшьуп.
Лилиа лаҵәца ҟаԥшь ачаи абыӷьқәа ҭалԥсеит.
Лилиа аҵәца аӡыршы ҭалҭәеит. Аӡы даараӡа ишуп.
Лилиа лаҵәца ахҩа ахылҩеит. Жәаминуҭ ҵит.
Ачаи мазениуп.
Лилиа ачаи лжәуеит.
Ауаҩы диуеит, дыԥсуеит. Иира инаркны иԥсраанӡа уи дынхоит, изҳауеит, иҽиԥсахуеит, дажәуеит. Аԥсҭазаара ацикл еиԥшуп. Ацикл агьежь ауп.
Ауаҩы иԥсҭазаара ацикл изеиԥшуи?
Ауаҩы макьана дыҟаӡам, нас диуеит, аԥсҭазаара амҩа дықәсуеит. Аҵыхәтәаны уи дыԥсуеит. Иԥсра аамышьҭахь, уи иԥсҭазаара аҵыхә ԥҵәоит. Ауаҩы иԥсҭазаара акымзарак аҟнытә иалагоит, акымзарак ала инҵәоит.
Уи даараӡа агьежь еиԥшуп. Агьежь иарбан ҭыԥзаалак аҟнытә удәықәлар, уныҟәар, аҵыхәтәаны узладәықәлаз аҭыԥ аҟны унанагоит.
Ауаҩы иԥсҭазааратә ацикл аҭҵаарадырҩцәа иҭырҵаауеит. Еиҳарак уи аԥсихологцәа ринтирес амоуп. Аԥсихолог рацәа аԥсҭазааратә ацикл азы рҭҵаарақәа адунеи аҟны идыруп. Абас еиԥш идыру аҭҵаара имоуп еицдыру Германиатә аԥсихолог Ерик Ериксон. Ериксон ауаҩы иԥсҭазаара ацикл рацәала ишоит. Уи арҭ ациклқәа ауаҩы иԥсҭазаара аамҭа ҳәа ахьӡиҵит. Ериксон ауаҩы иԥсҭазаара аамҭа зегьы иааирԥшоит. Ҳәарада шәарҭгьы ижәдыруазар шәҭахуп, иҟаиҵози ауаҩы иԥсҭазаара еиуеиԥшым аамҭақәа раан. Ҳарҭ арҭ аамҭақәа еицҳдырыр ҳалшоит.
Ауаҩы иԥсҭазаара ан лымгәаҭа аҟнытә иалагоит. Уи ақьаад аҟны иргылоу акәаԥ иаҟроуп. Амгәаҭа аҟны хәыҷы-хәыҷы иазҳауеит. Изҳара иацны уи ицәеижьы аҽаԥсахуеит: инапқәа, ишьапқәа, ихы уҳәа ицәеижьхәҭақәа зегьы ҿиоит. Ан лымгәаҭаҿы аҟазаара жәым инагӡоит. Нас диуеит. Ҿыц ииыз ауаҩы аԥшқәа ихьӡуп.
Аԥшқа хәыҷы иан лымгәаҭа ада аԥсҭазаара наигӡоит. Уи даараӡа дыхәыҷуп, дымчыдоуп. Амчыда имацара анхара илшом. Ахәыҷы зегьы рыла иан длыдҳәалоуп. Аԥшқа зынӡа акгьы изыҟаҵом. Дызцәажәом, дызныҟәом. Уи аҵәыуара илшоит, амла данакуа, ма акы анихьуа. Аԥшқа акрыфара илшоит. Аха ахәыҷы изыфом афатә, иара еиҳау ахәыҷқәа ирфо. Уи ацәара илшоит. Аԥшқа аԥаҭылка ицәратәы иҟарҵоит. Уи ахш ацәарала ажәраҿы ицхраауеит.
Аԥшқа ибзианы ахылаԥшра иҭахуп. Уи дызхылҵыз ддырԥхоит, криҿарҵоит, дыдрыцқьоит, дрышьшьоит, ддырцәоит. Аԥшқа хәыҷы-хәыҷы изҳауеит, амч илалоит, есымша иҽиԥсахуеит, аҿыц иҵоит. Аԥшқа зегьы дрызҿлымҳауп, абыжьқәа дырзыӡыҩроит. Зегьы инапала икоит. Аԥшқа абас ала аԥсҭазаара иҵоит.
Аԥшқа хәыҷы иаарласны амч илалоит, уи аҳәазара далагоит. Хабалак дҳәазоит, иҭахуп зегьы ибар. Уи изы зегьы азҿлымҳара рымоуп. Аҳәазара аамышьҭахь аныҟәара далагоит. Аныҟәара аниҵо ахәыҷы лассы дкаҳоит. Аха маҷк анҵлагь аамышьҭахь уи илшоит дымкаҳакуа аныҟәара.
1 – 3 шықәса зхыҵуа ахәыҷы инапы ала акрыфара иҽазикуеит. Инапала акрыфара даараӡа игәаԥхоит. Уи дхәыцуеит амҳаҵә акра уадаҩуп ҳәа. Аха уи анилшалак, даараӡа игәы иаахәоит.
Ахәыҷқәа шықәсык инаркны ацәажәарагьы иалагоит. Урҭ рҽазыркуеит лассы ираҳауа ажәақәа рҳәарц. Лассы ахәыҷқәа ажәак акырымтә ирарҳәоит, ари ажәа рҵарц азы. Ахәыҷқәа лассы раԥхьаӡа “Нан”, “Баба” рҳәоит. Уи ус изыҟало зегьы реиҳаӡа лассы урҭ арҭ ажәақәа роуп ираҳауа. Ахәыҷы ацәажәара аҵара даналаго зегьы ргәы иаахәоит. Уи ииҭаху, ма ииҭахым иҳәар илшоит. Ахәыҷы ажәақәа еснагь ииашаны изҳәом. Убри аҟнытә аԥшқа хәыҷы ииҳәо ажәақәа удырччоит.
1 – 3 шықәса зхыҵуа ахәыҷы иҭахуп дыхьԥшымзар: иара ихала илшар акы аҟаҵара. Уажәшьҭа иаҳдыруеит ахәыҷы игәы ишаахәо иара ихала акранифо, иан данимыцхраауа. Амҳаҵә акра еснагь ибзианы илшом. Лассы амҳаҵә иану афатә каҭәоит, аха уи ала иан диргәаар иҭахым. Уи, баша, макьана илшом ихала акрыфара. Уи азы макьана дхәыҷуп. Аха хәыҷы-хәыҷы зегьы иара ихала аҟаҵара дашьццылоит.
Ауаҩы иԥсҭазаара ацикл анаҩстәи аамҭа ахәыҷра ауп. Ахәыҷы ирацәаны иҭаацәа рыцхыраарада иҟаиҵар илшоит. Уи хышықәса инаркны ахәыҷтәбаҳчахь аныҟәара далагоит.
Абаҳча иара изы иҿыцу аамҭа ахагара ауп. Абаҳча аҟны ахәыҷырацәа идыруеит, урҭ дырҩызахоит. Араҟа уи егьырҭ ахәыҷқәа рҟны аимадарақәа иҵоит. Ахәыҷбаҳча аҟны уи ашкол дазыҟарҵоит.
Ахәыҷы ашкол ахь ицара уи акыр иҭакԥхықәу усуп. Ахәыҷықәа ари амш ргәы хыҭхыҭуа иазыԥшуп. Ашкол ахь ацара урҭ рзы иаанаго, ирызҳаит уажәшьҭа идууп. Ахәыҷқәа еснагь ирҭахуп, ирласны ирызҳар, идухар. Ашкол аҟны аиашазы ахәыҷқәа рзы аԥсахра дуқәа ыҟоуп. Урҭ ахәмарразы аамҭа маҷны ирзаанхоит, Ашкол аҟны аҩныҟатәи адҵақәа нарыгӡар ауп, ашкол аҵасқәа нарыгӡар ауп. Ашкол адҵақәа рынагӡара аҟны изхылҵыз рыцхраауеит. Аха урҭ ирҭахуп рыдҵақәа, цхыраарада дара рхала ирыҩыр, иаԥхьар. Ашкол аҵаҩы илшоит иара ихала иҽеилеиҳәар, имаҭәа ишәиҵар.
Жәахашықәса зхыҵуа ахәыҷқәа “ҭинеиџьерқәа” ҳәа ирышьҭоуп. Аҭинеиџьерцәа рықәра 7 шқәса инӡоит. Аҭинеиџьер хәыҷы ирласны изҳауеит, игылара иацлоит. Рыԥшра еиҭаркуеит. Ахәыҷқәа, шьоукы ари аамҭазы акыр ирыгхоит, шьоукых акыр ирыцлоит. Уи ззыҟало урҭ рцәеижьхәҭақәа аҟны аԥсахра рацәа мҩаԥысуеит. Ари аамҭазы ахәыҷқәа рхырҿы ԥхҭуеит. Аха уи ирласны иалгоит. Аҭинеиџьерцәа рҟазшьагьы рыԥсахуеит. Урҭ рҭаацәа рҳәатәы харҵом. Шьоукы аҵара ҵара иаҟәыҵуеит, иаашьоит. Аҟазшьа аԥсахрагьы рықәра ауп изыдҳәалоу. Ари ақәра аан ахәыҷқәа еиҳа игәымбылџьбарахоит. Лассы игәамҵуеит, иҵәыуеит, рылахь еиқәуп. Аха ари аҟазшьагьы ирласны аҽаԥсахуеит, илахҿыххоит. Аҭинеиџьерцәа уаанӡа изыҟаз аасҭа еиҳа ихьԥшымхар рҭахуп.
Ақәранаӡаратәи ақәра зегьы реиҳаӡа акыраамҭатәи ауп. Ақәранаӡара рыхьӡуп ауааԥсыра 20 шықәса инаркны ажәра аҟнынӡа. Зықәранагӡахьоу ауаа ихьԥшымкуа инхоит. Урҭ аҵара рҵоит, азанааҭ алырхуеит, нас иҭаацәарахоит. Зықәранаӡахьоу ахылҵ роуеит. Даргьы убас ирааӡоит рхылҵ, дара зхылҵыз ишырааӡаз еиԥш. Зықәранагӡахьоу рыԥшрагьы рыԥсахуеит. Аамҭа цар урҭгьы иажәуеит, абрыгра ақәра ахь ииасуеит.
Алыгажә рхахәы шлоит. Рцәа кҷуеит. Ирласны иааԥсоит, аҿар реиԥш рус ирласны аҟаҵара рылшом. Абрыгцәа лассы шьоукы рыцхыраалар рҭахуп. Алыгажәқәа шьоукы дара рхала рыфатә рзыҟаҵом, шьоукы рымацара адәахьы издәылҵуам. Урҭ аԥшқа хәыҷқәа иреиԥшхоит. Ахәыҷқәагьы рымацара даараӡа аус рацәа аҟаҵара рылшом!
Ауаҩы даараӡа данажәлак, дыԥсуеит. Аԥсрала аԥсҭазаара нҵәоит. Аԥсра аԥсабарала имҩаԥысуеит, аира еиԥш. Аԥсрала ауаҩы иԥсҭазаара цикл нҵәоит. Ауаҩы иԥсҭазаара цикл данахыслагь, уи дыԥсуеит. Усҟан уи ауаҩы днеиуеит агьежь дызлалагаз аҭыԥ ахь, аныҟәара дахьалагаз – акымзарак аҟнытә.
## Ауаҩы
Амш зехьынџьара иҟоуп. Амш аҽаԥсахуеит. Амш аҭыԥыи, аамҭеи ала аҽаԥсахуеит. Еиуеиԥшым аҭыԥ аҟны еиуеиԥшым амш ыҟоуп. Еиуеиԥшым аамҭазы еиуеиԥшым амш ыҟоуп. Еиуеиԥшым аамҭазы ҭыԥк аҟны, еиуеиԥшым амш ыҟоуп. Амш ашықәс аамҭақәа рыла аҽаԥсахуеит.
Ашоура ала иаҳдыруеит шаҟа ишыроу ма ихьшәашәароу. Мышқәак раан ашоура дууп, ишыроуп, мышқәак раан – илаҟәуп, ихьшәашәароуп, зных ус баша, иԥхароуп, иҟәандоуп. Ашоура шьҭыҵуеит / ихалоит, илаҟәуеит / алада илеиуеит. Ишҵасу ала амш зегьы еиҳарак иҳракуп. Амра иарԥхоит адунеи, адгьыл иара хыхь аҳауа арԥхоит. Уахынла ашоура еиҳа имаҷхоит. Адгьыл еиҳа ихьшәашәахоит, амра анӡаало. Аҳауа аԥсахра амш аԥсахра иамадоуп.
Аԥҭақәа иеуеиԥшым ауреи, аԥшреи рымоуп. Урҭ шьоукы ижәпоуп, шьоукых иҵаӷьоуп, елԥшаауеит. Шьоукы шкәакәоуп, шьоукы иахәаԥштәуп. Аԥҭақәа иеуиеԥшым аформа рымоуп. Аԥҭақәа шьоукы амш бзиа аанагоит. Еиқәаҵәоу идуу аԥҭа амш аҽаԥсахра иадҳәалоуп. Ажәҩан цқьа аҟны аԥҭақәа ыҟаӡам.
Мышқәак раан аԥҭақәа ажәҩан хырҩоит, уи амш еихашьшьыра аанагоит. зны-зынла бжала ажәҩан хҩоуп.
Аԥҭақәа аӡыла ишьақәгылоуп. Аҳауа еснагь иалоуп аӡы ацәыкубар хәыҷқәа. Аҳауа аҟны абааӡара шаҟа ирацәоу уи аҟара аԥҭақәа рацәоуп.
Аԥша иҵысуа ҳауоуп, уи аԥша зҿоу амш еиқәнаршәоит. Аԥша аласра аҽаԥсахуеит. зны-зынла икуадоу аԥша асуеит, зны–зынла аԥша ӷәӷәа асуеит. Аԥша аласра аҽанаԥсахуа, амшгьы аҽаԥсахуеит. Аԥша еиуеиԥшым ахырхарҭала иасуеит. Европа, Азиа, Аҩада Америка аҟны. Аҩадатәи аԥша еиҳарак амш хьшәашәа иатәуп.
Иара убас аԥша асыр ҟалоит Амрагылара аҟнытә, Амраҭашәара аҟнытә. Аԥша даараӡа ирласны ахырхарҭа аԥсахуеит. Уи ахыгьыжьра алшоит, ихаҵәиыр алшоит. Аԥша аокеан аҟнытә иасуа лассы еиҳа аԥҭа рацәеи, абааӡареи иадҳәалоуп.
Амш ақәа ма асы леир алшоит. Ақәеи, асыи аԥҭақәа рыҟнытә илеиуеит, аԥҭақәа абааӡара рацәа анрылоу. Ақәа леиуеит аԥҭа иаакәыршаны инԥхароу. зны-зынла даараӡа ақәа рацәаны илеиуеит. Ақәа рацәа иалшоит аӡиасқәа ирыцнаҵар, аӡхыҵра ҟанаҵар. Асы леиуеит аԥҭақәа иаарыкәыршаны. ианыхьшәашәароу. Асы адгьыл аҟны иаанхоит, адгьыл хьшәашәазар, иӡҭоит адгьыл ԥхазар. Асы анлеиуа аԥша ӷәӷәа иалшоит афырҭын ҟанаҵар. Асы аан амш хьшәашәоуп.
Аԥшатлаку амш ашореи, ахьшәашәареи аан иҟалар ҟалоит. Аԥшатлаку даараӡа иӷәӷәоу аԥша ауп, зны-зынла ақәа ӷәӷәа ацуп. Уи адыди, амаҵәыси ацзар ҟалоит. Зны зынла асы ду леиуеит, аԥша ӷәӷәаны иасуеит. Ас еиԥш иҟоу амш аҷыхьмшы ахьӡуп. Иӷәӷәоу ихагьежьуа аҳауа еилакы, адгьыл иакьысуеит, уи аԥҭақәа анеинҟьо иахылҵуеит, уи торнадо ахьӡуп. Даараӡа иӷәӷәоу аԥша, амшын аҟны ацәгәырԥа дуқәа ҟанаҵоит, адгьыл аҟны аргыларақәа ықәнахоит, еиланажьуеит уи аԥшатлаку ахьӡуп.
Асида аԥстәы даараӡа бзиа илбоит. Убри аҟнытә Асида аҩны аԥстәы рацәа лымоуп.
Ари Асида лла ауп. Асида лла Пер ахьӡуп. Пер ахахәы ҟаԥшьы амоуп.
Пер Асида лахәмарра бзиа иабоит. Ари Асида лпарпар ауп. Асида лпарпар абыцаҟь аҟны инхоит. Асида лпарпар ахахәы ӷра амоуп. Асида лпарпар ажәақәа еиҭанаҳәоит: – мшабзиа!
Ари Асида лаквариум ауп. Аквариум аҟны аԥсыӡ ҟаԥшьқәа хԥа ыҟоуп. Аԥсыӡқәа руакы дууп, ҩба хәыҷып.
Асида аҩны ацгәы лымаӡам. Асида илҭахуп ацгәы лымазар.
Иахьа нанду Аҟәантәи дааит.
Уи акалаҭ аалгит.
Нанду лкалаҭ хьынҭуп.
Акалаҭ аҟны ашәыр рацәа ҭоуп: аҵәа, аҳа, атама, аԥҳәа, ажь, алаҳа.
Нанду акалаҭ аҟнытә ашәыр ҭылгеит: раԥхьа атама ҭылхит, нас аҵәа ҭылхит...
Нас аҳа ҭылхит, нас аԥҳәа ҭылхит, нас ажь ҭылгеит, аҵыхәтәаны, нанду алаҳа ҭылгеит.
Уажәы нанду лкалаҭ ласуп.
Брунеи, Азиа аҟны ҳәынҭқарроуп. Уи Малаизиа азааигәара иҟоуп, Борнеотә адгьылбжьаха аҟны. Аҳәынҭқарратә абызшәа малауртәи ауп. Иара убас Брунеи аҟны ауаа англыз бызшәалеи, китаи бызшәалеи ицәажәоит. Брунеи асулҭан иныҟәигоит. Араҟа алхрақәа ахаангьы имҩаԥысуам. Асулҭани уи иҭаацәеи аҳәынҭқарра зегьы анапхгара азыруеит. Брунеитә аҳҭнықалақь Бандар Сери Бегавани ауп. Брунеи абылтәи, агази рыла ибеиоуп. Уи аҭира ала аҳәынҭқарра аагарҭа ду рымоуп. Брунеитә асулҭан иҭахуп, уахь атурист рацәа неигар.
Брунеи аҟны иџьоушьаратә иубара рацәам. Аха аҵыхәтәантәи аамҭазы араҟа аргылара ԥшӡақәа дыргылоит. Брунеи аҟны зегьы даараӡа ибеианы иргылоуп. Аргыларақәа ахьылеи, зыхә цәгьоу ахаҳәи рыла иҩычоуп. Хабалак асасааирҭа ԥшӡақәа ргылоуп. Брунеи ахь инеиз атурист ииашаны абеиара даланхоит.
Брунеитәи асулҭан Ҳасан Молкиа иоуп. Асулҭан, аҳ иоуп. Уи Брунеитә аҳәынҭқарра ныҟәигоит. Абылтәы иахҟьаны Брунеи даараӡа ибеиоуп. Брунеитә асулҭан адунеи аҟны зегьы реиҳаӡа ибеиоу ауаҩы иоуп.
Ишыжәдыруа ала, Брунеитә асулҭан даараӡа ибеиоу уаҩуп. Уи адунеи аҟны зегьы реиҳаӡа ибеиу дыруакуп. Уи даараӡа зыху цәгьоу амашьынақәеи, аҳаирпланқәеи рацәаны имоуп. Ҷыдала иԥшӡоуп уи ифлыка, уи ала асулҭан иҩызцәа дрыцны амшын ахь лассы дцалоит.
Брунеи аҟны зегьы реиҳаӡа зыху цәгьоу уи Брунеитә асулҭан ихан ауп. Уи адунеи аҟны зегьы реиҳаӡа зыхә цәгьоу хануп. Ахан Брунеитә аҳҭнықалақь аҟны иҟоуп. Уи аргылараз 1,4 милиард доллар нырхит. Брунеитә ахан ахьтәы хыб амоуп. Уи аӡҭарчы рацәеи, аамҭа хагараз аҭыԥ рацәеи амоуп. Брунеитә ахан абара зегьы ирылшом. Араҟа Брунеитә асулҭан дынхоит, ахан абара уи исасцәа роуп изылшо.
Ахан иаакәыршаны аӡы ыҟоуп. Ахан ҷыдала уахынла иԥшӡоуп. Уахынла уи ахьтәы хыб ақалақь зехьынџьара аҟнытә иубоит. Атуристцәа лассы инеиуеит Брунеитә ахан рбарц. Ари ахан ала атәылауаа зегьы агәдура рымоуп.
Амшә абна аҟны инхоит.
Амшә абна ду аҟны инхоит.
Амшә аҭыҩра ду амоуп.
Амшә аҭыҩра ду аҟны инхоит.
Амшә абнатә ԥстәуп.
Амшә дууп, икаҳуаԥштәуп.
Амшә ахаԥыц дуқәа амоуп.
Амшә аҿы ду амоуп.
Амшә ацха бзиа иабоит.
Амшә ҩба амшәҳәысқәа амоуп.
Амшәҳәысқәа хәыҷқәоуп.
Амшәҳәысқәа ахәмарра бзиа ирбоит.
Амшә аӡиас аҟны аԥсыӡ акуеит.
Амшә аԥсыӡ бзиа иабоит.
Хәылбыҽхан амшәқәа рҭыҩра ахь ихынҳәуеит.
Уахынла амшәи, амшәҳәысқәеи ицәоуп.
Ҽнак ҩыџьа ахәыҷқәа, Еснаҭи Манчеи ҳәа хьӡыс измаз, амшын аҟәара иавалан инеиуан. Еибархәмаруан, еицәхасуан. Зынгьы аӡы иалеибажьуан, зны еиԥхныҩлон. Еибарҷырҷыруа, рыбжьы рдуны еицәажәо ишнеиуаз амшынахь ианыԥшы, рацәак ихарамкәа нышьк ӡса-ӡсо ишхыз рбеит. Уи уаҩ дақәтәамызт, ахала иҟан. Иҟалап анышьқәа ахьӡыхгылаз асқьала аҟынтә аӡәы ицәцазар. Аӷәтәы сқьала цқьа изадымҳәалазар акәхарын, ацәқәырԥа иагеит. Ахәыҷқәа иаразнык еилыркааит, анышь, ацәқәырԥақәа ирықәԥало мацара, амшын агәахьы ицар шалшоз. Иҟалон амшын инхыӡла ицаӡаргьы, изтәыз ицәыӡыр. Еснаҭи Манчеи ажәак еибымҳәаӡакәа, иууаӡа иԥан амшын иналаԥалт. Еиԥхныҩланы, зегь раԥхьа анышь аҟынӡа инеиуа ҳәа еивагылан аӡсара иаҿын. Анышь аҟны инаӡарц егьрыгымкәа, Еснаҭ дааԥсазар акәхап дзымыӡсо далагеит. Сшьапы акит, сшьапы, – иҳәан дмадаӷьмадашәо аӡы даалахеит. Манча иҩыза дӡааҟәрылар ҳәа дшәан, дицхраарц далагеит. Ихәцәы данкны далызгоит ҳәа даара иҽишәеит. Аха дицәыхьанҭахеит. Еснаҭ даншәа Манча дихьынҳалан, салҵуеит ҳәа даҿын. Аха алҵра акәым иҩызагьы дӡааирҟәрыларц егьигмызт. Рҩыџьагь рымч рылӡаан, еиҳа-еиҳа аҵахь ирыхон. Ус, иахьынтәиаанагаз уаҩы изымдыруа, рааигәара иаацәырҟьеит амшынҳәақәа. Ахәыҷқәа ашәарҭа ишҭагылаз анырба, ирыцхраарц рышҟа еихеит. Рқьышәқәа рыла ирыҵасуа ихаргаларц иаҿын. Ахәыҷқәа амшынҳәақәа рыцхраарц ишаҿу анырба, ирхьынҳалан, рыхәдақәа рнапы акәыршаны иркит. Нас ҩ-мшынҳәак ахәыҷқәа рызқәа иқәырианы аҟәарахьы инаргеит. Манчеи Еснаҭи рыԥсы анроу, аҟәараҳәа еиҵасуа ахаҳәқәа ирықәиан. Ус инаԥшызар даҽа мшынҳәак, аԥынҵала анышь иагәҭасуа мацара аҟәарахьы ишаанагоз рбеит. Ари аҩыза ахәыҷқәа ахаан ирымбацызт, ашәҟәы аҿгьы иамыԥхьацызт. Амшынҳәақәа акырынтә иӡааҟәрылоз ауаа ирыцхраахьан. Аха амшын ихылан ицоз анышь ырхынҳәны аҟәарахьы иааргахьеит ҳәа уаҩы имаҳацызт. Абас ала ауаҩ иеиԥш иҟәышу, згәы разу амшынҳәақәа ахәыҷқәа еиқәдырхеит.
Адинозаврқәа даараӡа акыр аамҭа, ажәытәра аан адгьыл иқәынхон, урҭ ауаҩыи, егьырҭ аԥстәқәеи ҟалаанӡа инхон. Урҭ 230 милион шықәса раԥхьа ицәырҵит, 165 милион шықәса инхон. 65 милион шықәса раԥхьа иқәыӡӡааит.
Иахьа ииашаны аӡәгьы издыруам, урҭ рықәыӡӡаара мзызс иамаз. Шьоукы ирҳәоит адинозаврқәа ықәымӡӡааит, иҿиан рыԥшра рыԥсахит ҳәа.
Аҭҵааҩцәа ҷыдала аинтерес рымоуп урҭ рыԥшра, аԥсҭазаара аҵасқәа. Убри аҟнытә ирыӡбит, аԥсыжырҭақәа рыжра, аинтерес змаз афактқәа рыԥшаарц азы.
1824 шықәса Британиатә аҭҵааҩы Уилиам Бақленд раԥхьаӡа иԥшааит адинозавыр ажырҭа.
Уаҟа иԥшааит уи ацлымҳәа абаҩ. Ари абаҩ Бақленд иадикылеит даараӡа идууыз аԥстәы, уи Мегалозавр ахьӡиҵит, уи ахьынчкукур ду аанагоит. “Адинозавр” ахьыӡ раԥхьаӡа 1842 шықәса ицәырҵит, уи Британиатә аҭҵаарадырҩы Ричард Оуен иалаиҵит.
Зегьы реиҳаӡа идуу адинозавр адунеи аҟны уи Сеисмозавр ауп; уи аура аҭҵааҩцәа ргәаанагарала 50 метр иҟан.
Зегьы реиҳаӡа идуу аԥстәы бааԥсы – Гигантозавр акәын. Аура – 12,5 метр; акапан 8 тонак иҟан.
Зегьы реиҳаӡа иауыз аԥстәы баасы – Спинозавр акәын. Аура – 17 метр, акапан дырым.
Зегьы реиҳаӡа ихәыҷыз адинозавр акубтә ашьха еиԥшу кольбр акәын, акапан 1,6 грамм.
Зегьы реиҳаӡа еицдыру ибааԥсу Тиранозавр акәын.
Акыр иаԥсоу сҩызцәа хәыҷқәа!
Убри зыӡбахә сымоу (уажәраанӡа ишәзеиҭасҳәоз) аибадырреи аиҩызахареи ахьымҩаԥысуаз амӡырха џьашьахәу аҿы инхозаарын иҵегь зыӡбахә ҳамҳәац аԥстәы хшарақәагьы. Амӡырха дуӡӡан. Уи ахьалагоз угылан уԥшыр иахьынҵәоз аҟынӡа улаԥш наӡомызт. Уакәшарц уалагар мышкы хәлаанӡа уадхалон. Аҽҵыси, аласбеи, ацыгә хәыҷы рзы даара ихаран. Убри аҟынтә урҭ хәыҷы-хәыҷла рыԥсы шьо, ихәмаруа, еибарԥо акәын амӡырха зегьы ишахысуаз. Амҩа иқәнаҵы ирбоз-ираҳауаз, ирԥылоз џьашьатәыс ирыман, ахаан ирымбацыз рацәан.
Амӡырха иҭагылан аԥшәма иҩын ду. Уи убриаҟара иҳаракын, ухы уҩаханы уанаҵаԥшлакь, ухылԥа ухшәаны икашәон. Аиҩызцәа – аҽҵыси аласбеи ацыгә хәыҷи изныкымкәа абри аҩны иаҵаԥшхьан Аха аҩны ахыб хыхь ихараӡан аҟынтә, иагәылыҳәҳәоз ауаџьаҟ рызгәаҭомызт. Аҩын ду иавагылан амаҵурҭа. Уахьынтәи афҩықәа лаҳалаҳауа ираҳалон. Дамшәи Ҵиси зны-зынла инеины иныҩнаԥшуан, аҩналара рзымгәаӷьуа.
Дук инахарамкәа ишышны игылан Аԥацха. Уи еснагь алҩаҵә ахылызза ицон. Аҩныҵҟа амца еиқәын. Ақыдқәа ахьеиҿажьыз аҿҿаҳәа ибылуан. Зны аҷҷаҳәа афархь абжьы гон, амца ианақәрыԥсалакь, аԥырӷ хәыҷқәа апыҟҟаҳәа итҟәацуан.
Аҩын ду аварахьала инаскьаган аца гылан, еснагь аџьықәреила иҭәыз. Уи ааигәара иазҳауан аца ду. Аца ахыцәқәа кьышә-кьышәра ажәҩан аҟынӡа инаӡон. Аца акырӡа аца иахыҳәҳәон. Ацақәа иҟаԥшь-ҟаԥшьӡа ианыҟалалак, аҵарақәа уи амахәқәа ирықәтәаны аца ҟаԥшь кәымпылқәа кылрыҵәҵәон, зны-зынла зынӡа иҿыҟәшәааны ирфон аца амахәқәа ирықәтәаны аца иҭаԥшуан. Уа иҭаз аџьықәреи даара еилаҳауан.
Аца инацәыхарамкәа игылан акәыҭҵара. Уа акәытқәа еибарҟарҟаруан. Иҵоз акәытқәа аҵарҭақәа ирыхтәаланы каркарран изҿыз. Арбаӷь ҿнаҭуан кы-кы-кы-кы – ҳәа. Егьырҭ Арбаӷь ҿарақәа кыр-ка-ку – ҳәа иааиларыԥсон. Ҭынчра ыҟамызт уи акәытҵара акәша-мыкәша.
Абри амӡырхаҿы имҩаԥысуан аангылашьа змамыз аԥсҭазаара. Араҟа еицынхон еиуеиԥшымыз аԥстқәеи аԥсаатәқәеи. Урҭ еиԥылон, еицыхәмаруан, еицәажәон, еиҩызцәахон, зны-зынлагьы еисуан, акы еимаркуан, игәаауан. Досу дара рус иаҿын.
Абри зыӡбахә ҳамоу амӡырха џьашьахәы аҿы Мархәаци, Дамшәи, Ҵис-миаауи рыдагьы инхозаарын макьана ишәзымдыруа даҽа ԥстқәакгьы. Уи аҳәыс Муу, аӡыс Мее, абат Бааҟ – ракәын.
Урҭ реиԥылареи реибадырреи атәы сара иаарласны ишәзеиҭасҳәараны сыҟоуп. Избанзари уи даҽа хҭысуп. Уи ҟалеит сара изҩраны иҟоу ажәабжь ҿыц аҿы.
Ари закәуи? “Ари закәи?” – дҵааит Гәрам.
Ари ҩнуп.
“Ари аҩнду ауп” – аҭак илҭит Иулиа.
“Ари ҩнума?” – дҵааит Гәрам.
“Мап аҩны аҵкьыс идууп, ари ахәшәтәырҭа ауп” – аҭак ҟаиҵит Гәрам.
“Ари ахәшәтәырҭа аума?” – дҵааит Иулиа.
“Мап ахәшәтәырҭа аиҳа идууп, ари асасааирҭа ауп” – аҭак лиҭит Гәрам.
“Ари асасааирҭа аума?” – дҵааит Иулиа.
“Мап ари ашкол ауп. Ашкол асасааирҭа аасҭа идууп” – аҭак лиҭит Гәрам.
“Бааи ҳаҩналап!”
Абжьас еиҳа еиӷьны еилыскаар сҭаххит, уи апатреҭ дууӡӡа ацәыргақәҵатә азал аҟны ианызбаз. Гәымшәак, аҭынч иԥшуан, Уи аҭынчра аҟны амч ду ҵәахны иамазшәа иҟан. Убри аҟнытә аинтернет аҟны аинтересра змаз адаҟьақәа сыԥшиит, уажәы исҭахуп сара еизызгаз адыррақәа шәарҭгьы ишәасҳәа.
Абжьас ацгәы ҭаацәара ахаҭарнак ауп. Даҽа акы ала иаҳҳәозар абжьас ацыгәқәа зегьы реиҳаӡа идуу ауп адунеи аҟны. Уи цәаҳәала ишәуп акаҳуаԥштәи, аҩажьи рыла, даҽа ԥстәык иамам ус еиԥш убла хызкуа ашӡара, уи егьырҭ ирылаҩашьом. Уахьынахуаԥшуа абжьасқәа рцәақәа зегьы еиԥшушәа иубоит аха абжьасқәа рцәа иалгоу ацәаҳәақәа зынӡа ихазы–хазуп. Иуҳәар ҟалоит абжьас ацәа, ауаҩы инацәа ашьҭа еиԥш ахатәы дырга амоуп.
Абжьас еиуеиԥшым ахкы ыҟоуп, урҭ зегьы иҷыдоу аԥштәыи, ашәареи, аҟазшьақәеи рымоуп. Абжьасқәа еиҳарак иахьԥхароу инхоит. Иаҳҳәап Африка, Индиа, Алада Азиа арегионқәа џьара-џьара рҟны. Аха иҟоуп абжьас хкқәа даараӡа иахыхьшәашәоу инхоит. Иаҳҳәап Аҩуада Кореиа ма Урыстәыла. Ихьшәашәоу атәылақәа рҟны инхо абжьасқәа рышәара еиҳа идууп, ихьанҭоуп. Егьырҭ ацгәы ҭаацәара иатәу аԥстәқәа раасҭа абжьас даараӡа бзиа иабоит аӡы. Урҭ ибзианы иӡсоит, лассы аӡиас ахь инеиуеит, рыҽдырхьшәашәарц. Абжьас лассы иҟаауам. Аха иҟаар, уи абжьы акыр километр инаскьаганы иуаҳауеит. Абжьас иҟәымшәышәны иныҟәоит, иҵәру ашьаԥхыцқәа ианныҟәо иаҵәахоит ашьапы аҟны. Уи иара ианышәарацо аԥстәы азааигәахараҿы иацхраауеит.
Абжьас еснагь амацара инхоит, аха уи ианызар ма иҿазар аҭаацәа иырцуп. Аб абжьас аб цәанырра усҟак иалаӡам, абжьас ласбақәа аныда иаанхар уи аласбақәа афаргьы алшоит. Аха иҟоуп аҷыдарагьы. Индиатә аҳәырԥсарра аҟны ииаҭымхаз абжьас ласбақәа алаб абжьас рхылаԥшуан, уи дара раб акузыр ҟаларын.
Алаԥс абжьас 1 инаркны 6 рыҟнынӡа аласбақәа ахылҵыр ҟалоит, аха лассы 2 ма 3 роуп ирхылҵуа. Абжьас аласбақәа  мза анырхыҵлагь рыҭра ааныжьны ран илыцны шәарацара ицоит. Шықәсык зхыцуа абжьас хәыҷы иара ахала ишәарыцар алшоит, аха урҭ еиҳарак ран лҟны 2 шықәсанӡа иҟоуп.
Абжьас агыгшәыг ԥстәуп. Уи иаанаго, иара ацкьыс иӷәӷәам еиуеиԥшым аԥстәқәа ирзышәарацоит. Абжьас еиҳарак ԥшьшьапык зҵоу аԥстәы ауп иафо.
Абж акун ьас еиҳара иакоит абынҽацә, аҳәаԥ, акамбашь, ма ақәасабқәа. Уи иззышәарацо рыхьыӡ рыԥсахуеит, абжьас изакәытә ҭыԥу аҟны иҟоу. Уи еиҳа бзиа ибаны иафо рыдагьы зны-зынла уи бзиа иамбо, изықәшәаз кны ианафогьы ыҟоуп. Иаҳҳәап амаамын, абнакәты, ажьа. зны-зынла абжьас аԥсыӡгьы анафо ыҟоуп. Зышықәс наӡахьоу абжьас шықәсык ала 50-70 аҟнынӡа ашьамаҟа хы афоит.
Абжьас зны-зынла даараӡа иӷәӷәоу ашьамаҟагьы ианазышәарацогьы ыҟоуп. Иаҳҳәап уи акаҳуаԥштә амшә иашьҭалар алшоит. Аха амшәи, аӷжьасыи дара дара рзы даараӡа ишәарҭоуп. Малазиатә алым, аџьбарала еицдыруп, зны-зынла абжьас аршәоит. Убри аҟнытә ари аган аҟны абжьасқәа иазԥхьақәаҭыны амшә иақәлоит аха Индиатә аслан ду абжьас зазнеиуам. Убри аҟнытә урҭ ас еиԥш идууӡоу, иҭынчу аслан иавсуеит. Усҟак лассы акум аха бжьас аслан хәыҷы ианақәло ыҟоуп, ианакуагьы ҟалахьеит. Уамашәа ибатәуп аха абжьас аҵиақәагьы афоит. Аԥхын абжьас арасеи, аҳацкьыни, ашәыри афоит.
Абжьас иара аҭыԥ аҟны зегьы реиҳаӡа иӷәӷәоу гыгшәыгуп, ианышәарацо уи аконкурент амаӡам. Уи зны-зынла ауадаҩра иақәзыршәо ақәыџьма гәарҭа ауп, урҭ даараӡа ирацәаны еицуп.
Абжьас знык ала 30-40 кьыла акәац афоит. Амла иакуа алаб абжьас 50 кьыла аҟнынӡа иафоит.
Абжьасқәа уахынла ауп ианышәарацо. Урҭ даарӡа ибзиоу аблақәа рымоуп. Абжьасқәа шьоукы аԥштәы еилдыргар рылшоит.
Абжьас азышәарацара нахь натә аахыс даараӡа иаларҵәаз, агәдуреи, апатуи змаз ауп.
Уи азышәарацара даараӡа ицәгьоуп, насгьы уи апопулиарра амоуп даараӡа иԥшӡоу ахахәы азы. Иара убас абжьас ахәамц ахәҭа амедицина аҟны ахархәара амоуп ахәшә армазеиразы. Уажәы азы абжьас хкқәа зегьы рхыԥхьаӡара даараӡа имаҷхит, уи азышәарацара аҟәыхуп. Аха зегьы акоуп џьара-џьара, абраконерцәа абжьас иазышәарацоит.
Алымқәа реиԥш, ауаҩы изышәарацо абжьасқәагьы ыҟоуп. Ус рхы мҩаԥыргоит, иажәыз акгьы зылымшо агыгшәыгқәа, урҭ ашьыԥхыцқәа рымаӡам, атәыҩа зхагылоу аԥстәы ихашьҭалом. Зегьы реиҳака икаамеҭны иаларҵәоу ахҭыс 1925-1930 шықәсақәа рзы игәаҭан, усҟан абжьас 64 ҩык ауааԥсыра афит.
Абжьас даараӡа амиф рацәа афырхаҵа ауп. Ҷыдала Азиа арегион абжьасқәа ахьыҟоу. Абжьас атәыла рацәа рҟны ақәԥара адырга ҷыдас ирымоуп. Иапониа уи агәымшәареи, аибашьа афырхацәа рымаҭәа ихымԥадоу дыргоуп. Китаи абжьас амчреи, агәабзиареи ахьчон. Ирыԥхьаӡон уи амчра бааԥсы ахнагоит, ауаҩы ачымазара аҟнытә дахьчоит ҳәа. Абжьастә амрагыларатә агороскопқәа даараӡа иӷәӷәоу ируакуп. Абжьас ацәа аимитациа, амодаҿы иаларцәоу стильуп.
Ҽнак шьыжьымҭан, абна дуӡӡа агәҭаны Ахьаԥарч, ахьаԥарч хәыҷқәа аман ныҟәара ицарц аҭаххеит.
Ахьаԥарчхәыҷқәа рынхарҭа ааныжьны џьаргьы ныҟәара имцаӡацызт.
Ахьаԥарчқәа ран, ахьаԥарчхәыҷқәа иранаҳәеит ахьафара ишцо.
– Нана, изакәызеи ахьа? Ихааума?
Ахьаԥарч раԥхьа инагылан, – Шәаала агьама жәбап аҳәеит.
– Абар, ахәада ҳнахысыр, архәара ҳнавсыр, ашьшьыҳәа, абааԥсы, шәмыццакын, шәеицәымӡын, шәеизыԥшы, абас, ирабжьо ахьаԥарчхәыҷқәа ҳәыр-ҳәыруа ран иашьҭан.
Ахьаҵла ааигәа инеиаанӡа ахьаԥарчқәа раан ахьаԥарчхәыҷқәа ргәы рҽаннаҵеит бжьыла.
Ашәарҭа шыҟалаз еилыркаан ахьаԥарч хәыҷқәа рцәа инҭалан абна рҽыларыԥсеит.
Ан, ашьшьыҳәа ахьаҵла ааигәа инеины иԥшызар, абар амитә, Амшә амышәҳәыр ацны ахьаҭра илалан ибылгьон, ихәмаруан, рызхара рфазар акәхап ргәалаҟазаара бзиан. Ахьаԥарч, ахьаԥарч хәыҷқәа ус ранаҳәеит.
– Сыхазынақәа, ҳаԥшыроуп, арҭ амшәҳәыси, амышәҳәарақәеи мцакәа, неишьа ҳамаӡам ахьаҵлахь.
Уаанӡа ҳаԥсы ҳшьап ашәшьыраҿы, урҭ лассы ицап ҳәа сгәыӷуеит.
– Нана, ҳахьа зегьы рфар, ҳара иҳаԥсыхәозеи?
– Мап, схәыҷыҷа. Мап, умшәан, Анцәа зегьы ҳазхара ҳаиҭоит, ҳара ҳнаҩсангьы изызхо рацәаҩуп.
Акызаҵәык ҳарԥырхагамхароуп.
– Шьири, лассы агьама аабанда!
– Шьири! Шьири!
– Ачҳара схәыҷқәа! Ачҳара, кыр зычҳаз, кыр ибеит!
Ахьаԥарчқәа еибарыччеит. Абӷьыжәра иахьылаз, ахьхьаччаҳәа абжьқәа гон.
– Ашьшьыҳәа, ргәы рҽаннаҵеит ран, шәыҽшәырҭынч сшәыҳәоит. Сҳәатәы хашәымҵар даҽазны ныҟәара шәызгаӡом.
Иааҭынчрахеит. Амшәҳәысгьы амшәҳәарақәа аман, есс уцаларгьы уцала, абна иасит, рхы ахьынахо еибарыҩуа архәара инавҵалт.
Ахьаԥарчқәа ашьшьыҳәа ахьаҵла ашҟа рҿынархеит. Абар, ассир, рыла иабоз рызхамҵо, ахьаԥарчқәа шанханы ахьаҵла иахәаԥшуан, ахьақәа дара акала иреиԥшын, аха ихәыҷӡан, ишәаны изалакьысӡомызт, ран иазыԥшуан ҿымҭӡакәа.
– Нана, арҭ ахьахәыҷқәа рыԥсы ҭоума?
Иаҳмыцҳаӡои? Ҳара изҳаиԥшузеи? – азҵаарақәа нҵәаӡомызт.
Ран иднарбеит ахьа ацәа ишагәылшәоз, нас ахьа шыфатәыз, иранаҳәеит ишҳәатәыз ҽааныбзиала.
Ахьаԥарчқәа ахьара иҳәыр-ҳәыруа илан, рызхара изгәырӷьомызт, ахьа агьама акы еиԥшымызт, ахьаԥарчқәа гәырӷьаҵәа рызхара рфеит, нас амышәҳәарақәа реиԥш ахәмарра иалагеит. Иааԥсаанӡа икәымпылуан, ахьа иалахәмаруан, аха ахьацәа анырбалакь аччара иалагон. Ирзеилкаауамызт урҭ дара изреиԥшыз. Ус абнахьтә бжьқәак раҳаит.
Ахьаԥарчқәа ран анынаԥш, иабеит абынҳәа абынҳәахәыҷқәа аманы ахьафара ишаауаз.
– Аҳы, иазхоит, ирлас шәсышьҭал, абна шәҽалашәыԥса. Аӡәгьы шәнымхан, акы уцәнымхан, зегьы шәеишьҭагылан шәсышьҭала.
Ахьаԥарчқәа ыҩны абнара рҽарҭеит.
Ахьаԥарчқәа ран иашьҭалан инеиуан, рышьҭахьҟа ихьаԥшыр рҭахын, аха ишәон, абынҳәақәа рышьҭыбжь даара ицәгьан.
Ахьаԥарчқәа ран ус ранаҳәеит ахьаԥарчқәа.
– Шәлеишәа бзиан иахьа, сҳәатәы хашәҵеит, уаҵәгьы ҳаицны ныҟәара ҳцоит. Амшгьы бзиан, ҳшьапгьы ааиҵаҳхит, ҳазхарагьы ҳфеит, ахьагьы агьама ҳбеит.
– Нана, ишԥахааз ахьа, шьири еиҭах ҳзаар…
– Нана, ҳахьа зегь рфар абынҳәақәа иҳаԥсыхәоузеи?
– Умшәан, сыԥшқа хәыҷ, уи зегь ҳазхара, Анцәа иҳаиҭоит.
Ҳара ҳеиԥш шаҟаҩы ирызхоу жәдыруама. Аԥсыцәгьара ҟалаӡом. Ҳара ҳеиԥш ахьа фара зҭаху маҷӡам, ус анакәха, аԥсабара зегь ҳхәы ҵәахны иамоуп, еиҟараны еиҩаҳшарц. Усҟан, зегь ҳазхара ҳаиҭоит Ҳазшаз.
– Нана, даара ихаан ахьа, шьыри еиҭах исыманда!
–Ԥшӡала! Уаҵәы ҳахьӡоит. Уажәшьҭа, шәааи, ҳаԥсы ҳшьап, ҳҽазыҟаҳҵап, аҵых.
Цәымҭхаа! Уаҵәынӡа сыхьаԥарчқәа-сыхьафаҩцәа.
Уаҵәынӡа!
Ацифрақәеи, арыцхәқәеи рыхьыӡқәа аԥхьаӡара ахьӡуп. Урҭ жәаба ыҟоуп: 0, 1, 2, 3, 4, 5, 6, 7, 8, 9. Арыцхәқәа ацифрақәа рыла ишьақәгылоуп. Иаҳҳәап, 10 аки , нули  рыла ишьақәгылоу рыцхәуп. 45 – ԥшьбеи , хәбеи  рыла.
Аԥхьаӡара аан ацифрақәеи, арыцхәқәеи ҳхы иаҳархәоит. Ахәыҷқәа аԥхьаӡашьа изыхәыҷу ирҵоит. Урҭ аҩны ма ахәыҷбаҳча аҟны ирҵоит.
Зегьы реиҳаӡа ибзианы аԥхьаӡашьа ахәыҷы ашкол аҟны иҵоит. Аԥхьаӡара анҵәара амаӡам. Ацифрақәа 10 роуп иҟоу. Ахыԥхьаӡара нҵәара ақәымкуа инаӡоит. Убри аҟнытә ахәыҷқәагьы иааҟәымҵӡакуа иԥхьаӡалар рылшоит.
Амаҭәахәқәа зегьы рыԥхьаӡара ҟалоит. Иаҳҳәап; ҵәак, 5 ԥаҭырқалк, 13 канфеҭ, уҳәа уб.иҵ.Ирԥхьаӡоит ԥхьаҟеи, шьҭахҟеи.
Аԥхьаҟа аԥхьаӡара уи ихәыҷу арыцхә аҟнытә аду ахь аԥхьаӡара ауп. Шьҭахьҟа уи дуу аҟнытә ахәыҷы ахь аԥхьаӡара ауп. Ԥхьаҟа аԥхьаӡара акыр еиԥшуп амардуан ақәлара. Шьҭахьҟа уи амардуан алыбаара еиԥшуп.
Аԥхьаӡара адырра зегьы рзы ахадара ду амоуп. Уаҩы уи зехьынџьара ихы иаиырхәоит. Иаҳҳәап шәарҭ адәқьан шәыҩналоит, ҩшоколадк аашәхәарц азы. Ижәдыруазар ауп ҩба шаҟа ыҟоу. Ашоколадқәа шәԥхьаӡар ауп. Уи ала ижәдыруеит ашоколад шаҟа иркуа, насгьы аԥара шаҟа шәзаанхаз. Аԥхьаӡара адырра ацхыраара шәнаҭоит математика ибзианы аҵараҿы.
Аԥхьаӡара уадаҩӡам. Ахәыҷқәа шьоукы аҵара ианалагалакгьы аԥхьаӡара аҵара рцәыуадаҩуп. Усҟан урҭ ирылшоит аԥхьаӡагатә ҵәқәа, ма рнацәкьысқәа рхы иадырхәар.
Игуасутәи аӡхыҽҽа Алада Америкатә аконтинент аҟны иҟоуп. Уи ҩтәылак Аргентинеи, Бразилиеи адгьыл аҟны иҟоуп, аха уи аиҳарак Аргентина иатәуп. Игуасутәи аӡхыҽҽа 20 адуқәеи, 225 ихәыҷу аӡхыҽҽақәа рыла еилоуп. Уи аӡиас Игуасу аҟны иҟоуп. Игуасу аҭыԥынтәи абызшәала “Аӡы ду” аанагоит, уи ари аӡхыҽҽа ахьыӡ иаԥсоуп. Аӡхыҽҽақәа шьоукы 84 аҳаракыра аҟнытә ихыҽҽоит. Зегьы реиҳаӡа ихәыҷу 64 метра аҟнытә илеиуеит. Игуасу Ниагаратә аӡхыҽҽа аҵкьыс акыр идууп, аха аӡхыҽҽа Викториа акыр еиҵуп. Аӡхыҽҽқәа зегьы ахьыӡқәа рымоуп, иаҳҳәап, “Адами, Евеи”, “Ҩыџьа аеҳәшьцәа”, “Хҩык амушкетерцәа”, “Аҩсҭаа ихәда”, уб.иҵ. 1984 шықәса инаркны Игуасутәи аӡхыҽҽеи, уи ааигәа сигәа иҟоу амилаҭтәи апаркқәа ИУНЕСКО адунеитә аҭынхара асиа иалоуп. Уи адагьы, Игуасутә аӡхыҽҽа Аргентинатә аиҳабыреи, атәылауааи иахӡыӡаауеит, ирыхьчоит, Уи уажәшьҭа ИУНЕСКОгьы иабоит.
Алада Америка ижәытәӡоу ахылҵшьҭра амиҭологиа аҟны иаанхит амиф Игуасу аӡхыҽҽа ашьақәгылара иазкны, Уи ибааԥсу, даараӡа иӷәӷәоу анцәа Бои игәаареи, ихыбаареи амшала ишьақәгылеит. Бои даараӡа иԥшӡаз ӡӷабк бзиа дибозаарын, уи ԥҳәысс дигар иҭахын, аха аӡӷаб ибааԥсыз анцәа бзиа дылбомзт. Уи бзиа илбоз, аԥсра иаҿыз аҷкун дицны ибналеит. Бзиа иебабоз абнларазы ӡиаск алырхит, аканое ала ирит. Уи анцәа ианиаҳа даараӡа иӷәӷәаны дгәааит. Иаԥса ду аашьҭихын аӡиас Игуасу иҭеиқшеит, уи аҭыԥ аҟны иаразнкала аӡхыҽҽқәа цәырҵит. Бзиа еибабоз аӡхыҽҽа ианнадгыла, аканое аӡхыҽҽа иалҟьеит, рыҩџьагьы аӡы иагеит. Аӡхыҽҽа иахьгьы иҟоуп уи бзиа еибабоз рыхҭыс ҵәахны иамоуп.
1. 2007 шықәса аӡхыҽҽа Игуасу аҟны иҭырхит адокументтә фильм “Адунеи аҟны зегьы иреиҳаӡоу аӡхыҽҽа” ахьыӡны. Афильм арежисер Қристиан Баумаистер иоуп.
2. Зегьы ибзианы ирдыруа афильм “Индиана Џьонси, абырлыш ахыбаҩ аҳреи”  азы аепизодқәа руакы аӡхыҽҽа Игуасу аҟны иҭыхуп, уаҟа афильм афырхацәа аӡхыҽҽа аҟнытә иԥоит
3. Џьеимс Бонд изы афильм аԥшьбатәи асериа “Мунреикер ма даараӡа ирмаӡоу” аӡхыҽҽа Игуасу аҟны иҭыхуп, афильм анҵәамҭазы Џьеимс Бонд аӡхыҽҽа аҟнытә дыԥоит.
Уи адунеи аҟны зегьы ирдыруаз иакәхеит. Уи иԥара адунеи зегьы ателехуаԥшреи, аинтернет ала иахәаԥшуан. 2012 шықәса абҵарамза 14, Австриатә Феликс Баумгартнер акосмос аҟнытә апарашут ала дыԥеит. Уи ауаҩы занааҭла аԥырҩы иоуп. 16 шықәса аныихыҵуаз ианркны уи хыхьынтә аԥара бзиа ибон. Дыԥон ацҳақәа, аҿаҟьақәа рыҟнытә акрабатикатә атрикқәа ҟаиҵон. Баумгартнер Рио де Жанеиро аҟны Қьырса ибаҟа аҟнытәгьы дыԥахьеит. Ари аԥара аамышьҭахь ари агәымшәа ауаҩы иахь азҿлымҳара аадырԥшит. Баумгартнер урҭ ирыдигалеит акосмос аҟнытә аԥара аидеиа. Уи иаразнак афинансра изыруит. Иахәҭаз амаҭәеи, амаҭәахуи ирҭеит. Феликс акосмос аҟнытәгьы ақәҿиара иманы дыԥеит.
Баумгартнер иԥарада адунеи арекордқәа хԥа рыҟны аиааира игит: 1. Зегьы реиҳаӡа идууыз зхы иақәиҭыз аԥырра. Арекордсмен ихы дақәиҭны иԥара: минуҭки 20 секунди иҟан, уаанӡа хыхь ахунаразы аҳаиртә ампыл 2 сааҭки, 16 минуҭи аҭахуп. Баумгартнер адунеи аҟны зегьы реиҳаӡа иҳракыз аҭыԥ аҟнытә дыԥеит – аҳаиртә ампыл ала уи алада данлыбаауаз 39 километр аҳаракыра дазенихьан. 3. Аспортсмен зегьы реиҳаӡа иццаку аԥырра аҟны ишьақәирӷәӷәеит арекорд, Уи адгьыл ахь 1341,) километр сааҭк аласра иманы длеиуан. Ас еиԥш иҟоу аласра уаанӡа аӡәгьы илымшацызт. Уи арекор аиӷьтәра далагеит Америкатәи аԥырҩы Џьо Киттингер уи илшаз 988 км/сааҭ ауп.
Баумгартнер ирекорд еиԥшу ҟамлацт. Арекордсмен Ниу-Мексика асакара аҟны изгәыбылҩцәеи, аҳақьымцәеи изԥшын, уи уаҟа дтәар акәын.
Уаҟа уи уаанӡатәи арекордсменгьы дизԥшын. Џьо Киттингер ихатәы аԥырра азы ас еиԥш ахцәажәара ҟаиҵит: “Аиашазы зны–зынла даараӡа иҳракны уқәлар ауп, уа еилукаауеит уара ухаҭа, шаҟа ухәыҷу”.
Қыҭак агәарԥ аҟны, аԥсаатә рацәа нхон. Аҟызқәа, акәтқәа, акәатақәа, ашәишәиқәа. Ҟызк аҟызхәыҷқәа хнахит. Аҟәыз ҟызхәыҷы ҿаасҭак хнахит. Ан аҟыз даараӡа агәы ахьит. Егьырҭ зегьы бабышӡа, иԥшӡаӡа иҟоуп. Ари аҟызхәыҷы заҵәык иҿаасҭоуп.
Аҟызхәыҷы ҿаасҭа аԥсаатә зегьы ахы иқәсуан. Арбаӷь аҟызхәыҷы иақәҟааит. Ашәышәи аҟызхәыҷы иацҳаит. Аҟәарҭ аҟызхәыҷы иақәмақарит. Акәата аҟызхәыҷы аҿаасҭа ҳәа анаҳәеит.
Аҟызхәыҷы ҿаасҭа акәтқәа акәтыҵра иҩнарымҵит. Аҟызхәыҷы ҿаасҭа акәатақәагьы иҭарымҵит. Аҟызхәыҷы ҿаасҭа ашәишәиқәагьы рааигәара ианрмышьҭит. Аҵыхәтәана аԥсаатә Аҟызхәыҷы ҿаасҭа агәарԥ иқәырцеит.
Аҟызхәыҷы ҿаасҭа ицеит, аӡы ахықә аҟны анхара иалагеит. Аӡы ахықә аҟны Аҟызхәыҷы амацара инхон.
Ҽнак зны аӡхықә ахь амшынҟызқәа азнеит. Амшынҟызқәа ишкәакәан, иԥшӡаӡа иҟан. Амшынҟыз ԥшӡақәа аӡы аҟны иӡсо ихылеит. Аҟызхәыҷы, амшынҟызқәа алаԥш рзахымго ирыхуаԥшуан.
Уи даараӡа иагәаԥхон амшынҟызқәа. Аҟызхәыҷы ҿаасҭа гәыхәтәыс иаман амшынҟыз еиԥш иԥшӡаӡа иҟаларц.
Аамҭа цеит. Аҟызхәыҷы ҿаасҭа иазҳаит. Ҽнак аҟызхәыҷы аӡиас ихылеит. Аҟызхәыҷы ҿаасҭа аӡы иӡааԥшылеит. Аӡы аҟны иԥшӡаӡаз амшынҟыз анԥшылон.
Иԥшӡаӡаз амшынҟыз ажәҩан ахь иԥрит. уи ахатәы гәарԥ иахԥрааит. Акәтқәеи, акәатақәеи, ашәишәиқәеи зегьы амшыԥҟаз ԥшӡа рылаԥш рзахыгомзт.
Аӡын ааит. Ажәҵысқәа атәыла ԥхақәа рахь иԥыруеит. Ажәҵысқәа аԥхара бзиа ирбоит.
Ааԥын ааит. Ажәҵысқәа атәыла ԥхақәа рыҟнытә ихынҳәит. Ажәҵысқәа аԥхара бзиа ирбоит.
Ажәҵысқәа еицны ихынҳәит. Ажәҵысқәа гәыԥ-гәыԥла иԥыруеит.
Ажәҵысқәа рыҭрақәа аҩны абарҵа аҟны иҟарҵоит. Ажәҵысқәа рыҭра акәтаӷьқәа хырҵоит. Аԥхын акәтаӷьқәа хылҵуеит. Ажәҵыс еиқәаҵәоуп агәшԥы шкәакәа амоуп.
Ажәҵыс аҵыхә ҩыџьара еиҟәшоуп, убри аҟнытә амаркатәыл ҳәа иашьҭоуп. Ажәҵысқәа иҳракны иԥыруеит.
Уаҵәы амш бзиа ҟалоит Ажәҵысқәа илаҟәны иԥыруеит. Уаҵәы амш цәгьа ҟалоит.
Амреи, Амзеи, аеҵәақәеи рыдагьы, акосмос аҟны апланетақәагьы ыҟоуп. Акосмос ақәыԥшыра аҟны зегьы ыҟоуп: Ажәҩантә амаҭәар, апланетақәа, урҭ ируакуп – адгьылгьы. Акосмос қәыԥшыроуп, уи хаангьы нҵәара амаӡам.
Апланетақәа акосмос аҟны инхо роуп. Апланета аԥсышәала иаанаго жәдыруама? “Аҟьала”. Апланета аиашазы аныҟәара алшоит, ахатәы орбита амоуп, уи иаакәыршаны иныҟәоит. Убри азын иахьӡырҵеит “Аҟьала”. Апланетақәа амза ааигәара иҟоуп, убри азы аҭҵаарадырҩцәа урҭ рзы ирҳәоит, апланетақәа Амра аилазаара аҟны инхоит ҳәа. Амра аилазаара аҟны аҭҵаарадырҩцәа жәпланетак рыԥшааит. Шәааи акакала иаҳдырп урҭ, иаҳбап иҟоу апланетақәа рҿы.
1. Меркури – ари апланет зегь реиҳаӡа амра иазааигәоу ауп. Уи абара адгьыл аҟнытәгьы алшара ыҟоу, ианааилашәшәалак. Аҭҵаарадырҩцәа Меркури ибзианы ирзымбит, ирызҭымҵааит, избанзар уи ахь анеира акосмостә аӷбақәа акы заҵәык ауп изылшаз. Урҭ адгьыл ахь адырра ааргит, Меркури ақәыԥшыра аҟны даараӡа аԥҭа дуқәа ыҟоуп, ргәы иаанагоит уи аметиорқәа рыҟнытә аҽыхьчаразы ицәырҵит ҳәа. Меркури даараӡа еиԥшзаап Амза, ирласны иныҟәоит. Апланета аҟны аӡы ыҟаӡам, аԥша зынӡа иасуам. Меркури аҟны даараӡа ишоуроуп ҽынла, уахынла зегьы ҵаауеит. Убри аҟнытә уаҟа аԥсҭазаара ыҟам.
2. Венера – адгьыл аҳәшьахәыҷы ҳәа иашьҭоуп, избанзар уи даараӡа адгьыл еиԥшуп. Венера егьырҭ апланетақәа раасҭа адгьыл иазааигәахоит ианныҟәо. Меркури еиԥшымкуа Венера еснагь ишоуроуп, уаҟа есангь аԥша асуеит. Иакымкуа акосмостә аӷбақәа иазааигәахеит Венера, ибзианы ирбарц азы, аха иаразнак иадҵит. Акосмостә аӷьақәа акы блит Венера аҟны иҟаз ашоура амшала.
3. Адгьыл – ари апланета аҟны ҳарҭ ҳанхоит. Уи апланета заҵәы аҟны ауп аԥсҭазаара алшара ахьыҟоу. Адгьыл аҟны аӡгьы ыҟоуп, ахбарсҭагьы. Адгьыл аныҟәара алшоит, аха уи ҳара иаҳбом, ҳцәанырра иалам. Аха адгьыл аҵысра ҳбоит. Адгьылҵысра аан адгьыл аформа аԥсахуеит. Ирҳәоит уаанӡа Америкеи, Африкеи аконтинентқәа еидын, нас еидыҵит ҳәа. Уажәгьы иҟалар ҟалоит ҩконтинентк еизааигәахар, еидылар. Адгьыл аҟны аԥсҭазаара ззыҟоу, ҳарҭ иҳамоуп Амра аԥхара, алашара, аӡы, аҳауа.
4. Марс – апланета иҟаԥшьу аԥштәы амоуп, Уи “Апланета ҟаԥшьы “ ҳәа иашьҭоуп. Марс аҟны авулкан рацәа ыҟоуп, уи ақәыԥшыра ишьхароуп, избанзар авулкан ахәыҵыҩҩра амшала ашьхақәа шьақәгылоит. Аҭҵаарадырҩцәа Марс аҟны иҭабаз аӡиасқәа рбит, ргәы иаангоит Марс аҟны аӡы ыҟан ҳәа. Ари апланета ахь аинтерес ду рымоуп астронавтцәа. Уи азы 2040 шықәсазы Америка иаҵбит Марс ахь раԥхьатәи ауаҩы ишьҭра.
5. Иупитер – зегьы реиҳаӡа идуу апланета ауп Амра аилазаара аҟны, уи убрысҟак идууп, убрысҟак аахаратә амчхара амоуп, ауаҩы Иупитер дақәшәар, шьаҿакгьы изыҟаҵуам…Иупитер Римаа рынцәа хада иоуп. Уи иаҳаҭыр азы иахьӡырҵеит зегьы реиҳаӡа идуу апланета хьӡыс.
6. Нептун – аеҵәа ԥштәы зху планетоуп, адгьыл акыр иадгоуп. Нептун ипланета хьшәашәоуп. Уаҟа алашарагьы ыҟам, аԥхрагьы. Аҭҵаарадырҩцәа Нептун ибзианы ирызҭымҵааит. Уи азааигәара акосмостә аӷба “Воижер ҩба” авԥрааит. Изԥхьагәаҭаны иҟоуп Нептун ахь даҽа ӷбак адәықәҵара.
7. Уран – агаз дууӡӡа ҳәа иашьҭоуп, избанзар уи иалоу аиҳарак агаз ауп. Уи акыр идууп, Амра аилазаара аҟны идууӡӡоу апланетақәа ирылоуп. Нептун еиԥш, Уран атәгьы ҽеи идырым, аха ари апланета ахь аӷба ашьҭра макьаназы игьазԥхьагәаҭам.
8. Сатурн – асахьақәа рҿы даараӡа идуу агьыжь акуршоуп. Ари агьыжь аҵааи, ахаҳә ссақәеи акузаап. Аахара амчхара иамоу азы арҭ ахаҳәссақәа канаԥсом, Сатурн ааигәара иҟоуп. Сатурн иацныҟәогьы амоуп, ахала иныҟәаӡом ахатәы орбита аҟны. Апланетақәа зегьы рыҟнытә еиҳа ирацәаны иацныҟәо амоуп, урҭ 18 ыҟоуп. Ацныҟәаҩцәа руакы апланета Нептун иаҟроуп.
9. Плутон – ажәбатәи апланета ауп. Аха 2006 шықәса инаркны уи апланетақәа рхыԥхьаӡара иалырхит. Уаанӡа Плутон еиҳа идууп ҳәа ирыԥхьаӡон, аха ашьклаԥшыра аамышьҭахь ирдырит, Плутон еиҳа ишыхәыҷыз. Уи аҵан Плутонгьы ахьӡырҵеит, Амра аилазаара планетас ирыԥхьаӡом. Уажәы уи апланета хәыҷқәа ирхыԥхьаӡалоуп. Плутон зегьы рҵыхәан ирбит – 1930 шықәсазы, уи уамашәа иубаша планетоуп ҳәагьы ахьӡырҵеит. Егьырҭ апланетақәа раасҭа, Плутон ахатәы орбита аҟны амацара иныҟәом, егьырҭ апланетақәа рорбита аҟынгьы иныҟәоит. Убри аҟнытә уи иҷыдоу, иџьашьатәу планетоуп.
Апланетақәа даараӡа аинтерес змоу ажәнаҩ ацәажьқәа роуп, урҭ аҵыхәынӡа иҭҵааны иҟаӡам макьана. Адырра аԥшаарагьы даараӡа иуадаҩуп, избанзар апланетақәа шьоукы рааигәара аҭҵаарадырҩцәа рнеира алшара ыҟам макьана . Апланетақәа адгьыл аҟнытә ирышьклаԥшуеит, иҭырҵаауеит, избанзар ҳарҭ урҭ ирызкны еиҳа иаҳдырырц азы.
Анастасиа аурыс апринцесса лакәын. Уи Урыстәыла аҵыхәтәантәи аҳ иԥҳа лакәын. Аӡӷаб лхаҿы ԥшӡан, ахьаԥштәы ахахәыи, абла ӷрақәеи лыман. Анастасиа илахҿыхыз хәыҷын. Уи алаф рацәа лҳәон, дыччон. Ахан аҟны Анастасиа зегьы даараӡа бзиа дырбон. Ахан аҟны уи лымкаала бзиа дырбон.
Ҽнак зны аҳ асасцәа иҭааит. Усҟан Анастасиа хԥа ма ԥшьба шықәса лхыҵуан. Асасцәа даараӡа ихадаз ракәын. Анастасиа хәыҷы аишәа аҵаҟа дхәыҵалеит. Уи ала еиԥш асасцәа реимаақәа лбыӷҷуан. Лаб даараӡа дгәааит. Асасцәа акыр аамҭа Анастасиа лыхәмарра иахыччон.
Романоваа аҵыхәтәантәи Урыстәылатә аҳратә ажәла акәын. Анастасиа лаб, Николоз аҩбатәи – Урыстәыла аҵыхәтәантәи аҳ. Анастасиа хҩык лаҳәшьа еиҳабцәеи, лашьа еиҵби лыман . Лара лхаҭа аԥшьҩыктәи ахәыҷы лакәын. Ешьеи-еҳәшьеи даараӡа бзиа иебабон. Ахәыҷқәа еснагь еицын, бзиа иебабон, еиҩызцәан. Ус баша ауаа ргәы иаанагон, аҳ ихан даараӡа идуыз. иԥшӡаз ауп ҳәа. Уаҟа анхара аӡәырҩы ргәыхәтәы акәын. Аха аҳ Николоз ихылҵ ус башауаа реиԥш инхон. Урҭ руаҭахқәагьы еигьырҭ ахәыҷқәа руаҭахқәа иреиԥшын. Аҳ ихангьы даараӡа идуыз, иԥшӡаӡаз акумзт, ауаа ргәы ишаанагоз еиԥш. Ахан аҟны ихьҭан. Ахәыҷқәа аӡын лассы ичмазҩын.
Анастасиеи уи лаҳәшьцәеи-лашьеи изхылҵыз иазыҟарҵон. Ахәыҷқәа арҵаҩцәагьы рзаауан. Урҭ ирҵон афранцыз, англыз бызшәақәа, асахьаҭыхра, амузыка, аҭоурых, географиа. Анастасиа даараӡа бзиа илбон асахьаҭыхреи, амузыкеи. Уи ибзианы дҭыхуан. Иҭылхуаз асахьақәа Анастасиа луаҭах аҟны аҭӡамц аҿы икналҳауан .
Аӡӷаб апианинои, абалалаикеи алырҳәон. Анастасиа даараӡа бзиа илбон ахан абаҳча аҟны аԥсшьара. Ихәыҷыз, иласыз аӡӷаб зны дыҟьшьын зных лхахәу еилажәжәа дыҟан.
Ҽнак зын Анастасиа лҭаацәа атеатр ахь дыргит. Аспектакль анцоз Анастасиа даараӡа лҽылҟьшьит. Ахәыҷы аҩны аҟнытә ашоколад лгазаап. Аспектакль анцоз ашоколад ашьшьаҳа афара даҿын. Ахәыҷы лнапы иахаз анапхазқәа рахыхрагьы лхашҭзаап. Лани лаби ианлазҵаа, ас бзыҟьшьи ҳәа, дааччан илҳәит: “ ашоколад иҵегьы сымоуп, ишәҭахызар, шәаргьы ижәга.” Абас еиԥш илахҿыхыз, иалсыз лакәын Анастасиа хәыҷы. Аӡӷаб дахьыҟаз, уаҟа аччареи, агәалаҟазаареи нҵәомзт.
1914 шықәса актәи Аџьынџьтәылатәи аибашьра иалагеит. Аҳи, аҳкәажәи рхатәы ахан аҟны ахәшәтәырҭа аадыртит. Апринцессацәа ихәыз аруаа ирхылаԥшуан. Анастасиа аруаа даараӡа бзиа дырбит. Аӡӷаб есымша дара рахь днеиуан. Уи ихуыз аруаа ашәҟәы дырзаԥхьон, илырччон, рҭаацәа рзы асаламшәҟәы лыҩуан. Анастасиа лаҳәшьцәеи, лареи аруаа рзы аконцертқәа мҩаԥыргон.
1917 шықәса Урыстәыла Октиабыртәи ареволиуциа ҟалит. Арҟаԥшь Аҳ Николоз иаҳра имырхит. Арҟаԥшьаа аҳ Николози, уи иҭаацәеи аҩны иҩнаркит. Адуцәагьы, ахәыҷқәагьы аҩны издәылҵуамзт. Ԥыҭрак аамышьҭахь Аҳ иҭаацәара ақалақь Екатеринбургҟа ииаргеит. Усҟан Анастасиа 17 шықәса лхыҵуан. Урыстәылатә аҿыц аиҳабыра Аҳ иҭаацәа аԥсра рықәырҵеит. Аҳ иҭаацәа ирҭахын аҳәаанырцәҟа иқәҵны ицар, Урыстәыла инымхарц азы. Ах Аҳ иҭаацәа ирызԥшыз рыздыруамзт. Уахык аруаа неиын иаадырԥшит аҭаацәара зегьы, аҩнаҵаҟа илыбааргеит. Аруаа аҳ дыржьеит, адәахьы ихысуеит, араҟа ишәарҭам ҳәа. Аҳ иҭаацәа акгьы рзымдырит. Ҩминуҭ раамышьҭахь зегьы аҭӡамц иаддыргылан иреихсит. Зыԥсы ҭаз аӡәгьы даанымхеит. Анастасиа зегьы рашьҭахь дыԥсит.
Аамҭа рацәа цеит. Аурыс жәлар ҭынчхеит. Аҳ иҭаацәа ыҟаӡамзт. Хәыҷы-хәыҷы, еиуеиԥшым атәылақәа рҟны дцәырҵит амц Анастасиа. Еиуеиԥшым атәылақәа рҟны аҳәса ишьақәдырӷәӷәон аурыс апринцесса шлакуз. Амц Анастасиаа зегьы Германиа инхон. Аурыс ԥҳәыск, Ана Андерсон лыхьӡын. Уи ишьақәлырӷәӷәон, Анастасиа Романова шлакуз. Ана Андерсон данԥсы, уи анализ лзыҟарҵеит. Уи Анастасиа иакумзт.
Америка асахьаҭыхҩы Евгениа Смит ишьақәлырӷәӷәон уи аиашазы Анастасиа шлакуз. Америкатәи амц Анастасиа лзы ашәҟәы ҩуп.
Анастасиа лыԥсра азы аҵыхәтәантәи аиаша 2007 шықәса ишьақәырӷәӷәоуп. Ирыԥшааит Аӡӷаби, аҷкуни рыԥсыбаҩ. Уи анализ азыруит, уи ишьақәнырӷәӷәеит урҭ Николоз Аҳ ихылҵ Алеқсеи, Анастасиеи шракуз. Ари аҭоурых иахьанӡагьи икаамеҭ дууп Урыстәылатә аҭоурых аҟны. Анастасиа акино рацәеи, амултфильмқәеи, ашәҟәқәеи рҿы ахаҿы хада лоуп.
Иудыруоу асааҭ шәышықәса раԥхьа ауаҩы ишихәыцыз? Иудыруоу раԥхьатәи асааҭ ахыци, арыцхәи шамамз? Раԥхьатәи асааҭ абжьы гомзт. Раԥхьатәи асааҭ аҵәҵәа иасуамзт, шьыжьыла ҳарҿыхомзт. Раԥхьатәи асааҭ даараӡа имарианы иҟаҵан. Уи амра ала аус ауан. Уи аамҭа амра ала иаанарԥшон. Настәи асааҭ аӡы сааҭ акәын. Ари асааҭ аӡы ацәыкубар ақәҭәон хахьынтә ҵаҟа. Ацәыкубар зегьы анынҵәалак сааҭ к иасуан. Анаҩстәи асааҭ аԥслыӡ сааҭ акәын. Ари асааҭ аҟны аӡы ацәыкубар ацынхәрас аԥсламӡ каԥсон. Сааҭк ала аԥсламӡ нҵәон. Ауаа аамҭа абас иелыркаауан. Раԥхьатәи асааҭ, ҳара ҳтәы еиԥшу афбатәи ашәышықәса аан ицәырҵит. Ари асааҭ ахацқәа аман, ари асааҭ арыцхәқәа анын. Тик-так ҳәа аус ауан раԥхьатәи амеханикатә сааҭ. Иаарласны асааҭ аҟнытә абжьы гара иалагеи; – ку-ку! ку-ку! иаанарԥшуан ауаа ари асааҭ.
Аԥстәқәа еиԥшуп, иара убас иугьеиԥшым.
Аԥстәқәа еиуеиԥшым аҭыԥқәа рҟны инхоит.
Амшә абна аҟны инхоит.
Абынҽацә ашьха аҟны инхоит.
Ажьа адәы аҟны инхоит.
Амахҽа асакар аҟны инхоит.
Абнаџьма ашьха аҟны инхоит.
Апингвин аӡы аҟны инхоит.
Ацгәы аҩны аҟны инхоит.
Алагьы аҩны аҟны инхоит.
Ацгәы нхоит адәи, ашьхеи рҿы.
Алагьы нхоит адәи, ашьхеи аҿы.
Алада Африкатә ареспублика уи ҳәынҭқарроуп Африкатә аконтинент аҟны, аладатәи ахуҭаҿы. Алада Африкатә ареспублика даараӡа иԥшӡоуп, аинтерес змоу тәылоуп. Уахь шәнанагар, иџьашәшьоит изакәытә ԥштәы рацәоу иҟоу. Алада Африка аҟны 11 аҳәынҭқарратә бызшәа ыҟоуп. Араҟа иахьа мҩак аҟны, еигәылацәаны инхоит ажәытә ахәшәҟаҵаҩцәеи, абанкирцәеи, идууӡӡоу аамҭа иақәнаго аихаргыла рацәақәа, аган аҟны ихәыҷу Африкатә ақьалагьы убоит. Иинтересуп абас еиԥш аԥштәы рацәа аҟны ауааԥсыра шԥанхо, изҿыуи урҭ.
Ишаҳҳәахьоу еиԥш, ари атәыла аԥштәырацәала иалукаауеит, амҩа аҟны ишәԥылоит еиуеиԥшым ацәаԥштәы змоу ауаа. Урҭ шьоукы беиоуп, шьоукы иӷаруп. Аха иахьа ҭынч еицынхоит еигәылацәаны. Уаанӡа уи ус зынӡагьы иҟамзт. Ари атәыла аҟны ауаа рацәа аԥштәы ала еилырхуан, ацәеиқәаҵәа, ацәашкәакәа хазы-хазы инхон. Урҭ аиҩызара рыбжьамзт, загьы рхы азы инхон. Лассы урҭ рыбжьара аиқәԥарақәагьы мҩаԥысуан. Нас аҳәынҭқарра анапхгара еилыркааит, ас акыр аамҭа анагӡара ҟалашьа шамамз, рҽазыркит зцәа еиԥшымз ауаа рыбжьара аисреи, аиқәԥареи иаҟәырхырц. Урҭ уи рылшеит, иахьа Алада Африкатә анхацәа, ҭынчи, излауала еиҩызаралеи еицынхоит. Урҭ еицны иалахуп иӷәӷәоу, иԥшӡоу аҳәынҭқарра аргылараҿы.
Алада Африка ауаа, рцәа аԥштәхәы аиԥшымра адагьы, урҭ еиуеиԥшым адинхаҵарагьы рымоуп, еиуеиԥшым анцәа дхарҵоит. Урҭ шьоукы қьырсианцәоуп, шьоукы ԥсылманцәоуп, убас иҵегьы...
Аинтерес шәымазар ҟалап изынхои араҟа еиуеиԥшым ауааԥсыра, абрысҟак абызшәа зыҟеи, адинхаҵара рацәеиӶ Абри азҵаара аҭак шәаҳҭарцазы, Алада Африкатә аҳәынҭқарра аҭоурых шәаҳҳәар ауп, ишԥашьақәгылеи, уаанӡа инходаз уҳәа убас егьыи.
Алада Африка даараӡа ирацәаны Европаа нхоит ус иҟан иахьа, ус иҟан уаанӡагьы. Аха урҭ Африкатә аконтинент ахь инеиаанӡа, араҟа инхон Африкатә ацәаеиқәаҵәа уааԥсыра, урҭ Банту ахылҵшьҭа ракәын. 17-тәи ашәышықәсазы Голландиатә аӷба азнеит Алада Африка. Урҭ даараӡа иргәаԥхеит ари атәыла аԥшӡара, ирыӡбит иаанхарц. Иаарласны Голландиа аҟнытә ауаа рацәа аарган, араҟ индырхеит. Голландиатәи аҿыцнхацәа маҷк анҵы атәқәа ааргит Мадагаскари, Индонезиеи рҟнытә. Алада Африкатә аконтинет иԥштәы рацәахит, аха ари аган аҟны анхара алагара уи ала инымҵәеит. 19 ашәышықәсазы , Алада Африка ахь аинтерес аанарԥшит Британиа дугьы. Араҟа ахатәы қалақьқәа аргылеит. Британиаагьы иаарласны рышьаҭа адыркит Алада Африка адгьыл аҿы. Урҭ ирласны еилыркааит ари атәыла даараӡа ишбеиаз ахьи, акыр иаԥсаз ахыҳәи рыла. Уи аус адулара иалагеит, иаарласны ари аган беиахит. Британиаа ирҿаԥшит Германиагьы. Иаарласны , Алада Африка аконтинент аҟны даараӡа анемец қалақь рацәа цәырҵит. Араҟа инхоз зегьы, иаази, ашьагәыҭуааи зегьы рхатәы бызшәеи, рдини рыман. Урҭ рцәа аԥштәи, рдырреи алагьы еиԥшымзт. Убас ишьақәгылеит Алада Африка, аԥштәырацәаны, иџьоушьаратәы.
Алада Африкатә республика аҟны еицдыру ақалақьқәа роуп: Иоҳанесбург, Дурбан, Преториа, Капштадт уҳәа убас иҵегь. Арҭ ақалақьқәа даараӡа иԥшӡаны иргылоуп. Уаҟа даараӡа иџьоушьашеи, аамҭа ахьухоугашеи аҭыԥқәа ыҟоуп.
Алада Африкатә ареспублика ибеиоуп амилаҭтә апаркқәа рыла, аҟәара ала.
Иоҳанесбург зегьы реиҳаӡа ибеиоу, ақалақьуаа зегьы реиҳаӡа иахьырацәоу қалақьуп Африка аҿы.
Ақалақь аҟны даараӡа ирацәоуп ахьи, акыр иаԥсоу ахаҳәи ахәуҳахуҭратә ацентрқәа. Абри ақалақь аҟны иҟоуп Тамботә зегьы реиҳаӡа идуу аҳаирбаӷәаза, уи Алада Африка аҟны зегьы реиҳаӡа идуу ауп. Абри ақалақь иатәуп аԥсабаратә аминералқәа рыла ибеиоу ашьха Виҭваҭерсранд, уи ахьтәы ашьха ҳәагьы иашьҭоуп, избанзар араҟа ахьи, егьырҭ акыр иаԥсоу ахаҳәқәеи ыҵырхоит. Даҽа ашьхара ҭыԥ ԥшӡак ыҟоуп Алада Африка уи Дракенсберг ауп, мамзаргьы Адинозаврқәа рышьха, уи зегьы реиҳаӡа иҳраку ҭыԥуп Алада Африка аҟны. Араҟа ижәбар шәылшоит ишӡӡаӡоу аӡхыҽҽақәа иҭбаау, ашәҭ ала иҩычоу аӡиасқәа , шәырзыӡыҩрыр шәылшоит адунеи аҟны иҟам аҵысқәа рыҷырҷыр бжьы. Дракенсберг лассы Алада Африкатә џьаанаҭ ҳәа иашьҭоуп, уи иамоу аԥшӡареи, ацқьареи, ҳауеи азы. Дракенсберг аҩадатә аган аҟны иҟоуп Блидитә аканион, уи ҳәарада аԥсабаратә аџьашьахәыра ауп. Аканион 26 метра аура амоуп, аҵаауылара 800 мерт иҟоуп. Аканион аҭыӡқәа ахаҳә ҟаԥшь амоуп, уи амра анаҿаԥхо ҷыдала ицырцыруеит, уи ахуаԥшра убла хнакаауеит. Атуристцәа реиҳарак аиашазы ари аҭыԥ рбарц иазнеиуеит, зегьы ишанаханы иаанхоит ирбаз ала.
Уи адагьы, Алада Африка ахьи, акыр иаԥсоу ахаҳәи рыла абеара адагьы, уи аагарҭа ду амоуп атуристцәа рыалагьы. Аиашазы абри иԥшӡоу, аҿиара ду змоу аԥсабара иалҵшәоуп Алада Африка ареспублика адунеи аҟны ибеиоу атәылақәа изрылаԥхьаӡоу.
Ихҩа ублақәа, ухаҿы иааг, аҵыс еиԥш аԥырра улшошәа. Уабацоз? Иубози? Ухаан иумаҳацзар, иумбацзар аҳаирплан, аԥырра закәу? Иаҳбап иџьоушьаша машьынақәак, аԥырра алшара ҳазҭо.
Ауаа еснагь аԥырра рҭахын. Урҭ ирбон аҵысқәа шыԥыруаз, иазхәыцуан, шаҟа иџьашьахәытәхозеи уи! Шьоукы рхы ршәеит, ас еиԥш иҟоу амашьына аҟаҵара, хыхь аҳауа ахь аԥырра зылшо. Хаҵак иҟаиҵит ахәыҷтәы хәмарга аҵәи, уи аҳауа аҟны аҵәира алшон. 14-тәи ашәышықәсазы еицдыру асахьаҭыхҩы – Леонардо да Винчи иҭихит иџьоушьашаз ааҵәиԥрыга аескиз. Уи аус ауыр алшон, аха ахаангьы идмыргылеит…Уи ескизны иаанхит… Ауаа аԥышәа мҩаԥыргон: Амҵәыжәҩақәа рыжәҩа иарҭон уи ала “иԥыруан”. Зегьы аҵахит аха урҭ даараӡа ирҭахын аԥырра.
1783 шықәсазы ҩыџьа афранцызцәа аҳауатә ампыл ҟарҵит. Раԥхьаӡа уи ала иԥрит ауаса, арбаӷь, аҟыз. Џьорџь Кеили иргылеит раԥхьаӡатәи апланер уи иидеақәа ртәы раԥхьаӡа зегьы ирдырит 1889 шықәсазы. Нас уи акухеит шьаҭас ироуит аешьцәа Раитераа еиуеиԥшымз ридеақәа рзы.
Олвири, Вилбери Раитераа ажәытә аидеақәа зегьы рҵеит. Иара убас урҭ иҭырҵааит, ажәытә аидеақәа аԥырра зрылымшаз атәгьы. Аԥышәа рацәа аамышьҭахь урҭ идыргылеит раԥхьатәи ақәҿиара змаз аҳаирплан, уи арныҟәага аман.
Уи аӡәы имацара арныҟәара илшон, аешьцәа уи аӡәаҽӡәала иԥыршәон. 1903 шықәса ԥхынҷкунмза 17 Олвир иаамҭа акәын. Уи аҽны уи минуҭк дыԥрит 260 метр дахысит. Уажәшьҭа ауаҩы аԥырра илшоун!
Уи инаркны аҳаирпланқәа акырӡа еиӷьыртәит, раԥхьаӡатәи аԥырра алшара аамышьҭахь.
Шәарҭ аҳаирплан ала шәԥырхьазар? Абас еиԥш иҟоу аҳаирпланқәа иркоит 450 ҩык аныҟәаҩцәа, реидара рыманы. Ас еиԥш иҟоу аҳаирплан иалшоит атәыла ма адунеи ахԥраара.
Аҳаирплан рацәа, ҟаҵоуп даараӡа иҳракны, ирласны аԥырразы, ахы ианархәоит ареактивтә арныҟәага ӷәӷәақәа. Урҭ аҳаирплан ԥхьаҟа иагәԥасуеит: уи азы аҳаирплан ахы ианархәоит ишу агаз. Аҳаирпланқәа шьоукы ирылшоит аԥырра абжьы аццакрала еиҳа ирласны.
Ажәытә аҳаирпланқәа ирыман арҵәитә арныҟәагақәа. Арҵәиқәа зегьы хазы-хазын, аус руан аҵыс амҵәыжәҩа еиԥш. Амҵәыжәҩа анхаҵәиуаз урҭ аҳауа ааргон. Ари аҵысра аҳаирплан ԥхьаҟа аҵара алшара анаҭоит. Апилотцәа ихыҷз ауаа ракәын.
Арҵәи змоу аҳаирпланқәа аҳаиртә атрукқәа рзы рхы иадырхәоит. Афермерцәа уи амхқәа аӡырықәҭәаразы рхы иадырхәоит.
Аҳаирпланқәа шьоукы изызку заа идырны иҟарҵоит. Аԥошьҭатә аҳаирпланқәа асаламшәҟәқәа ииаргоит уахырла. Арратә ҳаирпланқәа аидара ииаргоит, еишьҭагыланы иԥыруеит. Аҳаирпланқәа шьоукы аофисқәа реиԥш иҟаҵоуп, уи ауаа аныԥыруа аамҭазыгьы аусуратә аиԥыларақәа рымҩаԥгара алшара рнаҭоит.
Аҵәиԥрыга аԥырратә машьынақәа даҽа хкык ауп. Урҭ ирылшоит аԥырреи, атәареи иаахьаарҭаху аҭыԥ аҟны. Аҵәиԥрыгақәа зегьы ирымоуп ҩроторк (атурбина). Аротор ду хыхь иамоуп аҵәиԥрыга, ахәыҷы ацхыраара инаҭоит апилот аҵәиԥрыга арныҟәараҿы. Аҳаирпланқәа иреиԥшым аҵәиԥрыгақәа, урҭ шьҭахьалеи, ихыргьыжьни аԥырра рылшоит. Урҭ аҳауа аҟны аангылара рылшоит.
Аҵәиԥрыгақәа шьоукы ирмазеиуп аидара амҩангагаразы. Зны-зынла амцарцәаҩцәа рхы иадырхәоит абылра арцәараҿы. Аҵәиԥрыгақәа еиҳа ирласны иԥруеит, амашьынақәа раасҭа. Ахәшәтәырҭақәа аҵәиԥрыгақәа рхы иадырхоит ааха зауыз ауаа ирласны риагаразы. Аполициа рхы иадырхәоит ацәгьара зуз иԥшаареи, иаанкылареи азы. Аиқәырхаратә агәыԥқәа урҭ ауаа рыцхырааразы рхы иадырхәоит.
Ишу аҳауатә, аҳауатә ампылқәа даараӡа ашьшьаҳа иԥыруеит. Урҭ ирылшом ахырхарҭа алхра, урҭ ԥыруеит аҳауа ахьасуа ахь. Агаз иарԥхоит аҳауа, аҳауатә ампыл агәҭаҿы, иаршәуеит уи аҳауа хьшәашәа ахь. Ауаа аҳаиртә ампыл ала иԥыруеит ргәыхәаразы. Уи даараӡа ибзиоу мҩауп, атәыла зегьы хыхьынтә абаразы.
Дирижабль – уи иԥыруа амеханизм ауп, уи лассы абара алшара ыҟоуп аспорттә аусмҩаԥгатәқәа рҿы. Адирижабыль еицыхәхәоу аԥшра змоу аҳаиртә ампыл ауп, уи агелиумтә агаз ахы ианархәоит. Уи иамоуп ҩба ихәыҷу арҵәитә моторқәа, уи ала анеира дахылаԥшуеит изырныҟәо, избанзар адирижабль даараӡа ашьшьаҳа иԥыруеит, урҭ ауаа рызҿлымҳара аадырԥшуеит , убри азы ахеилакарқәа уи ианырҵоит рыхьыӡқәа аӡырга азы.
Аракета иамоуп даараӡа иӷәӷәоу арныҟәага – амотор уи аҟнытә аҳауа шы алсуеит. Абри агаз алшарала аракета ахырхарҭа алнахоит. 1957 шықәсазы Асоветтә Еидгыла адунеи зегьы аџьашьахура рнаҭеит, раԥхьаӡа ахы иананархәеит асателит аус аруразы.
Асателит ахьыӡ “Спутник” акәын. Уи зегьы рызҿлымҳара акухеит. Ауаа аҳауатә аныҟәара азы аҽазыҟаҵара иалагеит, астронавтцәа ракухарц азы. Уи аамышьҭахь аракета ауаҩы амза ахь днанагеит, уаҟа иҟаҵарц раԥхьатәи аҳауатә аангыларҭа.
Аҳаиртә амарқәа (арныҟәага ахуҭа) иацхраауеит аракета аҳауа ианалало. Уи иагоит астронавтцәа жәларбжьаратәи аҳаиртә аангыларҭа ахь. Адгьыл ахь аханҳәразы уи амҵәыжәҩақәа ацхраауеит, аҳаирплан тәарц.
Иахьа аԥырразы алшара рацәа ыҟоуп. Ашьха аҟнытә аԥырра ҟалоит апарашут ала, уи хәыҷы-хәыҷы илаҟәуеит адгьыл ахь, аԥыруеит аԥша ахьасуа. Акыр аамҭа аԥхьа иҟан агәаанагара аԥырра аҵысқәа роуп изылшо ҳәа…Иахьа ауаа рацәа ирымоуп аԥырра алшара…
Шәарҭ шәабаԥыруаз?
Агәабзиара бзиа шәыманы шәыҟазарц азы, акыр аамҭа аԥсҭазаара шәымазарц, изҩыдоу аԥсҭазаара ныҟәыжәгар ауп. Изҩыдоу аԥсҭазаара аҵасқәа иазкны даараӡа агәаанагара рацәа ыҟоуп. Аха зегьы еиқәшаҳаҭуп, ииашуо акрыфареи, аҵысреи агәабзиара агарант ауп. Изакәытәи изҩыдоу афатә, агигиена закуи? Шәарҭ ари ашәҟәы аҟны шәаԥхоит.
Ажәытә аберзенцәа рҟны абас ирҳәон: “Уӷәӷәазар уҭахызар – уҩла, уԥшӡазар уҭахызар – уҩла, уҟәышзар уҭахызар – уҩла”. Ари анҵамҭа ахаҳәа иануп.
Ажәытә Бырзентәыла аҩра ахадара ду аман. Аҩра спорт ахкқәа руакы акәын. Иара убас иҩуаз урҭ адырра ҿыцқәа алазҳәоз реиԥш рхы иадырҳәон.
Бырзентәылатә ақалақьқәа руакы – Олимпиа аҟны шықәсык знык аицлабра мҩаԥысуан аҩра азы. Ари аицлабра “Олимпиатә ахәмаррақәа” рыхьӡын. Абарҭ ахәмаррақәа рҿы абырзенцәа ирыцны еиуеиԥшым атәылақәа рыҟнытә атлетцәа алахәын. Зегьы реиҳаӡа иласыз даиааиуан. Аиааира згаз адаԥарқәақәа ихы иахадыргылон. Амарафон аҟны иҩуаз аиааира згаз уи дахьынхоз ақалақь аҟны абаҟа издыргылон. Ажәытә Бырзентәыла аҩра иҷыдаз ахадара арҭон.
Аҭҵаарадырҩцәа иашьклаԥшуан ауаҩы ицәеижь аҩра аамышьҭахь. Урҭ алкаа иазнеит, аҩра аамышьҭахь ауаҩы еибарххара имнахуеит, ихы еиҳа еиӷьны ибоит. Ауаа лассы иҩуа, 10 шықәса рыԥсҭазаара иацырҵоит.
Аҩра ашша арӡҭуеит, убри азы уи ихәарҭа дууп ажьы зку ауаа рзы. Аҩра агәы арӷәӷәоит, арԥҳақәа русура еиӷьнатәоит – ари зегьы ауаҩы игәабзиара анырра азнауеит: иҩуа ауаа лахҿыхуп, рыхшыҩгьы еиҳа ирласны аус ауеит.
Аҩра худаԥсадатә аспорт ауп. Даараӡа имариоуп, ари аспорт хкы ныҟәшәгарц азы. Шәарҭ ишәылшоит амҩа аҟны шәыҩыр, аԥсабараҿы – зехьынџьара, ауаа ахьмаҷу, атранспрт ахьмаҷу. Еиӷьуп аԥсабара аҟны шәыҩыр. Аԥсабара аҟны аҳауа цқьоуп, ашәаԥыџьаԥ рацәоуп, аҵәыҵәри рацәоуп.
Шәыҩыр шәылшоит шьыжьы заа, иара убас хылбыҽхан. Шьыжьы аҳауа цқьоуп, аҩрагьы еиҳа игәыхәароуп. Амала шьыжьы агылара шәацәымаашьар ауп.
Ишәшәышәц имароу амаҭәа, аботас. Аҩра шәалагаанӡа шәыбҩақәа шәыршы, ахыннатә маҷк ашьшьаҳа шәыҩла, шәдашқәа еиҵышәымхырц азы. Анаҩс амшқәа ишәылошит абжьаӡареи, аласреи иацшәҵар. Шәыԥсыԥ еиҟраны , иҵауланы еивыжәга.
Аспорт бзиа ижәбозар, аӡы бзиа ижәбозар, шәарҭ аӡсара ахь шәныҟәар ауп. Аӡсара егьырҭ аспорт хкқәа изларылукаауа, абҩарҵәыра аӡы аҵаҟа амҩаԥгарала ауп. Аӡы аҟны абҩарҵәыра амҩаԥгара еиҳа иуадаҩуп, аҿагыларагьы еиҳа иӷәӷәоуп, убри аҟнытә шәдашқәа зегьы аус руеит. Аӡсара аан анапы аҵысра ҳацхраауеит ҳӡаамҟәрыларц, ҳаиаҭаҵраҿыи.
Аӡсара азы ԥшьстильк ыҟоуп: Кроль, Ҟәаҟәла аӡсара, Брас, Батерфлаи.
Аӡсара ақәра амаӡам. Англиа 2008 шықәсазы Фил Шои, Ана Тореси аӡсаразы аԥшқацәа рыдыркыло иалагеит: “Иӡсуаз” рықәра 6 мчыбжьа инаркны иалагон. Урҭ ирылшоит мчыбжьык ҩынтә аӡсаратә аклуб ахь анеира. Ахәыҷқәа ирласны аӡы иашьццылоит, ахӡааҟәрылара рылшоит. Ақәыԥшра инаркны аӡсара иацхраауеит ахәыҷы изҳараҿы, ицәеижьы аҿиараҿы.
Аӡсара иахәарҭоуп агәи-ашьеи ачымазарақәа. Аӡсара ҷыдала угәы иаахәоит аԥхын. Аԥхын ауаа ашоура азы ауадаҩрақәа рымоуп, уи аамҭазы аӡы ахәарҭа унаҭоит.
Шәарҭ амшын ма аӡиас ааигәара шәынхозар, шәразҟы иакит… Аха амшыни, аӡиаси аҟны аӡсара аԥхын ауп алшара аныҟоу. Ааԥыни, Ҭагалани, Аӡыни аӡҭарчы ахь шәнеиыр шәылшоит.
Аӡҭарчқәа ыҟоуп иаарту еиԥш, иара убас ихҩоугьы. Шәарҭ аӡсараз акостиум шәҭаххоит. Арезина иалху ачхьаԥ ласқәа, аӡыбласаркьа, ацәарбага мпахьшьы, асапыни, ашампуни.
Аӡҭарчы аамышьҭахь шәарҭ аӡхьыршарҭа шәыдшәкылар ауп. Аӡхьыршарҭа ахь арезиналых ачхьыԥласы шәышьашәҵар ауп, шәцәышәжьы ибзианы ишәкуабар ауп.
Иҟоуп ихырҳагоуи, иуԥырхагоуи афатәқәа. Ихырҳагоу афатә ацәеижь иаҭаху амаҭәахуи, аенергиеи ҳнаҭоит. Иуԥырхагоу афатә ацәеижь аҟьшьуеит, агәаԥзиара иаԥырхагоуп.
Есымша иаҳфалар ауп:
1. Маҷк ача;
2. Ауҭраҭыхи, ашәыри рацәаны;
3. Акәаци, акәтаӷьи;
4. Ахшлых.
Ача, арчыгеи, аӡыи, ачашылеи рыла идырмазеиуеит. Ачарыц ашыла ала ирмазеиу ача ишақәнаго афара дараӡа ихырҳагоуп ауаҩы ицәеижь зы. Ҽнак 150 грамм ача хымԥада ифатәуп.
Ашәыри, ауҭраҭыхи ифшәар шәылшоит шаҟа шәҭаху. Урҭ ҷыдала ихырҳагоуп. Урҭ рыфара аамышьҭахь ацәеижь еиҳа еиӷьны аусура иалагоит, ихырҳагоу амаҭәаху аиыуеит ацәеижь.
Ашәыри, ауҭраҭыхи зегьы хырҳагоуп, аха урҭ ирылоуп зегьы реиҳаӡа ихырҳагоу. Зегьы реиҳаӡа ихырҳагоу ашәыр: аҵәа, греифут, банан, аргәыц шәыр (аҵыҵындра, амаахыр уҳәа убас егьырҭ), киви, аурысаца, ажь, акырпыжә, аҵыҵмыџь, . Зегьы реиҳаӡа ихырҳагоу ауҭраҭых: броколи, амарковь, акапусҭа, аҷархал, аҳаршьыл, апамидор, аџьымшьы, атапырџьан, аҿыш, болгартә пырпыл, асоиа, аҟәыд, аиаҵәар.
Ааԥын ҷыдала ауҭраҭых ахырҳагара амоуп, асалаҭ. Ишәыдаҳгалоит ихырҳагоу, имариоу асалаҭ армазеира аҵас:
Ишәҭаххоит асалаҭ абыӷьқәа, аеҵәара, анаша, аџьыкхыш, ахәша, абжьеи.
Аеҵәара зегьы ирссаны ишәыххы, асалаҭ абыӷьи, анашеи еицарсаны, еилшәырх аџьыкхыши, абжьеи, ахушеи рыҭаны. Ари асалаҭ агәабзиараз ихырҳагоуп.
Акәац зыда ԥсыхә ыҟам фатәуп. Уи иалоуп ахадара змоу аалыҵ. Аха акәац алхра даараӡа иуадаҩуп. Иԥхасҭоу акәац ауаҩы иԥырхагахар ҟлоит. Еиӷьуп, ирҵаау акәац аашәымхуар.
Зегьы реиҳа ахырҳагара амоуп акәацжәы. Акәацжәы аеҵәара адкыланы ишәфар шәылшоит.
Ахши, ахшлыхи ауникалра змоу аалыҵуп ҳәа ирыԥхьаӡоит. Ахш аԥсҭазааразы аӡыи, ашьа шкәакәеи ҳәа иашьҭоуп. Ахш аԥшқәа раԥхьатәи ифатә ауп.
Ахшлых : ахш, ахырҵәы, ахаҷо, ашә, ахҷаҭ.
Ахши, ахшлых аалыҵи ҷыдала ихарҳагоуп абҩақәа рзы, избанзар калцим рацәаны иалоуп. Ахәыҷқәеи, абрыгцәеи, урҭ рыбҩа арӷәӷәаразы уи ԥсахра змам фатәуп.
Адунеи аҟны зқьыла астатиақәа рыҩуеит иԥырхагоу афатә иазкны. Ас еиԥш иԥырхагоу афатә ҳәа иԥхьаӡоуп: ачипс, агаз змоу арыжәтә, ирласны ирмазеиу афатә, амаионез, аџьыкхыш, ашьақар, арыжәтә, акалбасқәа, иӡу афатә, ахаатәы.
Аӡәы ацәеижь арыцқьоит. Ацәеижь атемпература еиқәнаршәоит. Ацәеижь аҟнытә аԥхӡы иацны ашша алнагоит. Аӡы амжәра, ацәеижь аҟны ацәынха аизгара иацхраауеит, уи ачымазара алагара амзыз ауп.
Аӡы рацәаны ишәыжәла!
Акрыфара аан аӡы ажәра иԥырхагоуп. Иара убас аӡы ажәра аԥырхага ҟанаҵоит актирвратә аҵысра аан – аҩра, абҩарҵәыра аан.
Излауала ашьшьаҳа, шәмццакыкәа крышәфала. Ашьшьаҳа акранышәфо шцәеижь еиҳа еиӷьны иарсоит афтә, уи еиҳа ихырҳагахоит.
Афатә аиҳарак амш раԥхьатәи абжаразы ишәыдшәкыл, амш аҩбатәи абжаразы излауала еиҳа имаҷны ишәфы, избанзар ари аамҭазы ацәеижь иацәыуадаҩуп афатә арсара.
Афатә ашәыр ашьҭашәымҵан. Ашәыр акыфара шәалагаанӡа ишәыдшәкылала – еиӷьуп, сааҭк – ҩсааҭк заа.
Аслан даараӡа идуу ԥстәуп, уи Африкеи, Азиеи инхоит. Амала аслан абара даҽа тәылак аҟынгьы ишәылшоит: Уи азоопарк аҟны инхоит.
Асланқәагьы еиуеиԥшым ахкқәа ыҟоуп. Ҳарҭ асланқәа ххыкк ҳдыруеит:
1. Африкатә асавантә аслан;
2. Африкатә абнатә аслан;
# 3. Азиатә аслан.
Африкатә асавантә аслан даараӡа идууп, уи аԥышә, ахаԥыци еиҳа илаҟәны иҟоуп, ирхәоуп.
Африкатә абнатә аслан ахаԥыцқәа еиҳа ииашоуп , аҩада ирхоуп.
Азиатә аслан хыхь ҳазлацәажәаз аҩба рацкьыс еиҳа ихәыҷуп. Уи алымҳақәеи, аԥышәи еиҳа ихәыҷуп. Асланқәа рыххкык уахынла еиҳа активра рымоуп, ҽынла ацкьыс. Ҽынла аслан аԥсы ашьоит ма ицәоуп.
Асланқәа дара дара реигәаԥхара азы аритуалқәа рымоуп. Аԥҳәыс аслан зкьысра ҟамло ауп, уи лҽаргәарԥхара даараӡа иуадаҩуп. Убри аҟнытә даараӡа ирацәоуп абзиабара змоу ахаҵа асланқәа.
Аслан иԥстәы заҵәуп, 2 шықәса, 22 мза мгәала ахылҵ ныҟәызгож ианилак аслан хәыҷы 100 кылак аҟнынӡа иҟоуп.
Аслан аԥшқа анилак, ан еснагь уи аҟны иҟоуп, иааннажьуам, бзиа иабоит, иахылаԥшуеит, акыка аҿанаҵоит. Зны–зынла аҩыза асланқәа ирзааннажьуеит, иара ахаҭа ибзианы аҳацкьын афарц азы. Ахәылбыҽхан аслан хәыҷы азы ахш рацәаны еизнагоит. Ахаҵа аслан 12 шықәсанӡа ан аҟны иҟоуп, нас хазы анхара иалагоит. Аҳәса аслан еснагь ан аҟны иҟоуп.
Асланқәа даараӡа атрадициа ала инхо ԥстәқәоуп, урҭ акыр иҟәышу, ацәанырра змоу роуп. Урҭ еиҩызцәоуп, еицны иныҟәоит. Аҳәса еснагь агәыԥ аҟны иҟоуп, аҳацкьынфара еиццоит, аӡыжәра, афатә еиҩыршоит.
Ахацәа асланқәа, иахьынӡахәыҷу ранацәа рҟны иҟоуп, нас хазы рымацара идәықәлоит. Ахылҵ анацәа роуп ирхылаԥшуа, абацәа ракум.
Асланқәа адгьылҵысреи, ацунами аныҟало рдыруеит, иаразнак дара дара адырра реибаҭоит, нас зегьы еицны ишәарҭам аҭыԥ ахь ицоит.
Аслан ажәра
Аслан 60-80 шықәса аԥсы ҭоуп. Ианажәлака иԥсуеит. Уаанӡа ичымазаҩхоит, ииоит. Усҟан уи рбарц егьырҭ асланқәа азениуеит. Уи агәыԥ асланқәа рҩыза ачымазара даараӡа хьаас иҟарҵоит.
Аслан анԥсуа , уи апату азы егьырҭ асланқәа ҿымҭ игылоуп, нас анышә иарҭоит. Анышә ҭыржаауеит, хыхь анышәи абыӷьқәеи ақәырԥсоит. Аслан ақьашана зегьы пату ақәырҵоит: уи ианавсуа ҿымҭ рхы ларҟәны иавсуеит асланқәа.
Уажәы асланқәа ххкык роуп иҟоу, аха уаанӡа урҭ рхыԥхьаӡара акыр ирацәан, асланқәа 40 хкы ыҟан. Урҭ анаҟәоу аамҭа ҟалаанӡа инхон. Аҳауа аԥсахра рзырхымгеит, иҭахит.
Иқәыӡӡаз асланқәа ируакуп Амамонт. Уи даараӡа иауыз ахахәы ақәын. Иахьатәи асланқәа ахахәы занӡагьы ирықәӡам. Амамонт еиҳа иауыз аԥышәи, ахаԥыци аман, иахьатәи аслан аасҭа. Мамонтк 12 тонн аҟнынӡа иакапануан. Амамонтқәа зегьы еицықәымӡӡааит. Шьоукы 1700 шықәсанӡа ирычҳаит, уи аамышьҭахь урҭ уаҳа аӡәыгьы имбацт.
Аслан ахатәы ԥсҭазаара ахала иалнахуеит, аха уи ауаҩы ианиклагь инаркны уаҳа мҩа азаанхом, ауаа рыҟны инхалар ауп. Ҩсланк ҷыдала идыру роуп ауаа рылшарала. Урҭ ахьыӡқәагьы рырҭит ауаа: Џьамбои, Топси.
Џьамбо Африкатә асавана аслан акәын, 1961 шықәсазы уи Судан иит, даараӡа ишыхәҷыз Парижҟа иргит. Ԥыҭрак аамышьҭахь Лондонтәи азоопарк ахь ииаргеит. Париж уи зегьы даараӡа бзиа ирбит. Ахәыҷқәа Џьамбо рбарц азы лассы иазнеилон. Џьамбогьы урҭ даараӡа бзиа иабон, иақәыртәаны иланагаҩанагон. Азоопарк ахьчаҩы лассы Џьамбо ависки аиыржәуан, избанзар игәы иаангон, аслан агәабзиаразы виски даараӡа иахәарҭоуп ҳәа.
Нас Џьамбо Америка ирҭиит, уи агара аамҭа анааи, ахәыҷқәа даараӡа рылахь еиқәылеит. Зқьҩыла ахәыҷқәа асаламшәҟәы лзырыҩҩит Англиатә аҳкуажә, илыҳәеит аслан Англиа иаанрыжьырц азы. Аха рыҳәара намӡеит. Џьамбо Америкаҟа иргит. Уаҟа уи зегьы еиҳа бзиа ирбо иалагеит. Зегьы игәыдыркылон, бзиа ирбон иԥсаанӡа. Аслан адәыӷба иаахеит, уи аамышьҭахь изалымгеит. 24 шықәса ахыҵуан ианԥсуаз.
Топс даараӡа идуыз, иҟәыӷаз аслан акәын, азоопарк аҟны инхон. Уи аԥсра ала идырхеит. Топс даараӡа иӷәӷәаны иахьдырхәит. Аҭҵаарадырҩцәа аӡәы, Томас Едисон аԥстәы ахьырхәразы иҷыдаз мҩак иӡбит: уи афымца мчыхара ала ишьуан , ауаҩы цәгьарак изызуз аԥстәқәа. Топси уи иоуп изшьыз. Топси хҩык ауаа ацҟьеит. Урҭ ахҩык дрылан уи азыҟазҵозгьы, уи Топс амца зкыз апапрос аҿеиҵеит, нас уи агәаҟра дахәаԥшларц азы. Топс даараӡа игәаҟит, азыҟаҵаҩы дашьит. Уи ииашыны уи азы ауп дзахьнархәыз. Топс зны ашҳам змаз амарковь аҿарҵит, нас афымца мчыхара ду алшарала аԥсы ахырхит.
Асланқәа иҭынчу, ԥырхага ҟазымҵо ԥстәқәоупж акгьы рзумуыр, даргьы иуԥырхагам. Аха аслан аргәаара ишәарҭоуп, уи арыцҳашьара аздыруам, ауаҩы дашьыр алшоит. Гәырӷьарала ус еиԥш иҟоу ахҭысқәа даараӡа имаҷуп. Еиҳарак асланқәа ауаа рҩызцәа роуп.
Иахьа Соԥиа ашкол ахь дцаӡом.
Иахьа Соԥиа сасра дцоит.
Соԥиа сасра еицдыру ашәҟәыҩҩы лахь дцоит.
Ари ашәҟәыҩҩгьы Соԥиа лыхьӡуп. Уи ахәыҷтәы ашәҟәыҩҩы лоуп. Уи даараӡа ирацәаны ахәыҷтә ажәеинраалеи, ажәабжьи лыҩҩхьеит. Арҭ ажәабжьқәеи, ажәеинраалақәеи ахәыҷқәа даараӡа бзиа ирбоит.
Ашәҟәыҩҩы лажәеинраалақәа зегьы ахәуҷқәа ҿырҳәала ирдыруеит.
Уи лажәабжьқәа зегьы ахәыҷқәа аԥхьахьеит. Соԥо дгәамҵуеит. Уи еицдыру ашәҟәыҩҩы лԥылара лҽазыҟалҵоит. Соԥиа ду Соԥиа хәыҷы лажәабжьқәа ахәыҷтәы журнал аҟны даԥхьеит. Ашәҟәыҩҩы Соԥо лажәабжьқәа даараӡа илгәаԥхеит. Ашәҟәыҩҩы Соԥо сасра ааԥхьара лылҭеит. Соԥо ацкы ԥшӡа хәыҷы лшәылҵеит. Нас илшәылхит. Нас еиҭах илшәылҵеит.
Соԥо лажәабжьқәа зныз атетрадь аԥшаара далагеит. – Ашәҟәыҩҩы сара сыцкы ҟаԥшьы акыӡам аҿлымҳара ззылуа, сара сажәабжьқәа роуп аҿлымҳара ззылуа – лхы дацәажәоит Соԥиа. Соԥиа ашәҟәыҩҩы лажәабжьқәа дылзаԥхьеит.
Ашәҟәыҩҩы Соԥо илгәалалыршәаларц азы лхатә шәҟәы ҳамҭас илылҭеит. “Бзиа избо, агәырҵҟәыл змоу Соԥиа ашәҟәыҩҩы лыҟнытә ҳамҭас” – иануп ашәҟәы.
Соԥиа анасыԥ лымоуп.
Асакара адунеи аҟны зегьы реиҳаӡа ишу, ибоу ҭыԥуп. Уаҟа ақәа зынӡагьы илеиуам. Џьара-џьара ақәа 400 шықәса ҵуеит имлеижьҭеи. Ҽынла асакара аҟны даараӡа ишоуроуп, лассы уаҟа 60 градус еиҳаны ашоура ыҟоуп. Ҩынтә еиҳа ишоуроуп ҳара ҳаҟны аԥхын ашоура бааԥсы ацкьыс. Уахынла даараӡа ихьшәашәароуп. Уаҟа аԥслымӡ ашьхақәа зқьы километр инеиуеит. Асакара аҟны амҩа аилкаара даараӡа иуадаҩуп. Иҟалар ҟалоит акыр мшы аныҟәара, аха аԥслымӡ аизгақәа рыда уаҳа зыԥсы ҭоу акгьы уԥылом. Асакара аҭынчра аԥша абжьы еиланагоит. Уаҟа ашоуреи, ахьҭеи, аԥслымӡи роуп иныҟәо. Убри аҟнытә асакара аҟны аӡәы имацара иныҟәара даараӡа ишәарҭоуп. Ауаа уаҟа агәыԥ дуқәа рыла рҽеизыргоит, убас иныҟәоит. Асакара аҟны аӡәгьы дынхом. Уи лассы адгьыл аҟны иԥсу аҭыԥқәа ҳәа ирышьҭоуп.
Адгьыл аҟны асакарақәа аконтинентқәа зегьы рыҟны иаҳԥылоит, Антарктида ада. Уи аҭыԥ рацәа зҵаку иҩажьу ма ишкәакәоу ԥслымӡ аизгақәа роуп. Асакара аҭыԥ еснагь аԥшра аԥсахуеит аԥслыӡ аԥшатлаку амшала. Асакара аҟны анхара цәгьоуп. Убри аҟны уаҟа ақалақьқәа уԥылом. Аԥслымӡ аизгақәа рҿы даараӡа аԥстәы маҷ уԥылоит. Урҭ ашоура ачҳара рылшом. Асакара аҵиаа даараӡа идуу адацқәа рымоуп, ус урҭ аӡы рылалоит адгьыл аҟнытә. Зны-зынла аӡы иҷыдоу амахәқәа рҿы ирцәахуеит, ашоура аан рхы иадырхәоит
Асакар ари идууӡӡоу, ԥсҭазаара ахьыҟам амшын аҟны џьара-џьара иаҳԥылоит аеҵәара ҭыԥқәа, оазисқәа. Оазис аҟны адгьыл аҟнытә аӡы ыҵҵоит, убри аҟнытә уаҟа анхара алшара ыҟоуп. Адгьыл аҵаҟа аӡы аныҵабо, оазис аҟны аԥсҭазаара нҵәоит. Уаҟа инхо ауаа аҿыц оазис аԥшаара иашьҭалоит.
Сахаратә асакар аҟны ахьшьцәа, абедуинцәа нхоит. Урҭ лассы иныҟәоит, избанзар оазисқәа рҟны аӡы ыҵабоит. Абедуинцәа ахьыӡ рымаӡам. Урҭ ақьалақәа рҟны инхоит. Ақәҵра рықәшәар рқьалақәа ықәганы ирыманы ацара рзымариоуп. Аныҟәара аан ирцәыхәлар, абедуинцәа амца еиқәырҵоит.
Абедуинцәа амаҭәа шкәакәа ршәуп. Ашоура аҟнытә иахьчоит. Рхырҿы ҭаҳәҳәоуп, амра иамблырц азы.
Абедуинцәа рымаҭәа амахҽқәа рыла еиҭаргоит. Амахҽ асакара аҟны зегьы реиҳаӡа идуу ԥстәуп. Уи амч ду алоуп, ирласы иҩуеит. Уи адагьы уи асакара аҟны афатәи, аӡыи рыда мызкы иалшоит. Амахҽ афатәи, аӡи аҟәаҟәа аҟны ицәахны иамоуп, нас хәыҷы-хәыҷы иннахоит.
Аныҟәара аан абедуинцәа рҽеизыргоит. Реидара амахҽқәа ирықәырҵоит, зегьы реиҳаӡа ихәыҷу аҵәҵәа ахарҵоит рымҩа иқәлоит. Аҵәҵәа абжьы асакара аҟны акыр ихараны иуаҳоит. Уи егьырҭ адырра рырҭоит, акараван шаауа.
Амахҽ ада, асакара аҟны инхоит асакаратә ажьа, абга лымҳаду, амаҭ, аҵәы змоу аҳәынаԥ…Урҭ зегьы ашоура ахьыҟоу аҭыԥ аҟны анхара рылшоит. Аҵиаа аҟнытә; акактуси, баобаби, калмеи ирызҳауеит.
Аимаа ҳшьапы иашьаҳҵоит. Аимаа ашьамкуа ашьапы ахьаа аиыуеит. Аимаа ҳашьаҵаны иахьабалк ҳныҟәоит: адәахьы, аҩны, ашкол аҟны.
Аамҭақәа иеуеиԥшым аимаа аҭахуп. Аӡын хьҭоуп убри азын аимаа ԥха ҳашьаҳҵоит. Аԥхын шоуроуп убри аҟнытә иаарту аимаа ҳашьаҳҵоит.
Ус баша аимаа адагьы, иҟоуп уамашәа иубаша аимаақәагьы. Уамашәа иубаша ааимаа ус баша аимаа иалукаауеит.
Ари аимаа ԥшькәрык аҵоуп. Аимаа ахәмарга машьына еиԥшуп. Ауааԥсыра шьапыла аныҟәара иаашьоит. Ари аимаа иаашьо ауаа рзы иҟоуп. Ари аимаа анеирҭа ауҭар иара ахала уагоит.
Ари аимаа акосмонавтцәа ирызкуп. Акосмос ақәыԥшыра адгьыл ақәышыра еиԥшым. Убри аҟнытә акосмонавтцәа иҷыдоу амаҭәахә ала ирмазеиу аимаа рҭахуп.
Акосмонавтцәа реимаақәа еиуеиԥшым аԥштәы рымоуп. Убри аҟнытә акосмонавт иара ихала иалихуеит аимаа аԥштәы.
Ари адышьма зладрыцқьо еимаауп. Уи аҵа ҩба игьыжьуа арыцқьага амоуп. Арыцқьага адышьма абактериақәа рыҟнытә иарыцқьоит.
Иацы сан лҩызцәа сасра иаҳҭааит. Асасцәа руаӡәы – Ана – асахьақәа зныз ашәҟәду ҳамҭас исылҭеит.
– Агәыӷра сымоуп ибгәаԥхоит! – лҳәит Ана.
– Даараӡа идууӡаны иҭабуп ! – аҭак лысҭит сара.
Ауаҭах ахь сыҩны сцеит. Ашәҟәы саԥхьоит. Ашәҟәы аҟны уамашәа иубаша аргыларақәа ануп. Абар сара бзиа избо аргыларақәа : Акалаҭ аргылара, ари акалаҭ аргылара даараӡа исгәаԥхеит.
Уи Америка иҟоуп.
Ари аргылара акалаҭ еиԥшуп.
Абиблиотека.
Абиблиотекатә аргылара даараӡа исгәаԥхеит. Абас еиԥш иҟоу аргыла аҟны иарцәаны саԥхьалон. Ауаа рацәа неиуоушь ари аргылара ахь?
Ирхәоу аҩны.
Ирхәоу аҩны даараӡа исгәаԥхеит. Ари аҩны ирцәиу ацәаҳәақәа амоуп. Ари аҩны аҟны адәқьанқәа ыҟоуп.
Икәашо аргылара.
Икәашо аҩны даараӡа исгәаԥхеит.
Уи ақалақь аҟны иҟоуп. Уи зегьы даараӡа иргәаԥхоит.
Ароильтә аҩны.
Ароиальтә аҩнгьы даараӡа исгәаԥхеит. Ароиальтә аҩны асаркьа иалхуп.
Уара изакәытә ргылароуи иугәаԥхо? Избан?
Аспорт аҟны аҵаақәшьқьраара даараӡа иԥшӡоу хкуп. Ари аспорт аҳәсеи, ахацәеи алахәуп. Урҭ зны-зынла хазы-хазы ишьқьразуеит, зны-зынла еицны,
Аҵаақәшьқьраара иахәаԥшуа рызгьы азҿлымҳара амоуп. Аспортсменцәа даараӡа иԥшӡоу ахәҭақәа, аԥареи, сальтои ҟарҵоит ашҭа аҟны. Урҭ ршьапы иҷыдоу аимаақәа ашьоуп. Арҭ аимаақәа каньки ахьӡуп.
Аҵаақәшьқьраара раԥхьаӡа 13-тәи ашәышықәсазы Амрагыларатә Европа атәылақәа рҟны иалагеит. Раԥхьатәи аицлабра Нидерланды имҩаԥысит. Анаҩс ари аспорт ахьыӡ адунеи зегьы ирдырит. Еиқыршәан аспорттә аилакра, уи 60 тәыла алахәын. Арҭ атәылақәа есышықәса илахәын аҵаақәшьқьраара аицлабра аҟны. Аицлабра аҵаақәшьқьраара аҟны аӡынтәи аолимпиадатә ахәмаррақәагьы ирылахәуп.
Еицлабрак хымш инаӡоит. Ҽнак аҵаақәшьқьрааҩы зынык дықәгылоит. Икьаҿу ақәгылара. Уи 2 минуҭк ицоит. Аҩбатәи ақәгылара еиҳа еиҳауп, 3 минуҭк еиҳаны ицоит. Ахԥатәи ақәгылара зхыиақәиҭу ақәгылара ауп. Аспортсменцәа ирылшоит рхатәы иҷыдоу апрограмма анагӡара. Урҭ раамҭа ԥкым.
Аҵаақәшьқьрааразы аҵаа ашҭа аура 70 метр иҟазар ауп, аган 30 метр. Аҵаа ашҭа аҟны аицлабра иалагаанӡа аӡыцқьа ықәырҭәоит. Аӡы аҵаа арҟәымшәышәуеит аҵаақәшьқьрааҩцәа еиҳа еиӷьны иқәшьқьраауеит. Аҵаақәшьқьраара ацәеижьы арӷәӷәоит. Ахәыҷқәа алергиа аҟнытә иахәшәтәуеит. Аҵаа ашҭа аҟны даараӡа ихьҭоуп, аха араҟа аӡәгьы ахьҭа илалом. Аҵаақәшьқьраара аҵара ахәыҷқәа 3 шықәса ианркны иалагоит.
Аҵаақәшьқьрааҩцәа аҵаа аҟны ақәшьқьраара рҵоит, нсгьы аамҭа рхаргоит, Ари аспорт ахкы ауаа рацәа бзиа ирбоит. Аҵаа ақәшьқьрааратә аспорт даараӡа ихырҳагоуп.
Ахамелеон ихәыҷу акы ауп, уи ҳәазоит. Иҳәазо зегьы Рептилии ҳәа ирышьҭоуп. Хамелеон рептилиуп. Хамелеон ахьынчкәакәыр ауа ауп. Ахамелеонқәа реиҳарак адгьылбжьаха Мадагаскари, Африкеи, агәыла адгьылбжьахақәа рҿыи инхоит. Ахамелеон ахкы рацәа ыҟоуп: урҭ шьоукы, Испаниа, Сириа, Арабтәылагьы инхоит.
Ахамелеонқәа еиҳараӡак аҵла аҟны инхоит. Урҭ адгьыл ахь зынӡа илыбааӡом уҳәар ҟалоит. Иҟоуп хкык, уи адгьыл аҟны ауп иахьынхо. Арҭ ахамелеонқәа лассы абӷьқәа рҟны ицәоит, ма аҭыҩраҿы. Ахамелеонқәа шьоукы ашышкламс аҭра аҟны ацәара бзиа ирбоит.
Ахамелеон ашьапи, аҵыхәи ххоуп. Аҳәсеи, ахаҵеи ахамелеонқәа рыԥшра зынӡа еиԥшым. Аб еиҳа ашьапы ххуақәа амоуп.
Ахамелеон абла дуқәа амоуп. Ахамелеон аблақәа 180 градус иҵәиуеит. Уи иалшоит ҭыԥк аҟны игылазар, имҵысыкуа, аганқәа зегьы рахь инаԥшы-ааԥшыр. Уи афатә аԥшаара аҟны иацхраауеит.
Хамелеон даараӡа абз ду амоуп. Уи абз иара аура аҵкьыс ҩынтә иаууп. Ахамелеон иалшоит абыз ала инаскьагоу афатә аагара. Ахамелеон абжьы аҳаӡом. Уи иабоит акумзар, иаҳаӡом.
Идыруп ахамелеон Иралсны аԥштәы заԥсахуа атәы. Аԥштәы заԥсахуеит ахамелеон? Ма ианбаԥсахуа аԥштәы? Ахамелеон ианшәо, даараӡа ирласны аԥштәы аԥсахуеит. Уи ашәарҭа ианҭагылоугьы аԥштәы аԥсахуеит, ус ала иаҭахуп аӷа аҟнытә аҽыҵәахра. Ахамелеонқәа рыԥштәы рыԥсахуеит амла ианакуа ма аӡы ржәыр анырҭаху.
Ахамелеонқәа даараӡа ашьшьаҳа иныҟәоит. Урҭ ирласны аиҭаҵра рылшом. Ахамелеон аӡы иӡааҟәрылаӡом, аха уи аӡсышьа аздыруам. Ахамелеон аӡы аҟны еиқәхар ҟалоит, ацәгәырԥа уи аҟәара ахь идәықәнаҵар.
Ахамелеон ахуаҷамаҷа афоит. Ахамелеон дуқәа ирылшоит ахьынчкәыкәыри, аҵыси афара. Ахамелеон аԥсҭазаара азы аӡгьы аҭахуп. Уи аӡы абз ала иажәоит. Шьыжьыла, аҵла абыӷьқәа рыҟны аӡаӡа аныҟоу, ахамелеон уи абыз ала иагоит.
– Ахамелеон иангәаауа, уи аԥштәы аԥсахуеит! Шаҟа игәаауа аҟра убрысҟак ацәа аԥштәы еиҳа ишкәакәахоит.
– Ахамелеон шықәсык ҩынтә ацәа аԥсахуеит.
– Аԥҳәыс хамелеон фба инаркны ҩынҩажәа аҟнынӡа акутаӷь шьҭанаҵоит аҭара аҟны. Аҭра аҟаҵара уи ахаҵа хамелеон ацхраауеит.
Инал иан длазҵааит: Аԥырра зсылымшои?
Иан аҭак илҭеит:
изабнзар амҵәыжәҩақәа умаӡам.
Уара уҵысӡам.
Уара ууаҩуп.
Инал еиҭах иан длазҵааит:
Ашра зсылымшои?
Иан аҭак ҟалҵит:
Избанзар уара улаӡам.
Уара ууаҩуп.
Инал еиҭах иан длазҵааит:
Даараӡа ирласны аҩра зсылымшои?
Иан аҭак илҭеит:
Избанзар уара уҽым.
Уара ууаҩуп.
Иан аҭак илҭит:
Иулшоит.
Уара уцәажәоит,
уара уҩоит,
уара уаԥхьоит.
Уара ууаҩуп!
Зегь иреиҳау ажәҩан иаҵакьысуа шьха ҳаракык аҿы инхон Аамҭа. Уи иаман ԥшьҩык ахшара. Ҩыџьа аԥҳацәа, ҩыџьа аԥацәа. Урҭ ирыхьӡын Ааԥын, Аԥхын Ҭагалан, Аӡын.
Ааԥни Ҭагалани ҭыԥҳацәан. Аӡыни Аԥхыни рԥарацәан. Урҭ зегь бзиа еибабон, аха рыцҳарас иҟаз ашықәс дуӡӡа еибабаӡомызт, ишеишьҭаз ашықәс нҵәон.
Ааԥын данааилакь адгьылахь аԥсаатә рашәаҳәабжьи, амра ашәахәа ҟәандақәеи аԥсы ҭарҵон ашәаԥыџьаԥ. Абыӷьқәа пытуан. Ашәҭқәа шәҭуан. Аԥсабара аиаҵәа ԥштәы ахалон.Ныҳәан. Ааԥын лыԥшӡара еиҭаҳәашьа амамызт. Зегь бзиа дырбон. Зегьы лзыԥшын. Уи зегьы ирылҭон агәырӷьара, абзиабара, агәыӷра. Уи лаҳәшьеи, лашьеи дрышьҭалан адгьыл дакәшон, урҭ рзы илырхион, илырԥшӡон Аԥсабара. Ааԥын лааира зегь раҵкьыс Аԥхын дазыԥшын. Уи Ааԥын илызҿиҭуан: Оҳо, ҳо бабаҟоу Ааԥын , Ааԥын, Ааԥын, аха дубар дааг. Дныҵабахьан. Ашьхақәа еимырдон аҿыҭыбжьы Ааԥын, Ааԥын, Ааԥын. Аԥхын арԥызба ԥшӡан, иблақәа шамшамуа, амца даҩызан. Игәы былуан, иаҳәшьа Ааԥын дыгәхьааган зны-зынла дҵәуон. Усҟан, адгьыл амра иаршыз, ақәыршаҩы ахьыӡсон. Аԥхын игәы дуун, иҭбаан, иԥхара ашәахәеиԥш зегьы ирзишон. Аԥсабара ашьшьыҳәа еинҭәылон. Аԥхын Ааԥын данизмԥшаалакь Ҭагалан длышьҭалон илызҿыҭуа О, ҳо, ҳо Бабаҟоу Ҭагалан, Ҭагалан, Ҭагалан. Ашьхақәа еимырдон аҿыҭыбжь Ҭагалан, Ҭагалан, Ҭагалан. Аха дубар дааг дабаҟахыз. Лара Ҭагалан ссир. Лыхцәы хьыԥштәыла еилыџьџьо лхьыуардын дақәтәан шәырхыла ирҭәны бӷьыла иҩычаз амҩа данылан днеиуан аҿыҭыбжьы ахьлаҳаз.
Аха иубар иаахә Ааԥынгьы дыҟам. Аԥхынгьы дыҟам. Аӡынгьы дыҟам. Лара урҭ рызҿыҭра далагоит: Оҳо, ҳо, шәабаҟо сашьцәа, саҳәшьа Ааԥын, Аԥхын, Аӡын. Сышәзыԥшуп. Шәа шәзы изуит ачара ссир. Шәабаҟо!
Ҿымҭран. Ашьхақәа еимырдон аҿыҭыбжьы! Оҳо, ҳо Ааԥын. Аԥхын. Аӡын. Иубар иаахә аӡәгьы дыҟаӡам. Лылахь еиқәышьы, абыӷьқәа илықәыԥсоз лҽылаҳәан дныҵабон. Ихьшәашәон хәыҷ-хәыҷы лылабжышқәа.
Урҭ рымбара зызхымгаз рашьа дҟәашкакараӡа ашлара даҿын. Игәхьаагара алабжышқәа ҵаауан, урҭ абырлашқәа иқәыԥсычҳара аԥша еиланаргьежьуан. Агәра игар иҭахӡамызт урҭ уаҳа ишиимбоз, рышьҭа сзыԥшаауазар ҳәа Адгьыл зегь сышкәакәала ихиҟьон, урҭ рышьҭа, шьҭак еиԥшымызт, иаразнак идыруан. Нас, урҭ гәхьааган рызҿыҭра далагон Оҳо, ҳо, шәабаҟо сашьа, саҳәшьцәа, оҳо ҳо. Шәабаҟо. Ааԥын. Аԥхын. Ҭагалан дышәхашҭыма шәашьа Аӡын. Уаха ҿыц амҩа сықәлоит адгьыл ақәшараз. Ҳаизигоит Ашықәс Ҿыц. Шәара шәзы сылбааит зегь реиҳа иҳаракыз Ашьха. Ишәзысшоит меигӡарахда Ҳазшаз Ибзиабара! Игәырӷьара! Илыԥха.
Ҽааныбзиала, Ҽаанбзиа, Ҽанбзиала. Бзиа избо зегьы. Ҽааныбзиала Ааԥын! Ҽааныбзиала Аԥхын!
Ҽааныбзиала Ҭагалан!
Ҽааныбзиала Аӡын! Бзиабарала, гәырӷьарала, гәыӷрала иҭәызааит Аԥсҭазаара!
Ҽааныбзиала!
Уара даараӡа ашәҭ ԥшӡа рацәаны иубахьазар ҟалап.
Даараӡа ашәҭ рцәа рыхьыӡгьы удыруеит.
Агәил-ашәҭқәа раҳ ауп.
Уи даараӡа иԥшӡоуп афҩы хаа ахуп.
Адәыкрын ихәыҷуп, игәкуп.
Уи абна аҿықә аҟны аҵлақәа рыҵҟа иазҳауеит.
Асышәҭы уи Аҵәҵәашәҭ еиԥшуп.
Асышәҭ раԥхьатәи ааԥын ашәҭ ауп.
Иудыруоу, иҟоуп ашәҭ уи аӡы аҟны иазҳауеит?
Ари ашәҭ аӡышәҭ ахьӡуп.
Уи даараӡа иԥшӡоуп афҩы бзиа ахыуп.
Аӡышәҭ ишкәакәоуп, игәилԥштәуп, иҩажьуп, ижәнаԥштәуп.
Абри ашәҭ убар уҭыххар, аботаникатә абаҳча ахь уца.
Аӡышәҭ аԥхын ишәҭуеит.
Абна аҵлақәа, ачықьқәа уҳәа ашәаԥыџьаԥ рыла ихҩоуп. Ашәаԥыџьаԥ имарианы иблоит.
Убри аҟнытә абна имарианы амца акуеит. Амцакра ашәарҭа даараӡа ирацәоуп. Абна аҟны зегьы реиҳа ирацәаны амцакыра ахылҵуеи амацәыс аахара. Абнақәа аҵла ҿа ахьыҟоу, амацәыс аҟнытә абылра усҟак лассы изыҟалом. Иара убас лассы абна амцакра ауаҩы имшала иҟалоит. Иаҳҳәап ауаҩы амца зку апапирос аанижьуеит абна аҟны. Шьоукых абна аҟны акранырфалагь аамышьҭахь, амца мырцәакуа иқәҵуеит. зны-зынла амца цасҳәа иҟарҵоит. Уи аныҟарҵо аҵлақәа иҷыдоу ахуаҷа анырзықәымхуа ауп, ичмазаҩхаз аҵлақәа рықәхразы, егьырҭ ичмазҩым аҵлақәа рахь имиасырц. Иазԥхьагәаҭоу амцаркыра алаҵәаӡом, уи ауаҩы дахылаԥшуеит. Акы амшала амцакыра иалшоит абна зегьы ықәццышәаа иагар, иара убас ааигәара иҟоу ақыҭақәагьы ашәарҭа иҭанаргылар.
Сара Асида сыхьӡуп.
Сара аҽы сырхәмаруеит.
Сара аҽы сырхәмаруеит ацирк аҿы.
Сара аҽы сырхәмаруеит апарад аҿы.
Сара аҽы сырхәмаруеит ашоу аҿы.
Иахьа сара аҽы сырхәмаруеит, аҽқәа ршоу аҟны.
Сара сҽы иҩуеит.
Сара сҽы иԥоит.
Сара сҽы кәашуеит.
Сара сҽы зегьы иреиӷьуп.
Уи Пеги ахьӡуп.
Сара сан ашоу аҟны дыҟаӡам.
Сан аус луеит.
Саб ашоу аҟны дыҟоуп.
Уи инапы еиниҟьоит. Уи дыччоит. Саб сгәы шьҭихоит.
Ашоу нҵәеит. Ажиури иаиааиыз ихьыӡ рҳәоит.
“Актәи аҭыԥ Асидеи, Пегии”
Ажиури ацаха еҵәа сырҭоит.
Сара анасыԥ сымоуп.
Саб сгәыдикылоит.
Уи инапы еиниҟьоит.
Сабгьы, саргьы аҩныҟа ҳцоит.
Сан аҩны дыҟоуп.
Сан лнапы еинылҟьоит.
Сан дыччоит.
Сан сгәыдылкылоит.
“Уусура ус баша имиасит” – лҳәоит сан.
Авулкан аԥсабаратә хҭысуп. Авулкан адгьыл агәы иалсны иаауеит. Авулкан аҭыҵра ахәылҟьара ахьӡуп.
Авулкан ишу массоуп, уи даараӡа иласны ихәылҟьоит ашьха ақәцә аҟнытә. Авулкан даараӡа ишәарҭоуп. Уи аӡәгьы дзаҿагылом. Авулкан аҟнытә ишу амасса еснагьы иҭыҵуам. Ахәылҟьара аамышьҭахь уи ихьшәашәоит. Ихьшәашәоу амасса аҟнытә ишьақәгылоит авулкантә шьхақәа. Аԥсабара аҟны аусзуеи, иԥсхьоуи авулканқәа ыҟоуп. Зыԥсы ҭоу авулкан аҟнытә иҟалар алшоит амасса шы хәылҟьар. Иԥсхьоу авулканқәа шәарҭам.
зны-зынла авулканқәа ахырҳага ҟарҵаргьы рылшоит. Авулкан ахәылҟьара аамышьҭахь иаанхоит ахьтәи егьырҭ акыр иаԥсоу аихақәа рмаҭәарқәа. Насгьы авулкан иалоуп акыр ихырҳагоу аминералқәа. Убри аҟнытә авулкан ахьыҟоу аҭыԥқәа даараӡа иԥсылоу дгьылуп.
Ҳарҭ авулкан ахәылҟьара ҳбоит, уи адгьыл аҟны ианцәырҵлак. Аиашазы авулкан адгьыл агә аҟны ицәырҵуеит. Ари амасса адгьыл хыхь авулкан акратер аҟнытә иҭыҵуеит. Хыхьынтә ҳахәаԥшыр авулкантә аҭыԥқәа, адгьыл аҟны иаҳбоит ажрақәа. Уи ауп авулкантә кратерқәа.
Авулкан ххкык амассақәа хәылнарҟьоит:
лава – мамзаргьы амцабзтә амасса;
авулкантә аццышә – мамзаргьы иӷәӷәоу амасса;
аӡы масса – афақь.
Авулканқәа реиҳарак аӡы аҟны иҟоуп. Зегьы реиҳаӡа – Иҭынчу аокеан аҟны. Адгьыл аҟны зегьы реиҳаӡа авулканқәа Индонезиатә адгьылбжьаха аҟны иҟоуп. Индонезиатә адгьылбжьаха аҟны зегьы реиҳаӡа идыру авулкан Кракатау ахьӡуп. Аҵыхәтәаны уи 1883 шықәса ихәылҟьеит. Уи авулкан аусзуа вулкануп.
Авулкан ахәылҟьара заа адырра алшара ыҟаӡам. Зны-зынла авулкан ахәылҟьара адгьылҵысра иақәшәоит. Аха ус иҟамларгьы ҟалоит. Авулкан ахәылҟьара даараӡа иԥшӡоуп. Ахәаԥшра даараӡа иуадаҩуп. Авулкан шәарҭоуп, ауаа авулкан ааигәара аҟнытә иқәҵуеит.
