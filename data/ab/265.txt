	


                                                           
АԤсны АҬҴаарадырраҚәа Ракадемиа Д.И. Гәлиа ихьӡ зху АԤсуаҬҴааратә институт


Анапҩыра зинла


Леонид 
Хыгә-иԥа Саманба

Аԥсуа  бызшәа алексикатәи алексика-грамматикатәи аомонимқәа. Аҭҵаареи ажәари 



Афилологиатә ҭҵаарадыррақәа рдоктор ҵарауаҩратә ҩаӡара аиуразы адисертациа

Автореферат



Азанааҭ 10.02.02. – Кавказтәи абызшәақәа










Аҟәа – 2012














Аусумҭа нагӡоуп Аԥсны Аҭҵаарадыррақәа Ракадемиа Д.И. Гәлиа ихьӡ зху Аԥсуаҭҵааратә институт абызшәа аҟәша аҟны 

Аҭҵаарадырратә абжьагаҩ – 
афилологиатә ҭҵаарадыррақәа 
рдоктор, апрофессор, 
ААР академик Ш.К. Арсҭаа


Аофициалтә аҿагылаҩцәа: афилологиатә 
ҭҵаарадыррақәа рдоктор, 
апрофессор, ААР академик 
Л.П. Ҷкадуа 
афилологиатә ҭҵаарадыррақәа 
рдоктор, апрофессор, АЖӘҬР академик 
афилологиатә ҭҵаарадыррақәа 
рдоктор, АЖӘҬР академик 
ААР ҳаҭыр зқәу академик
З.М. Габуниа 
афилологиатә ҭҵаарақәа рдоктор, 
апрофессор ААР ҳаҭыр зқәу 
академик М.Е. Алексеев

Аҭҵаарадырратә  хада – Аԥснытәи аҳәынҭқарратә университет 
аԥсуа бызшәа акафедра 






























Ахьчара мҩаԥгахоит «» «» 2012 ш.  азы Аԥсны Аҭҵаарадыррақәа Ракадемиа Д.И. Гәлиа ихьӡ зху Аԥсуаҭҵааратә институт аҟны Аҵарауаҩратә ҩаӡара афилологиатә ҭҵаарадырақәа рдоктор аиуразы Зныктәи адиссертациатә хеилак аилатәараҿы абри аҭыӡҭыԥ ала: 384900, Аҟәа ақ. Аидгылара амҩа, 44. 




Адиссертациа ауаҩы даԥхьар ауеит Аԥсны Аҭҵаарадыррақәа Ракадемиа Д.И. Гәлиа ихьӡ зху Аԥсуаҭҵааратә институт абиблиотека аҟны.















































Автореферат шьҭуп «» «» 2012 ш. азы 

Зныктәи адиссертациатә 
хеилак аҵарауаҩ-маӡаныҟәгаҩ 
афилологиатә ҭҵаарадыррақәа 
рдоктор, апрофессор 

(Л.Р. Ҳагба)





































 
Аусумҭа азеиԥш ҟазшьарбага

Аҭҵаамҭа актуалра. Аусумҭа аԥсуа бызшәаҿы еиԥш, егьырҭ абызшәақәа зегьы рҿгьы иактуалтәу, инарҭбаангьы иалаҵәоу алексика-грамматикатә омоним ҟаларақәа рпроблема иазкуп. Аомонимқәа – ус мариала зҽузымҭауа, алексикологиеи аграмматикеи рыҟны зыҭҵаара уадаҩӡоу ҳәа иԥхьаӡоу азҵараақәа ируакуп. Уи ихьшәоу абжьарашәышықәсазы аҭҵаара ахы шакызгьы, иахьагьы алингвистцәа разҿлымҳара еиҳамхазар, еиҵамхаӡеит. 
Аусумҭа аԥсуа бызшәаҿы раԥхьаӡа акәны алексикатәи, алексика-грамматикатәи омонимқәеи, аполисемантикатәи омонимтә ажәақәеи рлексика-семантикатәи классификациа рзура иазкуп. 
Аԥсуа бызшәаҿы аполисемиеи аомонимиеи рҳәаа ашьақәыргылареи, аҭҵаареи, ахцәажәареи рзы аҽазышәара ҟаҵоуп ҳусумҭақәа рҟны, ари апроблема 30-тәи ашықәсқәа рзы аԥсны жәлар рпоет Д. И. Гәулиа хшыҩзышьҭра азиуан. Д. И. Гәлиа иоуп раԥхьаӡа хаҭала аомонимқәеи аомографиақәеи рӷьырак ашәҟәы ианызҵаз. Аха аҵарауаҩ урҭ рҳәаа ашьақәыргылареи реихшареи хықәкыс имаӡамызт. Д.И.Гәлиа ииҭахыз арҭ абызшәатә фактқәа рахь алингвистцәа рхьаԥшра  акәын.
Убраҟа ҳара зинтерес ҳамаз апроблема лингвистцәақәак, ирымҩатәны акәзаргьы, иазааҭгылахьан.
Аполисимиеи аомонимиеи аԥсуа бызшәаҿы инарҭбааны ахархәара рымоуп. Урҭ рхыҵхырҭақәа шеиԥшым еиԥш, рыҟалашьақәагьы еиԥшӡам. Уи ус шакәу ибзиаӡаны ажәа «аԥсшәа» иаанарԥшуеит. Ажәа «аԥсшәа» еиуеиԥшым аҵакқәа ԥшьба амоуп: аԥсшәа 1 – «аԥсуа имилаҭ бызшәа», аԥсшәа 2 – «аԥсшәаҳәара», аԥсшәа 3 – «аҿабызшәа хаа», аԥсшәа 4 – «аҳаҭырқәҵара ажәа». Ишаабо еиԥш, арҭ аҵакқәа ҳаԥсуа милаҭ бызшәа аҟнытә иаауеит.
Аԥсуа бызшәаҿы иуԥылоит адәахьтәи зформақәа еиқәшәо (зҩышьеи зҳәашьеи еиԥшу), аха ҩба-хԥа ҵакы змоу ажәақәа. Ас еиԥш иҟоу ажәақәа аомонимқәа ҳәа ирышьҭоуп, иаҳҳәап: ашьамаҟа I –  «арахә», ашьамаҟа II – «аԥсхәрахьы инарго ацәацәашьы».
Абарҭ абызшәатә цәырҵрақәа реиԥш иҟоу теориалеи практикалеи рыхцәажәара, хымԥада интересуп.

Аусумҭа аҭҵаарадырратә ҿыцра акәны иҟоуп алексикатәи, алексика-грамматикатәи омонимқәеи, аполисемантикатәи омонимтә ажәақәеи рлексика-семантикатәи классификациа рзура.
Абри аҭҵаара ақәкы хада аӡбаразы автор иҿаԥхьа иқәиргылеит абарҭ реиԥш иҟаз аҳасабтәқәа:
Аԥсуа бызшәаҿы аомонимқәеи аҵакырацәа змоу ажәақәеи ралаҵәареи шыҟоу аҭҵаара;
Аполисемиа ахкқәа (атипқәа) раарԥшреи реихшареи (аклассификациа рзура);
Аполисемиеи аомонимқәеи рҳәаақәа рышьақәыргылашьа апринципқәа реилыргара;
Ажәа аҵакырацәа ахьынтәаауа ахыҵхырҭеи аомонимқәеи рыҟалареи мзызс иамоуи рышьақәыргылара.
Аомонимқәа реихшареи хкыс изҵазкуеи рышьақәыргылара;
Аомонимқәа рцәырҵраҿы ихадоу мзызны иҟоуп аполисемиа абгара атәым бызшәақәа рахьтә  аԥсшәахь раланагалара, насгьы абызшәаҿы имҩаԥысуа афонетикатә процессқәа.
Аусумҭа атеориатә ҵакы хада акәны иуԥхьаӡар ҟалоит, аҭҵаамҭа аԥсуа бызшәа алексикалогиа адырраҿы ишлагалоу, хымԥадатәу еиԥш, иара убас инеизакны аԥсуа-адыга бызшәақәа рзынгьы иҟалоит. Адиссертациа алҵшәақәа ахархәара роуеит кавказтәи абызшәақәа рыҭҵаараҿы еиԥш, аԥсуа литератураҭҵаараҿи, афольклорҭҵаареи, аетнологиеи рҟни.
Аусумҭа апрактикатә ҵакы. Аҭҵаамҭа  алкаақәеи аматериалқәеи цхыраагӡахоит ажәарқәеи аилыркаақәеи реиқәыршәараҿы, насгьы аҵаҩцәеи, арҵаҩцәеи, ашәҟәыҩҩцәеи, аҵарауааи, аспирантцәеи, иара убас иаԥсуамкәа аԥсуа бызшәа аҵара зҽазызкуа зегьы.
Аҭҵааамҭа ахыҵхырҭақәа. Аусумҭа аҭҵааразы материалс иазыҟ	алеит, аԥсуа шәҟәыҩҩцәеи апоетцәеи рҩымҭақәеи реиҭагамҭақәеи  (аурысшәеи ақырҭшәеи рҟнытәи): ароманқәеи, апиесақәеи, аповестқәеи, ажәабжьқәеи, ажәеинраалақәеи; ашәҟәыҩҩцәа рмемуарқәеи, алитература-критикатә статиақәеи; афольклортә нҵамҭақәеи; алакәқәеи, нарҭааи Абрыскьыли ирызку аҳәамҭақәеи, жәлар рпоезиатә рҿиамҭақәеи, ажәаԥҟақәеи ажәаԥҵәақәеи. Иара убас азҵаара аҭҵааразы ахархәара рызууп апублицистика аҟнытәи аҿырԥштәқәа (агазеҭқәа: «Аԥсны ҟаԥшь», «Бзыԥ», «Аԥсны аҳәынҭқарратә университети» ажурналқәа: «Алашара», «Амцабз» «Ашколи аԥсҭазаареи», насгьы ацәажәараҟнытә иаагоу аҿырԥштәқәеи.
Аԥышәареи акьыԥхьреи. Адиссертациа абызшәа аҟәша Аҵарауаа инеиҵыху реилатәараҿы ахцәажәара ауит. Аусумҭа ахадаратә лҵшәақәа аныԥшит автор имонографиақәеи, истатиақәеи рҟны: «Ҳәашьала еиԥшу ажәақәа реилазаашьа» (Аҟәа, 2001); «Аполисемиеи аомонимиеи рҳәаақәа (Аԥсуа бызшәа аматериалқәа рыла) (Аҟәа, 2002). «Аԥсуа бызшәа алексикатәи алексика-грамматикатәи омонимқәа. Аҭҵаареи ажәари. (Аҟәа, 2012). Аԥсуа бызшәа алексикологиа. Афилологиатә факультет азы арҵага цхыраагӡа» (Аҟәа, 2008); «Аԥсуа литературатә бызшәаҿы аомонимқәа рызҵааразы» (Сообщения Академии ГССР. – 1989. – Т. 134, №); «Ахьӡшьарақәеи (атабуи) аевфемизмқәеи» (Культурно-историческая общность Северного Кавказа и проблемы  гуманизации межнациональных отношений на современном этапе: материалы международной научно-теоретической конференции. – Черкесск: КЧИГИ, 1999). Афонологиатә еилазаара аомонимқәа аԥсуа бызшәеи абаза бызшәақәеи рҟны» (Актуальные вопросы абхазко-адыгской филологии. – Карачаевск, 1997); «Аполисемиа аԥсуа бызшәаҿы» (Кавказ: история, культура, традиция, язык. Сухум, 2004) уҳәа убарҭ егьырҭгьы.
Адиссертациа алҵшәақәа еиуеиԥшым анаука-практикатә  конференциақәа кавказтәи абызшәақәа рпроблема иазку аконференциақәа рҿы ирзыӡырҩхьан Москва, Черкесск, Маикоп, Аҟәа уҳәа убарҭ егьырҭгьы рыҟны. Атемала икьыԥхьуп 16 инареиҳаны аусумҭақәа.
Аҭҵаамҭа аилазаашьеи амҽхаки. Адиссерациа «Аԥсуа бызшәа алексикатәи алексика-грамматикатәи омонимқәа. Аҭҵаареи ажәари» шьақәгылоуп жә-хыки, аусумҭа иацу ажәари, ахархәара зызу алитературеи, аркьаҿрақәеи компиутерла икьыԥхьны иҟоу 764  даҟьа. 




I ахы. Аполисемиеи аомонимиеи алингвистикатә литератураҿы

Аомонимиеи аполисимиеи ҟаларақәа ретропреспективтә, ҭоурых ҭҵаарақәа азеиԥш бызшәадырраҿы, аиҳараӡакгьы аурысҭҵаараҿи, урҭ рцәырҵрақәа рзы ртеориатә шьаҭақәа аус рыдулараан иаҳдырбоит, ҳаамҭазы еиуеиԥшым абызшәақәа рыҟны аомонимиеи аполисимиеи инарҭбааны ишрыхцәажәахьоу, ҭҵаарадыррала иазнеины аҭҵаамҭақәа акырӡа аҵарауаа рԥышәа алҵшәақәа реизак шыҟоу. Хадара змоу проблеманы усҟан иаақәгылеит иарбоу рцәырҵрақәа рхылҵышьҭарқәеи, рҳәаа ашьақәыргылареи. Зхыԥхьаӡара рацәаӡоу урҭ рцәырҵрақәеи ирызкны аҵарауаа рганахьала иҟаҵоу аҭҵаамҭақәа еидкыланы ианеиҿаҳарԥш, иаҳа иманшәалоу иҿрыԥшыгатә критериақәоуп ҳәа иԥхьаӡаны, омонимқәеи аполисемантикатә жәақәа ракқәа реиламырҩашьаразы ибзиоуп ҳәа иаҳаԥхьаӡаз алаҳхит, насгьы рыҩ-проблемакгьы комплексла рыҭҵаараан, итиптәуи итиптәыми ҟаларақәа рконтестуалтәи, рсемантикатәи, рформатәи ретимологиатәи, рфункционалтәи ракқәа реиҩдыраареи, ралхреи, рҷыдарақәа ргәаҭареи, адифференциаҿиа ззутәу аҟаларақәа раарыԥшра зныло роуп. 
Аԥсуа бызшәаҿы аомонимиеи аполисимиеи ҟаларақәа амилаҭтә бызшәатә хатәцырҵшьеи ртипологиатә ҷыда ҟазшьарбеи рыманы иҟоуп, абраантәгьы иаауеит ажәахырҿиаарақәеи аграмматикатә уҳәа реиԥш иҟоугьы ацәырҵрақәеи, иара убас шакәугьы, егьырҭ абызшәақәа принципиалла излаҟам иалаҟаӡам, убри аҟнытә алингвистикаҿы иҟоу аҭҵаамҭақәа рылҵшәа рԥышәа ҳусумҭа шьаҭас изазышьҭаҳҵазгьы.






II. АԤСУА  БЫЗШӘА  АПОЛИСЕМИЕИ  АОМОНИМИЕИ РПРОБЛЕМА

Аԥсуа бызшәаҿы аполисемиеи аомонимиеи рҳәаа ашьақәыргылареи, аҭҵаареи, ахцәажәареи рзы аҽазышәара ҟаҵоуп ҳусумҭақәа рҟны, ари апроблема 30-тәи ашықәсқәа рзы Аԥсны жәлар рпоет Д. И.Гәлиа хшыҩзышьҭра азиухьан. Д. И. Гәлиа иоуп раԥхьаӡа хаҭала аомонимқәеи аомографқәеи рӷьырак ашәҟәы ианызҵаз. Аха аҵарауаҩ урҭ рҳәаа ашьақәыргылареи реихшареи хықәкыс имаӡамызт. Д. И. Гәлиа ииҭахыз арҭ абызшәатә фактқәа рахь алингвистцәа рхьарԥшра акәын.
Убраҟа ҳара зинтерес ҳамаз апроблема лингвистцәақәак, ирымҩатәны акәзаргьы, иазааҭгылахьан. 
Аполисемиеи аомонимиеи аԥсуа бызшәаҿы инарҭбааны ахрахәара рымоуп. Урҭ рхыҵхырҭақәа шеиԥшым еиԥш, рыҟалашьақәагьы еиԥшӡам. Уи ус шакәу ибзиаӡаны ажәа «áԥсшәа» иаанарԥшуеит. Ажәа «áԥсшәа» еиуеиԥшым аҵакқәа ԥшьба амоуп: áԥсшәа 1 – «аԥсуа имилаҭ бызшәа», аԥсшәа 2 – «аԥсшәаҳәара», áԥсшәа 3 – «аҿабызшәа хаа», áԥсшәа 4 – «аҳаҭырқәҵара ажәа». Ишаабо еиԥш, арҭ аҵакқәа ҳаԥсуа милаҭ бызшәа аҟнытә иаауеит.
Аԥсуа бызшәаҿы иуԥылоит адәахьтәи зформақәа еиқәшәо (зҩышьеи зҳәашьеи еиԥшу), аха ҩба-хԥа ҵакы змоу ажәақәа. Ас  еиԥш иҟоу ажәақәа аомонимқәа ҳәа ирышьҭоуп, иаҳҳәап: ашьамаҟá 1 – «арахә», ашьамаҟá 2 – «аԥсхәарахьы инарго ацәацәашьы».
Абарҭ абызшәатә цәырҵрақәа ҵарадыррала аинтерес ду шаҵаз азгәеиҭахьан Д. И. Гәлиа.
Аполисемиеи аомонимиеи рыҭҵаараан ирзааҭгылатәуп абарҭ реиԥш иҟоу азҵаарақәа.
1. Аполисемиа ахкқәа (атипқәа) раарԥшреи реихшареи (аклассификациа рзура).
2. Аполисемиеи аомонимиеи рҳәаақәа рышьақәгылашьа апринципқәа реилыргара.
3. Ажәа аҵакырацәа ахьынтәаауа ахыҵхырҭеи аомонимқәа рыҟалара мзызс иамоуи рышьақәыргылара.
4. Аомонимқәа реихшареи урҭ хкыс изҵазкуеи рышьақәыргылара.
5. Аомонимқәа рцәырҵраҿы ихадоу мзызны иҟоуп аполисемиа абгара, атәым бызшәақәа рахьтә аԥсшәахь раланагалара, насгьы абызшәаҿы имҩаԥысуа афонетикатә процессқәа.
Аусумҭаҿы аиллиустративтә материал аагоуп аԥсуа шәҟәыҩҩцәа рҩымҭақәеи, ажәлар рҿаԥыцтә рҿиамҭақәеи, апериодикатә кьыԥхьи (агазеҭқәа: «Аԥсны Ҟаԥшьи», «Бзыԥи», «Аԥсуа университети», ажурналқәа: «Алашареи», «Ашколи аԥсҭазаареи», «Амцабзи») рҟнытә.
Аурыс классикатә лингвистикаҿы раԥхьаӡа акәны аомонимиа азҵаара шьҭыхуп Н. И. Греч играмматикаҿы. Н. И. Греч иаамышьҭахь аомонимқәеи аполисемиеи рыҭҵаара иалагаз иреиуоуп: Л. А. Булаховски, Л. В. Шьчерба, В. В. Виноградов, О. С. Ахманова уҳәа убас егьырҭгьы. Иазгәаҭатәуп иҭаҳҵаауа абызшәатә цәырҵрақәа ирыдҳәалоу атерминқәа абырзен бызшәахьтә ишаауа poly – «арацәа, ирацәаны», sema – «адырга» (polysema), homos – «еиԥшу», omyma – «ахьӡ» (homonyma).
Аполсеимиеи аомонимиеи ирызкны аусумҭақәа рацәаны иаԥырҵеит асовет лингвистцәа. Убри ус шакәу азгәаҭо, апрофессор Н. П. Колесников иҩуеит: «Аомонимиа ажәаҳәа цәырҵрак аҳасабала асовет лексикографцәа азҿлымҳаижьҭеи акрааҵуеит. Уи аинтерес иазҳаит 1957 шықәсазтәи еицырдыруа Ленинградтәи аомонимиа азҵаара иазкыз адискуссиа ашьҭахь. Уи аинтерес шазҳаз шьақәнарӷәӷәоит абас еиԥш иҟоу афакт. 1928 шықәса инаркны (Л. А. Булаховски истатиа «Аомонимиа аҭоурых аҟнытә» акьыԥхь анаба инаркны) 1957 шықәсанӡа иҭыҵхьаз 9  статиак ракәызҭгьы, 1974 шықәсазы 200 статиа рҟынӡа инаӡеит». 
Аполисемиеи аомонимиеи ртеориатә зҵаарақәа алексикологцәеи алексикографцәеи иаҳа-иаҳа рыхшыҩ азыршьҭуа иалагеит. Аха зегь реиҳа ипроблемахеит урҭ рҳәаа ашьақәыргылара.
Аомонимиеи ажәа аҵакырацәареи рзы ихадароу ҩ-гәаанагарак ҟалеит.
Актәи агәаанагара, иомонимуп ҳәа ирԥхьаӡо, наџьнатә еиԥшымыз, аха аҭоурыхтә ҿиара апроцесс аан еиуеиԥшым афонетикатә еиҭакрақәа ирыхҟьаны формалеи ҳәашьалеи еиқәшәаз ажәақәа роуп.
Аҩбатәи агәаанагара инақәыршәаны, аомонимқәа рахь иаҵанакуеит хаз-хазы иҟоу ажәақәа, аха аҭоурыхтә мзызқәак ирыхҟьаны ҳәашьала иеиқәшәаз, иара убас урҭ ажәа ҿыцқәа аԥсҭазаара рырҭо аҟнынӡа зҽеиҭазкыз.
Актәи агәаанагара уԥылоит аурыс бызшәа атрадициатә лексикологиеи лексикографиеи рҿы еиԥш, иара убас егьырҭ абызшәақәа рҿгьы. Аҩбатәи агәаанагара анышьақәгылаз аҵыхәтәантәи ажәабатәи ашықәсқәа раан ауп. Ари агәаанагара иадгыло иреиуоуп Л. А. Булаховски, Л. В. Шьчерба, В. В. Виноградов, А. И. Смирницки, О. С. Ахманова, В. И. Абаев, Н. М. Шмелиов, Е. М. Галкина-Федорук, М. К. Арсениева, Т. В. Строева, А. П. Хазанович. М. И. Задорожныи, А. П. Соболев, Х. Х. Пушков уҳәа убас аӡәырҩы.
Аԥсуа бызшәаҿы  иуԥыло аҵакырацәара змоу ажәақәеи ҳәашьала (ҩышьала) иеиԥшу ажәақәеи рыҭҵаараан ҳхы иаҳархәеит хыхь зыӡбахә ҳҳәаз алингвистцәа рыҭҵаамҭақәа рылҵшәақәеи аԥсуа бызшәа иаҳнаҭаз аматериалқәеи.



II Ахы.  Аполисемиа аԥсуа бызшәаҿы 


Аԥсуа бызшәаҿы иарбан ҟазшьоуи, иарбан шьаҭоуи излаҟало ари ахьӡ аиагара зеиԥшроу иаҿырԥшны иалкаатәуп ԥшь-типк аполисемиа: аметафора (аҵакеиҭарсра), аметонимиа, асинекдоха, атабуи (ахьӡшьареи) аевфемизмқәеи.
Аметафореи аметонимиеи ирыҵаркуа еиуеиԥшым ахкқәа роуп, ҵакеиҭакрак иатәу – ажәа аҵакы атип ауп. Ус анакәха, дара ирымоуп азеиԥши излеиԥшыми аҟазшьақәа. Абри аусумҭаҿы аметафореи аметонимиеи рзеиԥш ҷыдарақәа раасҭа ирзеиԥшым ауп аиҳарак ахшыҩзышьҭра зызуу.

Ажақәа рҵакқәа рыҟалашьа хаз-хазуп. Ажәа аҵак ҿыц цәырҵыр ҟалоит амаҭәарқәа  реиԥшзаарақәеи дара рҟазшьеи ахьӡ аиагарала. Аметафора жәпаҩык авторцәа ишазгәарҭо ала, ари аиԥшзаарала аиагара ауп. Ихаз-хазу амаҭәарқәеи ацәырҵрақәеи рыбжьара иҟоу аиԥшзаарақәа ажәак ала ахьӡ ҳәазар ҟалоит еиуеиԥшымкәа. Имариаӡоу аметафора шьақәгылоуп ҩба ма инареиҳаны амаҭәарқәа реиԥшзаарала. Иаагап аҿырԥштәқәа: ачáлт 1 ахь. – «аҳәҳәага, адармық», ачáлт 2 ахь.– «ацәҟьа, арагәа», ачáлт 3 ахь – «ахәбылра, абыцаҟьа». 
Аҵакырацәара змоу ажәа аметафоартә еимадара иамоу аҵакқәа шьаҭаркхоит атиптә ассоциативтә еидҳәалаҿы аиԥшзаарала: ари аизыҟазаашьатә абызшәатә амзызркра (амотивркра) ауп:
а) Формала аиԥшзааралеи, адәахьтәи аҭеиҭԥшреи ишгәынкылахо ала иҟоуи:
ашькыл 1 ахь – «аала акәадыр иарку, аҽыуаҩ ишьапы зкыликуа аихатәы шьапықәыргылага», ашькыл 2 ахь – «аиқәа ашьапы аҵыхәа наҟ-ааҟ ишьаргәыҵа иакәшо иадӡахылоу аҟаитан»; 
б) Иахьыҟоу аҭыԥ аиԥшзаарала: ахы 1 ахь – «ахыбаҩ кәалаԥи ахаҿи рыла еилоу ауаҩи аԥстәи ирхагылоу ацәеижь хәҭа», ахы 2 ахь. – «изакәызаалак акы алагамҭа», ахы  3 ахь. – «иарбанзаалак акы аԥхьатәи ахәҭа». аҭáлара 1 амасд. – «ихкаау ҭыԥк ахь анеира», аҭáлара 2 амасд.  – «ҳаракырак аҟнытә алада алеира, ацара», аҭáлара 3 амасд. – «аҵаразы ашкол ахь аныҟәара аҽалаԥхьаӡара». 
в) Аструктуреи (аиҿартәашьеи), ахәшьареи, даҽакала иаҳҳәозар, ахаҭабзиареи, аҟазшьеи реиԥшзаарала: акәадá 1 аҟазшь. – «амч змам, аԥсыҽ», акәадá 2 аҟазшь. – «акакан (ара) кәада)».
г) Афункциеи, азкреи (изызку) реиԥшзаарала: амҵәышә 1 ахь. – «ажьҭаараҿы рхы иадырхәо амаҭәар», амҵәышә 2 ахь. – «алу анылаго аџьықәреи аҽанаԥсаларазы изҭаԥсаны иахакнаҳау аиашьыкь, ахәыла». 
Ҵаҟа иазгәаҳҭоит ажәак аҿы абарҭ реиԥш иҟоу итиптәу, метонимиала еизааигәоу аҵакқәа реицыҟазаара азанааҭ, анаплакы, аусуратә хьӡы ҷыда ҟазшьа уҳәа уб. иҵ.  убарҭ рахь азыҟазаара змоу ауаҩы. Убарҭ рахьтә абраҟа иазгәаҳҭап еиуеиԥшым аметафоратә еидҳәаларақәа:
Зыхә ҳараку амаҭәар  ауаҩы (ихәшьара бзиа); ахьы 1 ахь. – «ахимиатә елемент иатәу аметалл ҩежь, ахә ду змақәоу рҿы еиҳау хәшьагас иҟоу», ахьы 2 – «даара ибзиоу ауаҩы». 
Ихәарҭам абзазаратә маҭәар  ауаҩы ихәарҭамкәа, стилистикала илаҟәны ихәшьара: аҟырмыгә 1 ахь. – «ажәытәан амҿы аҵаҵаны иҟарҵоз ашьаҵатәы, аҟаԥҟаԥ», аҟырмыгә 2 ахь. – «иажәу ауаҩ изы». 
Аҵиаа, аҵла  ауаҩы (ихәарҭамкәа ихәшьара): амыркџьы 1 ахь. – «амаҭәа, аԥстәқәа ирыдҷабло зҿало аҵиаа», амыркџьы 2 ахь. – «ауаҩы кы, акаҷбеи». 
Аԥстәы  ауаҩы – а) ахәшьара бзиала: алым 1 ахь .– «ацгәыжәлақәа иреиуоу агыгшәыг ду», алым 2 ахь .– «зымч дуу ауаҩы». 
б) Ихәарҭам, илаҟәу стилистикатә хәшьарала: аҽадá 1 ахь.– «аҽқәа ирыжәлантәу, шәагаала имаҷу, злымҳақәа дуу аԥстәы», аҽадá 2 ахь. – «игаӡоу ихьышьырхха иҟоу ауаҩ изы».  Алá 1 ахь. – «ахьчара, ашәарыцаразы уаҩы ихы иаирхәо». алá 2 ахь. – «ауаҩы ихьӡ иаԥсам изы». 
Иԥсабаратәымкәа зыԥсы ҭоу (нцәахаҵаралатәи мифологиатәи хшыҩзцарала  ауаҩы (ишьақәгылахьоу ахаҭабзиареи ихәарҭам ахәшьареи змоу). аԥааимбáр 1 ахь. – «адинхаҵараҿы анцәа имеида змоу, игәаԥханы иишаз ҳәа иԥхьаӡоу», аԥааимбáр 2 ахь – «ауаҩы ԥшьа». 
Аҵакырацәа змоу ажәақәа рҵакқәа реидҳәалара, еидкылоу азеиԥштә семантикатә ҟазшьала иақәшәоит, иҭаӡоит ишьақәыргылоу ацәаҳәақәа рҿы («амаҭәар – ауаҩы», аҵиаа, «аҵла – ауаҩы», «аԥстәы – ауаҩы» уҳәа уб. иҵ.) Иалху аҟазшьа аноминациа иҟанаҵоит ари аидҳәалара аиндивидуалтә – зеиԥш ҟамло асинонимқәа аныҟаҵәҟьоугьы (еиҿ. áлым 2, аҽадá 2, алá 2 уҳәа уб.егь.) еиуеиԥшым аниуансқәа алексикатә хацлакқәа рҵакқәа рҿы ицәыргауа еиуеиԥшым ауниверсалтә ҟаларақәеи, аҟазшьақәеи раарԥшра аполисемиа иадҳәалахоит иҷыдоу амилаҭтә дунеихәаԥшра. Иаҳҳәар азхоит, ахшыҩ азышьҭны агәаҭара, иарбан цәаҩас ирымоу аԥсуаа рзы аԥстәқәа рыхьӡқәа ауаҩы иахь аиагараан, еиҿҳарԥшып арҭ агәаҭарақәа егьырҭ абызшәақәа рдыррақәа иҳарҭаз рыла, уи ус шакәу агәра аагарц азы.


Имариаӡоу аметонимиа ҟалара шьаҭас иззышьҭоу аҭыԥ еизааигәара ауп. (Араҟа ажәа «амаҭәар» инарҭбаау аҵакала еилкаатәуп). Маҭәарк даҽакы «аҽаланагӡоит», аҩбагьы убасҟан хьӡык аархәоит. Абас ажәа иаиуеит абарҭ реиԥш иҟоу аҵакқәа: аԥáҭхь 1 ахь. – «ҩыжәгас иҟаҵоу атәыҩа», аԥáҭхь  2 ахь. – «аԥаҭхь иҭоу аҩы». 
Абас еиԥш иҟоу аметонимиа ирҟазшьарбагоуп, зыуахкы еиуеиԥшым аҭыԥқәа. Аҿырԥштәқәа: ацуҭа 1 ахь. – «аҳабла», ацуҭа  2 ахь. – «аҳабла инхо». 
Ҳахәаԥшып аметонимиа ахкеиԥшымра иақәнагахаша аматериал.
Алаҟазаара аҟазшьа ↔ уи дарбан (уи иарбан) ари иалаҟоу, изҟазшьоу. 
артист 1 ахь. – «аҟазаратә ԥҵамҭақәа асценаҿы иназыгӡо», артист 2 ахь. – «абаҩҷыда злоу ус хкык аҿы». 
Амаҭәар (аметаллқәа, аминералқәа, аҵиаақәа ужәа уб.егь)алых, аматериал, афатә уҳәа уб.иҵ.: аихá 1 ахь. – «аиларҭәара зуа, ихьанҭоу аметалл», аихá  2 ахь. – «аихаԥсыхә хкы»: аҿырпын 1. Ахь. – игәаҩоу ашьхаҳәырҭаҿтәи аҵиаа, аҿырпын 2 ахь. – уи иалху, изҭаҭәҳәаны иадырҳәо жәлар рмузикатә инструмент;
аҟәыд 1 ахь. – «акалиатә уҭраҭыхтә ҵиаа иҿало», аҟәыд 2. – «аҟәыд чаԥазы». 
Аԥсуа бызшәаҿы ашәырҵлақәа рӷьырак рыхьыӡқәа урҭ ирҿало ашәыр иахьӡуп. Аҿырԥштәқәа: ашымҳа 1 ахь. – «зыбӷәқәа ахәшә алырхуа ладахьтәи аҵиаа», ашымҳа 2 ахь. – «ашымҳа ҵиаа иҿало ашәыр»; аҵәа 1. ахь. – аҵәаҵла, аҵәа 2.  ахь. – аҵәаҵла и-ало ажәыр;аҳá 1 ахь. – «аҳаҵла», аҳá 2 ахь. – «аҳаҵла иҿало ашәыр». ауаҩы, измоу (изхҵоу) дара: ажьи 1 ахь. – «ижьиуа ауаҩы». ажьи 2 ахь. – «ахьӡ ҷыда». 
апрофессор 1 ахь. – «еиҳау аквалификациа змоу, еиҳаӡоу арҵаҩратә усбарҭақәа рҿы арҵаҩцәа иҟоу, анаукатә еилкааратә усура анапхгаҩцәа ирырҭо ахьӡ», апрофессор 2 ахь. – «апрофессорра ахьӡ змоу ауаҩы». аинрáл 1 ахь.  – «арраҿы иреиҳаӡоу акомандаҟаҵаратә хьӡы», аинрáл 2 ахь. – «уи ахьӡ зху». Ахыԥхьаӡара аԥхьаӡараан аишьҭагылашьа ахәшьара, абалл, ахыԥхьаӡара: хәбá 1 – «аԥхьаӡареи ахыԥхьаӡареи рцифра», хәбá 2  – «аҵараиурҭақәа рҿы иқәыдргыло ахәшьара ҳаракы». 



Аполисемиа ахԥатәи ахкы – асинекдоха. Асинкдоха аполисемиа ахкы аҳасабала изызку ажәа еибгоу дыргакны ахархәара, иара убас аибга ахәҭагьы ауп.
Лингвистцәақәак асинекдоха аметонимиа иалыркааӡом, урҭ аиԥшзаарақәа рацәаны иахьрымоу азы. Иара убас асинекдоха аизааигәара шьаҭас иазышьҭоуп асинекдоха акрызҵазкуа иамоу аиԥшзаара акәны иҟоуп ахыԥхьаӡаратә ҟазшьеи зыҟнытә ииагахо ахьӡи реиԥшзаара: абас еиԥш иҟоу аизышәара иалахәу ахьтә акы еснагь иеиҳахоит, иҭбаахоит, иаҳа азеиԥшра амоуп, егьи – маҷуп, иҭшәоуп, иаҳа изаҵәуп, ахархәара ԥкуп.
Абас иҟоуп аизышәара:
а) аибга ахаҭыԥан ахәҭа: ахҭырԥá шкәакәа 1 ахь. -  «зҿацәқәа дуу ахаҵатә хаҵатәы»; ахҭырԥа шкәакәа 2 ахь. – «ауаҩы ихьӡ ҷыда».
аҵыхәа баба 1 ахь. – «ибабаӡа иҟоу аҵыхәа», аҵыхәа баба 2 ахь. – «ауаҩы газмал». 
Аҟаларақәа зегьы рҿы аҩбатәи аҿырԥштәы иаанарԥшуеит аибга ахаҭыԥан, иара ахьӡ азгьы ахархәара амоуп иарбанзаалак уи ахәҭа, аҟазшьарба ҷыда.
Арахь ииагазар ҟалоит амаҭәар зызкуи рхархәареи, иаҳҳәап ақьаáд. Аҿырԥштәқәа: ақьаáд 1 ахь. – «аҩраҿы рхы иадырхәо амаҭәар», ақьаáд 2 ахь. – «аофициалтә шәҟәы, адокумент». 
Ахы – ахәамц ахәҭеи ахшыҩи: ахы 1 ахь. – «ауаҩы ицәеижь ахәҭа», ахы 2 ахь. – «ахшыҩ». 
Зны-зынла ари амаҭәар аҟазшьа иара аҵакы акәны иҟалоит: аду 1 ахь. – «акрызхыҵхьоу ауаҩы», аду 2 ахь. – «усҳәарҭа дук аиҳабы». 
Лассы-лассы арацәа хыԥхьаӡара ахаҭыԥан, азаҵә хыԥхьаӡара аҵакы аекспрессивтәразы рхы иадырхәоит: аԥсуа 1 ахь. – «аԥсуа милаҭ иаиуоу ауаҩы», аԥсуа 2 ахь. – «аԥсуаа рмилаҭ иаиуоу ауаа». 
б) азеиԥш хазы иҟоу ахаҭыԥан: аиҳабыра 1 ахь. – «аҳәынҭқарра ныҟәызго», аиҳабыра 2 ахь. – «аҩнаҭаҿы аԥшәымас аҟаларазы». 
Иаагоу аҿырԥштәқәа – арҭ аҟаларақәа рыхәҭақәа рхархәара шыҟоу аибга аҵакалоуп. Аҟалара ҟазшьа ҷыдак амоуп, даҽакала иаҳҳәозар, аибга ахьӡ ахәҭахь аиасра уарла-шәарла ауп ауаҩы ишиԥыло. Ишаԥу еиԥш, убри аамышьҭахь ашьҭратә хьӡы еилкаара ииасуеит ахкы ахь. Иаагозар, ажәа амашьына еиуеиԥшым амеханизмқәа рыхкқәа рарбагоуп. Аҿырԥштәқәа: амашьына 1 ахь. – «автомашьына», амашьына 2 ахь. – «акьыԥхьга», амашьына 3 ахь. – «аӡахыга». Уҳәа иҵегьы.
Аҵакқәа рҿы аԥсахрақәа, реиҭасрақәа, даҽакахьы риагарақәа ртипқәеи рыхқәеи зегьы шыҟоугьы, алеқсика-семантикатә структураҟны азеиԥш ҵакқәа шҳамоугьы, урҭ еснагь рхархәара иаҳнаҭом ажәа ҿыц ҟалоит ҳәа ашьақәырӷәӷәара. Аҵакырацәа – ари хықәкыла ажәак аҵакқәа рацәаны амазаара аҟазшьа ауп иаанарԥшуа. Уи ассоциативтә ажәақәа рыбжьара аидҳәалара рыманы еилоу асемантикатә акзаара ҟазҵо аелементқәа рҟазшьала дара-дара еизааигәаны иҟазҵо ауп.
Ажәақәа ҳәашьалеи, ҩышьалеи еиқәшәозар, усҟан ахшыҩҵак аизааигәареи, ассоциативтә еидҳәаларқәеи, аиԥшымзаарақәеи рцәыӡуеит аҵакы аганахьала, убри иалҵшәаны иҳауеит ихаз-хазу ажәақәа, даҽакала иаҳҳәозар, аомоним ажәақәа.


III ахы. Ахьӡшьарақәеи (атабуи) аевфемизмқәеи

Аԥсуа бызшәаҿы лассы-лассы ажәақәа  рҵакқәа рыԥсахра зыхҟьо амзызқәа иҟоу атабу (ахьӡшьара) шакәу азгәаҳҭар ҟалоит, даҽакала иаҳҳәозар, изқәиҭым, мамзаргьы зҳәара ҟамло ажәақәа рыԥсахра иалҵшәоуп. Ԥстәқәаки ма хаҿқәаки рыхьӡқәа зны-зынла рҳәара ҟалаӡомызт (инеидкыланы иазгәаҳҭозар, ҭагылазаашьақәак рҿы), избанзар ажәа амагикатә мчхара аҵакы шаҭаз ала, ажәытәӡатәи ауаатәыҩса рыхдыррала амаҭәар дыргас измази ажәеи еилалон: ауаҩы ихьӡ адырра урҭ аԥстәқәа ирнаҭоит амчра, аԥстәы ахьӡ аҳәара агыгшәыг иалнаршоит иара (аԥстәы) аныриара ақәыршәара, аргәаара, аԥсхеибакра уҳәа уб. иҵ.
Аԥсуа бызшәаҿы аҟра ацәшәареи, ааԥхьаратә бжьы амагиатә нырреи, ахьӡ шиашоу аҳәареи, идырҿиеит ажәақәа рзы ақәиҭымтәрақәа, «аҳалали арази» ҳәа ажәақәа еихшаны. Абри аҩыза ажәа амагиатә мчы ахаҵара иахылҵит ачымазарақәа ирызку аҭәҳәақәа уҳәа убас егьырҭ амотивқәа. Иаагап урҭ рахьтә ҿырԥштәқәак:
Ишәарҭоу амаҭәарқәеи, ауааи, аԥстәқәеи рыхьӡқәа еиҭакны иԥсахны: аԥҟáга 1 ахь. – «аҵла, амҿы, асаркьа, ача, ашә уҳәа злаԥырҟо», аԥҟáга 2 ахь. – «амыркатыл», ҵыхәаҩызы 1 ахь. – «заса дуу аԥсаатә», ҵыхәаҩызы 2 ахь. – «аҳәынаԥ». ахьӡымҳәá 1 ахь. – «агәымхашьатәы изы (лзы)», ахьӡымҳәá 2 ахь. – «амаҭ». абзиа 1 ахь. – «ибааԥсым», абзиа 2 ахь. – «абҷы». аҳцәа 1 ахь. – «аҳратәра аныҟаз Аԥсны араионқәа ирхагылаз, знапаҵаҟа иҟаз рзы», аҳцәа 2 ахь. – «ацәырԥшӡы», аҳцәа 3 ахь. – «аршышра», зыҷкәынра иҭагылоу (еиҳарак аҭыԥҳацәа) ирыхьуа, алаԥсра, аилшаара зцу ачымазара». –
Абасала, аԥсуа бызшәаҿы ажәытәӡатәи ақәиҭымтәрақәа рдин ала еиҿкаау, ииасуеит аҵастә ахь, иахьагьы џьара-џьара инхақәаз абарҭ ажәытә ҵасқәа ҳаамҭазгьы иԥсыҽны акәзаргьы, ажәа амагиатә мчхара шамоу ала ажәытәӡатәи анцәахаҵара абжьы рхылҵуеит.
Аԥсуа бызшәаҿы ашәарыцацәа иззышәарыцоз аԥстәқәеи амаҭәарқәеи рзы ишьақәдыргылоит аевфемизмқәа, ишнеиуа дара рыхәҭак ирхатә хьыӡны иҟалар ҟалоит.

Ашәарыцагатә бызшәа			Алитературатә бызшәа
1.Абáга						аиха 
2.Абӷарӷәӷәага				амаҟа
3.Агырлыш					аҵәы
4.Агәáҷ						аиҵбы
5.Агәáҷ лаӷаҷ еиқәаҳҵап			амҿы, амца еиқәаҳҵап
6.Адгьылмш					арха
7.Ажьы						акәац
8.Ажьымклыц					ажьаӡа
9.Ажьы ҳарҿаԥхьап			ҳчам акәац аажәып, краҳфап
10.Жәҩадақәа 				абна ԥсаатәқәа
11.Ажәҩан ҷаҷоума?			ажәҩан цқьоума?
12.Аӡáԥ						ашәақь
13. Аӡырҩыга					алымҳа
14.Аилабахаргьажь				ашәха
15.Акаҭәа					ауаса
16.Акáҭәагәаҷ				асыс
17.Акьáҩ					аџьма, аԥслаҳә
18.Акьаҩ гәаҷ					аӡыс
19.Акьаҩаб					ақәасаб
20.Акьасáр					ашьхыц
21.Ақәажә
22.Ақәырмыш
23. Ақәчага
24.Ақәынҭ					ашәарахцәа
25.Аҟәшәá					ачуан
26.Алаӷáҷ					амца, амҿы
27.Алашырбáг				ала, абла, амза
28.Алымҳацә					аҽада
29.Алҩа					аҭаҭын
30.Амажәахәырбага				аҳаԥы
31.Амиá					аӡы
32.Амиасга					ахмаҷыр, ачаҟәа
33. Амиа сзааг				аӡы сзааг
34.Амиашла					аӡыршла
35.Аԥажә					ашыла, абысҭа
36.Аԥықәацә					аҳәа
37.Архәыхәга					аӡаӡ
38.Арҿáԥхьара				аӡра, ажәра
39.Аҭáрхәлаг					амҳаԥ
40.Ума						анапы
41.Ахаабá					ацха
42.Аха						аҭамҳа
43.Аха хáха					абынҽацә, абнацә
44.Ахкәыршá					ахҭырԥа
45.Ахылкы					абӷаб (атәыҩа дуқәа змоу)
46.Ахәымш					ацыӷ
47.Ахәырбааӡá				ахәырбага
48.Ақәа						аҭыԥ, ақьал
49.Аҳәáпцәа					ауапа
50.Аҳәашшá					асы
51.Ацагә					ахаҳә
52.Ацәарԥхага				амаҭәа
53.Ацәымш					аиҳабы
54.Ацәырна					ааӡа
55.Аҵлашә					агәыр
56.Аҵыргәáтә					алабашьа, ашьапы
57.Ачáга					аҳәызба
58.Аҷеиҩ-ҷеиҩ				акакан
59.Аҿаԥá					ашәыр (аҳа, аҵәа)
60.Аҿшы					амҳаҵә
61.Аҿымш					абгаду, абгахәыҷы
62.Ашлабырҵәы				ахырҵәы
63.Ашуԥаԥ					аҩы, ауатка
64.Ашьада					аҵла
65.Ашьадабаба-хәырбага			қәа злымсуа аԥсаҵла
66.Ашьамхҩынтәы				ажә
67.Ашьапажә					амшә
68.Ашьапыда					аҽы
69.Ашьхоу					аҩа
70.Ашьаҵә					ахызаҵә
71.Ашьшь лашә				аеҵәа
72.Аҩарцәԥы					аҳаҭа

Абарҭ ахьӡқәа дрыхцәажәо, апроф. Ш. Д. Инал-иԥа иҩуеит: «Ашәарыцаратә бызшәа иамоуп иҷыдоу амаҵуратә зкра – агыгшәыгқәа ашәарыцацәа рааигәара рыҟазаара рмырдырреи, рырҩашьареи, рыфҩышәатә гәаҽанызаара бзиа арцагәреи, избан акәзар, дара ашәарҭа ишҭагылаз ргәамҭарази, имцарази, рышьҭашәарыцареи, рышьреи мариахаразы. «Абна бызшәа» иаԥу ацәажәаратә бызшәа излеиԥшым ахьӡтә хәҭа заҵәык алоуп. Амаҭәарқәа рхатәы хьӡқәа рыла рыхьӡҳәара азин ыҟам, ишыԥхьаӡоу ала, ари ашәарыцараҿы аманшәалахара иаԥырхагахоит. Иарбан маҭәарзаалак ма хҭысзаалак атабура зызуу адырга рыҭаразы, ашәарыцацәа лассы-лассы рхы иадырхәоит иҷыдоу ажәаԥсахгақәа. Арҭ реиҳарак ирыҵаркуа, амаҭәарқәа шеиқәшәоуи, ирҷыда ҟазшьарбагоуи иаазыркьаҿны (лапидарно) рахцәажәароуп. Аха «абна бызшәа» ажәақәа реиҳарак реилазаараҿы иузеилкаауам. Абас аԥсуа ашәарацараҿы, ихатәы бызшәа алеқсикатә еилазаара ихаршҭны, ашәақь ицызку иҩызцәа драцәажәо далагоит даҽа бызшәак ала, уи иажәа иалоу амаҭәарқәа рҵакқәа зегьы ирзеилкаауам, избанзар, иаԥу ацәажәаратә бызшәеи иареи зынӡа аиԥшзаара рымаӡам».
Иара убас «ашәарыцаратә бызшәаҿы аетнолог Г.Ф. Чурсин иазгәеиҭеит: «Ашьха, аԥсаатәқәеи, ашәарахқәеи рынцәахәы Ажәеиԥшьаа инапы аҵаҟа иҟоу аҿы ашәарыцацәа анышәарыцо аԥсышәала ацәажәара иаҟәыҵны, иҷыдоу ашәарыцара бызшәала аицәажәара иалагоит. Араҟа дара-дара рыхьӡқәа  еибырҳәаӡом ,урҭ иарбанзаалак азы ахьӡшьара ҷыда аҭаны ирҳәоит. Ашәарыцацәа ргәыԥ аиҳабы аиҳабы Ацәымш ҳәа ишҳьҭоуп, реиҵбаӡа – рмаҵуаҩ ҷкәын» Агәаҷ ихьӡуп. Дарбанзаалак хара аӡәы иҟоу иԥхьар ианырҭаху, атрышә изасуеит, мамзаргьы изхысуеит, изҿыҭны иԥхьаӡом. Шәарыцаҩцәақәак ашәарыцара бызшәа ахьырзымдыруа иахҟьоит урҭ реиқәымшәара. Аԥсуа шәарыцаҩцәа ирҳәоит, Ажәеиԥшьаа, ашәарыцараҿы ашәарыцара бызшәа зхы иазырхәо «Ажәеиԥшьаа ԥхьашәа бзиаӡа риҭоит». Аевфелизмқәа, ашәарыцара бызшәа иадҳәалоу алексика маҷымкәан иуԥылоит Аԥсны жәлар рпоет Р.Х. Смыр ипоезиаҿы. Аиҳараӡакгьы, урҭ ахьуԥыло иажәеинраалақәа реизга 2005 шықәсазы иҭыҵыз «Абжьы» ҳәа хьӡыс измоу аҟны ауп.
Иаагап, уи аизга аҟнытә цыԥҵәахақәак:
Ацәымыш – уаҩымыш инапкымҭа.
Ахраҿақәа – аххьала узлахәо. (Ад. 9)
Ахраҿақәа – пату зқәу рыжәга маҭәахәуп, аҿгьы рҳәоит.
Аххьала – аџьма ахш аххьаланы иҟаҵоу арыжәтә
Ажәеиԥшь лаша ихьышьаргәыҵа!
Цәымши гәаҷи ҳаимжьаӡеит. (Ад. 29)
Ажәеиԥшьаа – абнатә ԥсаатәқәеи ашәарахқәеи рынцәахәы.
Акача лоужьны иныкнасҳаит сара аҟәшәа.
Ачхьынџь гәааны исыхәаԥшуан аҽхыршәаа.
Акача – амҿы иалхны иҟаҵоу хнышьна хкуп (еиҳарак ашьха иныҟәыргоит).
Иаагап Р.Х. Смыр егьи иажәеинраала «Ашәарыцараан» захьӡу, автор ашәарыцара бызшәа нацәы қәкыра аманакәаны ибзиаӡаны иидыруа зныԥшуа. Апоет-академик М.Т. Лашәриа ииашаны иазгәеиҭо еиԥш, шьха имцац, шьха мныҟәац, аха абызшәа абеиара ирышьҭазааҩу ауаҩԥсы изы имаҷым, араҟа жәеинраала заҵәык аҿгьы, ҿыцбарах иибо, иаҳауа, изаатуа.

Бла иамбаӡо, ухьышьаргәыҵ,
Уқәнага сызҳәом!
Ҵары-ҵары, ҵары-жьыргәыц,
Уа сзаԥ иҭаӡом.

Узлачахьоу баџазаргьы,
Ахабарк сырба!
Ҿахәазаргьы, маркәацәазаргьы,
Иарбан сыӡлаба.

Сшьагьрын еимаа ахаҳә ацҟьаӡом,
Счаԥразҭрагьы ҭәуп.
Исзыукызгьы ак маҷсшьаӡом,
Смигара ҭацәуп.

Ахра ҳарак, сҽыздызкыло,
Шәаԥшьны уаҽаԥха!
Уныҳәаҿа зланыскыло,
Саҭәашьа аҿарԥхьа!

Зыбжьы зхымҭеи еицнеилаша!
Ԥшьаалаӡа сааскьоит.
Ажәеиԥшь-ашәа! Аергь-ашәа!
Ашьхақәа ӡырҩуеит.

Абри ажәеинраала иҷыдоу акы иаламҩашьо бызшәла иҩуп. Ҳара цәаҳәа ҵарыла еиҭаагеит, аха, ҳагәаныла, дарбан еиҭагаҩ ҟаза дузаалакгьы, даҽа бызшәак ахь инықәырԥшшәа акәзаргьы изеиҭагом.
Ажәеинраалаҿы иаагоу ашәарыцара жәақәа: алша – аӡы, ацаҟьа мшы – анасыԥ зцу ахра бла иамбаӡо ала иҵамшәо, Анцәа ауп иаанаго; ҵары-ҵары ҵары-жьыргәыц – «жьыргәыцк» ауп иаанаго, аха аҵакы еиҭарсны иаанаго ахызаҵә ауп, азаԥ – ашәақь, абџьар, абаџьа-абнаџьма; ҿаҳәазаргьы, маркәацәзаргьы – иҿазаргьы, иажәызаргьы; сыӡлаба – сара сџьыкахыш; сшьаӷрын еимаа ахаҳә аҵҟаӡом – ссахҭан шьаҵатәы ҟәымшәышәуп, итатоуп акгьы иаԥырхагам; аҟанҭаруаз апатронақәа зҭоу; амигара – аӡҭра, аҿарԥхьа – агәи агәаҵәеи аҵәы иахаҵаны, иӡны; ахыжәлага – арыжәтә аныржәуа ирфо,  изыцҳауа – арҭ реиԥш иҟоу, здаҟам ала шаҳаҭра руеит аԥсуа бызшәа алексика абеиара.
Ҳгәаанагарала, ҳаамҭазы арҭ ажәақәа здыруа рхыԥхьаӡара маҷыҩӡоуп.
ХIХ ашәышықәсқәа анҵәамҭазынӡа анажьра зымуаз апатриархалтә ҭаацәаратә еизыҟазаашьа иаҟазшьарбаган абри: аиҵбацәа аиҳабацәа ирхьыԥшын, аҳәсақәа – ахацәа, еишьҭаргыланы (системала) аԥҟара (арегламент) рзыҟарҵон ақәиҭымтәрақәа (аҽацәыхьчарақәа): ахаҵа иԥҳәыс лыхьӡ иҳәом ауаа ишраҳауа, ларгьы ихьӡ лҳәом, урҭ ранхәацәеи рабхәацәеи рыхьӡ аҳәара иақәиҭымызт, аҭаца лхаҵа иуацәа аиҳабацәа рҿы ацәажәара дақәиҭымызт уҳәа убас егьырҭгьы.
Убарҭ рахьтә ҿырԥштәқәак:барá 1 ахьыӡцын.– «аԥҳәыс илзынархоу азы», барá 2 – «ахаҵа иԥҳәыс лахь ахықәкратә ажәа», уарá 1 ахьыӡцын. – «ахаҵеи аԥсабареи ирзынархоу», уарá 2 ахьыӡцын. – «аԥҳәыс лхаҵа иахь лхықәкратә ажәа». 
аҳкәажә 1 ахь .– «аҳ иԥҳәыс». аҳкәажә 2 ахь – «ҳаҭырлатәи ахықәкра ажәа». ҳаб I ахьыӡцын.– «ахшара раб изиԥхьо», ҳаб 2 – «ҳара ҳанцәа изи ма уи имаҵуҩы ишиԥхьои». 
ҳаҳ 1 ахь. – «знапаҵаҟа ҳаҟоу аҳ ҳашиԥхьо», ҳаҳ 2 ахь – «аҭаца лабхәында еиҳабы ҳаҭырқәҵарала дызлаиԥхьо». – Ҳаҳ дыҟаӡам, аизарахь дцеит. (Ацәажәараҟынтә).
Иҟоуп ажәақәа ихжәаны иҟамларцаз, имырԥхашьагахарцаз, иаамысҭашәахарцаз урҭ еиҭакны рхы иадырхәоит, иаҳҳәап: 1) еиҭамкӡакәа: Аԥҳәыс деимгәадууп, дууп, дхьанҭоуп; аҳәоу иалаҵаны: Аҳ иԥҳәысгьы ддухеит аӡлагарахьча иԥҳәысгьы ддухеит. (Аԥсуа лакәқәа).; 2) еиҭакны ираамысҭашәаны: Лара усҟан лыбаҩ лтәымкәа дыҟан. (Нарҭ Сасрыҟәеи ԥшьынҩажәеи зежәҩык иара иашьцәеи); Лара усҟан лцәа лтәымкәа дыҟан уҳәа уб.иҵ.
Иара убас ари аизгаҿы иаҳԥылоитихәжәаны иҟамларц, арҭ еиҭакны иҳәоу ажәақәа. Иаагап ҿырԥштәқәак:
Уарла-шәарламзар иҟабаҟоу?
Ԥҳәыск дубашам зцәа-зтәым (ад. 13). 
Икьыркьыруа ақьақәа ԥагьа ауахьад ирхыкәшоит
Аиха иҵху гараганкгьы хәыцрақәак идиршлоит (ад. 31.).
Абарҭ раамышьҭахь ҳарзааҭгылап аламыси, апатуи, аҳаҭырҟаҵареи иаҳа иалкааны иаҳзырбо аҿырԥштәқәа:
Бежьан аҳаблаҿ еиланхоз ҳажәлантә зегьы дреиҳабын, иара иакәын аныҳәагатәқәагьы мҩаԥызгоз, ацәашьы икын. Ҳажәлантә аҭаацәа, аҭацацәа, сан раԥхьа днаргыланы, заҵа сабду ихьӡ рымҳәарыз, иахаршалаз ажәакгьы рҿадыршәомызт, иаҳҳәап, «ажьа», «Бежьан» иахаршалоуп ҳәа «лымҳа кьацә» ҳәа иашьҭан. С. Б. Шьынқәба).
Абарҭ раамышьҭахь ҳарзааҭгылап аламыси, апатуи, аҳаҭырқәҵареи иаҳа иалкааны иаҳзырбо аҿырԥштәқәа:
Аиҳәа аԥхьа нырцә-аарцә арымӡқәа гылан. Арыӷьарахь-ԥсахра ақәымызт сабду итәарҭа. Иара иқәлаз ҭаҳмадак ма сас дахьк иакәымзар, дзықәшәаз арымӡ аҿы атәара аӡәгьы азин имамызт, иаԥхьа аиасрагьы ҟаломызт. Бежьан аҳаблаҿ еиланхоз ҳажәлантә дреиҳабын, иара иакәын аныҳәагатәқәагьы мҩаԥызгоз, ацәашьы икын. Ҳажәлантә аҭаацәа, аҭацацәа, сан раԥхьа днаргыланы, заҵа сабду ихьӡ рымҳәарыз, иахаршалаз ажәакгьы рҿадыршәомызт, иаҳҳәап, «ажьа», «Бежьан» иахаршалоуп ҳәа «лымҳа кьацә» ҳәа иашьҭан (С.Б. Шьынқәба).
Ишақәнамго здыруеит лыхьӡ аҳәара, аублаақәагьы, аԥсуаа шәеиԥш, ахацәа рыҳәса рыхьӡ рҳәаӡом. (Б. Шьынқәба).
Ԥҳәыск лабхәа Жәаф ихьӡын. Аҟәарҭ ақәҷарақәа хнахын, ианылԥхьаӡоз ус лҳәеит: «акы, ҩба, хԥа, ԥшьба… жәохә, дад рыцҳа, жәибыжь» (С. Зыхәба).
76 шықәса ирҭагылоу лыхнытәи аԥҳәыс бырг Шура Саманџьиа лабхәа иаҳәшьа лхаҵа Абга ахьихьӡу аҟнытә абга ахьӡ лшьоит, уи дашьҭоуп «акәтқәа зго» ҳәа. Абга иашьеиҳаб Ҳәнаԥ ихьӡ аҳәынаԥ иахьахаршалоу азы, «ҵыхәаҩызы» ҳәа дашьҭоуп аҳәынаԥ.
Иарбоу аевфемизм арҵабыргразы иааҳгар ҟалоит абас еиԥш иҟоу аҿырԥштәы: – Дадаҳ игәы цәгьахеит, – хәыҭ-хәыҭла иаасалҳәеит Мачич. Дадаҳ ҳәа акәын сан ҳабду дышишьҭаз, ҳарҭ илыхшаз зны лара леиԥш Дадаҳ ҳҳәон… Аҭаҳмада ахыза иҿы иақәыршәны, зны-зынлагьы ҟыҳы-ҟыҳы ҳәа иааҵаҩлон иеимҳәабжь. (Б. Шьынқәба).
Дыҟан Чқәыл-иԥа Кәымпыл зыхьӡыз ԥсыуа хаҵа бзиак. Уи иҭацацәа акәымпыл захьӡыз ахьӡ рҳәомызт, урҭ «икәыруа» ҳәа акәын ишашьҭаз, шьҭыбжьыла рабхәа ихьӡ иахьазааигәаз азы.
Дәрыԥшь ақыҭан Ҵыбра зыхьӡыз хаҵа нагак дынхон, иара иҭацацәа аҵыбра ахьӡ рҳәаӡомызт «афҩыхаа» ҳәа акәын ишашьҭаз.
Аҭара ақыҭантәи анхаҩы Ҭлаҟәа Кәыҵниа иԥсҭазаара далҵижьҭеи даара акырӡа шҵуазгьы, уи ихылҵшьҭра рыҳәсақәа Аҟәа ахьӡ рҳәаӡом, урҭ рабхәа Ҭлаҟәа ихьӡ шьҭыбжьыла иазааигәоуп ҳәа, аҭацацәа Аҟәа «Сухум» ҳәаны ауп ишашьҭоу». 
Аҭара ақыҭантәи Қәаҭ Кәыҵниа иҵакыра даара идууп. Имоҭацәа рмоҭацәа иааргаз аҳәса (иаҳарак ақыҭаҿтәиқәа) акәата рҳәаӡом – акәата азы «ақәача» рҳәоит.
Аҭаратәи анхаҩы Қәачахьиа Шьақьыр иҭаацәа ашьақар «ахаа» ҳәа иашьҭоуп. Иара дыԥсхьеит, аха иахьагьы уи аԥҟара еиларгом – еиҳаб дуӡӡак ихьӡ ҳҿыҵарзза ишԥаҳҳәои ҳәа.
Мықә ақыҭан инхо Ҭыжә Сааҭ иҭацацәа асааҭ ахьӡ рҳәаӡом, аҭацацәа «ҷық-ҷық» ҳәа ауп асааҭ ишашьҭоу, асааҭ ахьӡ рабхәа ихьӡ шьҭыбжьыла иазааигәоуп ҳәа иԥхьаӡаны.
Дыҟан Лыхны ақыҭан инхоз Гыц Астапан зыхьӡыз ԥсуа нхаҩы бзиак, иҭацацәа асапын ахьӡ рҳәаӡом, «аӡәӡәага» ҳәа ауп ишашьҭоу, рабхәа ихьӡ шьҭыбжьыла иазааигәоуп ҳәа иазшьаны.
Ҟәланырхәа ақыҭа инхоз Паска Осиа иҭаацәа апаска ахьӡ рҳәаӡом, урҭ «кулич» ҳәа иашьҭоуп.
Иара убас аԥсуа ҭацацәа рабхәацәа рыхьӡқәа шьҭыбжьыла ирзааигәоуп ҳәа ирҳәом абарҭ ажәақәа: Кәҷышь зыхьӡыз иҭацацәа акәҷышь ахьӡ «акәты хәыҷы» ҳәа иашьҭоуп, Шәарах – ашәарах - «абна ԥстәы», Шьханыҟәа – ашьха  «ахра» Аџыр – аџыр «аиларҭәа», Аԥҭа – аԥҭа «ажәҩан иху», Ахра – ахра «аҳаракыра», Пашә – апашә «ацқьа», Паҿ - апаҿ «аԥстәқәа ршьа зжәуа», Цгәы – ацгәы «аҳәынаԥқәа зкуа» уҳәа убас егьырҭгьы.
Ари абызшәа ианыԥшит, иагьҭышәынтәалеит – аиҳараӡакгьы уи алексикаҿы. Аҵастә еиҿкарақәа (аритуалқәа) рықәныҟәараан ажәақәа акыр рҵакы еиҭарсны, ахьыӡшьарақәа рышьҭахь икылыргеит. Абасала, иахьатәи аԥсуа бызшәаҿы ҳазлацәажәаз ацәырҵра аполисемиа аҿиара иузаҟәымҭхо иадҳәалуоп.



IV. Аомонимиеи аполисемиеи рҳәаа ашьақәгыргыларазы зҵаарақәак

Ԥсабаратәла, хыҭкаала иқәгылоит азҵаара: ишԥеилкаахо ҳара зҟны аус ҳамоу, аҵакырацәараҿы акәу, мамзаргьы аомоним аҟны акәу?
Апроф. Е. М. Галкина-Федорук арҭ абызшәатә цәырҵрақәа реиҩдрааразы иқәлыргылоит абас еиԥш иҟоу акритери: «Аомонимреи аполисемантизми гәаҭазар ҟалоит абас: ҳәашьала еиқәшәо ажәақәа ирзаҳаԥшаап асинонимқәа. Урҭ асинонимқәа дара-дарагь синонимқәан ианыҟамла, урҭ ҳәашьала еиқәшәо ажәақәа омонимқәоуп». Ишаабо еиԥш, ари акритери шьаҭас иазышьҭоуп алексикатә фактор – синонимла аиқәшәара, аха ҳара иҟаҳҵаз ашьклаԥшрақәа излаҳдырбо ала, полисемантикатә гәыԥ иахылҵыз аҵакқәа руак аҽалкаара, аилкаара уи иалҵшәаны ажәа «омоним» аҟалара ажәарҿиаратә еиҭакрақәагьы ацуп: зҽалызкаауа аҵакы ажәаны ианышьақәгыло иаанахәоит иара ари аполисемантикатә шьаҭа иамамыз ажәарҿиаратә лшарақәа. Ари иаҳнарбоит аомонимтә цәырҵра аграмматика аганахь алагь ианыԥшуа: ҵакык егьырҭ аҵакқәа ианырҿыҵлак уи азырбо ажәа иаанахәоит еиуеиԥшым ажәарҿаиратә лшарақәа. 




V. 1. АОМОНИМҚӘА  РКЛАССИФИКАЦИА

Иарбан бызшәзаалак  аҿы аомонимқәа рыҭҵаараан ицәырҵуа азҵаарақәа рахьтә ихадароу аҭыԥ ааннакылоит урҭ рклассификациа.
Аԥсуа бызшәаҟны алексикатә омонимқәа ҩбаны ишазар ҟалоит, инаӡоуи инаӡами ҳәа.
Инаӡоу алексикатә омонимқәа жәаҳәахәҭак иаҵанакуеит, рформақәа зегьы еиқәшәоит. Аҿырԥштәқәа: аца I ахь. – «ашәыр ргәыцә», аца II ахь.– «арҳәарах». 
ахәажә I ахь. – «аҵиаа», ахәажә II ахь. – «ачыс». 
ахәы I ахь. – «аҳаракыра», ахәы II ахь. – «ахәыцқәа», ахәы III ахь. – «мыругак зларкуа ахәҭа»… ахәы IV ахь. – «афатә», ахәы V ахь. – «ақәнага, ақәнагаа», ахәы VI ахь. – «амагә ахәҭа», ахәы VII ахь.  – «ахәра змоу». 
Ишаабо еиԥш, абарҭ иааҳгаз аҿырԥштәқәа инаӡоу аомонимқәоуп, избанзар ажәа аформақәа зегьы еиқәшәоит.
Инаӡам аомонимқәа ажәаҳәахәҭак иаҵанакуеит, аха урҭ рграмматикатә формақәа зегьы еиқәшәом. Аҿырԥштәқәа: амза I ахь. – «ажәҩантә цәеижь», амза II ахь. – «ашықәс ахәҭа», амза III ахь. – «агәырбӷьы ҵла», аԥсá I ахь. – «аҩадахьтәи аҵиаа иаҵәа ду», аԥсá II ахь. – «изыԥсоу».
ацәá I ахь.  – «ацәеижь злахҟьоу аӷәаӷә», ацәá II ахь. – «ашьхақәа иҟарҵо апластикатә маҭәашьар». 
Аҿырԥштәа рҿы иаагоу ажәақәа ианӡам омонимқәоуп, изабн ҳҳәозар, áмза I, аԥсá II, ацәá II, ирымаӡам арацәа хыԥхьаӡара.
Аомонимқәа абызшәаҿы рыҟлара еснагьгьы мзызс иаҵоу, изыхҟьаз ралкаара ауӡом. Ҭагылазаашьақәак рҟны, абызшәаҿы афонематә система еилазаашьа амариахара шыҟалаз аиԥш (уахә.хыхь иаагоу ахәы (бызԥ.) ахәы), азҵаара еилкаауп, аханатәтәи афонемақәа рыҩнуҵҟатәи рҷыдарақәа рхала рҽыԥсахрақәа иалдыршоит абызшәаҿы аомофорқәа рыҟлара. Уи аан бзыԥтәи адиалект еиқәнархеит аханатәтәи афонемақәа ишәышәуа-ишышуа З, С, Ӡ, Ц Ҵ, Жә, Шә, афарингалтә спиратқәа Х, Хә, лассы-лассы урҭ хәы змаӡам ацхыраара арҭит, абжьыуатәи адиалекти алитературатә бызшәаҿи аханаттәтәи афонемақәа рыӡра иахҟьаны иҟалоит омонимқәа, бызыԥтәи аҿы дара урҭ ашьаҭақәа иаомонимқәаам, иаҳәҳәозар; ажәақәа ажә «иажәыз, ихаз», ажә «ирхьо аҩнытә ԥстәы» бзыԥтәи аҿы фанематикала еиҩдыраахоит. Абжьыуатәи адиалекти алитературатә бызшәаҿи, ишәышәуа-ишышуа ақьышәхаргьежьратә фонема ҷыда жә ахьыҟам, «иажәыз, ихаз», «ирхьо аҩнатә ԥстәы» аарԥшхоит ажәаформа ажә ала.
Абжьыуатәи адиалекти аԥсуа литературатә бызшәеи рҿы аомонимқәа рыҟалара аҭоурых азы акырӡа ихәарҭоуп абаза бызшәа адыррақәа иҟоу, иаҳа ижәытәк пфонемақәа ахьеиқәхаз хъа – и хъ-и ахьеиқәхаз иахҟьаны, ҭоурыхла аԥсуа бызшәа адиалектқәа рҿы иҟаз. Аҽыԥсахра апроцесс цон абас: абаз. хъ, хъа → бзыԥ. х’ х’ә→абжь., алит.быз. х, хә. Иаагап: абаз. хъвы «ахәы»→бзыԥ. ах’әы  → абжь., аԥс. алит. быз. а-хәы.
Аомоформақәа ма аморфологиатә омонимқәа – аграмматикатә формақәа рҿы еиқәшәоит, жәаҳәахәҭас изҵазкуа иеиԥшзар ҟалоит, еиԥшымзаргьы ҟалоит. Аҿырԥштәқәа: ишәаҳáн I – «иџьгәан» (аҟаҵ. амасд. ф. áшәаҳара – аџьгәара), ишәаҳáн II – «изаҳаз рзы» (аҟаҵ. амасд. ф. аҳарá – «алымҳаҿы анеира»). 
Уáлс I – «дҵас» (ахьӡ. ауал – «абаџь»). Уáлс II – «акы алсра» (аҟаҵ.амасд.ф. áлсра – «акы наҟ алҵра»), арҭ – «атата», арҭ – (ахьыӡцын.). Аомонимқәа аграмматикатә омонимқәа ҳәагьы ирышьҭоуп.
Аомоним аҿиара зыхҟьо рацәоуп, ҳрыхцәажәап акык-ҩбак.
Аомоним аҟалара амаҭәарқәа рыхьӡқәа хылҵшьҭрала (етимологиала иахьеизааигәоу) иахьеиқәшәо иахҟьар ҟалоит. Аҿырԥштәқәа: аш I ахь. – «ақәны иалху аба», аш II ахь. – «абла ицәышӡа ихыло». 
Аомоним аҟаларақәа ирылаԥхьаӡоуп аомоформақәа – арҭ ажәақәа рҵакқәа еиқәшәаӡом, рҩышьа еиԥшӡам, аха рҳәашьа акуп. Иаҳҳәап, аурыс бызшәаҿы: пруд – прут, род – рот, труд – трут. Аомоформақәа афонетикатә омонимқәа ҳәагьы ирышьҭоуп. Аԥсуа бызшәаҿы ас еиԥш иҟоу аомонимқәа ҳамаӡам, избанзар ари ашьҭыбжь ҵар анҵәамҭаҿы идагәахаӡом. Аха зны-зынла аԥсуа бызшәаҿы иаҳԥылоит ажәеицааирақәа – аомонимқәа. Аҿырԥштәқәа:
1. Мшәан, иагама, Жана, уашәа адамра,
Иԥхарцын иҟоума уашәада мра? (В. Аҵнариа. Аԥхьарца еиҭым).
2.Наҟ – аблокада
Кшон Ленингад.
Ажәлар блак ада
Уаҟа инхон. (Т. Ҷаниа. Аамҭа абжьы).
3. а) Ргәы зегьы ҩычаны
Иааиуеит ҳа ҳар… (Џь. Тапаӷәуа).
б) Гәранда, быхьыӡ бзиарак иазҳәоуп, ибдыруеи Ефраҭ иӡбахә ҳаҳар? (Б. Ҭыжәба).
Иаагоу аҿырԥштәқәа рҿы ажәақәеи ажәеицааирақәеи уашәа адамра – уашәада мра; аблокада – блак ада; ҳа ҳар – ҳаҳар ҳәашьала еиқәшәоит, аха рҵакқәа хаз-хазуп.
Егьырҭ абызшәақәа рҿеиԥш, аԥсшәаҿгьы иуԥылоит ирацәаны аграмматикатә омонимқәа ҟазҵо алексикатә хацлакқәа ргәыԥ аомографқәа. Урҭ хадара злоу аомонимқәа излареиԥшым, ҩышьала ишеиԥшугьы, ҳәашьала еиқәшәаӡом, избанзар ажәаҿы абжьықәыӷәӷәара ахьақәшәо ацырақәа хаз-хазуп. Аҿырԥштәқәа:
ала I ахь. – «избо аорган», алá II  ахь. – «аҩнатә ԥстәы». 
ачаI   ахь. – «адәы ԥсаатә», ачá II  ахь. – «афатә», аҳәá I  ахь. – «аҩнатә ԥстәы», аҳәа II  ахь. – «абџьар». 
Аҿырԥштәқәа рҿы иалоу ажәақәа: áла – алá; áча – ачá; áҳәа – аҳәá еиуеиԥшым аилкаарақәа аадырԥшуеит. Абарҭ аформақәа рҿынтә ашьақәыргылара мариоуп ала – алаи реиқәшәара. Аԥсуа бызшәаҿы ала ҿыцҟалароуп, инханы иҟоу аԥхьатәи аформа абла, ажәа акьаҿхарала áла ҟалеит (ацыбжьыҟа -б амшәарала) хәҭакьала ала иақәшәоит. 




5.2. Аполисемиа абгарала аомонимқәа рыҟалара

Аполисемиа абгареи, насгьы ажәак аҵакы аҟнытә ажәа ҿыцқәа рыҟалара шьақәдырӷәӷәоит еиуеиԥшым асинонимтә цәаҳәақәа рҟны – аомоним аҿы еиԥшымкәа аполисемантизм аҿы еиԥшны. 
Аԥсуа бызшәа афактқәа ҳарзааҭгылап, насгьы анализ азуразы иганы ҳахәаԥшып грамматикатә класск иатәу (асемантикатә омонимқәа).
Аҿырԥштәқәа раагара ҟалоит аԥсуа бызшәаҿы аполисемиа ашьаҭала ишҿиауа асемантикатә омонимқәа. Ҳара иазгәаҳҭап, урҭ ҭоурыхла алексика аҭҵаара ишышьақәнарӷәӷәо еиуеиԥшым амзызқәа рыла иҟалаз асемантикатә омонимқәа. Урҭ рахь иԥхьаӡоуп: 1) ауаажәларратә ԥсҭазаараҿы иҟалаз аиҭакрақәа, ажәа раԥхьатәи аҵакы ацәыӡра, мамзаргьы ажәақәа руакы аҵакы архаизмра, еидызҳәалоз ахәҭақәа ракәны ишыҟаз еиуеиԥшым ажәақәа рҵакқәа; 2) абызшәаҿы иҟоу ажәақәа иҷыдоу аилкаарақәа рыхьӡқәа рзы ахархәара.
Ауаажәларратә ԥсҭазараҿы имҩаԥысуа аиҭакрақәа мзызс иҟалар алшоит, иаҳҳәап: кьараз I ахь.  – «ауааҳәра», кьараз II ахь.  – «Аԥсны ахы иақәиҭызтәыз ареволиуциатә гәыԥ ахьӡ». 
Аполисемиа ажәа абгареи раԥхьатәи ажәа аҵакы архаизмхареи рыла аомонимқәа рыҟалара алшоит. Ас еиԥш иҟоу аомонимқәа рыҟалара ауаҩы дашьклаԥшыр ауеит аԥсуа ажәа «алыг» ҭоурыхла аҿиашьа аҿырԥштәы ала. Афилологиатә наукақәа рдоктор К. С. Шьаҟрыл имонографиаҿы иҩуеит: «Ахаҵа, иара убас аԥҳәыс лхаҵа ажәытәӡатәи аԥсуа бызшәаҿы иаанагон «алыг»… Уажәтәи аамҭазынӡа, арҭ ацәаҳәақәа зыҩуа иахаану 50-60 шықәса раԥхьа аԥсуа ԥҳәыс бырг лхаҵа изылҳәон «слыг» иаҳа лассы-лассы «ҳлыг». Апрофессор В. И. Абаев иазиԥхьаӡоит аԥсуа ажәа «алыг» «ахыҭҟьа, ахеивыс» аҟнытә иаауеит, мамзаргьы планк алагьы иадҳәалоуп раԥхьаӡа хықәкыла ажәа «ауаҩы» егьырҭ кавказтәи абызшәақәа излашьақәдырӷәӷәо ала… «Алыг» хықәкыла иаанаго «ауаҩы» ауп (аха еилоу аԥсуа ажәа а-лыгажә «иажәӡоу ахаҵа» зынӡа ахыҭҟьа, ахеивыс аҟнытә имааӡеит). Аԥсуа ажәа «алыг» иаҳа инарҭбааны еиднакылоит ихадароу асемантикатә хкқәеи, ари ажәа авариантқәа зегьы:
алыг I  – «ауаҩы» (→ «анхаҩы», «атәы»)
«ахыҭҟьа, ахеилага», лыг II – «агаӡа, аҟәынга». Абарҭ ахкқәа ирылоуп аҵакырацәара змоу ажәак аҟнытә зынӡа аҵакы ацәыӡрала аомоним ажәа аҟалара. Иаагап аҿырԥштәқәа: аб I ахь. – «ахылҵ дызмоу ахаҵа», аб II ахь. – «аџьма, абаӷь». 
акьаҿ I ахь. – «ахацәа хыхь иршәырҵо ашәҵатәы», акьаҿ II ахь. – «зоура дуум ауаҩы». 
Иаагоу аҿырԥштәқәа рҿы ажәақәа аб I, аб II, акьаҿ I акьаҿ II иахьатәи  аԥсуа бызшәаҿы иомонимқәоуп. Аха ҭоурыхла урҭ аҵакқәа рыбжьара ахшыҩзцарақәа еидҳәалан, аамҭа анца аҵакы рцәыӡны иҟалеит акәымзар: «Ажәытәӡатәи аԥсуа бызшәаҿы атермин «аб» ахархәара аман «арцәтәҩы» ҳәа ажәа аҵакы, уи иаанагоз ахаҵа ипол азы еиԥш, ԥстәы баӷьқәаки ԥсаатә ӷьақәаки рзы шакәыз», иҩуеит К. С. Шьаҟрыл.
Азеиԥшхархәаратә ажәақәа ахархәара роуеит адәахьтәи рҟазшьақәа рыла еиуеиԥшым аилкаарақәа ахьӡқәа анроуа аан. Ахьӡ аҟазшьа ашьаҭа ианазышьҭала ахкырҭатә ажәаҿы атермингьы иара иахырҿиаау аҟнытә ианыҟало, усҟан арҭ ажәақәа омонимхеит. Абас, аԥсуа бызшәаҿы ажәа «аҽа» раԥхьа ԥстәы хкык иахьӡын. Ашьҭахь иҟалеит аԥхьарца – ҿшьыла иадырҳәо ҩ-рахәыцк змоу аԥсуа жәлартә музыкатә маҭәахәы ахәҭак. Уи арахәыцқәа рҵагыла адәахьала иугәаланаршәон аԥстәы аҽá, убри аҟнытә уигьы иаиуит ахьӡ аҽá ҳәа. Аҿырԥштәқәа:
аҽадá I ахь. – «аҽқәа  ирыжәлантәу, шәагаала идуум аԥстәы», аҽада II ахь.  – «ԥшь-шьапык зҵоу амҿы аԥҟаразы иҟаҵоу». 
Убас еиԥш иҟалеит егьырҭ аомонимқәагьы, иаҳҳәап: аҽá I ахь. – «абынҽа ҵша», аҽá II ахь. – «аԥхьарца арахәыцқәа рҵагыла». 

Аомонимиа ҟалоит аполисемиа абгаралагьы, даҽакала иуҳәозар, ажәа ҵакык ахаҭыԥан ҩба, ма инареиҳаны аҵакқәа аанахәоит. Аҵакы рацәа змоу ажәаҿы уи аҵакқәа зегьы еидҳәалоуп, аки-аки еихьԥшуп, акы даҽак ашҟа ииасуеит. Аха зны-зынла иҟалоит абасгьы: ажәа аҵакқәа еицәыхарахоит, ишнеи-шнеиуа реихьԥшра, реизааигәара зынаск иӡуеит, «еицәтәымуаахоит». Убасҟан иҳауеит аомонимқәа. Абасала иахьатәи аԥсуа бызшәаҿы иҟоуп ҩ-ажәак «ахы»: ахы I ахь.– «ауаҩи аԥстәи ирхагылоу ацәеижь хәҭа», ахы II ахь. – «акы алагамҭа». 
Иаагоу  ажәа ахы актәии аҩбатәии аҵакқәа, иахьеицәыхараз иахҟьаны иомонимхеит. Ас иҟало аомонимқәа асемантикатәқәа ҳәа ирышьҭоуп. Раԥхьаӡа аполисемиа абгарала ажәа ҿыцқәа рыҟалара шалшоз азгәазҭаз афранцыз лингвист ду Шарль Болли иоуп. Уи иагьаԥиҵеит «асемантикатә омонимқәа» ҳәа атермин.
Араҟа иаагаргьы ҟалон ахԥатәи ажәа форма ахы ҵакыс измоу «ахызаҵә». Аџыр иԥа Данаҟаи дызгашаз ахы иқәшәеит. (Аԥсуа лакәқәа). Аха бзыԥтәи адиалекти абаза бызшәеи ари аҵакы хазы алкааразы алшара ҟарҵоит, избан ҳҳәозар, аҵакқәа «ауаҩы ма аԥстәы рхы», «ажәа алагамҭа» ажәа ашьаҭа иадҳәалахоит хъа (абаз.) ахы (бзыԥ.) ахы (абжь.ад.) аԥсуа литературатә бызшәаҿы, «ахызаҵә» аҵакы аԥсуеи абазеи рбызшәақәа рдиалектқәа зегьы рҿы имариоу аформала (а)хы ҳәа иарбоуп, еиҭакрак зызҟамлоз, зеиԥш фонемак змоу ауп.
Еиуеиԥшым абызшәақәа рҿы, иара убас бызшәак аҩнуҵҟагьы, аомонимқәа еиҿдырԥшуеит. Урҭ рыҟалара зыхҟьо аҵакырацәара змоу ажәақәа реиҟәҟьара акәымкәа, машәырла, ҳәашьала, еиуеиԥшым ажәақәа реиқәшәара ауп; ԥыхьа тәымбызшәак иатәыз, ма иарбан бызшәазаалак адиалектқәа иртәызаргьы ҟалоит. Аԥсуа бызшәаҿы абарҭ аҟаларақәа иреиуоуп: агáз I ахь. – «абылтәы»,  агáз II – «аҳаиртә былтәы». 
Абас еиԥш, аполисемиа ажәа абгарала аомонимқәа рыҟалара – анырра ҟарҵоит абызшәа алексикатә еилазаараҿы, идыру ԥхьаҟа ацара азуа хаз иҟоу алексикатә хацлакқәа (ма рҵакқәа) рыӡра, иҵәахны измоу аомонимиа аҟалара зылшо. Абызшәаҟнытә аԥхьатәи аҵакқәа ралшәшәара иианагоит дара рышьаҭа зынӡа рҽеиҭакрахь.
Абасала, ажәа аҵакы аҟнытә иҟалоит аомонимқәа рҿиара апроцесс.



5.3. Атәым бызшәақәа рҟнытә иаланагало ажәақәа рыбзоурала
аомонимқәа рыҟалара

Аомонимқәа рыҟалара амзызқәа иреиуоуп егьырҭ абызшәақәа рҟынтә ажәақәа рыла аԥсшәа ажәартә еилазаара ахаҭәаара.
Атәым бызшәахьтә аԥсшәа иалалаз ажәақәеи, аԥсуа бызшәа ажәақәеи ҳәашьала еиқәшәоит. Ус анакәха, хылҵшьҭрала еиуеиԥшым ажәақәа машәырны ҳәашьала реиқәшәара ауп аомонимиа ҟазҵо. Убарҭ рахь иԥхьаӡоуп: ахáн I-II ахáн I ахь. – «амрагыларахьтәи ҳәынҭқаррақәак рҿы амонарх ититул», ахáн II ахь. – «абаа, ахаҳәтә ҩын ду». 
Арáԥ I ахь. – «Азиа Маҷ, Сириа, Палистина, Иран уҳәа инхо ажәларқәа, ауаа еиқәаҵәақәа», арáԥ II ахь. – «акакан ҿа иахоу ацәаӡа иаҵәа». 
Хылҵшьҭрала еиуеиԥшым ажәақәа машәырны ҳәашьала реиқәшәара абас еиԥш аҟаларақәа икылыргоит: 1) аиҳараӡак аҟаларақәа раан аомоним-жәақәа рахьтә акы ахархәара маҷуп, аспециалтә лексика иаҵанакуеит; 2) даҽа зныхгьы аомоним-ажәақәа рахь акы архаизмуп.
Егьырҭ абызшәақәа рҟынтә иаланагалаз ажәақәа машәырны реиқәшәара иахҟьаны аомонимқәа рыҟалара абызшәақәа зегьы ирзеиԥшу процессуп.


5. 4. Абызшәа афонологиатә еилазаара аиҭакрала
аомонимқәа рыҟалара

Аԥсуа бызшәаҿы аомонимқәа шыҟало амҩақәа ируакны иуԥхьаӡар ауеит афонологиатә, афонетикатә, аморфологиатә, насгьы ажәахырҿиааратә процессқәа алексикатә хкырҭа акақәа ирзыҟарҵо анырра. Абри аганахьала аинтерес аҵоуп Қ. В. Ломҭаҭиӡе лгәаанагара. Уи илыҩуеит: «Ақәыӷәӷәара акәӡам ажәеиҩдыраара ҟазҵо, дара ашьаҭақәа рхаҭақәа еилазаашьалагьы хылҵшьҭралагьы еиԥшӡам… мамзаргьы урҭ еиҳарак шьаҭала еиԥшхаз, аха нас дәахьла еиқәшәаз ажәақәоуп. Убас иҟоу ажәақәа ақәыӷәӷәаралагьы еиԥшӡамызт, аха афонетикатә ҽыԥсахрақәа ирыхҟьаны еиқәшәеит». 
Абызшәа афонологиатә еилазаара аиҭакрала аомографқәа шыҟало амҩа ибзианы иубартә иҟоуп аԥсуа бызшәеи абаза бызшәеи рдиалектқәа рҿы аомоним-жәақәак реиҿырԥшраан.
Ҩынҩажәа инареиҳаны, абжьуатәи бзыԥтәи адиалектқәеи иара убас абаза базшәеи рҟынтәи параллельла еицаагоу ажәақәа злоу, ҵаҟа иаагоу атаблица иаҳнарбоит аԥсуа-адыгатә шьаҭаҟнытә иаауа урҭ ажәақәа реиԥшымзаара зыхҟьо афонологиатә процессқәа раан иҟало ацәыӡрақәеи адифференциациатә ҿиараан абжьықәыӷәӷәара аҭыԥ аԥсахреи шракәу.



Аԥсуа бызшәеи абаза бызшәеи рлексикатә
еишьашәаларақәак


Ҳрыхцәажәап иаагоу аҿырԥштәқәа рҷыдарақәак. Аԥсуа бызшәа ашьҭыбжьтә комплекс ажә (апозициақәа 4, 5, 6) иамоуп х-ҵакык: I. Атәыҩа зхагылоу, ахш змырхуа аҩнатә ԥстә ду; II. Акы ршрала имазеихаз; III. Ашықәс рацәа зхыҵхьоу, ихаз. Адиалекттә еиԥшымзаарақәа ашьҭыбжь жә (бзыԥтәи адиалект аҿы ж’ә) еилоу аҵакы азҭо аԥхьагыла (апрефикс а аҵанакӡом, уи инеиԥынкыланы аԥсуа бызшәа аҩ-диалектк ажәақәа зегьы рҿы ахархәара амоуп. Уи даҽакала иҟоуп абаза бызшәаҿы. Аҵакқәа: I. Атәыҩа зхагылоу, ахш змырхуа аҩнатә ԥстә ду; II. Акы ршрала имазеихаз (апозициақәа 4,5), аомонимтә уӷәуп жвы. Аҵакы 3. «Ашықәс рацәа зхыҵхьоу, ихаз» (апозициа 6): ажвы – хазы иалкьны игылоуп. Абас еиԥш иҟоу аҟалара аабоит аомографқәа рҟынгьы, иаагап ҿырԥштәыс: а-гáра.
I. «Ахәыҷы дзынҵаны идырҵысуа ацәардаӷәыжәла; II. «Акы џьара аҩагара, анагара»; á-гара III. Амшын аҟәара (апозициақәа 1,2,3). Ажәа а-гара. III. «Амшын аҟәара» абаза бызшәаҿы иарбоуп даҽа лексемак ала.
Атаблица иаҳнарбоит, арҭ реиԥш иҟоу аиԥшымзаарақәа ибзиаӡаны ишырныԥшуа афонологиатә еиҭакрақәа иҟарҵо аныррақәа аҵыхәтәантәи рылҵшәа – аомонимқәа рыҟалара шакәу.




6. Ацәажәараҿы лассы-лассы иуԥыло аҵакырацәа змоу
ажәақәеи, аомонимқәеи, аомоформқәеи, аомографқәеи

Аҭҵаара иаҵанакуа аматериалқәа ралԥшаареи анализ рзуреи рзы аусумҭаҿы ахархәара рызууп:
асахьаркыратә проза аҟынтәи аоригиналтә ҩымҭақәа;
аԥсуа поезиатә рҿиамҭақәа;
аԥсуа жәлар рҿаԥыцтә рҿиамҭақәа (ажәаԥҟақәа, ацуфарақәа, алакәқәа, аҳәамҭақәа…) еидызкыло аизга;
апублицистикатә, анаукатә ҟазшьа змоу агазеҭтәи ажурналтәи статиақәа;
аԥсшәахь иеиҭагоу апрозатәи апоезиатәи ҩымҭақәа;
ақыҭақәеи ақалақьқәеи ирыланхо аԥсуаа хаҭалатәи рцәажәашьа аҷыдарақәа узырҳауа анҵамҭақәа.
Иааизакны анализ нагӡа рзыҟаҵан еиуеиԥшым аҿыгҳара змоу 77 шәҟәы ртекстқәа, урҭ ирыҵаркуеит 19728 даҟьа. Анализ зызуу атекстқәа зегьы рымҽхак наӡоит ԥшь-миллионк ажәа рҟынӡа (3862591).
Абри аамҭазы иаарԥшуп 5096 цыра рҟынӡа еиуеиԥшым ахырхарҭа змоу аомонимқәа. Убри ахыԥхьаӡара аҟынтәи иаарԥшуп:
алексикатә омонимқәа – 1657
аомоформқәа – 2028
аомографқәа – 1409.
Убри анаҩсан мҽхакы ҭбаала ацәажәаратә практикаҿы ахархәара змоу аомонимқәа зхархәашьатә ԥҟарақәа рҳәаақәа шьақәыргылатәу, аҵакырацәа змоу 2015 ажәа ашәҟәы иҭаҩуп.
Ҵаҟа ианаҳҵо 1 атаблицаҿы иарбоуп: аус зыдулоу ахыҵхырҭақәа зегьы реиқәыԥхьаӡара нагӡаны, авторцәа рҩымҭақәа ахьҭыҵыз, ианҭыҵыз, атекстқәа иаазыркьаҿны рҟазшьарбагақәеи, рстатистикатә дырраҭарақәеи; ашәҟәы заҟа даҟьа амоу, ажәала амҽхак заҟароу; иазгәаҭоу алексикатә ажәа хыкқәа рхыԥхьаӡара, урҭ процентла шаҟа дыртәо.
Атаблица 1 анализ азура абзоурала абри аҩыза алкаа ҟауҵар ҟалоит:
1. Еиуеиԥшым ахыҵхырҭақәа рҟны иаарԥшуп аҭҵаара иаҵанакуа ажәақәа рхыԥхьаӡара рԥыхьашәашьақәагьы шеиуеиԥшым.
2. Азеиԥш закәанеиурашәатә ҟазшьа змоу, маҷк даҽа хырхарҭак зауз рахь иуԥхьаӡар ауеит (уахә. аҩбатәи атаблица 2);
а) аомонимтә ажәақәа рԥылара бжьаратәла иугозар, апоезиаҿы еиҳауп апрозаҿы аасҭа (еиҿ.: аишьҭагылашьатә номерқәа аки ҩбеи аишьҭагылашьатә номерқәа хԥеи, ԥшьбеи, хәбеи);
б) еиуеиԥшым авторцәа ртекстқәа рҟны аасҭа хазы игоу авторк итекст аҟны аомонимтә ажәақәа бжьаратәла иаҳа еиҳаны иуԥылоит (еиҿ.: аишьҭагылашьатә номер ҩбеи аишьҭагылашьатә номер аки рҿы иҟоу ацифрақәа);
в) иоригиналтәу апроза аҟны аасҭа еиҭагоу апроза аҟны иаҳа ирацәаны, еиуеиԥшымкәа иуԥылоит аомонимтә ажәақәа (еиҿ.: аишьҭагылашьатә номер хәбеи аишьҭагылашьатә номер фбеи);
г) текстк еиуеиԥшымкәа еиҭаганы иахьыҟоу (еиуеиԥшым аиҭагаҩцәа рыла) аомонимқәа иаҳа имаҷны иуԥылоит (еиҿ.: аишьҭагылашьатә номер быжьба аҿы иҟоу ацифрақәа);
д) аҩымҭа дуқәа ртекстқәа рҟны аасҭа аомонимқәа иаҳа ирацәаны ахархәара рымоуп алитературатә форма маҷқәа рҟны (еиҿ.: аишьҭагылашьатә номерқәа аки жәбеи аишьҭагылашьатә номерқәа хԥеи хәбеи)

Ацәажәараҿы лассы-лассы иуԥыло аҵакырацәа змоу ажәақәеи, аомонимқәеи, аомоформқәеи,
аомографқәеи (асахьаркыратә литература ала)
Еиуеиԥшым атекстқәа реиҿырԥшра (жанрла, авторцәа рыла уҳәа рҟазшьарбагақәа)


7. Асахьаркыратә литературеи ацәажәаратә бызшәеи
рҟны аҵакырацәа змоу ажәақәеи, аомонимқәеи, аомоформқәеи, аомографқәеи рхрархәара

Аԥсуа бызшәа аҟны аомонимқәеи, аомоформақәеи, аомографқәеи, аҵакырацәа змоу ажәақәеи рхы иадырхәоит асахьаркыратә литературеи ацәажәаратә бызшәеи рҟны еилыхха иҟоу ахаҿсахьа еиуеиԥшым алаф, алахҿыхра уҳәа раарԥшразы. Иаагап ҿырԥштәқәак:

1. Иеиха инахеиҵан ахәы			2. Саб ихиҵәеит ашә,
Дықәлан днеиуеит ахәы,				Сан ихылхит ашә.
Иахьԥжәоу аандақәа зегьы ишәаҳарц	        – Асҟак ашә абаҳҭаху? – сара сҵааит.
Иеиха аҟәаҩбжьы зегьы ишәаҳарц. 	        – Ак ҳаблып, – лҳәеит сан, – егьи сҵаап.
		(С. Ҭаркьыл. Аандакҩы)				        (С. Ҭаркьыл. Ашәқәа)				
								

3. Аҵáаи áҵааи еилаагоит, 		Абжьықәыӷәӷәара ҳажәа иацуп,
Ианаҳҵом урҭ ишәа-изаны. 		Ишақәнаго иуҩыр, иуҳәар:
Аԥá ҳәаны, зны áԥа наагоит 		Рҭыԥ еилкаахоит ацеи нас áцеи,
Ирҿыжуа азлымҳак ианкны. 		Аԥáреи áԥареи мамзар.
(Ш. Ҵәыџьба. Аԥсуа поетцәа рахь)
Ачá, ачá ҳәа шаҳҳәо, áча
Иахьаҭахӡам инаҳарбоит.
Ацәа ҳшахцәажәо, ирлас áцәа
Амҵәыжәҩа ҳныҵакны ҳагоит.
					

4. – Ажьира убарц уҭахӡами? – слымҳа дааҭахәыҭ-хәыҭит ани ахылԥа қәахь зхаз аҷкәын хәыҷы, иан илаҳар ҳәа дшәозар акәхарын.
– Даараӡагьы! – сҳәеит сара.
– Усышьҭал! – иҳәан, абарҵа дындәылҵын, ақәа иқәымҭәарц азы аҭӡывара иҽаварӷәӷәа, аҩны ашьҭахьҟа иҿынеихоит, саргьы сишьҭоуп. Амҩа азааигәара аҟаур ақәны игылан ажьира зҵагылаз ахыбра. Сҩызеи сареи ҳаҽӡаны ҳнеин, ахыбра ашьҭахь ҳнадгылеит, исирбаз акылҳара сыбла надкыланы наҟ сныҩнаԥшит. Аҩнаргәы агәҭаныҵәҟьа ақдыхсаха иаласаны игылан аԥсангьари, наҟ-ааҟ иаван жьаҳәа дуки жьаҳәа хәыҷыки. Аԥхьа иқәԥсан аихаҷамаҷа рацәаны.
– Аӷа зыҟамзеи? – снеиҿахәыҭхәыҭит сҩыза.
– Жьирҭа џьушьома, ара ныҳәарҭоуп, – дцәажәеит уи зынӡак ибжьы рхәыҷӡаны, нас иқьышә инацәа надикылеит, ҳабжьы раҳар ҟалоит акәын уи иаанагоз. (Б. Шьынқәба. Ахаҳә еиҩса).

5. – Абан. «Кәашшьап» дахьаауа!
– «Кәашшьап», умпыл абаҟоу?
– «Кәашшьап», Ҷына-лԥа Ҷыҷын иҿуҵааз хьӡыртәрак ҳзуҳәанда, урҭ ибзианы иугәалашәоит.
Абас агәылара саннеилак, сыхьыӡҵәҟьа ацымхәрас «Кәашшьап» ҳәа исыԥхьон. Аԥхьаҵәҟьа уи аҟара хырҩ азызуамызт, аха сызҳацыԥхьаӡа, ҩ-хьӡык зсымоузеи ҳәа хьаас ишьҭысхит, уимоу, ихьмыӡӷысшьогьы салагеит, избанда, сшьапқәа срыхәаԥшын, зегь ршьапқәа излареиԥшымыз акгьы сымбеит, нас сабду ашарԥаз мцеиқәҵагас есыхәылбыҽха ирҷҷало акәаш сшьапқәа задыркыло?
Ҩ-хьӡык зсымоузеи ҳәа сан данхҭасклак, саб иаҳәшьа Мари лахь сналышьҭуан. Убригь иаразнак исалымҳәеит, аха санылҟәамҵӡа, ҽнак сналыртәан, иаацәырылгеит «Кәашшьап» шсыхьӡыртәаз атәы.
Ааԥынрак азы, амра акыр иҩхашлахьан, ҽабаак иҵахыԥхыԥуа, ҳгәыла анхаҩ ӷар Иаҭма агәарбжьара дыбжьаланы дшааиуаз, ҳгәашә даадгылт. Днаԥшызар, ҳмаҵурҭаҿ аҳәса жәпаҩуп, аӡә ддәылҵуеит, аӡә дыҩналоит.
– Арҭ аҭаацәа ирыхьзеи, чмазаҩ дрымоума, иаха ахәылԥаз аҩада саниасуаз ибзиахәха иҟан? – дҵааит Иаҭма, иҽы аӷәра наҿакуа.
– Иаԥхьан игаз ахысбжьгьы умаҳаӡеи? Гәырӷьароуп, Бежьан дыззыԥшыз амаҭа диоуит! – аҭак ҟарҵеит иқәшәаз агәылацәа.
– Ҳаи, анцәа иџьшьоуп, сеигәырӷьеит, ари аҩнаҭаҿы ахаҵарԥыс дахьиз, амала, акы сшәазҵаауан, ахьӡ ирҭахьоума ииз асаби? – деиҭаҵааит ҳгәыла.
– Ҳаи, Иаҭмахеит, иуцәажәашьоузеи, уажәыҵәҟьа иины инкашәаз аӡҟы иагьанбахьӡарыз ахьӡ аиҭара? – ираҳаз уамашәа ибаны инеиҿаԥшы-ааиҿаԥшит агәылацәа.
– Ус акәзар, азамана, аҭаацәа рлымҳа аҟынӡагьы исызнажәгап уи иқәнаго ахьӡ сара исҭоит. Ишыжәдыруа, арҭ рабшьҭра анхаразы рыԥсы цәгьоуп, рыдгьылқәа зегь цәыртаӷны икарыжьуеит, еигәышә ԥынҵала аужәрақәа хыртуеит, кәашшьапыкгьы џьара иаанрыжьуам. Иахьа ииз аҵеигьы даныҩеидаслак, иеигәышә аашьҭхны кәашк ашьапы днадгылозар акәхап, убри аҟнытә «Кәашшьап» ихьӡзааит, уаҳа илҵып зугәахәуазеи нхаҩык ихылҵ! 
Абас зыҽны сиз аҽны, «Кәашшьап» насыхьӡҵаны, агәарбжьара дныбжьалеит ҳгәыла Иаҭма. (Б. Шьынқәба. Ахаҳә еиҩса).

6. – Уӡырҩла… иалагатәуп абри ала: иҟоуп уеиԥш зеиԥшу, уаҟара заҟароу, укапан зкапануа ауаа, уаҵкыс илаҟәу, уаҵкыс еиҵоу ртәы усгьы иалацәажәатәым – ианакәзаалак урҭ ҩызцәас ишьҭумхын… Амала, иудыруаз – зыӡбахә ӷәӷәоу аӡәы урҭ дрылашәозар, аҳаҳаи уивымсын! Абӷа, абӷа, адырҩагьых, аӷба!
– Аҭырқәа ихы ианас ииҳәаз удыруама? – сиазҵааит сҵаҩы.
– Мап гәышьа, исазҳәаз аӡәыр дсымоума, – зынӡагьы иҽирхәеит уи.
– Аҭырқәа ихы ианас, атах ҳәа ибӷа днамҵасны икит, иҟоумҵан уара аилымга, ухы ауп изысы, убӷа зукузеи ҳәа иазҵааит.
– Беи ефенди, иҳәеит иблақәа рыцҳаӡа, – абӷа сымандаз схы иауасуаз. – Нас еилукаама абӷа закәу? (А. Џьениа. Аҭесԥыҳә еиқәаҵәа).
Хыхь иаагаз атекстқәа (шәахә. атекстқәа 1,2,3,4, ишаҳдырбо ала аомонимқәеи аомографқәеи рхы иадырхәоит ацәажәара ақьачақьратә еффект аиуразы.
Аха аомонимқәа (ҳәашьала еиԥшу, аха зҵакқәа хазу ажәақәа), араҟа ишаабо ала, рылшарақәа еиҳа имаҷуп аполисемқәа (аҵакырацәара змоу ажәақәа) раасҭа. Зегь раԥхьаӡагьы уи зыхҟьо аԥсуа бызшәаҿы аҵакырацәа змоу ажәақәа раасҭа аомонимқәа хыԥхьаӡарала акырӡа иахьеиҵоу ауп. Иҩбахаз – аомонимқәа ҳбызшәаҿы машәыршәа иуԥылоит, ахархәараҿы ихымԥадатәны иҟам, ус иуҳәар ауазар, ажәа архәмарраҿы уарла-шәарла иуԥылоит. Алафҳәараҿы ажәа архәмарраҿы аомонимқәа ракәымкәа аҵакырацәа змоу ажәақәа роуп ахархәара змоу. Аха уи иаанагаӡом еснагь ус иҟоуп ҳәа. Ажәа архәмарраҿы аомонимқәагьы ахархәара анроуа ҟалоит.
Ахәбатәи афбатәи цыԥҵәахақәа иаҳдырбоит аԥсуа бызшәа адиалог аҿы, иаҳҳәап аӡәи-аӡәи анеицәажәо, аӡә изҵаара аҭак егьи ианыҟаиҵо, зҭак ҟаиҵо азҵаара аҭак изеилымкаазшәа дахыхәмаруа усҟан ахархәара змоу аҵакырацәа змоу ажәақәа шракәу.
Аомонимқәеи аполисемқәеи аԥсуа поетцәа ражәеинраалақәа рцәажәарақәа ахьынҵәо арифмазы идыргылоит, зных ихәмаршәа, даҽазных иашаҵәҟьаны арифмара руеит:
	– Уи дхаратәуп, уи дхаратәуп, 			Еиԥырнагеит  сгәырҩеи сымчи.
Дабатәида амзаратәуп! 				Уи Леонардо да Винчи,
Аеи, аеи, исҳәо лакәым, 				Имадоннақәа руаӡә лакәзар?
Думбахьазаргшь иумбац лакәым! 		Иара ԥхыӡзар, иара лакәзар?
		(Б. Шьынқәба. Аҿатә-уаа). 			(Б. Шьынқәба. Аԥсуа 
ԥҳәызба, кофҭа шкәакәа).	

	Аԥсуа исас ҳаҭыр иқәҵа, 				Адгьыл иқәу,
	Уи диԥылоит иашьаҵас. 				Аӡы ихыугьы дыр,
	Ичеиџьыка инапы иқәҵа 				Хшыҩла дцоит уи,
	Иныҟәигоит иара иҵас. 				Амшын дуӡӡа дыр…
		(Б. Шьынқәба. Аҿатә-уаа)			(И. Ҭарба. Ҩ-хәыцрак)

		
	Аибашьра иалаз 				Уарбак кьиуа, иуазыруа хыхь ихан,
	Иҷкәын дизыԥшуп. 		          Абла ҵарыхәҵәақәа адгьыл ашҟа ихан.
	Ихьааз, игәы иалаз, 			(Гь. Гәыблиа. Изхнымҳәыз амҳаџьыр)
	Ишьуп, ихәаҽуп.
	 (Гь. Гәыблиа. Усҟантәи ааԥын мшы)

	
	Аа, алаҳәарҵысгьы 		        Ибзиоуп аиԥхныҩлараҿы аԥхьа аҵҟьара,
	Кылҳарак абан, 			        Аха иаԥсам егьазлам азы аҵҟьара.
	Аҵлаҿ аҭра ҿыцгьы			    (Кә. Ломиа. Ажәак ианамоу ҩ-ҵакык)
	Ҟанаҵеит, абан!
		(П. Бебиа. Абырфын ҩы)
	

	– Избан, абыргцәа реиԥш ухала, 		Ааԥынра ааит, ишәҭит áца,
	Еснагь узҭоу ахәыцра ухала. 			Ажәла ҭигеит анхаҩ ицá.
	Уаала аплиаж ахь – амшын уҭала, 		Иԥшәма лыхш ианалҭа аца,
	Аҳауа ссируп хәылбыҽхала… 			Дара рами лаҵара ица.
		(В. Амаршьан. Избан, 				(З. Быҭәба. Ааԥынра 
абыргцәа реиԥш ухала) 				ааит, ишәҭит аца.)



	Аԥсабара 				      Ахәыҷқәа дырхылаԥшуеит, Асида дануп,
		ҭаҳәҳәоуп сыла, 		      Аныҟәашьа длырҵоит зны, амҩа дануп.
	Сахан, 			                 Зны амца еиқәылҵоит, нас – илырцәоит,
		снеиуеит шьамхахьы! 	      Лыкьанџьақәа акрырҿалҵан, илырцәоит.
	Аха амҩа					      (С. Ҭаркьыл. Асидеи акьанџьақәеи)
		иацәхҟьом сыла, 
	Џьа еибакуам
		сыԥсахы!
		(В. Дауҭиа. Амҩа сықәуп)

	
	Аҵәа кәымпыл, са схьыҵәҵәа, 			Шәааи,
	Саҿуп аҿыхара, аԥхӡы схьыҵәҵәа. 			аҩызцәа,
	Аҵәа зегь ҿысхын знык санах, 					ҩык аажәып!
	Ҵәаҳәла ҵәа-махәык санаах… 			Аҭыԥҳацәа лафк нараҳҳәап.
		(Р. Лашәриа. Аҵәа.)			Ишакәхалак кәацк аажәып,
Шәааи,
										аҩызцәа,
									ҳааӡырҩып!
				(Р. Ҵәыџьба. Шәааи, аҩызцәа ҩык аажәып.)

Иара убас аполисемиа абызшәа арбеиара ишацхраауа, насгьы ажәақәа еилыхха исахьаркны автор иааирԥшуа ахҭыс аарԥшразы, уи амчхара ду иамоу арбаразы ҿырԥштәык аҳасабала иаагап, еицырдыруа аԥсуа поет Кәымф Ломиа  «Инеиуеит абаҳча» (С. Маршак иҟнытә) ҳәа ииҩыз ажәеинраала:


Сишь, закәызеи бжьык гоит,
Ҳа ҳнаԥшит ҳааҭгылан.
Аџьџьаҳәа абҳча цоит,
Амҩа ианыланы.

Абан, амҩа ааихнаҵәан,
Адәы-иаҵәа инықәлеит.
Ашәа аҳәоит игәырӷьаҵәа,
Амшын ахь идәықәлеит.

Абаҳча неиуеит ишшәаҳауа,
Ишәызхаҵома изаҳауа?

Баҳчак еиԥшым уи зынӡа,
Иныҟәоит шьапыла.
Ожә ишнеиуаз, икәкәаӡа
Амшын иасит хыла.

Игәааӡазшәа ацәқәырԥа,
Ишьҭыҵуеит урыла.
Абаҳча ӡсоит омашәа,
Иҟанаҵоит хӡааҟәрыла.

Абаҳча аҳәара иаҿын
Иахьҭаз ипаҷҟәаламуа:
Ишԥабзиоу ари амшын,
Ианкацеиуа амра!

Аԥслымӡраҿ уи натәоит,
Амра ацара аҽаршәуа.
Иԥшӡаӡа иҟанаҵоит
Ачаҿаақәа, ачашәқәа.

Аҽакәабоит азхара,
Аԥсы ашьеит абаҳча.
Ожә иааныжьны аҟәара,


Инеиуеит ихха-ччо.

Уи ныҩналеит иҭбаау аҩны,
Астол гылоуп иҿыцӡа.
Уа иқәгылоуп хшыла иҭәны
Ҩажәижәаба ҵәыца.

Акранафагь ҭынч имтәеит,
Иауазма имыхәмаркәа!
Нас инаганы идыриеит,
Иҟәашуп акаруаҭқәа.

Шьыбжьхьафан азхара,
Абаҳча шьҭаларцу ара?

Абаҳча гылоит шарԥазы,
Абаҳча аԥсы ашьароуп.
Идырҿыхап уи лассы,
Аказы имаашьароуп.

Аиарҭа арҽеиуеит иԥшӡаӡа,
Уи иҟоушәа арра.
Адәы иқәлоит иҵарӡа,
Ицоит ҩаԥхьа хәмарра.

Абаҳча иамоуп еиқәыршәа,
Амашьына, адәыӷба.
Икҿагылоуп насҭхашәа
Ҵыхәа-баба адәыӷба.

Акьанџьақәа рацәаны,
Ирҭоуп аиашьыкьқәа.
Аҵарақәа рыҽӡаны,
Ирылатәоуп ачықьқәа.

Имҿлыхуп аҳәарақәа,
Аҽыхәақәа, аҽызқәа,
Амшәқәа, амшәҳәарақәа,
Акәатақәа, аҟызқәа.

Аҩын ҿыцаҿ хәылԥазы,
Ҩажәижәаҩык анацәа,
Абаҳча аҩныҟа иргарцы,
Иааиуеит игәырӷьаҵәа.

Ари абаҳча удырп шьҭа,
Ахьӡ ара иҳамҳәаргьы.
Уахь уныҟәон ухаҭа,
Иухашҭуам иузҳаргьы!



 Аԥсуа литертауратә бызшәа ахьӡ аԥсшәа, егьи аԥсшәа «аԥсшәаҳәара» ҵакыс измоуи, ажәа азҟаза ду В Амаршьан ихы иархәаны ииҩыз ажәеинраала, исахьаркны илахҿыхны, аԥхьаҩ ицәа-ижьы ианыруа заҟа иҟаиҵазеи!? Шәырԥхьа урҭ ацәаҳәақәа, ус акәымзар жәбап:


Аԥсшәа соуҳәан – аԥсшәа уасҳәеит,
Аԥсшәа раҳҳәан – аԥсшәа рҳәеит…
Абас имыӡкәа ҳара ҳаԥсәа
Аҭоурых иагәылахәхәа иаауеит…

Шыбзоу ԥсрами, нас, ҳабжьара,
Иара хьшәашәар, иара ԥсыр. – 
Ираҳҳәои – иааиуа абиԥара,
Ԥсышәа ззеилам инаҳҿаԥшыр?!

								(В. Амаршьан. Аԥсшәа).





VI. ахы. Ахьӡ – омонимқәа  аԥсуа бызшәаҿы

   
Идыруп, ахатәы хьыӡқәа ауаа рхьарԥшраз ишыҟоуи, урҭ аӡәи-аӡәи рхы еизырханы реицәажәараан реибадырра шыҟанаҵои, дара рыхьӡқәа џьара ианеиқәырԥхьаӡо, мамзаргьы ус ианрыхцәажәо реиҩдраареи реиламарҩашьареи ишразку. Аԥсуа хатәы хьыӡқәа, зымҽхак ҭбаау, иуадаҩу, еижәлантәым, акрызҵазкуа, алексикатә акқәа рпласт ауп рхархәара хкы рацәалагьы еилоуп. Убри ус шакәу дырҵабыргоит лассы-лассы ахатәы хьыӡқәа рхархәара ацәажәаратә жәақәеи асахьаркыратә литературеи афольклори рҟны «…ахатәы хьӡи, иара ахшыҩҵаки аформеи, аҭагылазаашьаҿи ахархәара, иара ыҟамзаргьы, ианакәзаалакгьы, иҵабыргны иаҳҳәозар, машәыршақә ма анырра ду амамкәангьы иҟаӡам».
Абызшәа абеиара ҟазҵо ианалацәажәо, жәаҳәарада, арҵабыргразы ирҳәоит афразеологизмқәеи асинонимқәеи  абызшәаҿы ианырацәоу шракәу.
Афразеологиа, ииашаны иазгәарҭахьеит, ажәытәӡатәи ажәақәа зграмматикатә формақәа аамҭа иаражәхьоу, урҭ рсинтаксисттә конструкциақәеи дареи еиқәзырхаз шмазароу. Афразеологиа аформа ԥсахрада ишеиқәнархо еиԥш, ԥсахрада еиқәнархоит аҵакгьы амилаҭтә қьабзқәеи, аҵакқәеи, аҭоурыхтә ҳәамҭақәеи, насгьы уи аамҭазы иҟаз сахьаркырала ауаа рдунеидкылашьақәа, рдунеихәаԥшышьақәа. Абасала, егьырҭ абызшәақәа рҟны еиԥш, аԥсшәаҿы иара ашьаҭаҿы – ҳажәлар рҭоурых ыҟоуп. 
машәыршақә акәӡам убри азын акад. Н. М. Шански абас еиԥш иҟаз зиҩыз: «…афразеологиеи асинонимиеи абызшәа абеиара мацара акәӡам иаадырԥшуа, аха иара убасгьы ицәырыргоит акы иаламҩашьо аурыс жәаҳәақәа рхатә ҷыдарақәагьы». Ҳара ҳазлахәаԥшуала, здаҟам еиԥш, ари аԥҟара ақәнагоит, аԥсуа жәлар рҭоурых аазырԥшуа ахатәы хьыӡқәа аԥсшәа ржәытәӡатәи апластқәа зныԥшуа рахь риагарагьы.
Абасала, хымԥада, ахатәы хьыӡқәа рыҭҵаара шхымԥадатәу шьақәдырӷәӷәоит абарҭ аргументқәа: 1) ахатәы хьыӡқәа лассы-лассы рхархәара ыҟоуп; 2) ахатәы  хьыӡқәа дара рдеминутивқәа, рстилистика рхархәара, рфункциақәа рҵаки асахьаркыратә ҩымҭақәа рҟны идууп.
Адунеиаҿ иааҟоу зегьы реиԥш, урҭ ахьӡқәагьы рхатәы ҭоурых рымоуп. Дара ишҿиауа еиԥш, рҽырԥысахуеит, иҟаӡамшәагьы ианыӡӡаауеит. Аԥсуа хатәы хьыӡқәа жәлар рҭоурыхи рбызшәеи иузырҟәымҭхо ирыдҳәалоуп.
Аԥсуаа заатәи рҭоурых аамҭазтәи аҩыратә баҟақәа рыҟамзаара иахҟьаны, ржәытәи ономастика иахьынӡахәҭоу аилкаа аҟаҵареи ԥсыуа хьыӡқәак рхылҵшьҭра ашьақәыргылара ҳцәыуадаҩуп. Аха уажәраанӡагьы инханы иҟоуп ауаа ҳабдуцәа, урҭ рабдуцәа рыхьӡқәа згәалашәо, жәаба инареиҳангьы забиԥарақәа реибаркыра еиқәызԥхьаӡо. Убри анаҩсгьы, ибеиоу жәлар рҿаԥыцтә рҿиамҭақәа рҟны иаҳԥылоит аамҭа иаҵанарӡхьоу, иаԥнаххьоу ауаа рхатәы хьыӡқәа.
Аԥсуа хатәы хьыӡқәа хадаратәла реилазаара шьақәгылоуп абасала: а) наџьнатәтәи ахьӡқәа; б) аурыс бызшәа ахьтәи иԥсаху, уи абызшәа аҟнытәи егьырҭ абызшәақәа рҟынтәи аԥсшәа иалалази. Иҟоуп ахатәы хьыӡқәа егьырҭ абызшәақәа рҟынтәи (абырзен, атиурк- араб уҳәа рахьтәи) иаауа.
Ажәытәӡатәи аԥсуаа лассы-лассы хьыӡшьарас иҟарҵон аҵиаақәеи, аԥстәқәеи, аԥсаатәқәеи, ашьхақәеи, асимволқәеи рыхьӡқәа. 


l. Ахаҵа хьыӡқәа:

Аас ll – (áас – абжьынҵ аҟнытә иаауеит): Аас l ахь. – азеиԥш хьӡы.
Баӷыр ll (абаӷыр – аҵыс хәыҷы аҟнытә иаауеит): Абаӷыр l ахь. – азеиԥш хьӡы. Бираҟ ll – (абираҟ – иазгәаҭоу аԥштәы змоу алаба иарку абалых ҟьаҟьа аҟнытә иаауеит): Абираҟ l ахь. – азеиԥш хьӡы. 


ll. Аҳәса хьыӡқәа:

Ашьабсҭа ll - (ашьáбсҭа – ашәарах аҟнытә иаауеит): Ашьабсҭа l ахь.– абнаџьма.
Ӡыкәт ll – (аӡыкәт – абын кәата аҟнытә иаауеит): Аӡыкәт l ахь. – абынкәата 
Ҵыс ll – (аҵыс – аԥсаатә хәыҷы аҟнытә иаауеит);Ҵыс ll (аҵыс – аԥсаатә хәыҷы аҟнытә иаауеит): Аҵыс I ахь. – азеиԥш хьӡы.
Аԥсуаа заатәии ашьҭахьтәии рҭоурых апериодқәа раахысгьы аурысқәеи атиуркцәеи уҳәа егьырҭ ажәларқәеи дареи аимадара бзиаӡақәа, ӷәӷәаӡақәа рыман. Уи аҭагылазаашьа аԥсуаа рантропологиа ианымԥшыр ҟамлеит. Иагозар:
Баӷәаза ll – (абаӷәáза – аӷбакыдгыларҭа аҟнытә иаауеит): Абаӷәаза l ахь. – аӷба кыдгыларҭа; Казақ ll – (аказáқ – Дон, Ҟәбан уҳәа рраионқәа рҿы инхоз анхацәа рхылҵшьҭрақәа рҟынтә иаауеит): Аказақ l ахь. – Дон, Ҟәбан уҳәа рраионқәа рҿы инхоз анхацәа рхылҵышьҭрақәа; Ԥара ll – (аԥáра – аахәареи аҭиреи рҿы изыԥсоу шәагас иамоу аметаллтә ма ақьаадтә дырга аҟынтә иаауеит): Аԥара l ахь. – аметаллтә ма ақьаад дырга.
Аҽаганкахьала, хымԥада, ажәытәӡатәи аамҭақәа рзы, иалаҵәаны иҟан ауаҩы иҟазшьа аҷыдарақәа ирҿырԥшны ахьӡҭара, аҽакала иаҳҳәозар, ауаҩԥсы ихаҿратә ҵакқәа рыла. Урҭ ирацәаӡаны ахархәара рыман хатәы хьыӡқәак раҳасабала, иааҳгап:
Абрагь ll – (áбрагь – цәгьарак ҟаҵаны абнаҿы зҽызҵәахуа аҟнытә иаауеит): Абрагь l ахь. – абнаҿы зҽызҵәахуа;   Қамса ll – (áқамса – зхәы еилабаба иҟоу аҟнытә иаауеит):Қамса l ахь. – азеиԥш хьӡы. 
Иара убас хатәы хьыӡқәаны иҟан арахәааӡара иадҳәалоу атерминологиа аҟнытә. Иаагозар, агенеологиатә еибаркырақәа рҿы иуԥылоит абас еиԥш иҟоу ахьӡқәа:
Абаӷь ll – (áбаӷь – аиха иҵхым, ираҟәам аб аҟнытә иаауеит): Абаӷь l ахь. – аиха иҵхым; ҼыхьчаII  – (аҽыхьча – аҽқәа ирыцу, изыхьчо аҟнытә ииуеит): Аҽыхьча I ахь. – азеиԥш хьӡы.
Ирацәоуп аԥсуа хатәы хьыӡқәа рпласт адҳәалан анцәахаҵара. Убас еиԥш иҟаз ахьӡқәа ахәыҷқәа ирыхьӡыртәон, ицқьам амчқәа урҭ ирԥыхьамшәарц, имԥсырц  еибга-еизҩыда ирзынхарц азы. Иаагап аҿырԥштәқәа: 	Ӡырлашә II (аӡырлашә – ашҳам змам амаҭ жәла аҟнытә иауеит): Аӡырлашә I – ахь. – ашҳам, змам амаҭ.  
Ажәытәӡатәи аԥсуа хыьӡқәа ыҟан ауаа рҟазшьа ҷыдақәа аазырԥшуа  ракәны. Ахьыӡ ауаҩы иҭахон дыргак аҳасабала, иҭаацәеи ма ажәлеи дрыламҩашьарц, дрылкаахарц азы. Ахәыҷқәа анилак ахьӡ шрырҭоз еиԥш, урҭ рҭәымҭазҭгьы ирырҭон. Зны-зынла аамҭакала ахьӡ «наӡа» иацыҟан «ахәыҷтәгьы». Иаагап аԥсуа хьыӡ ҟазшьарбагақәа ауаҩы иҭеиҭԥш ала ишьақәгылоу аҿырԥштәқәа:
Ахәа ll – (áхәа – маҭәак аныбыллак инхо ахәшрыб аҟнытә иаауеит): Ахәа l ахь. – маҭарк аныбылак инхо ахәшрыб, Кәыбрыц ll – (акәыбрыц – анаша анҿало ашәҭ ахы иқәыргыланы икылнаго ахәыҷӡа аҟнытә иаауеит). Акәыбрыц l ахь. – анаша иҿалаз ахәыҷӡа.
Ашьҭабжьҿырԥшрала ишьақәгылоу ахьыӡқәа, иаагап аҿырԥштәқәа:
Ӷәыта ll – (аӷәыта – аҳәа аҟнытә иаауеит): Аӷәыта l ахь. – аҳәа;
Ҷақ ll – (аҷақ – икашәаз акы иахылҵо абжьы аҟынтә иаауеит): Аҷақ l ахь. – икашәаз акы иахылҵо абжьы. 
Иҳаҩсыз XX ашәышықәса 30-тәи ашықәсқәа рзы  ииуаз ахәыҷқәа хьыӡқәас ирырҭон ауаажәларра-политикатә лексикон аҟнытә зҵакы дууп ҳәа ирԥхьаӡоз ажәа ԥсахқәа. Иаагап аҿырԥштәқәа:
Коммуна ll – (акоммýна – зџьеи змали еидҵаны еицынхоз ауаажәларратә еилазаара, аколлектив аҟынтә иаауеит): Коммуна l ахь. – ауаажәларратә еилазаара; Солдаҭ ll – (асолдáҭ – ар уаҩы аҟнытә иаауеит): Асолдаҭ l ахь. – аруаҩы.
Абарҭ реиԥш иҟақәоу ахьыӡқәа рзы Ш. Д. Инал-иԥа иҩуеит: «Аԥсуаа рҿы арҭ иҿыцӡаны иалалаз ахьыӡқәа рԥхашьагақәа угәы уднамырхьырц, уамашәа иумбар залшом».
Зны-зынла ауаа иргәаԥхоз атрикотажтә беи ма аҽа маҭәашьарки рыхьӡқәа рхәыҷқәа хьӡыс ирыхьӡырҵон. Иаагап:
Кадифа ll – (акадифá – абырфын жәла хьанҭа аҟнытә иаауеит): Акадифа l ахь. – абырфын жәла хьанҭа.
Ҟәрышь ll – (аҟәрышь – абҩатә ԥара аҟнытә иаауеит): Аҟәрышь l ахь. – абҩатә ԥара.
Самԥал ll – (асмԥáл – аҵхага иҭҟьо абџьарқәа рҟны апатрон иақәԥшны иҭзырҟьо амеханизм): Асамԥал l ахь.: Самԥал зҿамыз шәақьк сыман… (Аԥсуа лакәқәа); Самԥал ll – ахаҵа хьӡы: Аҽа ԥсыуа хаҵак Самԥал днаишьҭалт. (М. Гәажәба).
Ахацәеи аҳәсеи рзеиԥш хьыӡқәа. Иааҳгап аҿырԥштәқәа:
Алмас lll – (алмáс – зыхә ҳараку ахаҳә аҟнытә иаауеит): Алмас l ахь. – зыхә ҳараку ахаҳә.
Ахьыӡ ҿыцқәа рпроблема алингвистцәа рыдагьы, иазҿлымҳауп, ахатәы бызшәа гәхьаас, гәыҵхас измоу ауаа зегьы, аиҳараӡакгьы ашәҟәыҩҩцәеи апоетцәеи.
Ахьыӡ ҿыцқәа рызхьаԥшра, урҭ рыҟалара мзызс иаҵоу аԥхьаҩ иԥылоит аԥсуа шәҟәыҩҩцәа рроманқәеи, рповестқәеи ражәабжьқәеи рҟны.
Аԥсуа шәҟәыҩҩцәа рҩымҭақәа  иҵоураны ирылоу рфырхацәа рыхьӡқәа, ҳаамҭазы ахацәеи аҳәсеи рыхьыӡқәа раҳасаб ала, ауаа рхәыҷқәа хьӡыс ирырҭо иалагеит, иаагап аҿырԥштәқәа:
Аџыр ll – (аџыр – араӡны цәышәшәы аԥшра змоу амаден аҟнытә иаауеит): Аџыр l ахь. – араӡны цәшәшәы аԥшра змоу амаден.
Маахыр ll - (амаахыр – азш иҿало ашәыр): Амаахыр l ахь. – азш иҿало ашәыр; 
Ҵыҵындра ll – (аҵыҵындра – зкакалқәа ҟаԥшьу, гьамалагьы ихаау, аҳаскьын илиаауа аҵиаа аҟнытә иаауеит): Аҵыҵындра l ахь. – зкакалқәа ҟаԥшьу, гьамалагьы ихаау, аҳаскьын илиаауа аҵиаа.
Ҳазҭагылоу аамҭазы лассы-лассы ахәыҷқәа ииуа хьыӡшьарас ирыҭо иалагеит ашьхақәеи, аӡиақәеи, ажәҩан лашарбагақәеи рыхьӡқәа. Иаагап аҿырԥштәқәа:
Амза ll – (áмза – адгьыл аԥсабаратә мҩаныза аҟнытә иаагоуп): Амза l ахь. – адгьыл аԥсабаратә мҩаныза; Амра ll – (áмра – адгьыли егьырҭ апланетақәеи звагьежьуа ажәҩантә лашарбага аҟнытә иаауеит): Амра l ахь. – ажәҩантә лашарбага.
Иара убасгьы хатәы хьыӡқәас иахьа ауаа ирылаҵәаны иҟоуп ажәытә жәлар рфырахацәа рыхьӡқәа, иаагап:
Кьагәа ll – (акьáгәа – икьаҿу аҟнытә иаауеит): Акьагәа l ахь. – акьаҿ; Шьханыҟәа II – (шьханыҟәа – ашьха ныҟәаҩы аҟнытә иаауеит): Шьханыҟәа I ахь. – ашьха ныҟәаҩы.
Аԥсуа хатәы хьыӡқәа ранализ, рышьклаԥшра рыҭҵаара иҟаҳҵаз иаҳнарбеит, хыхь иааҳгаз ахьӡқәа Амреи Амзеи, дара анеицҵаха – Мрамза (амра + амза) иҳауит ахьӡ ҿыц, аамҭақәа рзы арҭ рҩызцәа ахьыӡқәа зынӡаскгьы иуԥылаӡом. Абас еиԥш иҟоу ахьыӡқәа аԥсуаа рыхшара ирыхьӡырҵо иалагеит, ҳгәаанагарала, инарҭбаангьы ахархәарагьы роуит иаҳхысыз XX ашәышықәса 50-60 ашықәсқәа раахыс, Аԥсны анцәахамҵара – атеизм аҳра аура ианалага инадҳәаланы иҟалеит.
Баша иҟаимҵаӡеит, Аԥсны жәлар рпоет Б. У. Шьынқәба раԥхьаӡа изеиԥш хьыӡқәаны иҟалаз, ашьҭахь ихатәы хьыӡқәахаз Наала, Хьыбла, Амра, апоезиа ҳарак ала исахьаркны, ирхәмарны дахьрыхцәажәо, иаагап зыӡбахә ҳамоу ажәеинраала «Амаҭа лыхьӡ шырыԥшааз» аҿы:

- Ԥшралеи-сахаьлеи деинаалан,
Ҟазшьалагьы уи днаалан… 

Урҭқәа смаҭа илзыԥшуп,
«Наала» лыхьӡзарц сҭахуп! – 

Деигәырӷьаны иҳәоит абду,
Аха иамалкуеит анду:

- Ус ҳамҳәаргьы, деинаалоуп!
Лыбла – хьыбла ҭыԥхароуп,

Ус анакәха, иӡбатәуп,
«Хьыбла» лыхьӡзарц сҭахыуп!

Деигәырӷьаны илҳәоит анду,
Аха иамеикуеит абду.

Дрықәшаҳаҭхом аб иаҳәшьа,
Реимак иамаӡам ҟазшьа.

Ус аԥшқа гәазҳарала,
Ашә ахьынтә амырхәага,

Лыбла инҭаҷҷан, даанарԥшит,
Аимак змазгьы неиҿаԥшит.

- Амра даԥшааит ахала,
Амра лыхьӡыз хаҭала! – 

Ахҩык ирҭахқәаз еиқәшәеит,
Реимак уаҟа аҵыхәа ԥҵәеит.

Амра шеишеи уԥхала,
Амра хәыҷы бызҳала!

Акыр жәашықәсақәа рыҩнуҵҟа ахәыҷқәа ирыхьӡырцоз, урҭ ахьыӡ ҿыцқәа инарҭбааны ахархәара шроуаз еиԥш, даараӡа аинтерес зҵаз аилкаарақәагьы ҳарҭоит. Хыхь иаагоу наџьнатәтәи ахатәы хьыӡқәа хьыӡшьарас измаз, изырҭаз уи ирыднаҵао аҭакԥхықәрагьы дуун, рыхьӡ бзиа иаԥсахар акәын.
Ахьыӡ ҿыцқәа ҟалеит, иҿиеит аилкаарақәеи рыхьыӡқәа рҟынтә, дара урҭ ганкахьала, ауаҩы дрыдзыԥхьалашаз излеигәаԥхашаз  акы иалаҟан.
Ари даараӡа интересуп, избанзар ажәытәӡан, ишаԥыз ала, ахәыҷқәа алаԥшцәгьа рхьызмырԥшышаз, рыԥсҭазаара шәарҭа иҭазмыргылашаз ахьыӡқәа рырҭон. Аԥсқәа ржьаразы, ишаԥыз еиԥш, ибзиамыз, иаԥсамыз аԥсцәа рызхьазмырԥшышаз ахьыӡқәа рзырыԥшаауан. Абжьааԥны еиԥш, урҭ ирылан ахьыӡқәа уаҩы игәаҿы имаҷӡаны иааиуаз, лассы-лассы угәы зынӡаск иақәшәо иҟамыз.
Наџьнатәтәи ахатәы хьыӡқәа ыҟоуп акы иаламҩашьо аԥсуа культура иахәҭакны, аглобализациа даҽа аамҭакны еиԥшымкәа адунеи анамҽханакуа аамҭазы, аԥсуа жәлар милаҭк раҳасаб ала аӡәы иламҩашьо, рхаҿы рыманы, реиқәхаразы урҭ ахьӡ бзиақәа рхархәара аныҟала, роль дуӡӡахоит.



6.1. АГЕОГРАФИАТӘ ХЫЛҴЫШЬҬРА ЗМОУ АОМОНИМҚӘА

Атопонимика, аобласт агеографцәа рыдагьы, интерес ирымоуп алингвистцәагьы. Лассы-лассы абзышәаҭҵааҩы иԥылоит агеографиатә хьыӡқәа рыла ишьақәгылоу аомонимқәа, усҟан уи ихы иеимҭар ҟалом абас еиԥш иҟоу азҵаарақәа, избан ақалақьқәеи, аӡиасқәеи, аӡиақәеи реиԥш иҟақәоу аҽакала изрыхьӡымзеи ҳәа. Ари интересуп, избан акәзар зны-зынла ахьӡ «цәажәоит», зыӡбахә ҳамоу аҟазшьарбага аҟалашьа анарбоит. Абраҟа ҳалацәажәарц ҳҭахуп формалеи, шьақәыглашьалеи еиԥшны, аха зҵакқәа хаз-хазу ҭыԥтә хьыӡқәак , зымҽхак ҭбаау еиуеиԥшым ономастикатә еиуыжьра обиектқәак реизышәара. Аӡиас ахьӡ ишаԥу ала, ажәа иарбанзаалак иара ҟазшьарбак ҟанаҵоит. Ҿырԥштәыс иаагап, ажәа Хыԥсы – аӡиас ахьӡ атса (свинец) аԥштәы шамоу аанарԥшуеит. Иааҳгап аҿырԥштәқәа:
Хыԥсы l – Гәдоуҭа араион ӡиаск ахьӡ. 
Хыԥсы аӡиас ахьӡи иара ааигәа-сигәа иҟоу, аҵакырадгьылгьы аӡиас ахьӡ Хыԥсы ахылеит.
Аӡиас Хыԥсы ахьӡ аҵарауаҩ В. Е. Кәарҷиа аԥсуа-адыг гидронимқәа ирылеиԥхьаӡоит, ԥсы «аӡы» «аӡиас» ала еиҿкаахеит ҳәа иԥхьаӡоит. Иааидкыланы, Хыԥсы еиҭагахоит «атсатә ӡы», хы (ахы) иаанаго атса ауп.
Избан лассы-лассы аӡиасқәа рыхьӡқәа ақыҭақәа изрыхьӡхалоз? Уи еилкаауп, ақыҭақәа рӷьырак аӡиасқәа рыԥшаҳәақәа рҿы (иахьагьы иахьыҟало) акәымыз иахьеиҿкаахоз. Ҳәарас иаҭахузеи, ақыҭа аныҟалаҵәҟьаз аамҭазы аҽакала иҟазаргьы ҟалон.
Ақыҭақәа, аӡиасқәа рыԥшаҳәақәа рҟны ианыҟалалак, усҟан уи ахьыӡгьы ақыҭақәа ирышьашәаланы иҟарҵон. Иаагап ҿырԥштәқәак:
Мықә l – Очамчыра араион ӡиаск ахьӡ. Мықә ll – Очамчыра араион қыҭак ахьӡ. 
Абас еиԥш иҟалеит егьырҭ ономастикатә омонимқәагьы. Иаагап аҿырԥштәқәа:
Бзыԥ l – Гагра араион ӡиаск ахьӡ. Бзыԥ ll – Гагра араион қыҭак ахьӡ. 
Аԥсуа қыҭақәа рӷьырак аҭыԥан зызҳауа ашәаԥыџьаԥ рыхьӡ ала ақыҭақәа рыхьӡ шьақәгылоуп. Иаагап аҿырԥштәқәа:
Ажара l – ажаҵла рацәаны иахьеилагылоу. Ажара ll – Кәыдырҭатәи аҩхааҟны қыҭак ахьӡ. 
Араду l – идуу араҵла. Араду ll – Очамчыра араион қыҭак ахьӡ. Зны-зынла агеографиатә ҭагылазаашьала ақыҭақәа рыхьӡқәа ҟалоит. Иаагап аҿырԥштәқәа:
Наа l – инаау ақәԥшылара. Наа ll – Гәылрыԥшь араион қыҭак ахьӡ.
Ажәытәӡа инаркны иахьа уажәраанӡагьы аԥсуаа ирымоуп агеографиатә хылҵшьҭрақәа рҟынтә иаауа ахатәы хьыӡқәа.
Убарҭ иреиуоуп Наҳари Шәачеи.
Наҳар l – акаҵәара ахьӡ. Наҳар ll – ахатәы хьӡы. Шәача l – ақалақь ахьӡ. Шәача ll – ажәла.
 Иара убасгьы иҟоуп аҭыԥантәи аргыларақәеи, ахыбрақәеи рыхьӡқәа рыла ақыҭақәа ахьӡ анроуа. Иаагап аҿырԥштәқәа:
Акәасқьа l – иҳаракны ашьапқәа зҵагылоу аӷәтәы ҩны. Акәасқьа ll – Очамчыра араион қыҭак ахьӡ. 
Абри аҟаларахь иаҵанакуеит аҽгәарагьы:
Аҽгәара l – ҷыдала аҽқәа ирызку, аҽқәа ахьҭаркуа агәара, Аҽгәара ll – Гал араион қыҭак ахьӡ. 
Абас, ақалақьқәа Ага (Гәдоуҭа), Ага (Аҟәа), Ага (Очамчыра) ишдыру еиԥш, Амшын Еиқәа иаԥнуп, уи ахьӡ урҭ «иртәыртәит» дара хьӡыс ирхырҵеит, иаархәеит, ишьҭырхит. Ага ахьӡ убриаҟара ақалақьқәа ирыдҳәалоуп, ажәытәӡа аахыс еихьӡылоу ахатәы хьӡы Ага инаваргыланы, уаҳа аҽакала акәымкәан амшын ахьӡ азы ага ҳәагьы рҳәон. Гәдоуҭа (Ага), Аҟәа (Ага), Очамчыра (Ага) уажәы дара иаку ажәақәаны, ақалақьқәа рыхьӡқәа ҟазҵои, ишьақәзыргылои ракәны иҟоуп, дара амшын аԥшаҳәаҟны иахьыҟоу иахҟьаны. Иаҳҳәаз ашьақәырӷәӷәаразы иаагап аҿырԥштәқәа:
Ага l – Гәдоуҭа ақалақь: Ага шьоукы мчыла днымҩахыганы ҵәыцақәак идыржәзаарын, иқьаф ҟаҵаны дыҟан… (Гь. Гәыблиа); Ага уганы аӡы умыржәкәа уааигоит. (Ацәажәараҟынтә); Ага ицо, лак ишьҭоуп ҳәа. (Ацәажәараҟынтә).
Ага ll – Аҟәа ақалақь: Ага аҭерзқәа идурӡахырц уҭахызаргьы сузымҵааит. (А. Гогәуа).
Ага lll – Очамчыра ақалақь: – Иҩнқәа  акы Ага игылоуп, акы – ара… (А. Гогәуа).
Имаҷҩымкәа ажәабжьҳәаҩцәа рҳәамҭақәа ршаҳаҭгас, аргументс иҟаҵаны афилологиатә наукақәа рдоктор, апрофессор О. П. Ӡиӡариа иҩуеит: «Алексема «ага» уаназхәыцуа ухаҿы иааиуа ақалақь аҵакы ауп, ауаҩы акы ахааихуа мамзаргьы дахьыхәаахәҭуа аҭыԥ».



6.2. АФРАЗЕОЛОГИАТӘ ОМОНИМҚӘА

Хазы игоу фразеологизмқәак асинонимқәеи антонимқәеи реиԥш еизышәаны иҟалар ауеит.
Иазгәаҭазар ахәҭоуп, антонимтә фразеологизмқәа иаҳа имаҷӡаны иаҳԥылоит асинонимқәа раасҭа. Аомонимтә фразеологизмқәа антонимтә фразеологизмқәа раасҭа акырӡа имаҷӡоуп ҳәа иԥхьаӡан иахьа уажәраанӡагьы, аҽакала иаҳҳәозар, абас еиԥш ала афразеологизмқәа реизышәара аныҟоу, ҩба ма инареиҳаны афразеологизмтә хәҭақәа рструктуралеи реилазаашьалеи (ма аструктура еиҿкаашьала) ианеизышәо, усҟан дара убриаҟара лексикатә ҵакы заҵәык аманы ахәаԥшра ҟалаӡом, ихьыԥшым, зхала иҟоу, ихаз-хазу ҩ-фразеологизмны иахәаԥштәуп. Иаагап аҿырԥштәқәа:
Акьаброу асра l – аԥсуа хәыҷы хәмаррак ахьӡ (наҟ-ааҟ иеиҿагылоу ҩ-гәыԥк алабақәа ыршәуа иалахәмаруеит), 
Акьаброу асра ll – усда адәықәзаара, амшгара. Аинтерес аҵоуп Аԥсны Абжьыуатәи Бзыԥтәи араионқәа рҿынтәи ақәра рацәа нызҵахьоу аҟәышцәа рыҿцәажәараҟынтә аҵарауаҩ О. В. Ваханиа акьаброу асра ахәмарра иазкны ианиҵаз иаҳәо.
Ахьӡ аагеит l – ахьӡ-аԥша аира, азхаҵара. Ахьӡ аагеит ll – ахьымӡӷ агара, аԥхашьара ақәшәара, Ахьӡ имоуп l – ахатәы хьӡы змоу изы: Шәаагылишь, ахьӡ имоуп… Ахьӡ имоуп llI – ауаа рҿы аҳаҭыр змоу изы. 
Ҳара иааҳгаз аҿырԥштәқәеи, аҭҵаарақәеи, ашьклаԥшрақәеи иҟаҳҵаз иаҳнарбоит аҵакырацәа змоу омонимтә фразеологиақәа аԥсуа бызшәаҿы имаҷымкәаны ишыҟоу.
Ҵарауаҩцәақәак афразеологизмқәа ажәақәа излареиԥшым ҳәа ирҳәо, урҭ есқьынгьы ҵакы заҵәык ауп иаадырԥшуа. Аиашазы, аԥсуа бызшәаҿы афразеологизмқәа рӷьырак ҵакык ауп ирымоу.
Абас еиԥш иҟоу ашьақәырӷәӷәаҩцәа зынӡаскгьы узрықәшаҳаҭхом. Аҵакырацәа змоуи аомонимтә фразеологиақәа реалла абызшәаҿы рыҟазаареи рҿиареи гәыҩбаракгьы урҭаӡом. Ҳахшыҩзцара ашьақәырӷәӷәаразы ибзиоуп афилологиатә наукақәа рдоктор, апрофессор Н. А. Павлова илыҩуа. Уи иазгәалҭоит: «Омонимиа азеиԥш теориатә ҭҵаара шаиуыз еиԥш, алексикографиатә еизгареи, ахцәажәареи гәыгәҭыжьӡам. Академик В. В. Виноградов ианиаамҭаз иқәиргылахьан азҵаара – ҳасабтә: «Аомонимқәа инарҵауланы рыҭҵаареи, аурыс бызшәа аомонимқәа ржәари ҟамлакәан, ажәақәа акырӡа рҳәаақәа зышьақәыргылахом, ишьақәтәахом. Абри аҳасабтә алексикатә материал ганкахьала иҭҵаауп.
Уи ҳгәаанагарала, В. В. Виноградов ихшыҩзцара ихымԥадатәиу афразеологиа аобласт лексикографиатәла афразеологиатә омонимқәа рыхцәажәареи, рыҭҵаареи еиҵаӡам».













№
Аԥсуа бызшәа
Аԥсуа бызшәа

Абаза 
бызшәа
Аилыркаа 
№
Абжьуатәи адиалект
Бзыԥтәи 
адиалект

Абаза 
бызшәа
Аилыркаа 
1
а-гáра 1
а-гáра
(а)гáра
Ахәыҷы дзынҵаны идырҵысуа ихәыҷу ацәардәӷәыжәла.
2
а-гарá 2
а-гарá 
гарá
Акы џьара аҩагара, анагара.
3
á-гара 3
á-гара 
-
Амшын аҿықә, аӡиас зҭысуа нырцә-аарцә.
4
а-жә 1
а-жә˝
жвы
Атәыҩа зхагылоу, ирхьо аҩнатә ԥстәы.
5
а-жә 2 
а-жә˝
жвы
Акы ршрала имазеихаз.
6
а-жә 3
а-жә˝
ажвы
Ашықәс рацәа зхыҵхьоу, ихаз.
7
а-жәрá 1
а-жә˝рá
жвра
Афатә ршрала армазеира.
8
á-жәра 2
á-жә˝ра
жвра
Иарбан бааӡашьаразаалак албаадара.
9
á-жәра 3
á-жә˝ра
жвра
Акырзхыҵуа, аорганизм аусура аԥсыҽхара, ақәра ахьӡара.
10
а-лá 1
а-лá 
ла
Ахьчаразы, ашәарыцаразы уаҩы ихы иаирхәо аҩнатә ԥстәы.
11
á-ла 2
á-ла
ла
Избо аорган.
12
á-ла 3
á-ла
áла
Ацынгыла.
13
á-лагара 1
á-лагара
алагара
Напы аркра.
14
á-лагара 2
á-лагара
лагáра
Арыц ииӷны, ишыланы аҟаҵара.
15
а-ԥá 1
а-ԥа
ԥа
Ани аби рыхшара, ахаҵарԥыс.
16
á-ԥа 2
á-ԥа
ԥа
Арахә ирырҭо имҽыӷу ачарыцжәла.
17
а-ркрá 1
а-ркрá
а-ркрá
Аӡәы инапала акы амца анаиркуа.
18
а-ркрá 2
а-ркрá
аркрá
Ашә, аԥенџьыр рыдҵара.
19
á-рра 1
á-рра
áрра
Аҳәынҭқарра иатәу абџьар амчқәа.
20
á-рра 2
á-рра
áрра
Ԥанк аҟнытәи егьи аԥан ахь еихҵәаны аиасра, арсра.
21
а-сáра 1
а-сáра
сáра
Асыс гәарҭа.
22
а-сарá 2
а-са˝рá
сарá
Амаҭәа аӡахразы иунышәо пҟара.
23
а-хә 1
а-х˝ә
хвы
Иарбанзаалак акы изыԥсоу.
24
а-хә 2
а-х˝ә
хвы
Ихәу ауаҩы изы.
25
а-хә 3
а-х˝ә
-
Аӷба аԥырсал.
26
а-хәы 1
а-х˝әы
хьвы
Аҵысхәы.
27
а-хәы 2 
а-х˝әы
хьвы
Ауаҩытәыҩсеи аԥстәқәеи рцәа иақәиаауа ахәыцқәа.
28
а-хәы 3
а-х˝әы
хьвы
Ақәнага, ақәнагаа, афатә.
29
а-хы 1
а-х˝ы
хьвы
Ахыбаҩ кәалаԥи ахаҿи рыла еилоу ауаҩи аԥстәи ирхагылоу ацәеижь хәҭа.
30
а-хы 2
а-х˝ы
хъа
Иарбанзаалак акы аԥхьатәи ахәҭа.
31
а-хы 3
а-х˝ы
хы
Амаџьар, ашәақь, атапанча, рыла ахысразы атса иалхны иҟаҵоу.
32
а-ҳәá 1
а-ҳәá
хIва
Зышәага маҷу, зкәаци, зышшеи, зԥырцәқәеи (ааглыхраҿы) рхы иадырхәо аҩнатә ԥстәы.
33
á-ҳәа 2
á-ҳәа
хIва
Ҿык змоу ирхәаны иҟоу, абџьар.
34
а-ҵарá 1
а-ҵ˝арá
ҵIара
Акәтаӷь ашьҭаҵара, аӷрыҵра.
35
а-ҵарá 2
а-ҵарá
ҵIара
Занааҭк ма ҟазарак аилкаара, адырра.
36
а-ҿá 1
а-ҿá
шIа
Ҿыц иҟалаз.
37
á-ҿа 2
á-ҿа
шIа
Афырџьан ԥшра змоу аҩыжәга ԥшӡа.
38
а-ҿы 1
а-ҿы
шIа
Аԥышәқәа рыбжьара иамоу арҟьарсҭа.
39
а-ҿы 2
а-ҿы
шIа
Иҵарны иҟоу, ихыу ахәҭа.
40
а-шрá 1
а-шрá
шра
Ашбжьы агара.
41
а-шрá 2
а-шрá
шра
Ӷәӷәала ацахара.
42
а-шә 1
а-шә
швы
Ахыбра аҩналареи аҩныҵреи ирызку аҭӡамц аҭаԥҟарсҭа, насгьы иадыртуа-иадыркуа иҿоу.
43
а-шә 2
а-шә
ашвы
Ахш ацарӡ аҭаны ибаҟаӡа ианыҟалалак ихырхуа.
44
а-шә 3
а-шә
-
Ҵлажәлоуп.
45
а-шәрá 1
а-шәрá
швра
Ашәыга (еиларшьшьу) ахьшьны амаҭәар даҽа ԥштәык аҭара.
46
а-шәрá 2
а-шәрá
швра
Аҟалара, аҳәоу анаӡара.
47
а-шәрá 3
а-шәрá
швра
Ацәеижь акы алшәаны аҭәа арҳара, ахҭәасаара.
№
№
Автори ашәҟәы ахьӡи
Атекст иаазыркьаҿу аҟазшьарбага
Адаҟьа.
рхыԥхь.
Ашәҟәаҿы
ажәақәа
рхыԥхь.
Иарбоу
рхыԥхьаӡара
Иарбоу
рхыԥхьаӡара
Иарбоу
рхыԥхьаӡара
Аомонимқәа
рыхкқәа
зегьы рхыԥ-
хьаӡара
Аомоним
қәа % ла
ашәҟәаҿы
иҟоу ажәақәа
зегьы рхыԥхьаӡа
рахьтә
Аомонимқәа
иуцәрыла
ҩашьар зылшо рхыԥхьаӡара аполисемқәа
Аполисемқәа
% ла
ашәҟәаҿы иҟоу ажәақәа зегьы рхыԥхь.
№
№
Автори ашәҟәы ахьӡи
Атекст иаазыркьаҿу аҟазшьарбага
Адаҟьа.
рхыԥхь.
Ашәҟәаҿы
ажәақәа
рхыԥхь.
Алекси-
катә
Аомофо
рмақәа
Аомо-
графқәа
Аомонимқәа
рыхкқәа
зегьы рхыԥ-
хьаӡара
Аомоним
қәа % ла
ашәҟәаҿы
иҟоу ажәақәа
зегьы рхыԥхьаӡа
рахьтә
Аомонимқәа
иуцәрыла
ҩашьар зылшо рхыԥхьаӡара аполисемқәа
Аполисемқәа
% ла
ашәҟәаҿы иҟоу ажәақәа зегьы рхыԥхь.
1
2
3
4
5
6
7
8
9
10
11

1
Аԥсуа жәлар рпоезиа. Еиқә. Д. Гәлиа, Хә. Бӷажәба. Аҟәа. 1972.
афольклортә 
материалқәа
159
20352
13
14
11
38
0,186
17
0,084
2
Аԥсуа жәлар рҭоурыхтә-
фырхаҵаратә ҳәамҭақәа. Еиқә. С. Зыхәба. Аҟәа 1978.
афольклортә 
материалқәа
190
6740
15
49
22
86
0,184
19
0,041
3
Аԥсуа жәаԥҟақәа. Еиқә. Ш. Инал-иԥа, М. Адлеиба. Аҟәа. 1967.
афольклортә 
материалқәа
120
18720
11
19
17
47
0.251
15
0,080
4
Аԥсуа жәаԥҟақәа. Еиқә. Хә. Бӷажәба. Аҟәа. 1983.
афольклортә 
материалқәа
86
10320
18
12
16
46
0,446
16
0,155
5
Аԥсуа лакәқәа. 1 ат. Еқә.
К. Шьаҟрыл, Хә. Бӷажәба. Аҟәа. 1965.
афольклортә 
материалқәа
245
58800
29
36
29
94
0,160
52
0,088
6
Аԥсуа лакәқәа II ат. Еиқә. К.
Шьаҟрыл. Аҟәа. 1968.
афольклортә 
материалқәа
338
104004
46
26
12
84
0,081
17
0,016
7
Аџьба Т. Шь. Амҩа иқәу. Аҟәа. 1979.
Апоезиа
157
12968
11
15
14
40
0,308
12
0,098
8
Аџьынџьал Ш. М. Иалкаау.
Аҟәа. 1982.
Аԥсуа проза
479
100590
19
19
13
51
0,050
66
0,065
9
Аџьынџьал А. Т. Ацәашьы иаҵәақәа. Аҟәа. 1969.
Аԥсуа проза
157
11932
16
14
12
42
0,35
10
0,083
10
Аламиа Г. Ш. Амцажәла.
Аҟәа. 1979.
Аԥсуа проза
142
9982
18
15
15
51
0,510
17
0,170
11
« Алашара». № 4. Аҟәа. 1979.
Аԥсуа поезиеи апрозеи
104
42016
32
26
35
93
0.221
35
0,080

12

Амаршьан В.Џь. Амрагыларахь зҿы хоу акәасқьа.Аҟәа.1974.

Аԥсуа проза

223

45492

20

11

18

49

0,107

19

0,04
1
2
3
4
5
6
7
8
9
10
11
12
13
« Амцабз». № 3. Аҟәа. 1983.
Аԥсуа поезиеи апрозеи
17
5223
20
30
10
60
1,148
35
0,685
14
Анқәаб В. П. Бзыԥ аԥшаҳәа. 
Аҟәа. 1960.
Аԥсуа поезиа
94
2068
13
16
14
43
2,079
15
0,725
15
« Аԥсны Ҟаԥшь». Август 6, 1985.
Аԥсуа публицистика
32
11760
15
46
18
79
0,671
80
0,680
16
Аҳәба Џь. В. Ашьхақәа рылԥха. Аҟәа. 1971.
Аԥсуа проза
344
68800
15
20
27
62
0,090
14
0,020
17
Аҳәба Џь. В. Асқьала. Аҟәа.
1979.
Аԥсуа проза
247
39520
14
12
13
39
0,386
16
0,404
18
Басариа В. К. Анаҟә анхыҵуа. Аҟәа. 1977.
Аԥсуа проза
75
15300
13
19
10
42
0,274
15
0,098
19
Бӷажәба М. Ҭ. Гәараԥаа рписар. Аҟәа. 1971.
Аԥсуа проза
294
88494
21
8
19
68
0,164
25
0,073
20
Возба А. Б. Аӡбаҩцәа дрысҭоит. Аҟәа. 1971. 
Аԥсуа проза
80
15360
13
14
12
39
0.253
14
0.091
21
Возба А. Б. Амра аҽарыцқьоит. Аҟәа. 1979.
Аԥсуа проза
142
34080
17
32
13
62
0,181
17
0,049
22
Гаидар А. Аповестқәа. Аҟәа.
1966. Еиҭ. Ш. Аҟәсба.
Еиҭагоу апроза
139
36021
12
11
16
39
0,108
16
0,044
23
Гамсахурдиа К. С. Амза амҵарсра. Аҟәа. 1973. Еиҭ. И. Ҷоҷуа.
Аԥсуа проза
638
156988
21
26
20
67
0,042
44
0,028
24
Герхелиа К. С. Ахәыцрақәа ррыԥхра. Аҟәа. 1982.
Аԥсуа поезиа
169
11154
16
14
15
45
0,403
13
0,116
25
Гыц  Асԥа. (Л.Б.Гыцба). Аихырҿиара. Аҟәа. 1984.
Аԥсуа проза
276
71264
25
31
12
68
0,095
36
0,050
26
Гогәуа А. Н. Аҽыкәаҳа. Аҟәа.
1966.
Аԥсуа проза
408
81600
26
23
20
69
0,084
21
0,025
27
Гогәуа А. Н. Ажәабжьқәа. Аповест. Апиеса. Аҟәа. 1977.
Аԥсуа прозеи адраматургиеи
490
108760
19
16
14
49
0,045
14
0,032
28
Гәыблиа Гь. К. Аиԥылара  ҿыц. Аҟәа. 1965. 
Аԥсуа проза
203
34104
11
17
12
40
0,117
11
0,032
29
ГәыблиаГь.К.Акаҵәараҿ аиқәшәара. Аҟәа. 1978.
Аԥсуа поезиа
274
26812
12
18
14
44
0,164
11
0,041


1


2


3


4


5


6


7


8


9


10


11


12
30
Гәлиа Д. И. Иҩымҭақәа. 1 ат. Аҟәа. 1956.
Аԥсуа поезиеи
еиҭагоу апоезиеи
433
26413
31
27
21
79
0,299
14
0,053
31
Гәлиа Д. И. Иҩымҭақәа. II ат. Аҟәа. 1957.
Аԥсуа проза
301
77959
64
66
56
186
0,238
67
0,085
32
Гәлиа Д. И. Иҩымҭақәа. III ат. Аҟәа. 1958.
Аԥсуа прозеи
еиҭагоу апрозеи
295
26872
15
16
16
47
0,174
11
0,040
33
Гәлиа Д. И. Иҩымҭақәа. IV ат.
Аҟәа. 1962.
Аԥсуа прозеи
афольклортә материали
198
23760
41
35
39
115
0,484
37
0,155
34
Дарсалиа Ӡ В. Аԥсҭазаара аҟнытә. Аҟәа. 1982.
Аԥсуа проза
327
71940
24
21
12
57
0,079
15
0,020
35
Думбаӡе Н. В. Сареи сандуи, Иликои, Иларони. Аҟәа. 1974. Еиҭ. Ш. Аҟәсба.
Еиҭагоу апроза
483
10434
14
18
18
50
0,047
18
0,017
36
Ажәа хьыршәыгәқәа. Аҟәа. 1970. Еиҭ. Шь. Камкиа
Афольклортә материалқәа
106
13144
10
19
16
45
0,342
16
0,121
37
Кәыҵниа Л. Б. Иҩымҭақәа. Аҟәа. 1955.
Аԥсуа проза
620
7812
20
28
17
65
0,083
24
0,030
38
Қьиачели Л. М. Гәад Бигәаа. Аҟәа. 1975. Еиҭ. М. Аҳашба.
Еиҭагоу апроза
237
66734
26
17
13
55
0,083
21
0,031
39
Коӷониа И. А. Иҩымҭақа. Аҟәа. 1974.
Аԥсуа поезиа
215
24940
35
32
13
80
0,320
46
0,184
40
Лабахәуа Л. Иҩымҭақәа. Аҟәа. 1980.
Аԥсуа поезиа
187
24332
14
40
19
73
0,300
18
0,073
41
Лакрба М. А. Иҩымҭақәа реизга. I ат. Аҟәа. 1968.
Аԥсуа проза
447
89400
18
26
12
56
0,062
24
0,026
42
Лакрба М. А. Иҩымҭақәа реизга. II ат. Аҟәа. 1971.
Аԥсуа поезиеи адраматургиеи
611
131979
29
40
15
84
0,063
36
0,027
43
Лакрба Кә. Кә. Иҭамбаӡо аӡыхь. Аҟәа. 1979.
Аԥсуа проза
150
8900
19
13
14
46
0,118
21
0,053

44

Лашәриа М.Т. Ажәлаҟьаҩ. Аҟәа. 1976.

Аԥса поезиа

287

34440

20

12

10

42

0,121

26

0,075
1
2
3
4
5
6
7
8
9
10
11
12
45
Лермонтов М. Иу. Ҳаамҭа афырхаҵа. Аҟәа. 1959. Еиҭ. А. Амқәаб.
Еиҭагоу апроза
252
35580
11
16
14
410
0,115
27
0,075
46
Ломиа К. Шь. Ашьхақәа ашәа рҳәоит. Аҟәа. 1980.
Аԥсуа поезиа
137
15892
11
102
15
128
0,805
20
0,123
47
Миқаиа М. И. Ашацкыраз. Аҟәа. 1971.
Аԥсуа поезиа
138
10744
17
17
16
50
0,465
25
0,232
48
Островски Н. Ааџыр шӡыржәхаз. Аҟәа. 1956. Еиҭ. И. Ҷоҷуа.
Еиҭагоу апроза
421
154349
14
17
18
49
0,031
21
0,013
49
Папасқьыр И. Гь. Иҩымҭақәа реизга. I ат. Аҟәа. 1964.
Аԥсуа проза
107
88697
92
60
73
225
0,253
101
0,113
50
Папасқьыр И. Гь. Иҩымҭақәа реизга. II ат. Аҟәа. 1965.
Аԥсуа проза
349
106403
37
51
26
114
0,107
38
0,035
51
Папасқьыр И. Гь. Иҩымҭақәа реизга III ат. Аҟәа. 1965.
Аԥсуа проза
397
114889
37
39
22
98
0,085
48
0,041
52
Паустовски К. Гь. Ныҟәара аладаҟа. Аҟәа. 1970. Еиҭ. А. Џьениа.
Еиҭагоу апроза
297
70488
29
59
24
112
0,158
25
0,035
53
Ԥлиа Ш. Х. Нептун илаԥш. Аҩбатәи ашәҟәы. Аҟәа. 1979.
Аԥсуа публицистика
563
101
25
46
32
103
0,101
49
0,048
54
Нарҭ Сасрыҟәеи ԥшьынҩажәи зежәҩык иара иашьцәеи. Аҟәа. 1962. Еиқә. Ш. Д. Инал-иԥа, К. С. Шьаҟрыл, Б. В. Шьынқәба.
Афольклортә материалқәа
365
48720
53
76
36
165
0,338
54
0,110
55
Ԥшьавела В. Ажәабжьқәа. Аҟәа. 1982. Еиҭ. М. Аҳашба.
Еиҭагоу апроза
227
58564
16
28
17
61
0,104
15
0,025
56
Русҭавели Ш. Абжьас-цәа зшәу. Аҟәа. 1959. Еиҭ. Д. Гәлиа.
Еиҭагоу апоезиа
259
54944
34
25
16
75
0,36
25
0,045
57
Русҭавели Ш.Абжьас-цәа зшәу. Аҟәа. 1978. Еиҭ. М. Лашәриа
Еиҭагоу апоезиа
307
59558
23
19
13
55
0,092
26
0,043
58
Сангәылиа С. Л. Ажәеинраалақәеи ажәабжьқәеи. Аҟәа. 1956.
Аԥсуа поезиеи апрозеи
109
6979
16
15
14
45
0,645
18
0,258
59
Сангәылиа Шь. М. Аԥсҭазаара амҩала. Аҟәа. 1983.
Аԥсуа проза
127
24246
33
25
12
70
0,288
22
0,090

60

Маадан Сақаниа иҳәамҭақәа. Аҟәа. 1970. Еиқә. К. Шьаҟрыл.

Афольклортә материалқәа

167

48495

20

26

14

60

0.123

15

0,030
61
Ҭарба Н.З. Маҵиса. Аҟәа. 1967.
Аԥсуа проза
237
51192
15
13
14
42
0,082
17
0,033
1
2
3
4
5
6
7
8
9
10
11
12
62
Толстои Л. Н. Аиҭаира. Аҟәа. 1959. Еиҭ. И. Ҷоҷуа.
Еиҭагоу апроза
520
131040
28
32
26
86
0,065
30
0,022
63
Аҳашба М. Л. Ааԥынра мшқәа раан. Аҟәа. 1969.
Аԥсуа проза
443
97546
15
23
12
50
0,051
34
0,034
64
Ҳашыг Н. Ҷ. Аԥсабара ахәыҭхәыҭбыжьқәа. Аҟәа. 1980.
Аԥсуа проза
103
16380
14
15
14
43
0,262
18
0,109
65
Хокерба Ш. И. Иҩымҭақәа. аҟәа. 1981.
Аԥсуа проза
110
14089
12
18
11
41
0,291
14
0,099
66
Аҵнариа В. Л. Алакә ссир. Аҟәа. 1977.
Аԥсуа поезиа 
86
5892
16
17
14
47
0,797
13
0,220
67
Цурҭавели И. Ацқьа Шьушьаник лааӡаб. Аҟәа. 1981. Еиҭ. Гь. Амҷба, А. Гогәуа.
Еиҭагоу апроза
38
3420
14
12
11
37
0,081
15
0,438
68
Ҷанба С И. Иалкаау иҩымҭақәа. Аҟәа. 1976.
Аԥсуа проза
237
57347
30
36
26
92
0,160
35
0,061
69
Чачхалиа Кь. Ш. Иалкаау. Аҟәа. 1968.
Аԥсуа поезиа 
395
28440
14
21
13
48
0,168
12
0,042
70
Ҷкадуа Ш. Е. Аилыӷра. Аҟәа. 1960.
Аԥсуа проза 
125
27200
10
11
10
31
0,113
12
0,044
71
Чуаз В. А. Сыдгьыл гәакьа, сыдгьыл. Аҟәа. 1966.
Аԥсуа поезиа
68
2340
11
16
15
42
1,794
14
0,598
72
Шьаҟрыл П. С. Алашьцарахьтә алашарахь. Аҟәа. 1976.
Аԥсуа прозеи адрамтургиеи
123
32520
14
17
15
46
0,141
16
0,049
73
Шьынқәба Б. В. Аҿатә-уаа. Аҟәа. 1955.
Аԥсуа поезиа
144
22446
24
40
20
84
0,374
32
0,142
74
Шьынқәба Б. В. Иалкаау иҩымҭақәа. Iат. Аҟәа. 1967. 
Аԥсуа поезиа
398
28636
12
12
13
37
0,129
13
0,045
75
Шьынқәба Б. В. Иалкаау иҩымҭақәа. II ат. Аҟәа. 1968.
Аԥсуа поезиа
355
56380
25
35
19
9
0,140
28
0,049
76
Шьынқәба Б. В. Ацынҵәарах. Аҟәа. 1974.
Аԥсуа проза
334
95858
43
19
27
89
0,092
40
0,041
77
Шьынқәба Б. В. Ахаҳә еиҩса. Аҟәа. 1983.
Аԥсуа проза
263
74166
27
31
20
78
0,105
56
0,075
№
Атекстқәа рҟазшьарба
Актәи атаблица апунктқәа рномерқәа 
Ахыԥхьаӡара 
Ахыԥхьаӡара 
Ахыԥхьаӡара 
Ахыԥхьаӡара 
Ахыԥхьаӡара 
Ахыԥхьаӡара 
№
Атекстқәа рҟазшьарба
Актәи атаблица апунктқәа рномерқәа 
Адаҟьақәа
Ажәақәа 
Аомонимқәа
Бжьаратәла иуԥыло
Аполисемиа 
Азгәаҭа 
1
2
3
4
5
6
7
8
9
1
Еиуеиԥшым авторцәа рпоезиа
29
274
26812
44
609 ажәа знык иуԥыло
11



39
215
24940
80
311
46



65
110
14089
41
343
14



66
86
5892
47
125
15



69
395
28440
48
592
12

2
Авторк ипоезиа (Шьынқәба Б. В.)
74
398
28636
37
774
13



75
355
56380
79
713
28

3
Авторк ипроза (Гогәуа А. Н.)
26
408
81600
69
1182
21



27
490
108760
49
2219
14

4
Авторк ипроза (Папасқьыр И. Гь.)
49
407
88697
225
349
101



50
349
106403
114
933
38



51
397
114889
98
1171
48

5
Еиуеиԥшым авторцәа рпроза
45
252
35580
41
867
27



48
421
154349
49
3149
21



52
297
70488
112
629
25



55
227
58564
64
960
15

6
Еиуеиԥшым авторцәа рпроза
17
247
39520
39
1013
16



77
263
74166
78
938
56

7
Ҩымҭак еиуеиԥшым аиҭагацәа еиҭаргаз
(Русҭавели Ш.)
56
57
259
307
54944
59558
75
55
732
1082
25
26
Гәлиа Д. И. иеиҭагамҭа 
8
Алакәқәеи аепоси «Нарҭ Сасрыҟәеи…»
5
245
58800
94
622
52
Лашәриа М. 


6
338
104004
84
1238
18
еиҭагамҭақәеи
9
Ажәаԥҟақәа 
54
365
48720
165
295
54



3
120
18720
47
398
15



4
86
103
46
215
16

