Аҟәа – 2008 ш.
Иҩымҭақәа реизга
ԤШЬ-ТОМКНЫ
Аҟәа – 2008 ш.
Иҩымҭақәа реизга
АԤШЬБАТӘИ АТОМ
Апоемақәа
Ажәеинраалақәа
Аҟәа – 2008 ш.
ГрлпВорпәирГрлпВорпәир
АЛАКӘҚӘА РТӘЫЛАҾ
Амҩақәа, инымҵәаӡо,
Сныҟәо сырнуп.
Уахынлагь, иҿымцәаӡо,
Амза схаркуп.
Иарала сгьыжьып ҳәа
Сақәтәоуп уажә гәыжьк.
Ҭынч ус ашьшьыҳәа
Снырхуеит уа ӡмыжьк.
Лԥынҵагәы ҭархәан,
Хаз – ҭакәажәык
Дсышьҭоуп. Иархәлеит –
Лылаԥш, уажәык.
Днаҵаҟьо ларбаӷь
Сышҟа деихоит.
Лацәажәара анызгәаӷь –
Уи сҭалырхоит.
Лымшьҭагьы шыцәгьо
Са исаҳахьеит.
Дсышьҭоуп лыҽрыцәгьаны,
Мшәан, сшьаҳахеит…
АПОЕМА : Ә А
Сгәаҟит, суазырит,
Исыҵӡааит сшьамхы…
Аха ӡиас дук сырит,
Сахәароуп схы…
Снеиуеит сышзахәо,
Иԥысшәароуп сымч,
Зхаҿра зыԥсахуа
Адунеи, ҭысҵаароуп ҭынч.
Аҳәынаԥқәа, амаҭқәа,
Хазы – агәылшьап,
Саҩсуам ак гәамҭакәа,
Џьеи, ргәы нсырхап.
Амца аӡы нақәҭәан,
Адунеи еиқәсырхоит…
Алакә уарҳал снақәтәан,
Ҵәҩанҵәыҟа сеихоит…
Адгьыли ажәҩани
Хьеивҵо снаӡоит.
Сыдгьыли сыжәлари
Хьаас сҟарҵоит…
Агәҭыха сымоуп,
Исхьаау рацәоуп…
Ҳлакәқәа са срылоуп,
сзыҳәан иԥшьоуп.
Зных, ӡызлан дыссирха
Даасԥылоит џьара,
Исыздыруам исыхәо,
Саҿуп абылра…
Лӡара кылуршәап
Уи амацәаз.
Искырцу лымаршәа?
Мап, ҳаиӷацәаз…
Дсымбац лҩыза
Ҳхызхырц ишоу,
Лыхцәы қамызуа,
Хьӡуп иахьыршоу.
Ицәгьоуп лгәыжәла,
Уи саҳахьеит.
Дсыршәоит ҳәа уанлыжәла,
Уи уҭалырхеит.
Ҿымҭкәа бжьыда
Доуҳак лзаԥшьуп…
Илылоу абаҩҷыда
Ҳзаиааиуам, имчуп…
Лгәы иҭоу уздыруам,
Аӡы аҵа – лыҩноуп.
Ԥхаррак лныруам,
Дыхьшәашәоуп, дыԥшӡоуп…
Аҟәараҿы иуқәхәлар,
Уеилалгоит лара.
Лымч уа иуқәхар,
Иулырбоит лыҩнра…
Сабџьар зны сахеит, –
Исымпыҵҟьан ицеит…
Слыжәлеит сгәы ԥсахны,
Акыр ҳаибаҟьеит…
Сыхәцә кны иԥылҵәарц
Лҭахын, сылхәаҽырц…
Сыхәшҭаарамца лырцәарц,
Наҟ сылҵәахырц…
Сыбла иаахгылеит
Ҳабдуцәа ӡәырҩы
Рымч, – сагьлыцәгылеит
Уи ацәгьаршҩы…
Даара ҳаидшылеит,
Еиҭах кыр ҳаиқәԥеит.
Лыбла схыԥшылан,
Дысхыччозшәа збеит.
Иаразнак уаҩ дхылхуан,
Азнык улжьон.
Уҟалҵон ухырхәо,
Мдырс нас улшьон.
Издыруан, дысиааир,
Лышҟа сылгон.
Лыҩнашҭаҿ знык дзааир,
Са сеилагон.
Издыруан, дысиааир,
Тәыс уи сҟалҵон.
Лара днеи-ааиуа,
Сара сныҟәлцон.
Убасҟан иналхысҟьеит,
Апҟацаҳәа сҟамчы,
Слымпыҵҟьан, сналыдҟьеит,
Уаҳа илыламкәа мчы…
Нас аҵангәара
Сара сҭанагалт.
Жәҩанынтә агара
Шлеиуаз икынхалт.
Сыблақәа хнакит,
Уа иаасҿаҷҷеит…
Кыргьы исызхымтит,
Аԥшқа дыччеит.
Сымԥшыкәа снацхраан,
Илбаазгеит ҵаҟа,
Асаби лақҭа-хаа,
Дыссирыз шаҟа.
Ааи, уи ахьтәы даҷла
Хыхьынтә дылбааит.
Дырдырит бжьыла,
Дшанан дырзааит.
Арас ихалан
Иказҿоз ауаа,
Ишызбоз иҭалеит
Ҵаҟа икаууа.
Аҵан ртәылан,
Рызегь еигәныҩт.
Агара ахьгылаз,
Зегьы еизыҩҩит…
Дыршьаҳәа рмоуит
Абри зегь зызҳәаз,
Аҵанаа дроуит,
Мшызҳа изызҳауаз…
Аҵанаа ртәылаҿ
Ирымаз ԥааимбарс,
Ҿымҭӡо дышгылаз,
Ҿааиҭит абас:
– Аҵанаа, сашьцәа!
Шьҭа шәгәшәҽаныз…
Ҳҭагылоит аамҭацәгьак,
Убри шәазыԥшыз.
– Иааит, дад, ҳаамҭа,
Ҳарҭ ҳаҿҳәара…
Ԥсызхоу уаҩ дамаҭәам,
Шьҭа ҳанхара…
– Ҳаџьал ааҳадгылт,
Ҳаҟам ҳаиқәхарц.
Ҳаныӡаауеит адгьыл,
Ҳаӡбахә рымҳәарц.
Ех! Сабиц, аиеи!
Зны зегь ҳаршшон…
Адунеи ду уаароуп, дад,
Усоуп ишшоу.
Зны ҽеила ҳамхәыцраз,
Шьҭа ҳҵыхәтәа 8ҵәоуп...
Анцәа ҳгәаӷ икырцаз,
Иҳагхаз рацәоуп…
Ҳаԥсҭазаара лакәын,
Алакәгьы зны инҵәоит.
Адгьыл заҵәык ԥсра ақәым,
Ҳаныҟамгьы еиқәхоит.
Аҵан бырг дцәажәон,
Ажәлар еиқәшьшьын.
Аԥсабара еиҭашәон –
Ахлымӡаах иазыԥшын…
…Сыжәҩа ҭҟьан, сҩашьан,
Кыргьы сынхеит.
Избоз зегь џьасшьон,
Аха лакәын – сеиқәхеит.
Амҩақәа, инымҵәаӡо,
Сырнымҵӡо сырнуп.
Уахынлагь, смыцәаӡо,
Амза схаркуп.
Сақәтәан сгьыжьып ҳәа
Исыцуп уажә гәыжьк.
Ҭынч, нас, ашьшьыҳәа,
Снырхуеит уа ӡмыжьк.
Снеиуеит сышзахәо,
Иԥысшәароуп сымч.
Зхаҿра зыԥсахуа
Адунеи ҭысҵаароуп ҭынч.
Аханқәа, агәарақәа,
Абаашқәа, абаақәа…
Измоу зхатә ԥҟарақәа
Иҳаиԥшым адауқәа.
Ӡызлан дыԥшӡаӡа
Даасԥылоит еиҭа,
Слытҟәахит зынӡа,
Сынҭаԥшит ллакҭа.
Аҳәынаԥқәа, амаҭқәа,
Хазы – агәылшьап,
Саҩсуам ак гәамҭакәа,
Џьеи ргәы иасыргап.
Адгьыли ажәҩани
Ахьеивҵо снаӡоит…
Сыдгьыли сыжәлари
Хьаас сҟарҵоит.
Агәҭыхақәа сымоуп,
Исхьаау рацәоуп…
Ҳлакәқәа са срылоуп
Са сзыҳәан иԥшьоуп.
1983 ш.
Ари адунеиаҿ
Иҟоуп зегьы:
Иҟоуп аша,
Иҟоу ахаа,
Иҟоуп амца,
Иҟоуп аҵаа.
Иҟоуп агәеизҳара,
Иҟоуп ахьаа.
Ацәгьеи абзиеи –
Еивҵоуп урҭ рҳәаа.
Уи иқәу иалырхуеит
Дасу рхатәы:
Адаӷь – аӡмах,
Адгьыл аҵа –
Ацәышлампыр,
Ашәарах – ашьха
Ӷьазӷьазра.
Ашьауардын –
Ажәҩан иаҵәара,
Ауаҩы, – адгьыл
дәыԥшӡара.
Ааи, ари адунеиаҿ
Иҟоуп зегьы:
Иҟоуп агәырҩа, ашәаӡыӡара.
Иҟоуп ашьыцра, аицәшәара,
Агәреибамгара, ажьара.
Аҭира, аахәара,
Ацәгьа аҳәара.
Ацәымӷра, аԥсахра,
Уҳәан-сҳәан.
АРИАДУНЕИАҾ
Иҟоуп аҵырҭыша,
Абеиара, аԥагьара,
Атәамбара,
Ашәақь акылаԥшра,
Аҵхара, ауаҩшьра.
Иҟоуп ананамгара,
Аӷарра, агәкаҳара, аԥсра.
Иҟоуп амч… –
Иаҿуп аиааира агара.
Адац-ԥашә ароуӡеит
Уамашәа ахәахәа-амц…
Иҟоуп шьапҿаршә…
Насгьы жәҩахырла аихара.
Ауаҩы игәахәтәы,
Илахьынҵа, азқәа аирхара.
Аиашамра, амҵақьақьара,
Аиӷара, ацәгьаршра,
Аиҵаҟәаҟәара.
Иҟоуп аласра,
Аҳәатәхамҵара, аццакра,
Аҽхырцәажәара,
Инахарҟьан ацәцакра.
Ҳжәытә ҵас,
Ҳҟазшьа бзиақәа рцәыӡра.
Ҳахьынҳалан,
Иаҳцәтәыму ацәырҵра…
Иҟоуп ҳаҳәсахәыҷқәа
Зжьауа… ихызхуа,
Зхы – зыԥсҭазаара
Башаӡа инызхуа.
Иҟоуп ани-аби,
Ркәадара,
Рыԥсыҽра,
Ирыхшаз рырқьынцқьыцра,
Рхаҳәатәы азныжьра.
Иҟоуп аманшәаламра,
Шьҭахь анхара.
Амч аӷәӷәара зегь
Иахьахәҭам архара.
Иҟоуп уаԥхьа дангылам
Иузааигәоу аҭынха,
Ауаҩы дшьақәҟьаны
Ианиауа агха.
Аӡы данагауа,
ҭәыцк иадамзаргьы
иикша анимауа акы.
Уаҟа данахәаҽуа,
Ианеизеивымго иԥсыԥ.
Иԥаҵа даҵаччо иаӷа
Данхықәгылоу аӡ-хықә.
Ианимԥхьаӡо усҟан
Даԥсоушәа капеик,
Аӡы дызго инаган
Ианациҭәало кәапеик.
Иҟоуп ҳадгьыл-ԥшьа
Иамадоу, ҳабдуцәа рыбаҩқәа,
Уи хьаас изкым
Иҟоуп агәлымыҩқәагь...
Иҟоуп ианықәуа,
Цәгьа иахӡыӡуагьы
ҳақла иашьҭоу
Уи иазхәыцуагьы.
Иҟоуп ҳадгьыл,
Зегь гәазҭо, избо.
Ҳзааӡо ҳанзырхо,
Иарашҟагь ҳазго.
Ҳабдуцәа рызқәаҭыԥ,
Иахьԥыршәоз зны рымч.
Иҟоуп ҳхәышҭаара,
Ҳаԥсуара, ҳџьынџь.
Иҟоуп аԥацхақәа,
Акәасқьақәа, агәарақәа,
Аизҳара, аҿара, аира,
Ашара, агарақәа.
Иҟоуп ҳаҩнра,
Ҳцәырдәӷәқәа, ҳхәышҭаарақәа.
Ҳахәмарра,
Ҳаччара,
Ҳқьабзқәа, ҳчарақәа…
Аҽ-ура хыцәгьеиԥш
Аӡ ԥагьақәа
Ахьааиуа иҭҟьаны
Иҟоуп аиҩхаақәа.
Иҟоуп агәымшәақәа,
Ауаа нагақәа,
Ӷәӷәарыла иреиԥшу Аимхаақәа.
Иҟоуп аҳаракыра, ахәқәа,
Акыӡӷ-кнаҳақәа,
Иара убас Абчараҳқәа
Еиҿазыжьыз аҭамҳақәа.
Иҟоуп аԥсабара,
Абнаршәыра тоурақәа,
Атышақәа акәарақәа, аӡиасқәа,
Амшын – ашхәақәа,
Абахәқәа, ахрақәа, ашьхақәа.
Иҟоуп ааԥын
Аҿа аназҳауа,
Аԥсабара ианҭалауа аԥсы.
Иҟоуп аԥхын,
Амра анкаԥхауа,
Дангәырӷьо зегьрыла ауаҩԥсы.
Иҟоуп ҭагалан,
Ианбарақьаҭроу,
Ацақәа пахәӡа ианҭәу.
Иҟоуп аӡын,
Ианаҿу асаура,
Ажәҩан агәышҵа анарку.
Иҟоуп еиқәароу
Ибжьыдоу аҵх.
Ажәҩан кеикеиуа
Ианахымгьы 8ҭацк.
Ирацәоуп ауаҩы
Абраҟа дзыхьӡаша,
Дзызхәыцша…
Ахәы ԥшӡа ҳаракыра
Дымшәакәа дызхыҵша…
Аха иҟоуп зных,
Шьоук маӡала
Ианашьҭоу дызгаша…
Аҽазных ихәыцрақәагь
Анеиԥхьыттуа баша.
Аха еиҳарак иҟоуп
Ауаҩы ицхыраара,
Имҩа ақәҵара,
Игәы амысра,
Пату иқәҵара.
Аамсҭашәала иаҳаҭырбара,
Иӡыргара, игәрагара.
Иара идунеи, ихаҭара.
Аԥсҭазаараҿ илшара,
Ихадара.
Иҟоуп аиххәыцра,
Аҳәатәеиқәшәара,
Аҭынчра, ԥхьацара.
Аԥсҭазаара аиқәырхара,
Агәыхәтәыхьӡара.
Агәхьаагара,
Аилаҵәара, аиҭанаиааира,
Аҭынчра, абџьар аԥыхра.
Ацәгьа аиааира.
Агәырӷьара,
Амра ацԥхьқәа шьыжьы.
Иҟоуп анасыԥ,
Аҟармаҵыс абжьы.
Иҟоуп амш, аҵх,
Амза, аеҵәа…
Еҵәаџьаа, Асар рымҩа,
Ажәҩан агәы иалаҵәан…
Зқьышықәса зхыҵхьоу,
Згәы ҭаҷаҷан иҭҟьо,
Дыршьас уи иамои
Наџьнатә изыхҟьо?
Ҳтәы зҳәо,
Ажәытәӡатәи урҭ
Ҳбаҟақәа…
Иҭгәырӷьаару, ҳахәаԥшыр,
Уи уажә ҳагәқәа?
Абриаҟара рхыган
Ҳҿынӡа ианааи,
Иаҳзымхьчеит…
Хшыҩла шьоукгьы «ҳмаиааи»…
Аха иҟоуп аҳракыра,
Ашьанҵара, аԥшӡара.
Иҟоуп аҳалалра, абзиабара.
Иҟоуп агәымшәара,
Шьҭахь хьамҵра,
ԥхьа цара.
Аԥсыцқьара, ауаҩра.
Иҟоуп ҳамхурсҭақәа
Ҳужәрақәа.
Жәытәнатә ҳчеиџьыка
Ҳаҭырла ҳҩыжәрақәа.
Ҳҿатә ԥсҭазаарагь
Иҟам иаҳнымԥшӡакәа.
Иҟоуп Аԥсны ҟьаҟьара дуӡӡа,
Ҳдәыԥшӡақәа.
Иҟоуп аамҭа,
Рыцҵас ҳазҿалауа, ҳазлагауа…
Амшқәа рашьҵас ишьҭхысаа
Иԥырны инеиуа, зегь збо,
Ԥхьа ҳазго.
Иҟоуп ажәҩан,
Аԥсҭҳәа, ақәаршыҩ,
Ҳаԥсҭазаара злеибарку
Иҟоуп ахшыҩ.
Иҟоуп адыд, амацәыс, аԥша,
Нарҭаа дуқәеи
Абрыскьыли рхыԥша.
Урҭ рыхьӡ рылаҳҵом
Иҟам, иԥсхьоу.
Дыҟоуп Хәажәарԥыс,
Дыҟоуп Нарџьхьоу.
Дыҟоуп Баҭаҟәа
Аԥсуа жәлар рҵеи,
Уи афырхаҵара
Ҳара иҳаимырҵеи.
Уаа шәҩык еиҵазааӡаз
Ан – афырԥҳәыс,
Саҭанеи-Гәашьа
Дыҟоуп ҿырԥштәыс.
Иҟоуп аеашьара,
Аеаҳәшьара, ажәҩахыр,
Аиқәлара, аиуара,
Аиҩызара, руасхыр.
Уи адац-ԥашә ироуны аҳара,
Ауаҩы игәы иҭыхо
Дацәымшәо аҳәара.
Уажә ҽакала зынӡа
Ацәажәара анимоу азин…
Иахьа имҩақәа аартуп,
Зегь рзын.
Иҟоуп иаҳхагылоу
Абираҟқәа,
Ишәыршәыруа иҟаԥшьӡа ишәу,
Ҳабацәа ршьала.
Иҟоуп убри зегьы збо,
Игәазҭо, иазхәыцуа, еихшьала.
Иҟоуп ҳамҩа ҳзырбо,
Хадара ҳазҭо қәнагала,
Уаҵәтәи ҳлахьынҵа, ҳԥеиԥш,
Знапы иану гәралага.
Иҟоуп:
Аичычара,
Аибарџьара,
Уҳәан-сҳәан.
Аиҵабаақәа,
Аҵашьыццәа
Ус змам.
Иҟоуп,
Ахәахәа.
Иҟоуп,
Аиаша, –
Ҳазхымԥо,
Ҳзыниаша.
Иҟоуп,
Агәы ԥжәара,
Ахгәахшәара.
Иҳалмшаша, –
Иҳалшаша:
Ахә хыҵра,
Ԥхьа хәыцра,
Агә камыжьра,
Ашьа ҭамыжьра.
Аҽырхаҵара,
Афырхаҵара.
Амгәамҵра,
Шьҭахь хьамҵра.
Иҟоуп:
Аԥсыҽра,
Аӷәӷәара.
Абзамыҟәра,
Аҟәшра.
Аҵәыуара,
Аччара.
Агәырҩара,
Агәырӷьара.
Аԥсҭазаара –
Анхара.
Аиааира,
Аҭахара.
Иҟоуп:
Ҳгәы нбылуа,
Ҳхы нбылуа,
Нас зымҩа
Ҳанбыруа.
Иҟоуп усҟан,
Ауа, аҭахы,
Иҳазҭо ахы,
Иакәым ҳазмыруа…
Ишыҟоугь
Аибарҽхәара,
Аибаршшара
Мцхәра злоу.
Аха иҟоуп,
Аиқәлара,
Аиҩызара,
Иҵоуроу…
Иҟоуп аԥсадгьыл
Азхәыцра, азгәыкра,
Ахатәы бызшәа аҿыгәҳәаара,
Азхьаара, азгәышьра.
Иарбан урҭ раҵкыс
Мамзар иԥшьоу?
Ауаҩы ԥсҭазаарас
Разҟыс урҭ изшоуп.
Ауаҩытәыҩса идгьылаз
Деигӡом ихы.
Ибызшәа ахьчараз
Дацәымшәа
Даԥылоит ахы.
Ҳәашьас уи иамоузеи
Еиҳау ма еиҵоу –
Абызшәеи Аԥсадгьыли
Еицрымшәо еицуп.
Иҟоуп абраҟа
Аиеи, зегь рыхкы:
Ҳбызшәа, ҳдоуҳа,
Ҳагәҭыха, ҳхықәкы…
Ҳҽаҩра ҭаҳгалоит
Ҳхатәы џьала иаарых.
Иҟоуп, ҳажәлар, ҳадгьыл,
Ҳаԥсуара, ҳҭоурых.
Ааи:
Ари адунеи аҿы
Иҟоуп зегьы…
Ианыршаз иацы акәым,
Иахьа акәым.
Аԥсҭазара иара аҿы
Нҵәара ақәым.
Иҟоуп амц, аҳәашгашра,
Аха иҟоуп аиаша, –
Ахы цәырнагом
Ус баша-маша.
Аҽӡара, аҽыҵәахра
Бзиа иабоит…
Зҽеиҭазкуа зҽызыԥсахуа,
Иҳәаадоу иԥштәыдоу,
Ари адунеи…
Ишәиуп, иагьныҳәоуп –
Зныхгь ихәаԥсоуп –
Аха аԥсҭазаара
Абраҟа иаԥсоуп.
1985 ш.
Зынгьы ҭынч џьа стәаны сҵәуахьан,
Снанамго зынӡаскгьы сшьамхы.
Ақәыршыҩ бааԥс… аҷыхь сцәылахьан,
Еиқәшәамшәа рбон шьоукгьы схы.
Бымшала сгәы ԥжәахьан, иҭҟәацхьан,
Сыбла нҭаар, балан сыԥхыӡ.
Акрыҵуан, бысԥырҵхьан, сыбԥырҵхьан,
Исхасыршҭырц сзын иԥшьаз быхьӡ.
Аха ар маҭәа аныбшәыбҵа,
Данақәла ҳадгьыл ҳаӷа –
Еиҭах ҿыц, сгәы амца нацрабҵан,
Сҿынасхеит бышҟа схы рха.
Егьараангьы егьаҩы бырҿаччеит,
Аԥҳәызба, ар маҭәа зшәу.
Ҽазныхгьы, аиашаз, иџьабшьеит,
Данбышьҭала қәрала иажәу.
Аӡә дзымгылт, ҽаӡә ихәра ҿабҳәеит,
Дыбкит-дбышьҭит иаҳәшьаҵас.
Ҽаӡә изын, деиқәхозар, аҿа абҭеит,
Бышԥҳәызбазгьы бгылт хаҵаҵас.
Излымшоз биҵалт, дышьҭыбхит,
Аӷа ихы даԥырган дыбгон.
Бацәшәон ихшара иаҭымхар,
«Акырцх» атәыла арбгон.
Дахьнабгаша днаган, бгьыжьыхуан,
Бхынҳәны, дышьҭыбхуан ҽаӡәы.
Уи, бызқәаҿ, ҭынч иԥсы ааихихуан,
Еиҭах бус бнаԥылон уаҵәы.
Ианыӷәӷәаз амшцәгьа, аурҭ,
Асы уаҭәашәпара иауит.
Аха еиҭах ихәу рахь беихон,
Ҳхьырԥар ба была еиқәхон.
Зынгьы адәы цәҳәыраҿ бынхеит,
Аӷа хәымга цәҟьарас бҟеиҵеит.
Бымшәеит, Анцәа беиқәирхеит,
Аԥсҭазара кыргьы бнарҵеит.
Сбызхәыцыр, мчы ӷәӷәак ԥхьаҟа исыхоит,
Ҩныҵҟатәи бжьык саҳашәа…
Бфырԥҳәызбара аҿаԥхьа схырхәоит,
Бгәымшәара збоит уамашәа.
Баанхон аҭабиаҿ ианбықәшәоз,
Арԥарцәарҿ, убрагь быгәра згоит.
Ибылшеит Баалоу-ԥҳа илылшоз,
Мадина-ԥшӡа блацлабт, избоит.
Аԥҳәызба, ар маҭәа зшәу,
Аԥсуара аԥеиԥш, иаразҟу.
Са сеиԥшҵәҟьа ба дбышьҭам уаҩԥсы,
Ибылоуп, ибылахт сыԥсы.
Аԥҳәызба, ар маҭәа зшәу,
Зны бигәаԥхазаргь иажәу,
АԤҲӘЫЗБА, АР МАҬӘА ЗШӘУ
Бинымӡбан, игәы ныбмырхан,
Иҩымҭақәа ԥсыс ба бырхан.
Аԥҳәызба, ар маҭәа зшәу,
Ашьа збоит бформа иахьшу.
Ахы шбылаз беихон уахь, ԥхьаҟа,
Гәымсҭа, ихәыз рахь, ҵаҟа.
Уигь ахаҳә-мҿыҳә еизнагон,
Абжьы ҭахәаҽӡа игон.
Ацәа иҭыҵны, иаратәала, зынӡа,
Инанагон уалԥшьак, маӡа.
Даушла, иатәамбо, хаха,
Шаҟантәгьы дҭалеи аӷа,
Даннеилакь уахь, агәҭахьы,
Еиқәԥахьаз шаҟантә бӷарҵахьы.
Иагьа уи иҟаиҵаргьы ацҭәа,
Дланашьҭуан хланҵы аҵыхәтәан.
Нас ҭынч, наҟ аҵахь дагон,
Иҩызцәа цас баша еимдон.
О Гәымсҭа гәыраз, Гәымсҭа,
Иалҵәраан иааиуа Аԥсҭа,
Шаҟаҩы ҳҵеира еиқәурхеи,
Шаҟантәгьы ҳаӷа дҭаурхеи.
Аԥсуа иӡиас, иԥшьоу,
Ирацәоуп акырӡа иуџьшьоу.
Аӷа изҭужьуаз зны-зынла ԥшоуп,
Еиҳарак дзыцәшәоз ухыԥшоуп.
О Гәымсҭа гәыраз, Гәымсҭа,
Иалҵәраа иааиуа Аԥсҭа,
Шықәсы наӡак аӷа уишьаҟьон,
«Акырцх», абзырбзанқәа ҭирҟьон.
Уахгьы-ҽынгьы иухҭәалон ашьа,
Аха иумԥсахт уҟазшьа.
Умшәакәа, умырҳакәа, ԥхьа уцон.
Уҵеицәа реиԥш, ууалԥшьа наугӡон.
Шықәсы наӡак дықәхеит уҟәара,
Аха дқыџь-қыџьуа деиҵасуан аҟәара.
Ԥхьаҟа изыҟамҵеит шьаҿак,
Уареи ҳҵеиреи шәеицгылеит шәеицҿак.
О Гәымсҭа гәыраз, Гәымсҭа,
Иалҵәраа иааиуа Аԥсҭа,
Аџьамыӷәацәгьа ухугеит акыр,
Аха ухьӡ адунеи зегь иадырт.
ГӘЫМСҬА АӠЫ АХЫҚӘАҾ
ЕИҬАХ ХӘЫЦРАҚӘАК
Зны-зынла уааигәара снеиуеит
сыгәжәажәо,
Хьаацәгьак сымоуп, сгылоуп, сгәырҩоит.
Уцәқәырԥа хыҵны убызшәала уанцәажәо,
Ушҟа слымҳа нкыдҵан сӡырҩуеит.
Аха уара сара сумбаӡошәа
Уеибах-еибафо уцоит уласны.
Ҽазных избоит уара сургаӡошәа,
Аха узын сшыҟац сыҟоуп сразны.
О, Гәымсҭа, аӡиас, уара сукәыхшоуп,
Жәаф рзы фырхацәак ырит абра.
Иҵыхәтәаз, изҿыхуаз, уара укыкахшоуп,
Ирқәашьхаз соуҳәар, изгоит уа угәра.
О, урҭ алымқәа, адауы гәымшәақәа,
Амца ижәҵо, иԥылеит аӷа.
Аха ахцәхәыц – нырцә итәаз агәымхақәа,
Ирылашәеит ҳҵеира, инеиуаз хаха.
Угәы уиижьҭеи еиқәтәашьак амаӡам,
Избоит ублақәа хьаа ӷәӷәак рхуп.
Уи нахыс урҭ уаҳа рыӡбахә ыҟаӡам,
Уахгьы-ҽынгьы сыҩуа рышьҭақәа схуп.
Уиижьҭеи ранацәа рыбла ҭырхаха,
Амҩахь иԥшуеит, ҷытыбжьык гар.
Убри сарҭынчуам, исынаҭом ҭаха,
Схьаақәа ирхьаан сықәхеит абар.
Уа шаҟа лаӷырӡы абра икаҭәахьеи,
Шаҟаҩы анацәа ҵәыуа итәахьеи.
Раҳәшьцәа рыцҳақәа ирыҵблааит ашьац,
Ртәа-рыцәа ыҟаӡам, рыԥсы ҭынч ирымшьацт.
Уа шаҟа мыткәма, уа шаҟа бжьы,
Уахынла амаӡам, ҵхыбжьон, ма шьыжьы.
Урҭ рыӡбахә ыҟаӡам, рыбаҩ-рцәа бжьаӡт,
Аха аӡәгьы рыԥсы ҭам ҳәа имшьацт.
Абацәа нанамго, ирыҵӡаа ршьамхы,
Итәоуп, шҿырмҭуагьы, ирыкәаҽ рхы.
Заанаҵа аиқәаҵәа, мап, уаҩы ишәимҵт,
Уажәы-уашьҭан, рыҷкәынцәа, игәыӷуеит
иаацәырҵп.
Ҩык-ӡык хҭәаланы уаҩ ҵәыцак имкыцт,
Рыхьыӡ зҳәо ҩырак џьаргьы иҟаӡам бӷьыцк.
Изхәаԥшуа рцәа-маҭәа иақәдыршәом быбыцк,
Амшқәа цоит иқәҳаны, ираҳауам макьана
ҿыцк.
Макьаназ ԥсаҭоуп ҳәа, аӡә шьак аимырбацт,
Рыԥсы ҭам, иҟамҳәа, агәра аӡәгьы имгацт.
О рыԥсы зырԥхашьо дҟамлароуп ҟьашьык,
Макьаназ, урҭ арыцҳақәа, ирзыблым цәашьык.
Уажәы, зегь раҵкьыс ирыцҳау, урҭ
ракәушәа збоит,
Сзышьҭоугьы, сызхьаауагьы, зегь реиҳа
урҭ роуп.
Зных сгәыӷра снахьыԥшуеит, нас аҽаӡоит,
Сгәы исанаҳәоит: макьаназ иаҭаху
зыԥшроуп…
Сныҟәеит уҵаҟа, схалеит уа хыхьгьы,
Иагьа срызныҟәаргьы рҳақ сызшәаӡом.
Рхаҵара хьтәы нбанла иаҩп аҭоурыхгьы,
Ԥсыуак дыҟанаҵ, рыхьӡ кашәаӡом.
Лҵшәада баша абра савазаргьы,
Рыԥсы сакәыхшоуп, еиҭах ԥхьа сеихоит.
Рцәа-ржьы, рыбаҩ, анышә иафаӡаргьы,
Рдоуҳа наӡаӡаз ҳаԥсынра иаанхоит.
Еиҿаԥшуа нырцә-аарцә убахәқәа укәыршоуп,
Уеибаркуп доуҳала, узшазгьы дынцәоуп.
О сӡиас ду, Гәымсҭа, сукәыхшоуп,
Уаҩ ҳақла дхәыцыр, иулшаз рацәоуп.
Уааигәа слеи-ҩеиуа сныҟәалоит ԥшьаала,
Иухугаз сазхәыцыр, уи џьашьатәуп.
Аиааира иргаз уа уҵеицәа, шьала,
Ԥхьа хара ҳхәыцны, ӷәӷәала ихьчатәуп.
Зны-зынла амҩа банылан
Бнеиуеит бара бкалаӡа.
Ишбышьклаԥшуа бдыруеит гәаныла,
Арԥарцәа гылоуп маӡа.
Аха бара ибымбошәа,
Бынрывасуеит, ирццак бшьаҿа.
Ирбахуеит уа хьымӡӷ ргошәа,
Баша ирыҭәҭәошәа аҳәынҵәа.
Зных, аӡәи бареи шәыбла еидхалоит,
Еилаҵәоит, рыгәра еибагоит.
Уи арԥыс ҵәҩанҵә ажәҩан дхалоит,
Насх, наҟ бынидҟьаны бцоит.
Уа шаҟаҩы амца рыцрабҵеи,
Аԥҳәызба, ар маҭәа зшәу.
Мап бҳәангьы шаҟаҩы ихармҵеи,
Иҟоуп уажәыгьы ибзыԥшу.
Бгәы аартуп, баԥсыуа ԥҳәызбоуп,
Бцәанырра бҽабҭом, ибӡоит.
Д-Цыгәбоуп, д-Цәышбоуп, д-Ҵәызбоуп,
Базхәыцуеит, ишьҭыбхуеит, ибзоит…
Аха урҭ зегь аҵыхәтәахь ишьҭабҵоит,
Бус ауп излоу зегь быԥсы.
Шьоукгьы лаԥшыла иԥхабҵоит,
Шьҭахьҟа ихьаҵуеит лассы.
Аԥҳәызба, ар маҭәа зшәу,
Ауаҩытәыҩса ихьаазы ихәшәу.
Зныҟәашәа шьабсҭоу, иласу,
Згәы ҭбаау, игәку, иразу,
Зыԥсҭазаара зегь рыла ираӡоу,
Абырҵкал икылхны избо,
Аԥсыцқьара наџьнатә изхаӡоу,
Аԥсуара еихаҳан ԥхьа изго.
Аԥҳәызба, ар маҭәа зшәу,
Бцәа ишԥанаало ибшәу.
Икылуршәап бӡара амацәаз,
Ҳаигәыцхуз, ҳарҭ, ҳаиуацәаз!
Бааигәара снагылар сҭахуп,
Быблақәа маӡашәкы рхуп.
Иссируп, убас игуыкуп,
Аха былахь есымша еиқәуп.
Аԥҳәызба, ар маҭәа зшәу,
Ирацәоуп, аиеи, ба бзыхәшәу.
Шаҟантәгьы бмыцәа ибыршеи,
Анцәа ду быссирны бимшеи.
Илакууп, илакууп бҟазшьа,
Ибылоуп Баалоу-ԥҳа лшьа.
Амала макьаназ уи леиԥшҵәҟьа бымшәыцт.
Уи лфырԥҳәызбара еиҭах ибырҿыцт.
Баалоу-ԥҳагьы убыс дыгәкын,
Лаамҭа, аиашаз, ҽакын.
Аха илылшеит, илылшеит митәы,
Уи лзынгь ирацәоуп аҳәатәы.
Мадина-ԥшӡа, о инцәа-хшаз,
Абыҩҷыда лылеиҵеит ҳазшаз.
Зқьышықәсала лыхьыӡ аауеит,
Абиԥара ҿыц лызҵаауеит.
Дрыциуеит уи, ес ииуа,
Дрыцԥсуеит заџьал ааины иԥсуа.
Ҳадгьыл-ҳџьынџь иалоуп лдац,
Ахаангьы ахьымӡӷ лымгацт.
Уи лаамҭахьгьы схьаԥшуеит уажәы,
Срызхәыцуеит, дыҷкәын, длыгажәы,
Ирхыргахьази урҭгьы шаҟа,
Ирылшахьази рџьынџьазы шаҟа.
Сыԥсадгьыл рыцҳа, сыдгьыл, ашьам,
Зынгьы дуқәлахьан аџьам.
Чарҳәацәак ԥыҭҩык ижьан,
Ҳгәарабжьара имҽхак дыбжьан.
Иҳалеигӡеит иара уигьы акыр,
Ҳаҩнқәагьы иҭахын иаиркыр…
Зны ӷәӷәала иҳалеиҵт ацҭәа,
Аха ирлас иԥҵәеит иҵыхәтәа.
Агенуезцәа, аримлианцәа,
Зны урҭгьы мшынла иӡхыҵт.
Ирацәан урҭ рҩызцәа,
Аха рыԥсы ирлас ирхыҵт.
Иаауан ара рмаӷра хьарҵәа,
Иақәлахьадаз шаҟаҩы?
Амонголцәа, аҭаҭарцәа,
Хыԥхьаӡарала жәпаҩы.
Ирԥылон ҳажәлар ҳәаҭыхла,
Ирӷәыхуан, ирыцҟьон.
Иҟәаҟәаса, иԥыххаа,
Нас иааиуаз, шәаҟьон.
Аҭырқәагьы зны иҽыҭҳәаны,
Сыжәлар рыцҳа, иршәа-ирӡыӡ дрылст.
Аха имоут қәашь аҵыхәтәаны,
Аԥсны аҵеицәа шьҭахь дыԥхадырст.
Деиқәаҵәа сымсалӡа араԥ,
Дҳалаҭхаџьырц, зны длеи-ҩеиуан ара.
Уи имшала аӡәырҩы хырҵәан,
Аҵыхәтәан, иқьышә аҳампалра ҭаԥҵәан.
Иҳақәлахьаз убас шаҟантәы,
Ҳашьҭамҭа ҟамларц, ҳаргарц ҳатҟәаны.
Иухыугахьоузеи сыдгьыл – Аԥсны,
Иулахон узбоз зегьы рыԥсы.
Аха, акькьыҳәа дшәаҳәо, уаҩ дзымцеит
днаухыс,
Уҵеицәа усҟан икылкаа ианхыс.
Иухылҵыз гылан еснагь урыхьчон,
Узтәызтәырц иааиуаз илеигәыдҵан
дыршьуан.
Ари, иҳабашьызгьы, уажә алахша,
Данҳақәла ианхыҵоуп ишша.
Акырынтә иара итәала ҳаижьеит,
Аҵыхәтәан, уаасгьы ҳаимшьеит.
Даҿын игәҭакы наигӡарц,
Дҳақәлеит, ҳаишьырц, ҳҭаирхарц.
Нас, иҳамоу-иҳахӡу, зегь игарц,
Иаанхоз тәысгьы иҟаиҵарц.
Ҳанихәлабгарашәа ибон,
Имч-илшара агәра игон.
Ҳатәамбо, ҳмаҷра иархәан ихы,
Ҳгәы ҳҽанӡамкәа, иҳажәиҵт ахы.
Иахьынҳалан ҳаԥсы арахәыц,
Нхыҵ ҳашьцәа ираҳаны ашьха ианхыҵ.
Зегь иҟаз гәарҭеит, ирбеит,
Иадгылт, аиаша, агәра ргеит.
Ақәықьма шкәакәагь дырдыруан уаанӡа,
Имҩаԥигоз агәамра маӡа.
Ҳҵеицәагь иҟарымҵеит шьҭахьҟа шьаҿак,
Рызегь еицгылеит еицҿак.
Иашоуп, аибашьраҿ, ҳхьыбҿар ҭахеит,
Ҳҵеира иреиӷьыз ӡәырҩы ҳаԥхеит.
Иааилахәлар, рыхьӡала цәашьык асыркуеит,
Рҿаԥхьа схырхәоит, схы ласырҟәуеит.
Ааи, аиааира гоуп, игоуп урҭ ршьала,
Ҳгәы раҳаҭ ҭәашьагьы ҳамаӡам ԥшьала.
Аԥаҳаимбарцәа рылаԥш хаа ҳхуп,
Ршьам дгьыл, ртәыла, рыԥсеиԥш ирҭахуп.
Ҩадала иаҳхылаԥшуеит Елыр Аныха,
Ладала – Лӡаа Аныха – ҳарҭ зыгәра ҳго.
Ҳарҭ ҳахьчеит, ҳагьахьчоит Дыдрыԥшь Аныха,
Зылԥха ҳаура, зегь гәазҭо, избо.
Аԥҳәызба, ар маҭәа зшәу,
Уажә ахәышәтәырҭаҿ ишьҭоуп ибзыԥшу.
Бнеиуазар амҩахь иԥшуеит,
Имыцәакәа зных аадыршоит.
Быхәшәқәа зҭоу быжәҩаҿ ихшьуп,
Гәыӷрак еснагь ибзаԥшьуп.
Инҭаԥшыр быбла уажәы,
Игәырӷьап ҷкәын, лагажәы.
Шьоукгьы рыхәрақәа ҿабҳәап-ибкып,
Бнарԥырҵыр, зынӡаск игәыкып.
Иқәгылоит мчыла ршьапы,
Иаԥылошәа игәырӷьаны мшаԥы.
Банырбо зегь рыблақәа ччоит,
Шьоукы быргәырӷьоит, ҽа шьоукгьы бжьжьоит.
Аӡә длафуеит, аҽаӡәгьы даӷьуеит,
Рыхәрақәа уиала ибырӷьоит.
Аԥҳәызба, ар маҭәа зшәу,
Иҭых сгәы амца иҭашу.
Сбышьҭоуп, еснагь сыԥшаауеит,
Сгәы мыжда – ҳаиқәшәар иԥшаауеит.
Бсывсуеит зных, сбымбазшәа ҟабҵоит,
Наҟ зымҩа ганхашәа бцоит.
Саргьых, ҽырԥагьа ҟасҵоит,
Сцәанырра бсырдыруам, изӡоит.
Абас инбанӡа, ианба?
Ҳаиқәшәарцы ианбахәҭоу, ианба?
Исыхәҭамзар, сбышьҭам, идыр,
Ишбықәсҵац ибықәсҵоит, ҳаҭыр.
Аԥҳәызба, ар маҭәа зшәу,
Уахгьы-ҽынгьы боуп сыззыԥшу.
Бышссиру уи агәра згоит,
Ламыслагь баҳаҭыр збоит.
Шаҟантәгьы сбышьҭалан снеизи Ешыра,
Салашәеи сзалымҵуа амца ашыра.
Аӷа нырцәынтә дхысуан, абыхә ирбгон,
Ихы дақәгәыӷуан, имч агәра игон.
Хыхьла иаҿабганы илеиуан ахаҳә,
Жәак сҳәартә сзыҟамлеит, бышҟа саахьаҳә,
Избон, зегьы аблиндаж ахь еихон,
Бареи ҩыџьа бҩызцәеи шәхала шәаанхон.
Шәнаԥшы-ааԥшуа, «ӡәыр дхума?»
шәықәын адәы,
Хыхьынтә илеиуан амца аҿыдды…
Усҟан хыи-ԥсыи ракәын, аӡә шәышҟа
дымхьаҳәт,
Иџьасшьоз, илакәысшьоз шәыԥштәыҵәҟьа
шәымԥсахт.
Знык сныбхьыԥшит, аӡә инапы бнеиуан данкны,
Аӷа нырцә аҟәара дықәын, зынӡаск даапкны,
Еиҭах, саахьаҳәзар, аӡә дҿабҳәон избон,
Бызхьымӡацыз ивараҿ дӷызуан, ибжьы гон.
Абас шаҟантәы, шықәсык еиҳаны,
Зны-зынлагь уахынла бааԥшуан бцәырҳаны.
Быбла иаахгылон: зыԥсҭазаара иаԥхаз,
Хаҵала, цхыраарак змамкәа иҭахаз.
Быбла иаахгылон, еиҭах, ҽа шьоукы,
Аха ихьааргон урҭ зынӡа аҽакы…
Имшәакәа ианжәыла, ианыр Гәмысҭа,
Рҩызцәа, шәыргәындақәак, шьҭахьҟа
рҽарҭеит ахԥсҭа…
О убри ӷәӷәала хьаас исымоуп саргьы,
Сартәом, саргылом, сарҭынчуам уажәгьы.
О имоузеи иԥсадгьыл аҿаԥхьа ламысс,
Убысҟан зҩызцәа ирцрыҵны игьежьыз.
Ари адгьыл аҿы хьымӡӷымзар иҟам рыхәҭа,
Ишԥаҭаԥшри ԥсыуак еиҵыхны илакҭа.
Наӡаӡа илажьу, излымҵуа агәам-сам,
Урҭ рыхьӡ араҟа аҳәара иаԥсам.
Аха урҭ реиҳагьы извызбо рацәоуп…
Урҭ рҭакԥхықәра еиҳагьы еицәоуп.
Раԥхьа игылаз, ирымаз хадас,
Иҟарҵеи? Рымшала иҭахаз рҭакс?
«Ԥхьаҟа!..» – адҵа рырҭон, зынӡаскгьы имхәыц,
Ишахьанҳалаз гәамҭа рыԥсы арахәыц.
Зԥынҵа инықәԥш, уаҳа изызгәамҭоз рацәак,
Зхы-зыхшыҩ кәадаз ҟалеит еиҳабацәак…
О шаҟантә урҭ ииашамкәа иҟарҵазеи адҵа,
Гәыԥҩык афырхацәа ԥхьаҟа ианца –
Аӡәгьы цқьа дазымхәыцт урҭ рлахьынҵа,
Еиҭамҵит, шьҭахь игылт, хьаас ҳәа иҟамҵа.
Убас рыцҳарала шаҟантә иҭахеи,
Ҳҵеицәа рыԥсҭазаара шаҟантә иаԥдырхеи.
Вба дук ҳәа анырмоу, еиҳагь рыҽдырчын,
Рыжәҩақәагь дырҟьаҟьан – инықәлеит ачын.
Абарҭ зегьы, уажәгьы ҽеила игәаҭам, иӡбым,
Гхак змоуц дарбану, ма ус акы згым.
Аха ари ҽакӡоуп, хьаауп, гәаҟроуп, гәырҩоуп,
Шьҭа изыхәҭоу азхәыцыр са стәала иуаҩроуп.
Абри зегьы цқьа игәаҭатәуп, ишәатәуп, изатәуп,
Иашала азнеира аҭахуп, ибатәуп.
Ԥсыцқьала, хшыҩла, иқәҵатәуп аус,
Зымҩа днавс аӡә дцаргьы – иҟалаӡом ус.
Ицәырҟьа-цәырасуа гагақәак, зных,
снырхьԥшуеит,
Жәак сзымҳәо, сызҿымҭуа, уа снеилшшоит.
Мап, ус аӡәгьы иԥырхагам уаҩԥсы.
Аха избоит арыцҳақәа, иҭынчым рыԥсы…
Ииашамкәа ирызныҟәаз… аԥсы зегьы абоит,
Шәышәбжьушәа, быжьқәак сааигәара игоит.
Сыбла иаахгылои урҭ ҽнак шаҟантәы,
Ишьҭази раԥхьаҟа шаҟа утәы, ҳәатәы.
Макьаназ, аӡы иржәшаз, иҵнамхыцызт ахы,
Ишқәыԥшӡаз рыԥсадгьыл иақәырҵеит рхы.
Ҳақла ирзымныҟәаз ирлас иахьхәуеит,
Дара фырхацәан, ишфырхацәаз инхоит.
Аха иҵегь урҭ, ҳрызхьаԥшларц ахәҭоуп,
Рыхьӡ –Аԥсынразы, аџь ихымжәо махәҭоуп.
Урҭ рзын иагьа шәа ԥхьа иаԥҵахап,
Ҳҵеира имицгьы ԥхьа рыхьӡ иаԥсахап.
Иҳәатәу аиашоуп, уи ауп иҵоуроу,
Иахьа ҳаԥсы ҭазар, урҭ роуп избзуроу.
Иақәҵаны, дара, рыԥсҭазара, рхы,
Иақәиҭыртәит ҳ-Аԥсынра-ԥшӡа ахы.
Ҳныҟәап ԥсыцқьала, ҳақла ишатәу,
Дарбан урҭ раԥхьа зыӡбахә ҳәатәу?
О урҭ рҿаԥхьа сара схы ласырҟәуеит,
Иааилахәлар, рыхьӡала цәашьык асыркуеит,
Зынгьы рҵаҩык илаԥш хаа бхын,
Биааӡамҭан, иԥсеиԥш биҭахын.
Игәы ҭбаа аартын, бибон уи ихеиԥш,
Дашьҭан бымҩа, ԥхьа баԥхьаҟа бԥеиԥш.
Уи ацқьара аҿаԥхьа имамызт гра,
Иаҳракын иуаҩра, иагьыбгон игәра.
Ихы ахҭниҵуан идгьыл Аԥсны,
Аиаша дазықәԥон, уи акәын иԥсы.
Зегь раԥхьа иргылон уи ибызшәа,
Иԥсҭазааран, иара изыҳәан иԥшьан.
Дыҟан ҟазшьала уи уамашәа,
Аха, шьоук рыла, дымҽыӷушәа дшьан.
Шьыцрала, деилызкаарц зҭахымыз рацәан,
Дзыхҟьоз изымдыруа, урҭ иаӷацәан.
Иԥсҭазаара азбжак урҭ рыла иҿахҵәан,
Аха, доуҳала, наӡаӡа дыхьчан.
Уи иоуп, зегь раԥхьаӡа, бхы агәра бзыргаз,
Бгәырҵҟәыл, ибылаз, зегь гәазҭаз, избаз.
Дбызгәдуны дбылаҽхәеи усҟан шаҟа,
Ибдыруаз, уи илоуп бышцазгьы ԥхьаҟа.
Ирацәоуп уи ила ибҵаз, бзыԥхьаз,
Усҟан, уи иакәын ибымаз ҭынхас.
Дҟамлеит бзын усҟан уи ида ҽаӡәы,
Цәгьаршҩыкгьы цасҳәа ишәылихт аҵәы…
Аха уи хьаас зынӡаскгьы ибымкит,
Иҽхырцәажәоз шьоук рымҩа абыркит.
Бара бзышьҭаз зынӡаск аҽакын.
Бдырра иацыбҵуан, уи базгәыкын.
Бышцац бымҩа бацәхымҟьауа бцон,
Шьҭахьҟа бхьамҵит, бхықәкы набыгӡон.
Шьыццәақәак, гыланы, уажәгьы ибзыԥшуеит,
Уҳәан-сҳәан ыргьежьуа, цәгьакгьы дыршуеит.
Аха уи хьаас зынӡагьы ибкым,
Уи азын быуаҩреи бусуреи ԥкым.
Бышьҭақәа ҭӷәыхаа, избоит ҩада игоуп,
Ахыҩаӡараҿ бҩеит, зегь акоуп.
Аԥҳәызба, ар маҭәа зшәу,
Бцәа иақәшәоит, ибнаалоит ибшәу.
Быхцәы ықәыԥсоуп еснагь быжәҩахыр,
Еиԥшуп бхы-бҿы ԥшӡа амаахыр.
Быблақәа ахьшьыцбеиԥш иҭыԥхоит,
Мраҵас, мзаҵас ба бкаԥхоит.
Бызбаз зегь ба быргәаԥхоит,
Ишьыцны шьоукгьы бырнаԥхоит.
Аха бынасыԥ быргылеит шьҭахьҟа,
Ибывыжь ибшьҭхьоузеи шаҟа.
Ииашоуп, аҵарагьы бҵеит,
Ак быгмыжь ибылшоз ҟабҵеит.
Имаҷмыз кыр усқәа брыхьӡеит,
Быԥҳәызбара ишахәҭаз инабыгӡеит.
Аха зегьы ирымоуп аамҭак,
Ирыҭатәуп ианахәҭоу аҭак.
Ахәхәаҳәа бықәԥсычҳауашәа збоит,
Зегь рыла сара быгәра згоит.
Далбхзар бгәы иақәшәоз аӡәы,
Шәеиԥыл, иахьа ма уаҵәы.
Шьҭа быхәҷым, урҭ зегь бымӡан,
Зымҩа бышцац еиԥш бымцан.
Аԥҳәызба, ар маҭәа зшәу,
Бцәа иақәшәоит, ибнаалоит ибшәу.
Аха шьҭа ибыԥсахыр ауеит,
Рԥарцәақәак бышьҭан иаауеит,
Бхы-бҵыхәа ҭынч иазҵаауеит,
Бгәеисыбжь харантә исаҳауеит…
1993 ш.
СЫМҨА
Са сызҿузеи, мҩас сызқәузеи?
Са сызусҭа ма сзакәзеи?
Сымҩа… ус хара сагома,
Мамзар баша аамҭа згома?
Сныҟәоит, сымҩаҿ са сзышьҭозеи,
Шаҟа ус хкы ма ишьҭозеи.
Ус аныҟәара иаԥсома,
Имцурашан ма сааԥсома?
Абри еснагь са сгәы иҵхоит,
Хәыцрақәакгьы сшашьҭоу иӡхуеит…
Зынӡа хшыҩла ахаҳә ԥызжәом,
Аха лҵшәадан сымчқәа ԥысшәом…
Исҭахыҵәҟьоу зынӡа маҷкоуп,
Иуаҩдурам, схықәкы сашьҭоуп…
Малдук – шьалдук сара исымам,
Ииашоуп ҟәышра дукгьы сылам.
Сыҟоуп еснагь сгәы ҭырхьахьа,
Сшыҟаз сыҟоуп сара ԥахьа.
Исымфацзаргь сара хаха,
Ма сҳәыркьиуа сыбла ҭхаха.
Сызидгылом аӡәы сиҳәуа,
Нас издыруеит уи исзиҳәуа,
Салаҟамкәа сыҽсырԥагьуа,
Сизааигәамкуа сыҽсыргәакьуа,
Ус исцәаҩам. Ус исылшом,
Аӡә изыҳәангь цәгьарак сыршом.
Исылшозар, сҩыза сихәоит,
Сыуеи-сҭанхеи рахь сгәы сыхоит.
Ажьра-цәара ҳаҭыр сзақәуп,
Аиаша-мҩа уи сазҳақуп.
Иакәым иақәшәаз, уи сицҵәыуеит,
Ақәыршыҩ бааԥс сагьиццәылоит…
Исылшозар, ихәы нысҵоит,
Ианаҭаххагь схы ихҭнысҵоит.
Уи сзинаалом згәы ашша кыду,
Зегь ззеиԥшу, ихыдоу, игәыдоу.
Аԥсшәа ҳәара иаҭәеимшьахуа,
Иҭахымкәа дыҽхырччахуа.
Иара итәала уатәеимбахуа,
Иԥынҵа днықәԥш акгьы имбахуа.
Ус зынӡасҵәҟьагьы дгаӡамкәа,
Ауаҩрахьыҵәҟьа днагаӡамкәа,
Ихы уиаҟараҵәҟьагь ҭаӡамкәа,
Ҭыԥ татакаҿ ихәҭаӡамкәа,
Уа қыдсаҟәҵас џьа дахажьуп,
Ииҵаӡазгьы акрырҳашьоуп.
Дырра-ҟәышрала изымҳауа,
Хшыҩҵакк змоу жәак изымҳәауа,
Ҽырҟәыш ҟаҵо дулабжьахуеит –
Ари зегьы уаҩ игәы бжьнахуеит.
Уаанӡагь сдәықәмызт о, сҽырҟьалан,
Сгьало уаргьалак сантәалан.
Мҩакы схала зны санхалан,
Уа хәыц хәыҷык сахьанҳалан…
Исыздыруамызт исықәшәа,
Ҭаха снаҭомызт слаԥықәшәа…
Скаҳа-бӷало усшәа саауан,
Исзымдыруаз зных сазҵаауан.
Скәаҷаб иакыз маҷк инҭаауан,
Сыхәшҭаарамцагь нҿыцәаауан…
Тыҩарҩаркгьы абжьы ҵәыҵәӡа
Иаргон. Сыҟан сдунеи ҭацәӡа.
Сгәы аҳәомызт ԥсыуа чарак,
Иҵашәомызт сыбла ччарак.
Жәак сзымҳәо еиу-иашәан,
Сааигәа-сигәа кыр ихьшәашәан.
Снахагылан ӡыхьк сызтомызт…
Ҭынч ашьшьыҳәа џьа сызтәомызт.
Исҭахыҵәҟьоу цқьа исызҳәомызт,
Исылшоз ала скәакәы-цыкәкәон,
Зных сылаӷырӡ нысҿыҵыкәкәон,
Сҩызцәа-сԥызцәа зегь рҽырҵәахон.
Сымш лашьцаӡа илеимаҵәахон…
Исымамкәа зынӡа ԥсшьарак,
Ма исызҭодаз ԥарак-шьарак,
Схы амаздон амш еикәшара,
Ихәыҷқәан усҟан са сыхшара,
Аха иӷәӷәан сымч-сылшара.
Сгылон сацԥыҳә ашьыжь-шара,
Абас сыҟан зны аамҭала,
Аха исызҳауан ҩнаҭала,
Сыуаҩра сыхьчон хаҭала.
Сашьҭамлацызт ус хырҽхәарак,
Иагьа ус сыԥгыларгь сгәы мцароуп,
Зегьы-зегьы ирымоуп ҿҳәарак,
Сгәаҟрақәа раамҭа шьҭа ицароуп.
Иазхоит сызхыԥаз, сызҵысыз,
Сымҩаҿ имаҷмызт сгәы ԥызжәоз.
Аҳәҩра гәаҩа сызҭысыз,
Уа иҟан ӡәырҩы са сԥызшәоз…
Сеихон, ус, ԥхьаҟа ишсылшоз,
Аха суаҩуп ҳәа сзымшьауаз
Ыҟан, ацәгьара зыршуаз,
Сыхьӡ аҵәаӷәа ахьызшьуаз.
Са стәаны сыҵхқәа ԥысҽуан,
Акыр схы аџьа асырбон.
Сымчи сылшареи ԥысшәон,
Зегь гәаҭо, хәыц-хәыц еилсыргон.
Иахьнеитәыз сагхар сҭахӡамызт,
Иҟан иахьамуаз снеирагь…
Зных, сыхҵәан, сыҩны сахымызт,
Сыԥсы ҭан, аергь-афеиргь…
Исаӷаз рыбла сыхгыларгь
Сҭахымызт, кыраамҭа срывсуан.
Сахьцаз сыхнымҳәуа саангыларгь,
Усҟан ҽакахьы икылсуан…
Аҳаскьын аӡаӡа аныхбало,
Ӷәӷәала ианақәԥхоуп амра.
Абарҭ зегь еидхәыцло, еидбало,
Акырӡагь сықәхеит амҩа…
Схы, сыԥсҭазаара зыхҭнысҵуаз,
Зымҩа сацәшәон инхаӡар.
Сдәықәмызт иахьырфоз-иахьнырҵуаз,
Схатә бысҭа сфон иԥхаӡа.
Сишьҭамызт аӡәгьы сҳәаркьиуа,
Сзышьҭаз акакәӡан – схатәы.
Исмоуаз сдәықәмызт сахьҵәыуа,
Исымҭеит аӡәгьы аҳәатәы.
Иҳаман ҭаҳцәала иаҳфаша,
Сақәтәамызт усҵәҟьа аԥша
Сыбаҩ, мышк анышә иафаша,
Сеигӡомызт, ицәгьасымтә схыԥша.
Исзырымҳәарц… рыцҳа, ахәаша,
Слаирҟәырцгь сҭахымызт аӡәгьы.
Сқьақьо аӡә игәы иаахәаша
Сзыҟамҵт, исылырхт аҵәгьы.
Аӡә имаҵура аҿаԥхьа
Схырхәо хаангьы сымгылт.
Уи акәхап, сымҩаҿ… уа саԥхьа,
Ҵҩа змамыз ахҭысқәа сыԥгылт.
Акыргьы сықәԥеит, са стәала,
Зны сгылт, скаҳаит, сыбӷалт.
Иааиракгьы згеит, зназы схала,
Ахәра ҭыԥ уажәгьы исынхалт…
Еидарала сыбӷа ԥысҵәахьан,
Смаашьакәа исылшоз ҟасҵон.
Ӡәырыҩгь исзааигәаз рҽырҵәаххьан,
Иансԥылоз срымбозшәа ҟарҵон.
Исхарԥазшәа мыдаӷьцәак
Аӡәырыҩгь сԥырҵит сынкажь.
Уа санҭагылаз агәаҟраҵәҟьа,
Исыдгылоз даараӡа имаҷхт.
Исцәыцәгьан усҟан аиашаз,
Схы сгәы ахшәартәеиԥшгьы снеит.
Аха сзахымԥеит сзыниашаз,
Азныказ аҵанӡагь слеит…
Уаҳа исымамкәан ҵәышьаҟа,
Сымҩа шаҟантә сацәхҟьахьаз.
Ҽа шьоукым, сиашьараҵәҟьа,
Ирыдырцәылт ӡәыр исаӷаз.
Сашьцәа рааигәа сшынхаҵәҟьозгь,
Зных сгәы акырӡа ирыцәцахт.
Сыбзиара здыз, сзышьҭаҵәҟьазгь,
Урҭгьы, акырынтә сырԥсахт.
Схы-сгәы шаҟантә иԥнажәазеи,
Аиашамра сыбла иабоз.
Схы сгәы шаҟантә иахнаршәазеи,
Сааигәа дзымбо зыгәра згоз…
Слахьынҵа усҵәҟьа санымшәеит,
Амшала кырынтә сыхҵәан.
Ашьҭахь ҩызцәакгьы сықәшәеит,
Аӡәырыҩгь ахьсыхәоз рацәан.
Сжьы-сцәа, кырӡа иагхазаргь,
Снеиуеит цәгьеи-бзиеи еидбал.
Сымҩа такәы сықәхазаргь,
Сыԥсҭазаара гьажьуеит абырбал…
Аеашьара – уи бӷарӷәӷәагоуп,
Ибаагәароуп, игәҭгагоуп.
Ишжәҩахыру агәра ҳгароуп,
Аԥсҭазаара мҩахь инагоуп.
Аӷа иҿаԥхьа игәыҭшьаагоуп,
Ибӷаԥҵәагоуп, ихырҵәагоуп.
Аеашьара – уи еиқәгәӷроуп,
Аӡәи-аӡәи еизымӷыӷроуп.
Рҿаԥхьа агха уаҩы имыхьроуп,
Измам изы гәыхьроуп, хыхьроуп.
Ацәгьеи-бзиеи уцеиҩызшо,
Абиԥарала рҽеиҩымшо,
Ақәнагада – ихьыԥшыму,
Зегьы ирдыруеит уи шаԥшәымоу…
Аӡә дуԥыларгь иакәым ыршо,
Уаақәхаӡаргьы зынӡа ак улмшо,
Аӡә аҵәаӷуа цас иухьимшьуа,
Исцәагои ҳәа ак нуԥимшьуа,
Уԥсҭазаараҿ брук аналшәа,
Ма заамурак џьа уанақәшәа,
Уқәымхарцаз зынӡа ухала,
Иудрымҵарцаз цас ахара,
Ма, иаҳҳәап, ус аӡә дучычеит,
Акгьы анилмша, ҽаӡә дучирчеит,
Шьҭахь ухьамҵуаз, умшәоз мамзаргь,
Уӷәӷәаӡазаргьы, уӷламзаргь –
Аеашьара анумам башоуп,
Аеашьара ахықәкы – аиашоуп.
Аеашьара – иреиҳау амчқәа,
Иақәҳарӡлароуп иреиӷьу ҳамшқәа.
Аилабжьара, умеиқәмчкәа,
Хҭак еицҭаршәуа, ирӷәӷәо умчқәа,
Ажәытә-аҿатә имырӡуа аҵасқәа,
Аӡә дмараҳәыргь ус џьа цасҳәа,
Ганха инавалан зҽыԥхьазкуа,
Дахьырхәлатәуп ус зҽеицазкуа.
Аха уигьы цқьа иазхәыцтәуп,
Умшқәа иреиӷьу изыҳәан ирӡтәуп.
Имыҷҟәикхаз ҽеила ҳаибажьап.
Игха иаҳҳәар, ихы-игәы дамжьап.
Иахьынӡауа дҳарҟәшп, дрыцҳауп,
Даҳтәуп, дкаҳмыжьп, ҽеила ҳицхраап.
Ианамуӡа – уи ҽа усуп,
Иҟоуп усҟан уигьы зусу…
Аеашьара – уи бӷарӷәӷәагоуп,
Ибаагәароуп, игәҭгагоуп.
Ишжәҩахыр ӷәӷәоу агәра ҳгароуп,
Ииашоу амҩахьгьы ҳагароуп.
Аихаӡақәа шәоуп сызқәыӡыз,
Сымшқәа иреиӷьыз зегь сыцәзырӡыз.
Шаҟа ус срынҟьа – срынԥазеи,
Сымҩа шаҟаамҭа исымбазеи.
Сыгәҭыхақәа исызцәырҵуаз
Имаҷҩымызт исыцәзырӡуаз
Шәымшала, о аихаӡақәа,
Шаҟа срыԥхеи исмаӡакәа.
Зных шәа шәыла сымҩа сықәхеит,
Сцәа-сжьы цаны кырӡа исыгхеит.
Сҭашәырхарцы амаҷ шәыгхеит,
Саџьал мааицызт, исынасыԥхеит.
Аҽазныхгьы ӷәӷәала шәсыхуеит,
Лада слеиуан, ҩада шәсыхеит.
Суахҭа аҿаԥхьа сыԥсы ҿышәхит,
Саӷа игәы цан, кырӡа дцәышхеит.
Жәа гәыбзыӷк џьа исмаҳацкәа,
Ԥхьаҟа сыҟоума смеихацкәа.
Сусаҿ зынгьы шәыла сҿыҵхьеит,
Сымҩа сызқәыз еиҭа иҿыцхеит.
Зных сҭашәыртәеит снага аихацқәа,
Сҟынтә жәа хәахәак нашәмаҳацкәа.
Уи зегьы амуит сгәы амҵкуар,
Аха снеиуан, шьҭахьҟа схьамҵкәа…
Аамҭа цон, иуроу рашьҵас,
Иҟан шьапҿаршә сызҭарц иашьҭаз.
Ԥша-ҵәыҵәыкгьы зных иаасҿасуан,
Сыԥсҭазаара ус имҩасуан…
Шаҟа мшы цеи уаҳа ихнымҳәуа,
Урҭ шьҭа иҟам са сгәы рзыҳәо.
Аха иҟоуп ҽак уажә сзыҳәо,
Агәаҵәа кны аԥсуа иныҳәуа,
Анцәа ду иҿы инаӡааит ииҳәуа…
Ихылаԥшааит Дыдрыԥшь ныха,
О, дахьӡааит ихықәкы, игәҭыха,
Дахыбаамзааит иџьынџь-иашҭа.
Анцәа, дҟаумҵан дрыцҳан, дқәашьдан,
Сшамкуан сызшаз, Анцәа суҳәоит…
Наџьнатә дсыман, дсымоуп, дсыхәоит,
Изхааит аԥсуа иоухьоу игәыхьра.
Имыӡааит ԥхьаҟа имоу игәыӷра,
Иҿиааит, ирызшааит уи иҵеира.
Илшааит ԥхьаҟа ҿыцк азнеира,
Дықәӷьацааит идгьыл чашәра.
Ихигахьоузеи аԥсуа рыцҳа,
Иқәлахьоузеи шаҟаҩ ицҳа,
Ихьчахьоузеи шаҟантә идгьыл,
Ауаа қьиақәа зегь идгылт.
Иаргьы дшәаны шьҭахьҟа дхьаҵуам.
Уи дхәыданы абџьар даҵам,
Ус хьанҭарак еснагь даҵоуп,
Шәара иқәым, аԥсуа дхаҵоуп.
Хаан издыруам аԥсуа агәышьҭра,
Нарҭаа дуқәа далҵит рышьҭра,
Аԥсуа дыҟан, дыҟоуп, дыӡуам,
Хаан дшәаны ицәа дҭаӡыӡуам.
Иҟоуп имшын, ишьха, иҿаҩа,
Хаан иԥсахуам аԥсуа ицәаҩа,
Иҵауроу ԥсҭазаарак изшазааит,
Насыԥ лашак ԥхьа изҳәазааит.
Уажәы схыҵәҟьагь уиаҟара сашьҭам,
О, имыӡааит сыҩнра, сашҭа!
Схықәкы аҿынӡа сымнаӡазаргь,
Исыхшаз уашьҭа исыхьӡазар…
Исхасыршҭып зны сгәы ԥжәазаргь…
Иалшоит усҟан сымшәаӡазаргь,
Уашьҭа иаԥсам исырҿыцыр,
Уи атәы еиьӷуп уажә саҟәыҵыр…
Иҟалап шьҭа схы сымжьозар,
Зынӡа башагь сгәы сымжьозар.
Иалшоит сеаҵә жәҩан икыдзар,
Схықәкы-сымҩа зынӡа исмырӡзар.
Уи ус зны кыр сацәшәазаргь,
Сызҿу сусқәа кырӡа ихьшәазаргь,
Маҷк аамҭала сыжәҩа ҭҟьазаргь,
Сымҩа сымбо ԥыҭк сацәхҟьазаргь,
Аха уи зегь уашьҭа ишәарҭам,
Анцәа иҟнытә исоуит ҳамҭан.
Сыԥсы аарла исыманы,
Снеиуан дсымбо исымыздо.
Сҟамлац сыԥсы сыланы,
Исҳәо-изуа ылнадо.
Сықәымҭәаӡацт ҭыԥ татак,
Снапы аҵәҵәа инақәырӷәӷәо.
Еснагь асаба сықәтата,
Сымҩаҿ хьаак сықәыӷәӷәон…
Аԥша ашәшәа исҿасуа,
Амшын ахықә сықәымтәацт.
Ма сгәы ҿыӷьны, сҿырҳасуа,
Сымҩа усда сықәымхацт.
Уск исаҭәам сашьҭамлацт,
Абџьар скуам санзымхысуа.
Сгәы раҳаҭны сзышьҭамлацт,
Уаҵәтәи амш сазымхәыцуа.
Слеи-ҩеиуа, сыԥшахьырсуа,
Сашьцылам, исылшаӡом.
Сеиҳа иӷәӷәам, снихыкәласуа,
Изын цәгьарак сыршаӡом.
Ԥсшьацәак сыҩуа срышьҭамлацт,
Аҟәараҿы сынрышьклаҳауа.
Ус сааӡам, самышьцылацт,
Аха усқәак нсышьклаҳәуан…
Сыгәра Ганы исоуҳәазгьы,
Сгәы ачахьмаџьа иҭаҵәахуп.
Иҭабуп иахьсоуҳәазгьы,
Ҳаибатәуп, ҳаибаҵәахып…
Зынгьы ԥҳәызбак слышьҭалан,
Лҵшәада сыҽсыркараӡеит.
Лара убри лымшала
Кыргьы сыҽсырҟьалаӡеит…
Схы-сыԥсы зегь лылаҵәҟьан,
Лара дхьаҳәны дсыхәамԥшит…
Насх, схы еилаго сгылаҵәҟьан,
Дунеи-лашак сзықәымԥшит.
Схы сыргәаҟит башаҵәҟьа,
Лара уи даԥсамкәаны.
Азныказ, аиашаҵәҟьа,
Сыҟан џьаргьы самкуаны.
Шаҟа мшы, ҵхы, сывсыжьи,
Сыфа-сыцәа ыҟамкәа.
Сыхгьы шаҟа агсыжьи,
Насыԥ лашак сымамкәа.
Уажә сазхәыцыр, ҷкәынраҵәҟьан,
Бзиабара дук аҵамызт.
Схала схы ма снақәҵәҟьар,
Ирҳәарызма дхаҵамызт?
Усҟан схы акыр сарласит,
Сҭанархарц егьсыгымхеит.
Стәала, сгәы акыр иалсырсит,
Аха ҳаинасыԥымхеит.
Шьоукгьы уашьҭа исеигәӷуеит,
Баша ргәы сыцәцазаарын…
Уажә уи лмап са сеигәырӷьоит,
Схы цәгьала иҭҟьазаарын.
Исывсит уи агәаҟраҵәҟьа…
Иахьагьы исгәалашәоит.
Ех, аҷкәынра шԥаҟаҵәҟьоу,
Уаҩ даргаӡоит, дарлашәуеит…
Сгәы иаамыхәоз нцәыҵакны
Маӡа џьа еиҭасҳәомызт.
Ажәа хәахәа сҿыҵакны,
Инаган амц иахасҳомызт.
Иаартны исҳәон исҭахыз,
Сшәаны шьҭахьҟа схьаҵуамызт.
Шьоукгьы иҩуа исышьҭахыз,
Сааҳәны рышҟа схьаԥшуамызт.
Сзышьҭаз, сызқәыз аиаша-мҩа
Зны аҽаӡон, аҽаҵәахуан.
Исԥылеи шаҟа иашамара,
Ӡиас дук нысхаҵәахуан…
Шьоугьы гылан хыхьынтәы,
Сагозар ҳәа исыхәаԥшуан.
Снапы сҟьазаргь кырынтәы,
Санзымӡсуаз сахәаҽуан…
Сџьыба ӷәӷәала сақәгәыӷуа,
Еиқәырчаҟәа иҭызгомызт.
Аха схы еснагь сақәгәыӷуан,
Гәаӷьла аӡәгьы исаԥигомызт.
Еснагь исыцын сабџьаргьы,
Исызнауан ҩызара.
Зных уаҩы дынсабжьаргьы,
Исзимургьы ԥызара,
Иахьсыхәҭоуаҿ сагхомызт –
Ахаҵара ахьаҭахыз.
Амаҷ азы саҵхомызт,
Скьарахә сџьыба иҭаҵәахыз.
Ахаангьы игәра мгакәа,
Сгыломызт уаҩ ивара.
Насгь аӡәы сатәамбакәа,
Исҭахымызт дсывалар…
Ус жәҩахырла аихара
Ишыҟамгьы иҭыӡшәаданы,
Ахааназы аӷәӷәара
Иҟамлацт илҵшәаданы.
Иҵуазеи саб дыԥсиижьҭеи,
Исызнимыжьит мазарак.
Аиҩызароуп сыхәҷиижьҭеи
Исымаӡоу ԥсҭазарас.
Ус аӡә схы ниҵаҵан,
Уск исыхәҭам ныҟәсымгацт.
Схала аҵәы нилаҵан,
Иитәу, ихәҭоу ицәызымгацт.
Сгәы аартуп есымшагьы,
Аӡәгьы цәгьара изызуӡом.
Хәҷык џьа иҟалар исылшогьы,
Ахаан схы сеигӡаӡом.
Исылшо ала сашьҭаӡоуп
Сџьа хәыҷы ала схы ԥышәара.
Сыԥсы ҭангьы сашьҭыҵуам,
Иагароуп аԥыжәара.
О, урҭ сымшқәа срыхӡыӡуеит,
Иԥырны ицоз, исеҩсны.
Зных џьа снатәа срызхәыцуеит,
Исыдҵызгьы ыҟоуп исеисны…
Исзааигәаз арԥарцәа
Сыбла еснагь ихгылоуп.
Схеиԥш избоз са сҩызцәа
Зегь раԥхьа исыргылоит.
Аиҩызара! Ҳаҭыр сзақәуп,
Иззынагӡаз изҳақуп.
Зны схы-сыԥсы рыхҭнысҵон,
Рзыҳәан ашәа аԥысҵон.
Дара рхьаа сара исхьаан,
Иҳабжьамызт мап, аҳәаа…
Ргәырӷьара еицҳгәырӷьаран,
Ҳхынҳәырцаз арыӷьарахь.
Ахрыцқьара, аԥсрыцқьара,
Анцәа ду иҿаԥхьа, иаҳуалԥшьоуп.
Аҩызцәа рҿы аԥсыцқьара –
Наџьнатә уи исанашьоуп.
Аҩызара – сузгом савган,
Смалқәа иреиҳазароуп.
Зхы пату ззақәу ауаҩнага,
Аҩызцәа ирҳауазароуп.
Уҟазаргьы ашьха, ага,
Ухы-уԥсы раӡазароуп.
Аҩызара! Еиҳау иарбан,
Аԥсҭазара иамазароуп.
Аҩыза изы аҩыза
Дыбӷазароуп, дыӷәӷәазароуп.
Улаԥш хаагь ихызароуп.
Ихәҭам ажәагь умҳәозароуп.
Сзалмҵит зны ахынҭаҩынҭара,
Нас схы иасҭеит ахақәиҭра.
Зны аамҭа баша изгеит,
Снаиааит, кыр гәасҭеит, избеит,
Слахьынҵа акырӡа саҟьеит,
Схәыцрақәа аамҭала еиԥхьыттеит…
Савахан самаӡан ганк,
Сҟамлеит ианысҵартә цәаҳәак.
Схьаақәа дзымбеит изасҳәоз,
Сааигәа избон изызҳауаз…
Сгәы амца акын ишакыц,
Ианԥсыҽхагь – иҿымцәааит акәиц…
Срыцҳаршьон аӡәырҩы избон,
Урҭ зегь са схеиԥш рыгәра згон.
Рыблақәа аразра рхын,
Исыхәарц акырӡа ирҭахын.
Аха исԥырхагазгь рацәан,
Наџьнатә урҭ саӷацәан,
Санықәԥозгьы ыҟан аамҭак, –
Ианрысҭоз исзыруаз аҭак…
Исрыцәгьаргь сҭахымызт сҟазшьа,
Аха иҭасмыжьит џьара сшьа.
Аамҭа еикәшара сашәон,
Аԥсҭазаара са сыԥнашәон.
Сыжәҩанаҿ сымра схаԥхон,
Сымҩахь… схы еиҭах исырхон…
Скаҳауан, сгылон, сеихон,
Ахақәиҭра схы иаҭо сынхон.
Аӡәгьы иҟны схы ласмырҟәит,
Ауаа бара… хьаасгьы исымкит.
Сқьақьо, аӡәы иҿаԥхьа сымгылт,
Уиазоуп, ус шәкы сыԥгылт…
Ӡәырҩы сымшәа сырҿагылт,
Дара рыжәҩа еибыҭан иаагылт…
Зны мычла исаиааизаргь акыр
Ишырҭахызгь сыҩнрашә адыркыр,
Сгәы кырынтә исдырхьзаргь иԥжәо,
Сааигәа-сигәа ԥыҭҩыкгь ршәо,
Исзымдыруа закәу шоуроу сызҭаз,
Сырԥылт зны саргьы ишсыхәҭаз.
Срышьҭырц ишаҿыз зегь рхахус,
Урҭ аӡәгьы сизыҟамҵт ҽыкәбҵаршәс…
Сыԥс иахылҵыз шьҭа срыхьчозар,
Исҳәо харҵо, абыс сыршьозар,
Дара аешьцәагь рҳәоу еиқәшәозар,
Инахырҟьан рыжәтәк рымжәуазар,
Рааигәа-сигәа иҟоу рбозар,
Аиаша-мҩа агәра ргозар,
Рҭахцәа ҳаҭыр рықәырҵозар,
Рымшқәа иреиӷьу рықәдырӡуазар,
Ишахәҭоуеиԥш рус иахьӡозар,
Абырцкал рхы кылх идраӡозар,
Рымҩа изқәу иқәымхозар,
Хара ахәыцра рыгымхозар,
Реиҳа икәадоу дрыцҳаршьозар,
Рыхьӡи-рыжәлеи дмырԥхашьозар,
Иҟоу-иану рыбла ахмыжьуа,
Рааигәа икаҳаз ивс дынмыжьуа,
Иагьа ус цәгьа ԥхьа ирԥыларгь,
Рхы иацәшәаны шьҭахь имгылартә,
Аду рацәамшьо, амаҷ ҟәнымшьо,
Иҟарымҵо ауаҩ ирџьимшьо,
Даарымхуо, ауаҩы дрымҭиуа,
Икаҳа-бӷало џьа имбыруа,
Ауаҩытәыҩса имаршәа ркуа,
Ҳаҭыр иқәҵо, уи изгәыкуа,
Атәым мал иазгәҳәымкәа,
Амариа ус иазԥшымкәа,
Аӡәы ихатәу мчыла ицәымго,
Иҟарымҵо ауаҩ ицәымӷу,
Хьаак роургь, уигьы чҳаны,
Изымыҵҟьо аӡәы ицәҳаны.
Ргәы ҳалалны, иҳарамымкәа,
Рус рдыруа хар амамкәа,
Рымҩа – рхықәкы уи нагӡаны,
Иацклаԥшуа цқьа ираӡаны,
Рыбзиабара – уигь маӡаны
Ирымазарц инагӡаны.
Абырг, адыр акыр зхыҵуа,
Ииҳәо иажәа ҟәыш иазхәыцуа.
Аказыҳәан ргәы изыԥжәаргьы,
Иаҳҳәап, ӷәӷәала ргәы нирхаргьы,
Диашаӡамшәа ргәы иабаргьы,
Дара иашошәа агәра ргаргьы,
Ажәа ниаҭамк ҭынч инивсуа,
Дбыргуп, дгәамҵхьеит, игәы иамысуа.
Ауаҩ ихьӡ иаҳракны ишьо,
Ианаҭаххо урҭ рџьынџь рыхьчо.
Рхы иахамшшаауа ргәы ҭганы,
Машәыр рмыхьуа, зегь еибганы,
Рӡыхь атарҭа шааиуа иҭамбо,
Дзымцо аӡә днырцәхас иатәамбо.
Ҽеила игәаҭан ршьаҿа еихырго,
Шьамхыла ашәарах иаԥырго.
Хьӡи-хьымӡӷи цқьа еилдырго,
Ргәы еицәымцо, рыгәра еибаго.
Рымч-рыхшыҩи еснагь еиқәшәо,
Гәаҟрак иақәшәаргь ихьамҵуа, имшәо.
Иԥагьамкәа, ихагамкәа,
Иҟамлартә иакәым рымпыҵҟьо.
Ауаҩы раз иԥырхагамкәа,
Ус амаҷаз амҵ иазымҵҟьо.
Далагаргьы аӡәы иҵарӡуа,
Инаганы рхы иҵармҵо.
Ргәы цаны шьҭахьҟа ихьамҵуа,
Аха игәарҭо акгьы хьалмҵуа.
Рҽагәыджьылан рхы ҭадмырхо,
Ианаҭаххогь рхы еиқәдырхо.
Ишәыргәындан шьҭахьҟа имеихо,
Иахәҭаҵәҟьазар, ршьа ҭадмырхо.
Ицәылашьшьцәамкәа, иласцәамкәа,
Ирхшаз ааӡо, млак ирцәамкуа.
Ламыс цқьала ауаа рҳаны,
Ражәа-жәаны, ирҳәо-ҳәаны.
Ргәы аартны, акала иԥхамшьо,
Рыхьурӡ-чуан рхала иҭамчо.
Рысас дааир, иаҳаҭыр бо,
Ргәыла-рызла изхәҭоу ддырбо,
Дымҩахыган ишиқәнаго,
Ҭынч ашьшьыҳәа иахьақәнаго,
Гәата-бӷата инатәаны,
Аҩы ԥхеи-ԥхеиуа инҭаҭәаны,
Еибаныҳәо, раҵәцақәа кны,
Ирҳәо-ируа еиқәшәо, иакны –
Уажәаз уаҳа акгьы сҭахым,
Анцәа, имчуп, рыла сахьхәым.
О, ушьҭазы са сгәы ҭынчуп,
Исылымшо иарбан, кыргьы сымчуп.
Инахырҟьан акгьы сашьҭам,
О, иқәӷьацааит исхшаз сашҭа!
Иалаԥсазаргь ашла схахәы,
Макьаназ сахашшаауам схы.
Схалоит ашьхара, ахәы,
Икәадаҵәҟьангь иҟам сшьамхы.
Слымҳа иаҳауеит, блалагь слашәым,
Аброуп иахьсыргылаз сыҩны.
Гәылагьы макьаназ сажәым,
Аброуп схы ахьысшьогь суаҩны.
Аброуп, сышҭа, сбаҳчара, сшәыр,
Сахьнадтәало сцәаҳәа, иааилашәшәыр,
Акала иахьсымам уашәшәыр,
Анцәа, исхшаз идумырхьын машәыр!
Снықәтәалоит сӡиас Қәмарча аԥаҩ,
Сԥеиҵбы иансзиклогь ыҟоуп аԥсыӡ.
Сахьаҿаԥшуа абраҟоуп Ԥанаҩ,
Аброуп сцәаҳәақәа рӷьырак ахьцәырҵ.
Ԥҳәызбакгьы бзиа дахьызбаз
Аброуп, мап анылк, иахьгәнызгагь,
Кыраамҭа сахьлышьҭазгь,
Насх иахьсцәыӡызгьы лышьҭа…
Ааи, хырҩаагьы ахьсылҭаз
Аброуп, дахьныҟәоз уи сцас.
Аброуп саргь шьҭа дахьсхашҭыз,
Зынӡа ианлырцәгьаӡа лҵас.
Аҩны иҟоугь иахьсылылхыз
Абраҟоуп, зны, аҭыӡшәа.
Ианеилылкаа, иансыҵылхыз
Даансыжьырҳәа дшәашәа.
Аброуп дахьҽхырҵәыуазгьы
Зынӡа хьаас ҳәа сымкӡа.
Уи ашьҭахь, сахьҵәылылхуазгьы,
Аамҭақәа акры анца.
Аброуп сынҵыра-сынхара,
Сахьынхауа, сахьыцәауагь сраҳаҭ.
Иахьгьамоу сымра аԥхара,
Мышкы сахьаԥылогь хараҭ.
Иҟоузеи исхызымгац,
Абра инхоит сҭаҳцәара.
Аброуп сара сдаракәац,
Сыжьра ахьыҟоу, сцәара.
Аброуп, саб, уи иабацәа ахьжу,
Жаныхә Ашҭантә еиҭаган иааргеит…
Имаҷым рыԥхӡы абраҟа изыхьшу,
Аха ирԥылартә рҵеира рымбеит.
Ирхаану исарҳәоит уажәы,
Рыԥсы рылан ишыҟазгьы зны.
Имҩахыҵуаз, дыҷкәын, длагажәы,
Ишиԥылоз зегь рыла иразны.
Аброуп зны санизгьы иахьхыс,
Аҵеи диит ҳәаны иахьгәырӷьоз.
Шьхеи-ҿаҩеи уи ажәабжь нархыст,
Аброуп ԥаҭхьла аҩы ахьыржәоз…
Аԥсҭазаара, ех, ишԥаҟоу,
Аӡә дниасуеит ус дышгәаҟу.
Зынӡа тәамҩахә имаӡамкәа,
Дызҿу иусқәагь нагӡамкәа.
Иагьарыла уи дхандеиргь,
Илшарала ҩада дҩеиргь,
Ак ниҵабгоит, ҵҟа дынҭалоит,
Ихала амҩаду даанхалоит…
Нас иагьа уи ԥхьа деихаргьы,
Мра цыԥхь хәыҷык нихаԥхаргьы,
Акгьы илшом, уи дымчыдахт,
Изыӡырҩуам, уи дыбжьыдахт.
Иԥсҭазаара шыҭагәҭасуаз,
Дыҟаӡамшәа дымҩасуеит…
Аԥсҭазаара, ех, ишԥаҟоу!
Саанхаӡарцу ус сышгәаҟу?
Ԥсеивгашьак зны исмоуӡоу,
Сымҩа… кьаҿхоу, ма исроуӡоу.
Абри еснагь саруазыруеит,
Избоит шьоукгьы хырҩаа сзыруеит…
Са сгәыӷрақәа ус сынмыжькәа
Исыцуп, снеиуеит сгәы камыжькәа.
Сыҟан, сыҟоуп сгәы мцаӡакәа,
Исыгәҭыхоу акгьы мӡакәа,
Уи сҿахәыҵәҟьа сымҳәаӡакәа,
Иахьсыхәҭаҵәҟьоу сымнаӡакәа,
Шьҭахьҟа схьаҵуам, сымҩа сықәуп,
Мышкы снаӡар, уи насыԥуп.
1994 ш.
Зегь ӷьычуп, зегь гоуп,
Акгьы нымхаӡеит.
Аибашьра еилгоуп,
Акгьы ҳзымхаӡеит.
Иҿиҭуам уаҩԥсы,
Шьоук харахаԥшит.
Иҭахаз рыԥсы
Уигьы ҳзахәамԥшит.
Зегь ӷьычуп, еимҵәоуп,
Ԥсҭәышьак рымаӡам.
Шьоук беиахт, шьоук хҵәоуп,
Уаҩрак ыҟаӡам…
Ҳамҩагь хароуп,
Ԥхьаҟа ҳзымцаӡеит.
Ари ҭахароуп,
Акгьы ҳзымҵаӡеит.
Мшгашақә шьоук хыст.
Уаҩ агьреиҳәаӡом.
Ирымбозшәа шьоук рывст,
Ус ҳарҭ ҳзеиқәхаӡом.
Шьоук рҽырҵәахт, ахы рывст,
Рхы ҳаҭыр рзақәымҵеит.
АХАҴА ДАНХАҴОУ
Ҽа шьоук ргәы мыҭрыст,
Рыдгьыл рхы ақәырҵеит.
О, зҵеира ҭахаз
Ианлаӷырӡышо,
Шьоук згәы цәымсахаз
Неиуеит цәгьак ыршо…
Шьоук рмал ахырхарҭа
Ус хык рзамҭаӡеит.
Иҟоу аҵаҳәарҭа
Рыԥс иахәҭоу рызгәамҭаӡеит.
Ариаҟара нхарҭа
Шьоукгьы ирзымхаӡеит.
Измаӡам ԥхьарҭа
Цхыраарак рызрымҭаӡеит.
Аҽеимрақәа цәырго,
Рыгәқәа нибархоит.
Наҟ-ааҟ илеигәыдҵо,
Шьоукгьы ҭеибархоит.
Шьоук усда инеи-ааиуеит,
Ахәшәырк рылаҵо…
Шьоук ирышьҭоуп игәаҭеиуа
Рҵеира икылаӡу.
Аҩны еихагыла
Шьоукы ирцәмаҷӡахеит.
Иқәлеит ргәыла,
Уи шьҭа дӷархаӡеит.
Шьарада, ԥарада,
Рџьыба ак ҭаӡамкәа,
Гәарада, хыбрада,
Ус џьа иахӡамкәа,
Шаҟаҩгьы гәаҟуа
Уажә илеи-ҩеиуазеи,
Ҽа шьоукгьы Аҟәа
Мшгашақә инеиуазеи.
Ан дыԥсылмыткәуа
Аиарҭа данамаӡоу,
Агәаҟ лмыткәыма
Иангәҭшьаагаӡоу,
Уи луаз аиаҳәшьа
Иангәыҿкаагаӡоу,
Хазы аиашьа
Ианизхымгаӡуа,
Аҭаца хәыҷ, рыцҳа
Ҿымҭ деикәараӡа,
Данԥшуа ҿыцха,
Илылымшо дкараӡан….
Аб ихы икәаҽ
Жәак изымҳәаӡо,
Иҷкәын инышәынҭраҿ
Дантәоу дзымқәацо.
Шьоук ргәылара
Ашәа цәырганы
Ирҳәоит. Рывара
Икәашоит ирымданы.
Абри зегьы уаҩы
Шаҟа игәы бжьнахуазеи.
О, ус шаҟаҩы
Мшәан, рхы бжьырхаузеи.
Хьаас урҭ зкыда
Ус шаҟаҩ ыҟоузеи,
Шаҟаҩгьы хықәкыда
Ус баша иныҟәозеи.
Ҳҭыԥҳацәагь ԥыҭҩык
Рхы ҳаҭыр рзақәымҵеит.
Рҽыбжьырхуеит шьоукы,
Рҭаҳцәа рҳәатәы харымҵеит.
Иахақәоит аплан,
Ҷкәынцәак ирҿыԥшит.
Уи ачымазара план,
Иҿкит, ирныԥшит.
Ҽа шьоук аҭаҭын
Шьҭырхт, рԥышә ҭыркәкәацәаа...
Ара зегь ҳәатәым
Иҟоуп урҭ ирхацәан...
Шьоук хаҵа ицазгьы
Иҟалеит аҽакала
Иҟоуп арыжәтә зҵазгьы,
Инеиуеит мҩапала...
Изгаз иалахт ацәа,
Ишырҭаху инеиааиуеит...
Мшәан, иабаҟоу рхацәа?
Иаҳа рыҳәса аиааиуеит.
Ари зегь гәыԥжәагоуп,
Ихьаау хырҵәагоуп.
Арҭ мырмашәагоуп,
Ҳмилаҭ иабӷаԥҵәагоуп.
Ауацәа, аҭахцәа,
Ахьӡ-аԥша рыгума?
Иабаҟоу аҭахцәа?
Илашәума, идагәоума?..
Ҩысҭааи хәаԥсеи
Ҳадгьыл иамымҵәеит.
Уи амал қамса
Шьоук ргәы ақәԥымҵәеит.
Гәаҟрак уԥгылар,
Ауаҩы духәом.
Амҩа уангылар,
Аӡәгьы ушьҭихуам.
Арыцҳаибашьара
Иҟаӡам иӡит.
Иара аешьарагь
Жәҩахырла ицәырҵит.
Ианыӷәӷәам убӷа,
Зегь нас ибашоуп.
Иреиҳау агәымхагь
Дзышьҭоу узгашоуп.
Аихаӡгыларагь
Ԥхьан еиԥш иабаҟоу.
Ус аидгыларагь
Иҟам уангәаҟуа.
Аҩы иашьыма?–
Аимак нымҵәаӡеит…
Шьоук амашьына
Цәгьа иачычаӡеит.
Ҳдоуҳа рыҟьшьуама?
Шьоук рҽырҟьаӡеит.
Наҟ-ааҟ еибашьыма? –
Цәгьа иахдырҟьаӡеит…
Ҳзеидгылом ҳаззегь,
Изакә аамҭоузеи.
О, шаҟаҩ иҵегь
Ҳҟәышзарц ҳахәҭозеи.
Иҟалароуп иԥшьоу
Ак еицҳзеиԥшны.
Ҳхала ҳхы бжьо,
Анцәа даҳԥеиԥшны.
Зыхәра мӷьаӡо
Игәы каҳмыжьп.
Ԥхьаҟа дӷьацо,
Хәшәыда дынҳмыжьп.
Иҵәуа, игәыкуа
Ҳамцап ҳнареҩс.
Хьаас изымкуа
Дҟаларгьы аӡә ҳнеҩс.
Дҳарҟәышп, ҳиабжьап,
Дықәҳҵап мҩакы.
Ҳхы-ҳгәы ҳамжьап,
Ҳамцап ҳнеимпы.
Ҳашгәыԥу ҳаицнеип,
Ҳаимақәԥап, ҳаимеисп.
Уаҩрала ҳаизнеип,
Дҳамшьып, ҳлаиеихс.
Ихәҭоу зегь идҳҵап,
Дҭацало амацәаз.
Имуӡар, дықәҳцап,
Зынӡаскгьы дхырҵәаз.
Ҳаичычо ҳмеиканп,
Цәгьеи-бзиеи ҳрылаԥшуа.
Иҟалароуп закәанк,
Зегь иаҳхылаԥшуа.
Иҟалароуп закәанк,
Иӷәӷәоу, ихадоу.
Давамло аӡә ганк,
Ихы днықәсуа икәадоу.
Иҟалароуп закәанк,
Зегь ҳаилзырго.
Иҟалароуп закәанк,
Аиааира ҳзырго.
Ҳаграқәа ӡо,
Ҳазҽеихаӡом.
Уажә ас-ҳашцо,
Ҳагьзеиӷьхаӡом.
Џьарак ҳанхо,
Ҳҿаҵа еиҩшо.
Зымҩа ҳмеихо,
Наҟ-ааҟ ҳмеиҩшо.
«Лада-ҩада» –
Уигьы ҳаҟәыҵп.
Ҳажәа еимада,
Ҭынч цқьа ҳаизхәцп.
Ҳгәы мцап, ҳамшәап,
Ҳазқәу мҩакоуп.
Ҳҳәоу еиқәҳаршәап,
Ҳхықәкы акоуп.
Шьҭахьла уашьҭах,
Ҳхынҳәны ҳамцап.
Икаҳаз дышьҭаҳхп,
Игәы ҟаҳҵап.
Ҳаилибамхып,
Иҳахәҭоуп ҳанхар.
Ҳашьҭибахып,
Ҳицхраап аӷар.
Зегь ирхадоу,
Аус ӡбатәуп.
Уажә зымч кәадоу,
Уигьы дбатәуп.
Хьыӡла иҭахаз,
Рыхьӡ шьақәҳарӷәӷәап.
Зҵеира зыԥхаз,
Урҭ ргәы ҳарӷәӷәап.
Ҳанреҩс ҳанца,
Ргәы цап зынӡа.
Иҳалшо ҟаҳҵап,
Ҳрыхәап хәыҷӡак.
Рыԥсы зхьыԥшу
Игҿоуп уа ншьанк.
Уа урҭ ахьжу
Ишьҭаҳхп фырџьанк.
Ан даақьыпшәыпп,
Ашәы лхьыссы.
Инхҭәал иаҳжәып,
Иҭынчзарц рыԥсы.
Рыла еиқәхеит,
Ҳара ҳ-Аԥсны.
Урҭ рыла иҭоуп
Ҳарҭгьы ҳаԥсы.
Иакәым ҳамҳәо,
Ҳа ҳгәы ԥжәаны.
Ауа дҳарҳо,
Ҳҳәоу еиқәшәаны.
Ианаҭаххо,
Хәыцк ҳалымшәо.
Ҳхы ҭаҳмырхо,
Ак ҳаҩымшәо.
Ҳаӷа дҭархо,
Ҳтәы иаҳарго.
Ҳаԥсы мцәгьахо,
Ҳхы аҳаҭырбо –
Абас ҳҟамлар,
Иҭахаз ҳнаԥхеит.
Ҳҳәынҭқаррагьы
Ҟамлеит, ҳаԥхеит.
Ҳанымҩахыҵ,
Ҳазҿу зегь нхеит.
Ԥыҭк ҳанымхәыц,
Ижәдыр, ҳҭахеит…
Хьанҭарак иаҵоугь,
Иаҳмырцәгьап рԥеиԥш.
Ишәаны ихьаҵуагь,
Макьаназ ҳарԥеиԥшп.
Жәахәахәак рамҳәакәа,
Ус рыгәра ҳгап.
Нас аамҭа ҳаԥхьаҟа
Ҽеила иаҳнарбап.
Иаҳамуц, иаҳамҳәац,
Рымҩа уаҵәоуп…
Макьаназ иаҳамҵац
Кырӡа ирацәоуп.
Иаҳхьчап ҳабацәа
Рабацәа рыламыс.
Ианрааз уаа нагацәан,
Ацәгьара рыламызт.
Иаҳхьчап ҳауаҩра,
Ҳдоуҳа, нас ҳамч.
Иаҳхьчап ҳаԥсуара,
Ҳчеиџьыка, ҳџьынџь…
Аепилог
Ахаҵа данхаҵоу,
Кры идырроуп, кры иҵароуп.
Нас уи данхаҵоу,
Иаҭәам ҟаимҵароуп.
Ахаҵа данхаҵоу,
Идырроуп дышхаҵоу.
Хьанҭарак данаҵоугь,
Дымқьыроуп уи дшаҵо.
Ихы ԥхьаҟа ирхозаргь,
Ԥхьа ацашьа идырроуп.
Уск… иаҭаххозаргь,
Бжь-ӡиаск дрырроуп.
Иԥсадгьыл зҭагылоу,
Уи хырҩа анеиҭа,
Ашәы зхьыкәкәа игылоу,
Ҳаҭырла иангәеимҭа,
Дыҵоуп ауп қәаҵарак,
Дызтәу рзы дхыԥҽыгоуп.
Уи илам хаҵара,
Аԥсуаразгь дцәыԥҽыгоуп.
Измаӡам џьара ҳәаак…
Аԥсуа ихьыӡ дзаҵои?
Ианимба ижәлар рхьаа,
Уи усҟан закә хаҵои!
Ахаҵа данхаҵоу,
Икәадоу дихьчароуп.
Нас уи дызхаҵоу
Аамҭаказы кры ичҳароуп.
Ахаҵа данхаҵоу,
Икаҳаз дышьҭихроуп.
Нас уи данхаҵоу,
Ихы апату бжьимхроуп.
Ахаҵа данхаҵаха,
Ихала ихы ибжьароуп.
Ускаҿ данаҵаха,
Ҽакаҿ ихы имжьароуп.
Ахаҵа данхаҵоу,
Дзықәгәыӷуа бџьароуп.
Нас уи дызхаҵоу,
Уиала ихы ихьчароуп.
Ахаҵа данхаҵоу,
Цәқәырԥа ӷьык дазцароуп.
Нас уи данхаҵоу,
Игәҭакы неигӡароуп.
Ахаҵа дызхаҵоу,
Иаӷацәа ирхыроуп.
Нас уи данхаҵоу,
Имаӡа иҵәахыроуп.
Ахаҵа данхаҵоу,
Дԥышәатәуп закә хаҵоу.
Уи хықәкыс иаҵоу,
Идырроуп данхаҵоу.
Инахаран кыр дыԥшуеит,
Хьанҭарак даҵоуп.
Ҽнак диит, ҽнак дыԥсуеит,
Идыруеит, дхаҵоуп.
Ахаҵа данхаҵоу,
Ҭынч џьа дымтәароуп.
Нас уи дызхаҵоу,
Аџыр еиԥш дтәароуп.
Ахаҵа данхаҵоу,
Кры идырроуп, кры ибароуп.
Нас уи дызхаҵоу,
Иааиракгьы игароуп.
Ахаҵа данхаҵаха,
Иуаҩра ихьчароуп.
Уи ус данхаҵаха,
Изку зегь џьшьароуп.
Ахаҵа данхаҵоу,
Зегь… ичҳар фыҩгарроуп.
Ахаҵа данхаҵоу,
Ихы, имч, агәра игароуп.
Идунеи даԥхозаргь,
Дҟамлароуп дхьаҵуа.
Иамукәа дҭахозаргь,
Дынхароуп дышхаҵоу.
Ахаҵа данхаҵоу,
Цәгьеи-бзиеи еилиргароуп.
Ахаҵа дызхаҵоу,
Ахьымӡӷ имгароуп.
1994 ш.
Амшқәа ԥшума,
Кырӡа икьаҿу…
Ҳархьыԥшума,
Урҭ зегь башоу?
Игәымбылџьбароу,
Ҳамшқәа шԥашоу!
Агәра ҳгару,
Уи зегь башоу?
Зынӡа икәадоу
Дафт игәыхьра.
Зегь ирхадоу,
Ԥхьаҟа агәыӷра…
Баша иҳацәцаз
Зымҩа ицаҵәҟьеит.
Уаанӡа иҳацәӡаз
Ҳаԥнархаҵәҟьеит.
Иҟоуп дасу
Илахьынҵаҵәҟьоу…
Имҩа дызқәу
Аҿы ихәҭаҵәҟьоу…
Аха иҟоуп
Ианизгәамҭогь.
Ианаамҭоу,
Хы низамҭогь.
АМШҚӘА ԤШУМА!..
Ҽазных, иҟоуп,
Данблаҟьаҵәҟьогь,
Игәыӷрақәа
Анцо, ицҟьашәҟьа…
Уск данақәшәо,
Игәы иҽанӡамкәа.
Насх, зегь рыхә шәо…
Иахәҭаӡамкәан.
Уа игәҭакы
Нагӡо, иҽамҭо,
Хьаас дымкы,
Данырзгәамҭо.
Игәы ҳәҳәарцы
Анаҭаху,
Иҿахәы иҳәарцы
Аниҭаху…
Имам агха
Аниԥгыло…
Ауа-ҭынха
Зымҩа иангыло.
Ианиҵаршәо
Игәы иҭам харак…
Ианыҵамшәо
Рыбла хаарак.
Ианушәшәыроу
Ишьа, идаҵәҟьа.
Ианмашәыру
Иуахҭаҵәҟьа.
Ихалагьы
Ихы анизымхьчо.
Анцәа дугьы
Данизымхьчо…
Ргәы днархьп дызтәу,
Нас уиаҟроуп.
Уи зегь ҳәатәу,
Иреиҳау гәаҟроуп.
2.
Аԥсҭазара шшоу,
Уамашәаҵәҟьоуп.
Џьара иршшоуп,
Џьара ихжәаҵәҟьоуп.
Џьара иԥхароуп,
Џьа ихьҭаҵәҟьоуп.
Џьара нхароуп,
Џьа ихырҵәаҵәҟьоуп.
Шьоук рзы ихәшоуп,
Кыр еиқәшәаҵәҟьоуп.
Џьара ирымам
Ирыхәҭаҵәҟьоугь.
Ус шьоук рзын
Ԥхьа цараҵәҟьоуп.
Ҽа шьоук рзын
Ҭахараҵәҟьоуп.
Ииаша, иразы,
Цәҟьак рызҳаҵәҟьоуп.
Рымҩа ахьынҵәогь
Иара уаҵәҟьоуп.
Џьара цҳаҵәруп,
Кырӡа ишәарҭоуп.
Џьара ҟьҵәыроуп,
Иқәшьқьраарҭоуп.
Џьа иашарҭоуп,
Зегь убарҭоуп.
Иҳашьҭамҭоуп,
Уа ҵа ҳәарҭоуп.
Џьа иуаҩсуеит
Уамбаӡакәа,
Џьара иуеисуеит,
Угәра мгаӡакәа…
Џьара уқәҟьоит,
Угәуҽанӡамкәа,
Хыкгьы нулҟьоит,
Уазԥшӡамкәа.
Иуқәдыршәо, –
Иалоуп шҳамдук…
Ма унахәлашәоит
Ӡиас ԥандук.
Аԥсҭазара шшоу,
Уамашәаҵәҟьоуп.
Џьара иԥсыҽроуп,
Иагькәадаҵәҟьоуп.
Џьара имҽыӷуп,
Уагьаршәаҵәҟьоит.
Зынӡа иуаӷоуп,
Уагьхнарҵәаҵәҟьоит.
Аԥсҭазара шшоу,
Кыр уаршәаҵәҟьап.
Ишеиҿартәоу
Уамашәаҵәҟьоуп.
Аӡә дышьҭнахуеит
Ихәҭаӡамкәа,
Ԥхьаҟа ихоит,
Деилкааӡамкәа.
Иҟоуп аамҭагь
Кыр ианиго.
Ԥыҭҩык ҳамҭак
Уа ианигәо…
Нас даԥсоума
Ирџьараҵәҟьагь.
Иааип уигь ирлас
Иҿҳәараҵәҟьагь.
Иҟоуп, иҟа,
Ииаша-ҵаҵәҟьан,
Аԥсҭазаараҿ,
Лахьынҵаҵәҟьак.
Башьа амамзаргь
Уи аԥшраҵәҟьа,
Иуадаҩзаргь
Анахьԥшраҵәҟьа.
Иамоуп иара
Ахатә ҵасқәа,
Агәрамгара,
Ахатә цасқәа.
Уи зегь маӡоуп,
Имаӡаҵәҟьоуп.
Аилкаарагьы
Омаӡаҵәҟьоуп.
Аԥсҭазара шшоу,
Уамашәаҵәҟьоуп.
Ишеиҿартәоу
Кыр уаршәаҵәҟьап.
Ҽаӡәы изыхәҭоугь
Ауаа анихәауа,
Иҟоуп, дара
Ргәы анихәуа…
Ианиқәныҳәо
Раҵәца нкылан,
Данырныҳәо
Зегь ҩагылан,
Дышьҭых, жәҩанахь
Данынцәартәлакь,
Ргәы рымахь
Ианеицәартәлогь.
Иҟоуп, иҟа,
Данаԥсамхо,
Инап аҵаҟа
Уаҩ данбзамхо…
Дынраԥгылан
Иихьырԥшыхуа,
Изқәа нреирхан
Нас дыԥшыхуа
Иахәҭаӡам уа
Жәак наԥшьыхуа,
Ихала иусқәа
Анбжьихуа.
Иара итәқәаҵәҟьа
Зымҩа ихуа.
Дандырблаҟьо,
Рхы дадырхәуа…
Мшәан, иабаҟоу
Ақәнагаҵәҟьа.
Ех! Дабаҟоу
Агәрагаҵәҟьа?…
Ҳгәаҟреи, ҳхьааи,
Ԥыҭк ибартәеиԥш,
Ашеи ахааи
Еилиргаратәеиԥш…
Саргь, ажәақәак
Зны изы изҩызаргь,
Ак сҳәазаргь,
Ак зузаргь,
Уи… дидкыло
Кьагәа хаҵа,
Сагьидгыло,
Дбо дфырхаҵан.
Кьахьба еиҳагь
Деиҳаӡазшәа
Ааи, усшәа збахт
Дынцәаӡазшәа…
Сахьхәит уажәы,
Кырӡа, аиашаз.
Иагьеилыскааит
Исҳәоз шбашаз.
Игәра згацәазаап,
Избоит уажә усшәа…
Сыццакцәазаап,
Сара аф зысша.
Ҳашиқәныҳәоз
Ԥхьа зцарамхеит.
Ҳашиқәгәыӷоз
Еиԥш дҵаурамхеит.
Дҟамлеит хыла
Ԥыҭк ҳирҵартәеиԥш.
Уа-ҭахыла
Аус мцартәеиԥш.
Ҳааԥшырц ҳамҭак
Жәа мҳәаӡакәоу?
Ма хәҵышаамҭак
Ҟамлаӡакәоу?
Жәҩан хәашьума?
Мра мԥхаӡакәоу?
Ма цас ҳшьума,
Ҳаилкааӡамкәоу?
Ҳамшқәа ԥшума,
Иаҳкып ҳнамҵас.
Ҳархьыԥшума,
Иԥыруеит рашьҵас…
22.3.9. 1995 ш.
Улахьынҵа ануеижьо, –
Изҭанаршәуа хҭоуп…
Улахьынҵа ануеижьо,
Угәы мшәар ахәҭоуп.
Улахьынҵа ануеижьо,
Узҿашәо цәҟьоуп…
Улахьынҵа ануеижьо,
Угәы уиала ицәҟьоуп.
Улахьынҵа ануеижьо,
Умшқәа зегь шәшьуп.
Улахьынҵа ануеижьо,
Гәырҩак узаԥшьуп.
Улахьынҵа ануеижьо,
Уакитоуп гәыхшәарҭас.
Улахьынҵа ануеижьо,
Иҟоуп уа шәарҭак…
Улахьынҵа ануеижьогь,
Хәыцра шәкы узцәырҵуеит,
Улахьынҵа ануеижьо,
Урҭ зегь наҟ иуцәыӡуеит.
Улахьынҵа ануеижьо,
Уԥсы зку ахәыцоуп.
Улахьынҵа ануеижьо,
Зегь заа ихәыцуп…
Улахьынҵа ануеижьо,
Шьоук зҿу узгашоуп.
Улахьынҵа ануеижьо,
Зегьы-зегь башоуп…
Улахьынҵа ануеижьо,
Уеи-қәлеи хароуп.
Иуоуша хықәкысгьы,
Уԥсы анхароуп.
Улахьынҵа ануеижьо,
Измам ԥсыхәа знеишьак,
Улахьынҵа ануеижьо,
Мап иаиуам рҽеишьак.
Улахьынҵа ануеижьо,
Зынӡа умгәыкыроуп.
Улахьынҵа ануеижьо,
Агәхьаа умкыроуп.
Улахьынҵа ануеижьо,
Измаӡамоуп ҳәаак…
Улахьынҵа ануеижьо,
Уи, хәшәы змыхәо хьаауп.
Улахьынҵа ануеижьо,
Уҽамҭо… уҽурххароуп.
Улахьынҵа ануеижьо,
Кырӡа уҽурӷәӷәароуп.
Улахьынҵа ануеижьо,
Иҟоуп узхьымӡо,
Абӷацамкра-шьанҵара
Уаҿысны уахьзымцо.
УЛАХЬЫНҴА АНУЕИЖЬО
Улахьынҵа ануеижьо,
Кыр умҩақәа ҭшәоуп.
Ҳаиҳа зымчугьы
Игәы уара иухшәоуп.
Улахьынҵа ануеижьо,
Уи уҽамада хәҷык.
Идгьылтәым, ижәҩантәу
Иунаҭартәеиԥш мчык..
Улахьынҵа ануеижьо,
Иунаҭои угәы ԥужәар?
Улахьынҵа ануеижьо,
Еиӷьуп ухы ԥушәар.
Улахьынҵа ануеижьо,
Иҟамларцу узырҟәышша?
Улахьынҵа ануеижьо,
Иҟоуп, кры узызхәыцша…
Улахьынҵа ануеижьо,
Аӡәгьы угәы изнымхароуп.
Улахьынҵа ануеижьо,
Узаҵәны унымхароуп.
Улахьынҵа ануеижьо,
Унеиуеит уеиха-еигәо.
Аӡәы игәԥжәарагь
Уара иухиго,
Улахьынҵа ануеижьо,
Уи цас уеилеигоит.
Ухы-угәы ахшәаратәы
Аҿынӡа унеигоит.
Аҽаӡәы… амца
Унаган уҽеҳәеикуеит…
Улахьынҵа ануеижьо,
Уҭынхаҵәҟьагь иҽыԥхьеикуеит.
Уиашьарагьы
Хаан урымбацшәа,
Улахьынҵа ануеижьо,
Игылоит инхьаҵшәа.
Уаанӡа иуқәгәыӷо,
Жәҩахыр дус узшьоз,
Улахьынҵа ануеижьо,
Инагылоит урџьо.
Дыҟаӡам усҟан
Аӡәгьы узықәгәыӷша,
Улахьынҵа ануеижьо,
Узахыԥом иухьша.
Улахьынҵа ануеижьо,
Уакитоуп аныха.
Угәнаҳарақәа
Зымҩа унрыха.
Улахьынҵа ануеижьо,
Анцәа ду уиыҳәа.
Сдац-ԥашә ԥхьаҟа
Иазырҳа, ириы ҳәа.
Угәаҟрақәа зегьы
Ҭоугӡап уцәа,
Улахьынҵа ануеижьо,
Духәар Анцәа…
Улахьынҵа ануеижьо,
Уаӷа хәыцк илшәаӡом.
Уҳақ, угәрԥсаҵәҟьагь
Иара иқәшәаӡом.
Уи угәы ԥнажәоит,
Арахь агьулшаӡом.
Улахьынҵа ануеижьо,
Ихәлар иуқәшаӡом.
Улахьынҵа ануеижьо,
Аҽаӡоит уразҟы.
Рыцҳарас иҟоу
Узцәырҵуеит зқьы…
Улахьынҵа ануеижьо,
Мчыҟам ԥхьа иуҵасуа.
Амашәыргьы нуоҩшәом,
Иҟоуп иугәыҵасуа…
Иагьарыла угәы ԥнажәап,
Иагьарыла угәамҵп.
Улахьынҵа ануеижьо,
Шьҭахьҟагьы ухьамҵп.
Зегь акоуп, иахәом,
Атәы ҟанаҵоит.
Иауам угәы иаахәо,
Зымҩа икәараҵоит.
Улахьынҵа ануеижьо,
Иҷышәуп улахь.
Маҷ-маҷ уареиџьуеит,
Уартәоит угәы умахь.
Улахьынҵа ануеижьо,
Зегь угәы рзыԥжәоит.
Уқәланы ушнеиуа
Уцҳа агәҭа 8ҵәоит.
Уааигәара иухәо,
Усҟан уаҩ дубом.
Улахьынҵа ануеижьо,
Ухгьы агәра угом.
Илашьцаӡоу тышак
Уҭаԥшуа уаанхоит…
Улахьынҵа ануеижьо,
Зегь узын иааҳәуеит…
Адунеиаҿ иашак
Ыҟамшәагьы убап.
Улахьынҵа ануеижьо,
Кыр угәы уагап.
Зегь реиҳа узықәгәыӷуа
Дара урҭгь уцрыҵп.
Улахьынҵа ануеижьо,
Наҟ ухшыҩгь уахыҵп…
Улахьынҵа ануеижьо,
Амитәҵәҟьа уаниеит.
Инушьклаҳартә алшоит,
Ҽа гәаҟрак каамеҭк…
…Уӷра ҭша уԥсы злоу,
Урҭгьы, наҟ иуцәыӡп…
Улахьынҵа ануеижьо,
Гәыҿкаага шәкы узцәырҵп.
Ухы-угәы ахшәо, уҽузымшьуа,
Уаақәхап адәы.
Улахьынҵа ануеижьо,
Дыршьа амам атәы.
Улахьынҵа ануеижьо,
Ухы убоит уҭынхадан.
Зегь уара иуеижьо,
Кырӡагь удоуҳадан.
Усҟан, уа зегь рыла,
Иакуп уԥсы ахац.
Улахьынҵа ануеижьо,
Изалшом убзахарц.
Улахьынҵа ануеижьо,
Жьаӷьырҩагак укылсп.
Уаӷа, уара иуаҩаӡогь,
Инкылкааны дхысп…
Ак нас, иунардырыргь…
Уԥсы ахәага шҭоу,
Улахьынҵа ануеижьо,
Шоуроуп узҭоу…
Усҟан аҽа хәыцроуп,
Узҭоу акәа уҭаршә.
Аха шьҭахь умхьаҵроуп,
Зегь угәы рызкаршә.
Усҟангьы, умтәароуп,
Уҵәыуо, акьыжжы.
Усҟангьы, иумҳәароуп,
«Сыԥсы шҭоу сыжәжы».
Улахьынҵа ануеижьо,
Кырӡа умыҷҟәикп.
Уҿахәы зҳәо убӷьыцәқәагь
Урҭгь неилаҟәҷып…
Улахьынҵа ануеижьо,
Даараӡа уарххоит.
Уи аҭәагашоура,
Алҵрагьы цәгьахоит.
Улахьынҵа ануеижьо,
Уаҟьоит, уаргаӡоит,
Цәгьара уск нумеҩшәо,
Ганха уагаӡоит.
Улахьынҵа ануеижьо,
Уразҟы аҽаӡоит.
Улахьынҵа ануеижьо,
Уцәа иҭамӡашагь ҭаӡоит.
Улахьынҵа ануеижьо,
Угәы мцара заҵа.
Уаԥыл уаџьал акәзаргь,
Шәарак ҳәа ҟамҵа.
ԥсыҽрак аҽакала,
Иуумҭароуп убра.
Аԥсҭазара усҟангь,
Иугароуп агәра.
Усҟан, уалаҳаргьы
Уаҟа, цәқәрԥа ӡык,
Умч-улшара царгьы,
Иумгозароуп хьымӡӷык.
Аӡы цәқәырԥа ӷьырагь,
Уаҿагыл, уқәԥа.
Аӡы цәқәырԥа ӷьырагь,
Ухаҵара арба.
Аӡы цәқәырԥа ӷьырагь,
Ицҟьа-шәҟьаны ига.
Нас улахьынҵа шуеижьаз
Уигьы агәра га.
Улахьынҵа ануеижьо,
Угәыӷрақәа уцәыӡп.
Иара ус ушнеиуа,
Ҽа гәхьрак узцәырҵп…
Акгьы нумеиҩшәо,
Иагьа хкы цәырҵп…
Зегь уара иуеижьо,
Наҟ шьоук зымҩа иудҵп.
Улахьынҵа ануеижьо,
Ҷыхьроуп, ихьҭоуп…
Ухы-угәы умеижьо,
Иухугарц ухәҭоуп.
Улахьынҵа ануеижьо,
Зегьрыла угәы хуп…
Усҟангьы ҽеила,
Ахәыцра аҭахуп…
Алахьынҵа анеижьо,
Аӡиасҵәҟьагь ҵәыуоит.
Ирхха ацәеижьы,
Аҵаа иааннакылоит.
Алахьынҵа анеижьо,
Агәыхәтәы иахьымӡо,
Агәы ԥжәо, ахы ԥжәо,
Ԥхьаҟа ианзымцо…
Аӡиасгьы усҟан,
Игәаҟ иуазыруеит.
Иқәӷәӷәаз азқәа,
Кыр ианардыруеит.
Алахьынҵа ҳәаада,
Иҟаларгь, азҿыҭуам.
Аҵааҵәҟьагь хьаада
Мап, иӡыҭуам.
Алахьынҵа анеижьо,
Ианыԥшуеит усҟак…
Иамоуп аӡиасгьы,
Усҟан гәрҩак…
Ауаҩ еиԥшҵәҟьа,
Усҟан аӡиасгьы гәрымуеит…
Аҵаа ааԥсасир,
Унҭалан уруеит.
Абӷьыҵәҟьагь хьаада,
Аҵла иҿшәом.
Амахәгьы хьаада,
Мап, иузыхжәом.
Иӷәӷәаз дацлагьы,
Иӷламыз зынӡак.
Иамоуп аҵлагьы,
Џьалк, лахьынҵак.
Зегьы-зегьы ҩныҵҟала,
Ирыҵоуп маӡак,
Ирымоуп дәныҟалагь,
Хатә лахьынҵак.
Аха, ианреижьо,
Урҭ зегь рлахьынҵа,
Инрывс зымҩа ицоит,
Шәахсҭак нрынҵа.
Уатәамбакәа иуеисуеит,
Ӡәырҩы, ргәы иажьоит…
Рԥышә унықәҵа иуаҩсуеит,
Уара мдырс уршьоит.
Иарбан хку урҭ ирмҵац,
Иурҭалоит шьапҿаршә.
Ирҭахуп унрыҵарӡ,
Уҟарҵарц ҽықәбҵаршәс.
Арахь, акгьы уаҩшәом,
Уахәнатәуеит ахы…
Улахьынҵа ануеижьо,
Иархәо шьоук рхы.
Умҩаду уанымҵроуп,
Уҽамада узызку.
Ухаҭара умырӡроуп,
Уи, зегь ирыцку.
Ҽа шьоукгьы, рхы ҳараркуеит,
Уа, рхашәа хы рбом.
Уладырҟәуеит, ухҭаркуеит,
Хьӡы-ԥшак удыргом.
Иаҵоуп зқьы гәнаҳа,
Ирзымдыруа рхы ахьхоу.
Дара рыда уаҳа,
Дыҟамшәа ԥсы зхоу.
Усҟангь, шьҭахь ухьамҵроуп, –
Ахәахәа уанышәо…
Усҟангьы, умгәамҵроуп,
Уҟазарагь уеиқәмшәо.
Улахьынҵа ануеижьо,
Угәы неиҭаԥаргь хәҷык,
Ухы-угәы уамеижьар,
Иуоуроуп аҽа мчык.
Уигьы маӡак аҵоуп,
Иҟоуп ухы-угәы зхымшәо.
Уақәшәаӡаргьы ухаҵоуп,
Иҟам уаҩ дызқәымшәо.
Абри зегь еидхәцло,
Нас, зегь угәы рыхшәоит.
Улахьынҵацәгьагь нуеижьоит,
Наҟ, уԥсгьы нухшәоит.
Уцәа ужьы ианыруеит,
Акры шыбжьоу,
Улахьынҵа ануеижьо,
Иҟамкәоу иԥшьоу?...
Шьа уск уақәшәаӡаргьы,
Иузуам ацкы,
Улахьынҵа ануеижьо,
Иуцрыхуеит уаҟа шәкы…
Улахьынҵа ануеижьо,
Угәы ԥызжәо еиҳахап.
Уԥсымкәа-убзамкәа,
Акырӡагь унхап.
Улахьынҵа ануеижьо,
Иузҳәом уи агәшәа.
Улахьынҵа ануеижьо,
Уеиқәшәом ауп, уеиқәшәа…
Улахьынҵа ануеижьо,
Умш шлашоу ихәлоит.
Улахьынҵа ануеижьо,
Уареиџьоит, ухәоит.
Узқәу умҩахәасҭагь,
Мҩабжара иҿахҵәоит.
Улахьынҵа ануеижьо,
Ҩнаҭалагь ухҵәоит…
Ааԥынрала ахьаа,
Анцәырҵуа иаҩызоуп,
Улахьынҵа ануеижьо,
Амшаҽны уанизоуп.
Улахьынҵа ануеижьо,
Ухшыҩгьы уахыҵп.
Улахьынҵа ануеижьо,
Угәы ҽеила уҭахәцп…
Улахьынҵа ануеижьо,
Иубар иухәошәа,
Улахьынҵа ануеижьо,
Иҳәа ухәрашәа…
Уаақәхар иулмшаӡо,
Акгьы умыхәуашәа.
Улахьынҵа ануеижьо,
Убжьы наухәлашәап…
Улахьынҵа ануеижьо,
Џьа укаҳап, џьа угылап.
Улахьынҵа ануеижьо,
Мап, духәом угәылагь.
Улахьынҵа ануеижьо,
Уи ԥсабара мчыҵәҟьоуп.
Улахьынҵа ануеижьо,
Уанԥсыҽха, ушьыҵәҟьоуп…
Улахьынҵа ануеижьо,
Шьҭахь иҟоуп иухо.
Улахьынҵа ануеижьо,
Уаҩ дыҟам иухәо.
Улахьынҵа ануеижьо,
Ӷәӷәала ушьақәҟьоит…
Иарбаны уԥсырҭа,
Бџьарқәак ҭыҟьҟьоит…
Аӡәгьы иҵоумҵан,
Усҟангь ухы.
Угәаҵӷа ишҭаиршәо,
Убазаргь ахы.
Улахьынҵа ануеижьо,
Адунеи ду уаԥхоит.
Акы уннажьыргьы,
Ҽакы уҭанархоит.
Улахьынҵа ануеижьо,
Уанҟьап џьа, уанԥап.
Улахьынҵа ануеижьо,
Умшәакәан уқәԥа.
Улахьынҵа ануеижьо,
Дуԥылап мышьҭацәгьак.
Улахьынҵа ануеижьо,
Инугәыдҵан уимшьыҵәҟьаргь, –
Ицәырҵып зқьыла,
Уаԥхьаҟа угәы узырхьша.
Улахьынҵа ануеижьо,
Иҟоузеи иумыхьша.
Улахьынҵа ануеижьо,
Иҟамкәоу доуҳакгьы.
Улахьынҵа ануеижьо,
Џьа ицәырҵып уҳақгьы…
Улахьынҵа ануеижьо,
Ицәгьоуп кыр, ицәгьаҵәҟьоуп,
Ухы-угәы уамеижьан,
Иулшаз ацәгаҵәҟьоуп.
Улахьынҵа ануеижьо,
Уахнаҟьап уҽы-ццышә.
Улахьынҵа ануеижьо,
Уҭахаргьы иухыццышәт.
Анцәа иузиӡбыз,
Улахь ианиҵазоуп.
Улахьынҵа ануеижьо,
Иузшан, иуцизоуп.
Улахьынҵа ануеижьо,
Иузҳәо узахыԥашам.
Уалагап уаҵсуа –
Уаанӡа узхыԥашаз.
Ак увнажьп, ак угнажьп,
Џьа ужьгьы уцап.
Улахьынҵа ануеижьо,
Уҿаҵахәгьы цап.
Улахьынҵа ануеижьо,
Укәтқәаҵәҟьагьы ҵом.
Ужә заҵәгьы ухамԥшьо,
Ишарылоит узҵо…
Улахьынҵа ануеижьо,
Иухәом акымзарак…
Улахьынҵа ануеижьо,
Иунаҭоит еихьымӡарак.
Уи иара аҿаԥхьа,
Ишьҭоуҵаргь аҭамзаара.
Улахьынҵа ануеижьо,
Иалшом уаҭамҵара.
Улахьынҵа ануеижьо
Уқәхоит мҩабжара.
Усҟан дзыԥсозеи
Дуқәшәар иуабжьара…
Уаа, егьарыла
Уаҩ дыӷәӷәазаргьы…
Ауаҩытәыҩса мыжда,
Игәы иачҳауеи мамзаргьы…
Улахьынҵа ануеижьо,
Иҟои уцәа иҭамӡара…
Улахьынҵа ануеижьо,
Шаҟаҟои хәҭамзара…
Улахьынҵа ануеижьо,
Иҟалоит узхьымӡаша.
Шьаҿакгьы уашьҭуам,
Ԥхьа уахьзымцаша.
Иҟоуп иулмшо,
Иҟоуп узхьӡашагь.
Улахьынҵа ануеижьо,
Иуԥылом уԥхӡашагь.
Улахьынҵа ануеижьо,
Унатәаны дара ухәыц…
Ишәарҭаӡахаргьы
Ҟалоит ударакәац…
Улахьынҵа ануеижьо,
Ицәгьозеи шаҟа!..
Аха иара усгьы,
Умхьаҵроуп шьҭахьҟа.
Улахьынҵа ануеижьо,
Хәыҷык иара уҽамоударгь…
Мап, уҟамлароуп
Уаҩрала угьамадан…
Уақәшәаӡазаргьы,
Угәаҵӷа ԥызҵәашаз…
Ихьанҭыраӡоу,
Уск, уԥызшәашаз…
Иоуӡазаргьы,
Гәаҟрак иузымчҳаша…
Усҟангь иҟаумҵароуп,
Уаҩы иуџьимшьаша…
О, усҟангь, цқьа ҽеила,
Иушәароуп, иузароуп.
Нас хаҵарала,
Иухәҭоугьы ҟауҵароуп.
Улахьынҵа ануеижьо,
Ҳа-ҳаи, угәы умышьҭын.
Аӡәы укаижьӡаргьы,
Аҽаӡәы ушьҭихп.
Улахьынҵа ануеижьо,
Џьа иҟалароуп ухәҭа.
Ус, унахьԥшыргьы,
Харантә ууахҭа…
Аха, убысҟангь, ажәа,
Иуаҭәоу уҳәароуп.
Уааигәа-сигәагьы,
Узықәшәаҵәҟьаз раҳароуп…
Иара усҟангьы,
Умшәа-умырҳароуп.
Иара убысҟангьы,
Сҭахеит ҳәа умыҳәҳәароуп.
Улахьынҵа ануеижьогь,
Хәыцк уахьнымԥашар,
Аҽакала, ҽакы,
Иҟам уахзырԥаша.
Улахьынҵа ануеижьо,
Уҟыу-ҵәыуо умтәароуп.
Улахьынҵа ануеижьогь,
Аџыреиԥш уҭәароуп.
Улахьынҵа ануеижьо,
Мчыла уӷламзаргь,
Улахьынҵа ануеижьо,
Иулшои, угәы ӷәӷәамзар.
Улахьынҵа ануеижьогь,
Умшәа ԥхьа уеихароуп!
Улахьынҵа ануеижьогь,
Ушхаҵоу уаанхароуп.
Улахьынҵа ануеижьо,
Еҳагь уҽурӷәӷәароуп.
Уҭахаргь: «Иҭахамҭазгьы
Дфырхаҵан ҳәа рҳәароуп.
1996 ш.
– Иабаҟоу дад, азакәан?
Азакәан? Иҭоуп амакәан.
Ажәлар рҳәамҭа.
Зегьы-зегьы мыцҳәароуп,
Ара, изҿу, еицҳароуп,
Еиҵашьыцроуп, еибашьроуп,
Анырцә-мҩа азгәашьроуп.
Уаанӡа иҟаз азакәан,
Иҭарҵәахит амакәан.
Акгьы злымшаӡоз дыбрит,
Зыбӷа ӷәӷәаз, уа ԥхьа дыԥрит.
Уҭахызаргьы уҽшьы,
Аӡәгьы иаҳаӡом убжьы.
Уҽурдагәап ухы ужьарц,
Уҽурыцәгьар, наҟ убжьаӡт.
Ԥыхьагь еиԥшым, уажә ҽакуп,
Зегь аӡә ихьыӡ рҿакуп…
Ӷәӷәала иҳалалеит аҿкы…
Хәшәык уи иашьҭада зҽазкы?
Ишырдыруа рхы ржьоит,
Ак анроуҳәа мдырс уршьоит.
Ианиҿыҵшәа аӡә иакәым,
Ихы иақәшәоит аҭаҷкәым.
Ухаҵазар иҳәа жәак,
Угәы кылнаблаап ашәақь.
Ма ушнеиуа џьа удыртҟәацп,
Уи зегь збо, шәап ирҟәаҵп…
ИААСЫДГЫЛАЗ ИАЖӘА
Абжьагьылдызцәа рацәаҩхеит,
Ԥыхьа еиҳагь еиҳахеит.
Аӡә џьа дганы дырҵәахит,
Уи дызтәыз дырҵәыут, дырхьит.
Ҽаӡәы игәыдҵаны дыршьит,
Егьи, дбылны дыржит.
Уажәгьы ишьҭоуп, дырбаӡом,
Иԥсы шҭам агәра ргаӡом.
Дара ишәарҭаӡоуп уажәы,
Уҭахеитоуп… уанажәы,
Аӡәгьы иуиҭаӡом капеик,
Аӡ узго иацырҵоит кәапеик.
Ҳазхыз иарбану уи шьҭаз?
Мшәан, абри акәызма ҳзышьҭаз?
Имфа, имжәуа, иақәҵо ҳхы,
Дыҟаӡамкәоу иҳазҭо ахы?..
Аамҭа баша шаҟа ҳгеи,
Шаҟа ҳхаҳгеи, шаҟа ҳбеи.
Ҳамшқәа иреиӷьыз, урҭ зегь ҳцәыӡт,
Иаҳзеилмкаауа ус шәкы цәырҵт…
Ииашоуп, ҳадгьыл еиқәрхоуп
Аха ҳҵеира бжак ҳаԥхоуп.
Зегь гәаҭатәуп, ибатәуп,
Уи зегь иақәҵатәуп пату.
Анацәа иршәырмхцт ашәы,
Игылоуп, ҿымҭӡакәа, еиқәшәы.
Зыбаҩ змоузгьы рацәоуп,
Ԥхьаҟа ргәыӷрақәа ҿахҵәоуп.
Уашьҭа иҟоума цәа-жьык? –
Иадмыркыцт рзын цәашьык.
Агәашәахь рыбла ҭраа иԥшуп,
Рӡамҩа рылаӷырӡ ахьшуп.
Ҳзын иаԥылеит имшәа ахы,
Рыдгьыл иақәырҵеит рхы.
Рыхьыӡ бжьаӡуп абжаҩык,
Аӡәгьы дыҟаӡам ԥшааҩык.
Зысабицәа неилаԥса,
Ицаз, рыҩнрабжак неилԥсааит.
Рааигәа цхырааҩык дымнеит,
Ргәы зырӷәӷәашазгьы дҟамлеит.
Аиаҭымцәа рыбла ҭраа,
Рыгәқәа ҭыԥо, иҭыҵ аҭра,
Тәымк инеиуа ихьыԥшуп,
Раб даауазар ҳәа иԥшуп.
Рыцҳашьарак џьаргьы иубом,
Урҭ рхьаа, рҳақ ҳазгом.
Ҳфырхацәа ицаз нырцәы,
Рахь ҳнарышьҭуам, ҳарҭ уаҵәы…
Еиӷьуп, заа абри ҳазхәцп,
Аӡыхәашь-ӡеилашра ҳаӡхыҵп…
Ԥыҭк ҳгәеибаҭап, ҳаибабап,
Ҳҳәоу акны, ҳагәра еибгап.
Аӡәы икыдуп игәы ашша,
Арахь зынӡа ахҭыԥшша.
Уалаишшуеит аанда-гәара,
Узӷьацом иааигәара.
Итәӷәарԥсаӡеит идац-ԥашә…
Дынзыдгылаз аатуеит ашә.
Дарбан уи шьҭа иаԥызго,
Иҟоуп уигь, кыр игәнызго.
Ԥаса ирыҵаркуаз маӡа,
Уажәы, хьаас иҟамҵа,
Иаарты ирҳәоит аргама,
Амшәара уажә ирбама.
Аӡәы аҩны еиҵҳәа иргылт,
Иара уи аҿгьы дымгылт.
Иуа-иҭахыра рыҽша,
Иахьгыло ргәы иҵачт ашша.
Уа-ҭахрала еибаркуп,
Руси рымаӡеи акуп.
Жәак рзуҳәаргьы ауӡом,
Аӡәгьы дрывалар руӡом.
Ҳаԥсҭазара еицәахеит,
Аҵарҭышагь рацәахеит.
Урҭ ирызку жәак аԥсоу,
Ауаҩра згу, згәы хәаԥсоу.
Абри зегьы збо, изаҳо,
Дыҟаӡамкәоу жәак зҳәо?
Ацәгьыршыҩцәа еиҳахеит,
Ԥхьаҟа ҳзымцеит, шьҭахь ҳанхеит.
Аӡәгьы шьҭа игәра згом…
Ҳҿахәы зҳәо ҳәа уаҩ дызбом.
Акры еилызцоз зегь шәахьеит,
Рыҽыԥхьаркит, ишәаҟьеит.
Аҵарауаа уаҩ дубом,
Ашәҟәыҩҩцәа рыбжьы гом.
Ажәлар иҟоу зегь рбоит,
Ичҳауа, гәаҟрала игәагәоит…
Абжаҩык ирыхшаз нҵәеит,
Ҽа бжаҩык, зынӡаск ихҵәеит.
Рыҩнра-ргәара акгьы нымхт,
Рмал-ршьал зегь ргеит ирымх.
Измам ыҟоуп уахҭаԥса,
Урҭ ҳзаҵыҵру ргәырԥса?
Ишьҭызхуа аӡә ак ицәкаԥсар,
Иалоу, иԥшаауа, аҟьамсар.
Аиарҭа иамоугьы рацәоуп,
Акгьы змам аҵкьыс еицәоуп.
Абар ԥшьышқәсоуп, ирмоуцт ҟәрышьк,
Иразҳәогь дҟамлеит жәа ҟәышк.
Урҭ ҳрызхәыцыр кырӡа иҳақуп,
Рџьабаа ду, руалԥшьа ҳақәуп.
Ҳрыцҳаибашьар цәгьа иахәҭоуп,
Аурҭ, аҷыхь, кыр ихьҭоуп…
Зынӡа иҟам азакәан,
Иҭарҵәахит амакәан.
Уҭахызаргьы уашшы,
Уҽынкнаҳангьы уҽшьы…
Хьаас дарбан ма узмоу?..
Иара аҳаблаҵәҟьа узлоу.
Дасу игәаҟра иа изхоит,
Нҵәашьагь амам, уи иазҳауеит.
Есымшааира еицәахоит,
Аиаша, нхәҵак ирҵәахоит…
Узықәгәыӷша акгьы збом,
Уажәы, уаҩы игәра згом.
Шьоук убыс иҟоу уаауп, –
Рыԥсыҵәҟьагьы цәгьала иҵаауп…
Ирывагьыжьуеит кыр зылшо,
Исыздыруам урҭ зыцәшәо.
Ԥхьа иҳауа збом лҵшәак,
Иԥҵәоуп ҳамҩа ҳахьцалакь.
Аха, аӡәгьы иҿшәом ажәак,
Дасу дамадоуп икәакь.
Ҳаԥхьагылаҩгь кыр дыхжәоуп,
Ииашоуп, дыррала деиқәшәоуп.
Аха ицоит иус хьшәаны,
Ҳаҟоуп ҳхы-ҳгәы ахшәаны.
Уаанӡа дыҟан уи акала,
Аха, иҽеиҭеикт, уажә ҽакала…
Цқьа ԥыҭк дхәыцыргьы ицәгьам,
Мап иҳәаргьы, изын игәгам.
Ихәҭоуп, ԥыҭк днаԥшыр, дааԥшыр,
Ус акәу, анс акәу, ма длаԥшыр…
Мамзар, ачҳарагьы хыҵп,
Аамҭа иааҳҭап, цқьа дазхәцп…
Азакәан ҭарҵт амакәан,
Аиаҭымцәа ахьыкәкәон,
Шьоукгьы иара иазгәыкуан,
Ҽа шьоук иара ладырҟәуан.
Азакәан ҭахәаҽт амакәан,
Лаӷырӡыкгьы аҿыкәкәон.
Шьоукгьы аҿуп ирхәаҽырц,
Аԥсы нымхакәа иԥсырц.
Иуазыруан, иаапкуан,
Аԥсы маҷ-маҷ еизыкәкәон.
Аԥсы ҭахәаҽ иҵәаауан,
Мшәан, иахьзи ҳәа шьоук ҵаауан.
Азакәан ахьҭаз амакәан,
Зных, иӡышуан, имлакуан.
Кьантыжәк нақәжь еилагәан,
Мчык ахьармҭоз еилагон.
Иахьҭаз, иҭыҵрацы еихон,
Аха, мчамаӡам, еихәом.
Азакәан ҭахәаҽт амакәан,
Зынӡа хьаас уаҩы икуам.
Азакәан ҭыҵроуп амакәан,
Рҭмаҟхәыҷык уи иазкуам.
Ада ԥсыхәа ҟалаӡом,
Уи ада уаҩ дызӷьацом.
Шьоукгьы иара иаӷацәоуп,
Изныркылаз ахацәоуп.
Рыҽнақәрԥс, иаҿуп иаҳшьуеит,
Изаиааиуам, ргәы иажьоит.
Ҽашьоукгь ргәы ԥжәоит, уи иазӷьуеит,
Аԥсыцқьақәа уи иазхьуеит.
Закәанда мап, ҳазӷьацом,
Ҳхьаа, ҳгәыхьрақәа зӷьацом.
Уи аныҟамла ҳаиқәхом,
Ҳуси ҳажәагьы акхом.
Иҳарԥхашьоит иаҳԥхаз рыԥсы,
Ҳаикрым хьаасгьы уаҩԥсы.
Изҭоу арҭмаҟ, уи аҵкар,
Аварашәа иаауцкәар,
Наҟ иагьҭыҵроуп амакәан,
Аԥсы еиқәхароуп азакәан.
Ақәа леиуеит, зынӡа ихкәам…
Азакәан зҭымҵт амакәан.
Уи, уа иӡышуеит, имлакуеит,
Иқыџь-қыџьуеит, ихьҭакуеит…
Шьоук азгәаауп, уи иазӷьуеит,
Иара гәаҟуеит, иӷьазкуеит.
Ус инхәыҵак иаргоит бжьык,
Арахь иамам зынӡа мчык.
Знапы иану еилагеит,
Ирԥыхьашәоз рфеит, иргеит.
Уа-ҭахыла урҭ еихеит,
Рмал, ршьал ду, инҵит, инхеит.
Уаанӡа ибақьуаз, урҭ тәахьеит.
Акгьы зкым, зынӡа дҭахеит.
Ӡәырҩы рԥсҭазара бжахеит,
Ибзаз ԥсит, иԥсыз бзахеит.
Закәан ыҟам, зынӡа ибжьаӡт,
Аӡәгь ус далагт, зегь ҳаибажьарц…
Идгылт, кьаҳә, царкьы, лашәы…
Соуп ҳәаҵәҟьагьы дгылт уажәы.
Зегьы ирымоуп ԥхьа ҿҳәарак,
Иааҟәымҵӡеитеи ирҽхәарак.
Егьа иҵазаргьы ҳарам,
Иааиуеит иаамҭа, уигь харам…
Азакәан ҭахәаҽт амакәан,
Уаҟа иӡышуан, имлакуан.
Иабоит иҟаиҵо иакәм,
Иара хьаас уи икым.
Иахьынҳалоуп аԥсы ахәыц…
Нас ҽакалашәагь иархәцт.
Уа изҭыҵуазар, еихоит,
Иаҳагь абӷа џьыҟәхт, ихәеит.
Аӡәгьы илаԥш уи иахым,
Адац-аԥашә иацәыӡт, иахым.
Азакәан рыцҳахт, иҵыкәкәеит,
Лаӷырӡыкгьы наҿыкәкәеит…
Ус иҟамызт азакәан,
Уи, зны нцәара аҽазнакуан.
Зыҽызрыцәгьаз ис дакуан,
Имуӡар, наҟ дҭанакуан.
САРА ИЗДЫРУЕИТ
Сара издыруеит, са сызусҭоу,
Акыр саҿу, ма ус сусдоу.
Сара издыруеит, сара исымчу,
Исымшшьароу, сара исымшу.
Сҟамлаӡацт мап, са сыгәкы-ҵәкуа,
Сара издыруеит, са сзакәыҵәҟьоу.
Сара издыруеит, ԥхьаҟа исԥеиԥшу,
Ишыхароугь, зегь «иаҳзеиԥшу»…
Сыҟамзаргьы митәы еилысцо,
Сара издыруеит, ԥхьаҟа инысҵуа.
Искым хьаас ажәа снызҵуа,
Сихьынҳалам схәы сызнызҵо,
Сара издыруеит, са зжьы салҵыз,
Ак ҳабжьамларгь сҭахуп салҵас.
Сара издыруеит, сатәазымбо,
Даргьы ирдырааит, ишатәазымбо.
Сара издыруеит, исымоу гәҭыхас,
Исхылаԥшхәу, исымоу ныхас.
Сара уи самҵахырхәоит,
Сыԥсҭазараҿгь, кырӡа исыхәоит.
Сара издыруеит, сԥашәи сџьынџьи,
Исылшароу, сгәаӷьи сымчи.
Сара издыруеит, сахьаԥшәымоу,
Анцәа исиҭаз схатәы шсымоу.
Иацәшәон зегь усҟан азакәан,
Анап ӷәӷәақәа ишьҭых иркуан.
Шьоук ацәшәон, шьоук бзиа ирбон,
Аиҳараҩык агәра ргон.
Уи аамҭа цеит, имҩаст,
Ԥыхьеиԥш иҟам, амшқәа еиласт…
Аҽакалаӡа иааҳәит,
Шьоук беиаӡахт, ҽа шьоук цәҳәит.
Нас иахьзи мшәан, азакәан?
Изҭахәаҽуеи амакәан?
Уи азҵаара – аҭакгьы цәгьоуп,
Ҳагәқәа уиала кырӡа ицәҟьоуп.
Аԥсы ахшәарцу азакәан?
Иҭахәаҽуеитеи амакәан.
Аӡәгьы хьаас уажә икуам,
Аурҭ… Анаатә… ақәа хкуам…
Ак утәуп, ма ак ҳәатәуп…
Аԥсҭазаара ус иатәуп.
Ҳхақәкы аҿынӡа ҳамнаӡоу?
Ԥхьагылаҩык дҟамлаӡоу?
Саркьал быжьҵас, кеҩ, акеҩ!..
Ак слымҳа инҭаҩт: «Шәҿых, ԥхьа шәнеи»!..
Даҭахуп, Ахаҵа, Аӷьеҩ!..
Бахәык ҳхықәгылоуп аԥаҩ!..
1997.
Урҭ рҩызцәа збар сҭахыҵәҟьам,
Урҭи сареи мап, ҳааибыҵәҟьом,
Дара рҿаԥхьа сықәԥом, сыҵҟьом,
Исаҭәамгьы ажәа сҿыҵҟьом.
Сара издыруеит, са сгәы ԥызжәо,
Сыӷәӷәареи схаҭареи ԥызшәо.
Сара издыруеит, са сҽызнысшәо,
Сырбозаргьы шьоук иа усшәа…
Сара издыруеит, амҩа сшықәхаз,
Уалԥшьа дукгьы сара ишсықәхаз…
Сыҷкәынразы иаҳа ансылшоз,
Ишсзыҟамҵаз сара исылшоз.
Аха усгьы маҷк са ишсылшаз,
Сара издыруеит, ԥыҭк сымч шысшәаз.
Сыӷәӷәаргьы макьа ишсымац,
Здыруеит. Сашьҭоуп исзаԥымҵац…
Сара издыруеит, исыгха-ԥхогьы,
Сеиха-еигәоит, сҵеира шсԥхогьы.
Ишыҟамгьы шьҭа са исыхәуа,
Сара издыруеит, мчык ԥхьа ишсыхуа.
Сара издыруеит, шаҟа сгәаҟыз,
Аӡәгьы сааигәа дабаҟаз.
Сымардара шьха санхалоз,
Шаҟа сымҩа уа санхалаз.
Аӡәгьы дыҟам уа сыхәнызгаз,
Са сеидара соуп ихәнызгаз.
Сара издыруеит, мчык ԥхьа ишсыхуа,
Уи зегь рыла сара ишсыхәуа,
Унсываларгь зуӡом усқәа,
Сара издыруеит, сара сусқәа.
Сара издыруеит, са саныҟам,
Сара сзыҳәа аӡәгьы дшыҟам.
Аха, хьаас уи са исымам,
Сагьашьҭамлацт сара исымам.
Сара издыруеит, са сзышьҭоугьы,
Ауадаҩра шаҟа шьҭоугьы.
Мап, ак уауам ус уштәоугьы,
Иазныҟәатәуп ишахәҭоугьы.
Сара издыруеит, сара схьаа,
Ишамамгьы зынӡа аҳәаа.
Сара издыруеит, са схы зқәысҵо, –
Сыԥсҭазара зегь зыхҭнысҵо.
Сара издыруеит, бзиеи ацәгьеи, –
Згәы ашша кыдуи, алахьыцәгьеи,
Зынӡа ишамам ааибышьа,
Аха, хьаас иамои мкышьа?..
Сара издыруеит, ахааи ашеи.
Еиласырҩашьом, амци, аиашеи.
Уи азыҳәа ишықәпатәугьы,
Здыруеит, нас уа иҳәатәугьы.
Сара издыруеит, всышьа змамгьы,
Аӡә имыхәо, уаҩра зламгьы.
Насх, аӡәгьы игәра рымгошәа,
Усх, рхашәа хы рымбошәа.
Иареи сареи ҳаԥс акакәҵәҟьоуп,
Исыԥсҭазаароугь иара уи акәҵәҟьоуп.
Сара издыруеит, ҳарҭ аӡә шҳакәу,
Ҳлахьынҵаҵәҟьагь зынӡа ишлакәу.
Ҳҟаларц ҳаҟам хаангьы ҳҽеизшо,
Ииашаҵәҟьаны издыруеит ҳшеизшо.
Аӡәгьы дыҟам сызԥырхагоу,
Ишыҟаӡоугь исԥырхагоу.
Сара издыруеит, сымҩа ахьнаго,
Исызгәамҭо ус саухагоу.
Лахьанҵалагь, исызшоу здыруеит,
Уашьҭа смаҷым, сцәа-сжь ианыруеит…
Аҽакала сыҟам сҽыҟаҵ,
Сшыҟаз сыҟоуп, ԥыхьа сшыҟац.
Издыруеит, жәҩанаҿ сеаҵә шкыду,
Избоит, уажә, уи, ԥыҭк ишԥшҭәыдоу.
Сылаԥш уахьоуп уажә иахькыду,
Исзынагаӡар, ԥхьаҟа исыду…
Иарбан мамзаргь са сызкыҵәҟьо,
Сара издыруеит, са сзакәыҵәҟьо,
Исзышьҭымхуа еидара саҵам,
Егьа сгәаҟыргь, шьҭахьҟа схьаҵуам.
Сара издыруеит, сымшқәа инымҵәо,
Сыхәшҭаарамцагь зынӡа ишмыцәо.
Сҵеира ишырхьчо, сдаци-сԥашәи,
Рыцҳара дук ех! Сышԥақәшәеи.
Макьаназы хәык сызхымҵыцт,
Ахалашьагь, сҭахуп сазхәыцларц.
Соуп издыруа, уа исхызгаз,
Иҟалазаргь маҷк са игәнызгаз…
Са срышьҭамлеит сымҩаԥызгоз,
Срыҵамшьыцит исаԥызгоз.
Сара ишсылшоз сҭалт сцәа сҭыҵит,
Исшәеит, иззеит, сгәы сҭахәыцит…
Уаҩ игәы иамбааит са сыҽхәошәа,
Сара схала схы сырҽхәошәа,
Аха кырӡа са суазырит,
Гәаҟреи ҵәаҟреи схызгт, издырит.
Сара издыруеит, ацәгьа шыцәгьоу,
Аԥырхрагьы кырӡа ишыцәгьоу.
Сара издыруеит, исыгха-ԥхазгьы,
Шаҟа сусаҿ исыԥхазгьы.
Сара издыруеит, слазырҟәқәозгьы,
Саԥхьа сымҩа саԥзырҟәҟәозгьы,
Урҭ шаҟантәы исыцрасзеи,
Шаҟантә сгәы ԥжәо, исызцасзеи.
Даара иаԥгылт сара сцәырҵра,
Схы-сыԥсы злаз, иаҿын сцәырӡра.
Ирҳәон: уи умч зқәымхо мҩацәгьоуп,
Сырхәаҽрацы ирыгхаз маҷкоуп.
Ҩажәа шықәса рыла исцәыӡит,
Сымч-сылшала нас, са сцәырҵит,
Ҩажәа шықәса цеит уи ашьҭахь, –
Уажә, сҭалт, апоезиа ашҭахь.
Иҟоуп сымҩа, са сызхымшәо,
Са сзыҿҳәароу, уи сгәы зхымшәо.
Аха уигьы ҳашьҭаҩлароуп,
Ҳдаракәц, ҳашьҭра иилароуп.
Абри зегьы цқьа ҳазхәыцроуп,
Ҳӡиас хәашьгьы шьҭа ҳаӡхыҵроуп.
Ирацәоуп уажә са сгәы ԥызжәо,
Исылшару, сзакәу ԥызшәо.
Исҭахым зынӡа сҽасҭар,
Џьа снангылангь, ус аҿа асҭар.
Аха урҭ зегь мап, са срышьҭам,
Уаҩы ибартәеиԥш инхар сышьҭа…
Адунеи еикәшоит, издыруеит,
Гәыӷрак сызҭогь сцәа ак аныруеит…
Сара издыруеит, иҳамам шҳамам,
Аха асҵәҟьа ԥсыхә ԥхьа ишҳамам.
Шьоукгьы гәыӷуеит, рхы ржьагәышьоит,
Ԥсҭазаарак роуа џьыршьоит.
Аҽа шьоукгьы иҟоу рзгәаҭом,
Аҳәынҭқарра ахы рзаҭом,
Ас ԥсыхәа ыҟам, ԥхьа ҳазцаҵәҟьом
Иаҳҳәар ԥсаҭоуп, иагьҳзычҳаҵәҟьом.
Иахьынҳалоуп ҳаԥсы арахәыц,
Сара издыруеит, ԥыҭк ҳанымхәыц,
Ҳаԥсҭазара уи зегь башоуп,
Мшәан, изҿу шьоук ҳа ҳазгашоуп.
Асҵәҟьа жәбахьоу аҳәаш-гашра,
Ҳақәдырхеитеи зынӡа адә ҟьашра,
Шаҟа ус хкы ирбом ԥхьа ишьҭоу,
Рхы-рыԥсоуп уажә уа шьоук зышьҭо.
Сҽанысшәахьеит дара кыргьы,
Исхьааӡам хьҭак сакыргьы.
Сымшқәа исеҩсыз рыгәшәа кышьа,
Сақәмшәт, иҟам шьҭа хнырҳәышьа.
Иагьыздыруеит урҭ шыхнымҳәо,
Аха сҟамлеит сҿахәы сзымҳәо.
Сара издыруеит, суалԥшьа исыду,
Ҳамҭас, Анцәа иҟынтә ишсыҭоу…
Ишԥасмоури ҳазшаз илԥха,
Мра цыԥхь хәыҷык схышә ианкылԥха.
Сара издыруеит, са сзакәыҵәҟьоу,
Сашьцылаӡам, уаҩ дынсықәҵәҟьо,
Гәамҵралагь кыр са сгәы 8ҵәоуп,
Сара сзышьҭоу, са схатәыҵәҟьоуп.
Ааи, исымоуп аҳәатәыҵәҟьагь,
Мап, сашьҭаӡам сара схыҵәҟьагь,
Акрыҟаӡоуп сара сгәы иҵхо,
Илабҿабо, ма, иԥхыӡхо?..
Сара издыруеит, мышкы дшааиуа,
Сеиҳа зымчу, исаиааиуа…
Сиԥылароуп уигь хаҵала,
Акгьы сылшом еихаӡала.
Сара издыруеит, ишԥшым амшқәа,
Ицоит урҭ, шьҭахьҟа ихьамԥшкәа,
Ишамамгьы здыруеит хьӡашьа,
Лацәырӡысроуп уи ацашьа.
Ари мызкым, ари шықәсым,
Аиӷьхараҟам, ҳабзам, ҳаԥсым.
Иазҭарыда уи зегь аҭак?..
Иаарылажжит ҳажәлар уашьҭак.
Сара издыруеит, иҟоу шыҟоу,
Еиӷьхарҳәагь акгьы шыҟам.
Иҟоу, иану уи зегь збоит,
Ԥхьаҟа шьаҿак ҳзымцошәа збоит,
Кырӡа сықәԥеит, стәала, аиашаз, –
Исзымдыруа сзыниашаз…
Исыгхазгь сҭахарц амаҷоуп,
Уи аахысгьы сгәы ҭаҷаҷоуп.
Сара издыруеит, ааи, издыруеит,
Ӡ-ԥандук ӷьыра дукгьы сыруеит.
Мшынк еиҩырҽҽо, снақәтәап шхәакгьы,
Сзырыр, снақәҵны схалап шьхакгьы.
Сара издыруеит, ааи, издыруеит,
Исылшаша шмаҷым здыруеит.
Зылаԥш-хаа сара исхыда?
Адәы сықәзу баша хыда.
Сара издыруеит, цқьаҵәҟьа издыруеит,
Сыжәлар рдоуҳа, ӷәӷәала исныруеит,
Ныхаԥшьак аиԥш уи санықәуеит,
Схаҭарагьы смырӡп ҳәа сгәыӷуеит.
Митә зхызгахьоу, о, сгәы сыхьуеит.
Аӷәӷәарагьы ӷәӷәала исыхәоит,
Зны аԥсы ҭалоит, зных, иԥсыхуеит,
Аҽазныхгьы ԥхьаҟа исыхоит…
Сара издыруеит, амши аҵхи,
Шеиламҩашьо, Анцәа дшацхраа,
Мап, сашьҭаӡам, ашәи ацхеи,
Сыхәшҭаарамца сҭахуп сҩаҵхар.
Адунеиаҿ иҟоу џьынџьуп,
Измоу дӷьацоит, кыргьы имчуп,
Уи иалхәдаау, нас илшо иарбан,
Ихшаз, ианырмк, рбызшәала анбан.
Сара издыруеит, кырӡа зхыҵуа,
Ҳара ҳҭоурых, ҳбызшәа шмыӡуа,
Сара издыруеит, ҳажәлар рҟәышра,
Дшаладмырӡуа игаӡоу иқәыԥшра.
Аха, уигьы ԥыҭк ԥхьа дхәыцроуп,
Ижәлар ниҵас, хәыкгьы дхыҵроуп,
Соуп ҳәа дгылар, изымҩаԥымгеит,
Ижәлар, идгьыл, инаԥхеит, дрылгеит.
Сара издыруеит, кырӡа зхыҵуа,
Ҳара ҳҭоурых, ҳбызшәа шмыӡуа,
Ирацәоуп уи иазхәыцуа,
Изшьамдгьылу, уи иахӡыӡуа.
Сара издыруеит, аҿкы иҳалоу,
Иҳалҵрац хәшәыс ҳәагь иамоу…
Сара издыруеит, ҳаиааиуеит,
Уи аамҭагь ирлас иааиуеит.
Уигьы здыруеит, зегь мышкала
Ишымааҳәуа аҽакала.
Аха, аамҭагь ицахьоу маҷым,
Ҳамҵыкәкәозар, зынӡа ак ҳамчым.
Ԥыҭ-чыҭқәакгьы, исҳәеит изуит.
Цәаҳәақәакгьы снатәан изҩит.
Шьоукгьы икылырхп зны ахраӡаг,
Сашьҭамлаӡацт схазы митәӡак.
Ҳәашьа ҩышьа змамоуп ахҭыс…
Сцәа-сжьы иалаз, сдақәа ирҭыҵт.
Сгәы иахшаз ауп, шьала иҩу.
Иаҳап, ибап, нас, иуаҩу.
Сымҩахнамгеит тәымк итәахьы,
Сгәы иҵхоз, цәырзгт адәахьы,
Еиҳауп кырӡа сара исымҳәац,
Ишысҭахыҵәҟьоугь макьа исзымҳацт.
Сымҩахәасҭа ԥхьаҟа самгеит,
Аха сҟьалан сымҩахнамгеит.
Хыхьтә ак налҟьа исықәҳазаргьы,
Ԥыҭрак амҩа сықәхазаргьы.
Зегь акоуп, сыжәҩа ҭымҟьеит,
Жәак исаҭәам са сахҭнырмҟьеит.
Иҟасҵеит стәала исылшоз,
Ишыҟазгьы сзы аҵәы зыршоз…
Илҵшәаданы сымнаиааит,
Сымҩа ылздартәы сазааит.
Исылырхзаргь кырӡа ацтәы,
Иҟоуп, иӡуам, инхоит са стәы.
Стәала, ԥыҭ-чыҭк исҳәеит, изуит,
Цәаҳәақәак сгәы иҭыҵт, изҩит.
Ишсылшоз сус сазныҟәт уаҩҵас.
Исоуразишь нас лахьынҵас?..
Сара издыруеит, мышкы исыхьуа…
Аӡәгьы дшыҟамлогь исыхәуа…
Хырԥашьа змам. Иамам ҽа хьӡык,
Аха, уи сацәшәом са бзанҵык.
Мап, сгыларым уа схьаҳә-хьачо,
Сазнеип сымшәа, сҿаԥхьа-ҿаччо.
Иаҭахӡам, гәамҵрак, цәҳарак,
Зегьы-зегьы ирымоуп ҿҳәарак.
Ҿҳәара змам ҳәа иҟам акгьы,
Ҳазымхәыцыр алшоит зынгьы.
Зегь раӡатәуп, ҽеила ишәатәуп,
Ԥсҭазаарала нас ахә шәатәуп.
Лаҳәеиқәаҵәак жәҩан иҟыруеит,
Ԥхьаҟа сԥеиԥш, уигь ианыруеит.
Иааигәаӡошәа абоу суахҭа?
Иҟамзарцу џьаргьы сыхәҭа?..
Мап, схазыҳәа акгьы саҳәом,
Ас исылшом, уашьҭак сахәом,
Иагьысҭахым ихыбжа-ҿыбжоу,
Еснагь ус, сеихьымӡа-еиԥымӡоу.
Сҽыхәа хыцәгьа нсыҵԥрааит ибжьоу, –
Сыԥсҭазаараҿ сзыҳәан иԥшьоу…
Адгьыл иқәмыркьыс ашьапы,
Аныҟәашәа, уа, аџьашьатәы.
Уи сшахьнагӡо здыруеит схықәкы,
Сгәы змырҭынчуа иҟоуп уа, акы.
Сара издыруеит, уи агәра згоит,
Алаԥшҳәаахь… Сымҩа ԥхьа избоит.
Сшамоу зных акы схәаҽы,
Хәыцрашәк ааиуеит нас схаҿы.
Сара сыжәлар рдоуҳа сныруеит,
Ирхыргаз ргәаҟра-рҵәаҟра здыруеит.
Ԥеиԥш-лашак ԥхьа ироуп ҳәагь
сгәыӷуеит,
Хара мхәыццәак цас еизӷыӷуеит.
Уаҩышьалагь, насгь, ҟазшьала,
Ҳаиларсуп ҳарҭ, дала, шьала.
Дара рыдагь исымам ԥсыхәа,
Рыдагь дыҟам уаҳа исыхәуа.
Сгылоуп, сара иаҳа иахьшәарҭоу,
Сгылоуп, сара, иаҳа иахьыцәгьо,
Адгьыл аҳақ ахьысшәарҭоу.
Сыдгьыл сыбла ахьахыҵәҟьоу.
Сгылоуп, сыжәлар рхьаа схьааны,
Срыдымҵыцт шьаҿак ахааны.
Сгылоуп, сгәы меиҭаԥо, схьамҵо,
Сыбла иабо агәра хамҵо…
Иҟан, игылан исхыччозгьы,
Зхы ҳаразкуаз, сыҟәнызшьозгьы,
Ирацәан малла ихырхуазгьы,
Иҟан, рҿаԥхьа ихырхәуазгьы,
Ааи, абарҭ зны ус иҟаҵәҟьан,
Аха уаҳа шьҭа иҟаҵәҟьам.
Иагьԥсым уажә, иагьбзаҵәҟьаӡам,
Рыӡбахә аҳәара аԥсаҵәҟьаӡам.
Млак сакӡазаргь, зынӡа самгеит,
Зегь са исычҳаит, сыгәгьы еицамкит.
Иузҳәом, илҵшәадоуп сус, ԥхасҭоуп,
Иахьанӡагь сыҟоуп, сыԥсы ҭоуп.
Нҵәашьагь шамам здыруеит сымҩа,
Зны ишакызгьы атыҩ сымра…
Аха иҟоуп, иҟа, аҳақ,..
Сашьҭоуп, исзымԥшааӡац цәаҳәак…
Сара издыруеит, ас ишымцо,
Аиаша алакҭа шмыӡуа.
Аха макьаназы сахьԥшуа,
Хәҵышаамҭак сахьԥшуам.
Сара избоит, ауаа шгәамҵуа,
Аха ишәаны шьҭахь ишхьамҵуа.
Рыԥсҭазаара кырӡа ицәгьоуп,
Уа хыхьалагь рыгәқәа цәҟьоуп.
Аха усгьы зегь акоуп,
Инеицрымшәо изқәу мҩакоуп.
Сара издыруеит, уигь шырхырго,
Ҽа еидара ӷәӷәак ҩада ишхәнырго.
Изынҟьа-нԥаз уа, зегь гәынго,
Ԥхьаҟа рымҩа агәра го,
Рдоуҳа шыӷәӷәо уигьы збоит,
Рымч-рылшара агәра згоит.
Ҳжәытәи, ҳҿатәи зегь неихшьала,
Зқьышықәса рышьҭахьтә ҳҭоурых сшало,
Умгәаҟуа, угәы мԥжәакәа,
Узцом ԥхьа, умшәакәа.
Уцәаҩа неиҭамкӡа,
Цәгьеи-бзиеи уцәа иҭамгӡа,
Иҟаӡам ԥхьа цашьа,
Ухықәкы, уус ахьӡашьа.
Схаԥыцқәа еихырӷәӷәа,
Сиԥылон саӷа.
Ак хьаас иҟамҵа,
Санымшәт слахьынҵа.
Сҩызцәакгьы зны исԥымлеит,
Иахьахәҭаз иснымиеит.
Стәацәама, ма сыҩма?
Схала илсхон сымҩа.
Ҽа шьоук, чарҳәарак сзыруан,
Ӡ-хыҵрадук еимгәҳәа сыруан,
Еилыскаарцаз ҽаӡә ихьаа,
Сырхысракәын зегь рҳәаа…
Аха, иамреиџьит сыбӷа.
Ихьымӡӷын сымҩа сықәхар,
Ҽазныхгьы уа, цҭәала,
Снеиуан, сара стәала.
Мышк, Адунеи санцәыӡуа,
Сара издыруеит, са сызцәыӡуа,
Дҟалап хьаасгьы изызцәырҵуа,
Сара сзыҳәа маҷк заамҭа зырӡуа.
Иахьагьы сгылоуп иахьшәарҭаҵәҟьоу,
Сыдгьыл аҳақ ахьсшәарҭаҵәҟьо.
Сгылоуп, еҳа иахьыцәгьаҵәҟьо,
Нас соума мшәан, илахьыцәгьаҵәҟьо?!
Ақәԥара сгәы ахшәомызт,
Акаҳарагь сацәшәомызт.
Имаҷҩын сзықәгәыӷуаз,
Скаҳаргьы сышьҭызхуаз.
Сара стәала сымч ԥысшәон,
Амаҷазы сгәы ԥызжәон.
Ԥхьаҟа сымҩа сҽанысшәон,
Ирбомызт шьоук уи усшәа…
Аха, сара ԥхьа сгәыӷуан,
Скаҳаргьы, еиҭах сгылон.
Скаҳацыԥхьаӡа сыӷәӷәахон,
Аха, ҩысҭаа ҟәџьалк сҭахон…
Сарҟәышуан скаҳара,
Исоуамызт гәкаҳара.
Сыгха-ԥха зны игәнызгон,
Сымч-сылша еизызгон.
Қәԥаракахь сгәы сыхон,
Иахьсылымшоз исыхәон.
Убыс са ԥхьа сеихон,
Схатә џьалагь сынхон.
Схы ԥысшәеит кырџьара,
Сымҩахнамгт тәымџьара.
Макьаназы уи акыр бжьоуп,
Ӡәырҩы ргаӡоуп, ӡәырыҩгь жьоуп.
Уи зегь дырхоит, уи зегь бахоит,
Аҽаӡә мақьак днықәҵан дахоит.
Иаабоит уажә, аӡә хшла дыркәабоит,
Аха ишнеиуа, уигь дынкабоит.
Аамҭа иафоит, иарсоит зегьы,
Ноунагӡаз иҟам акгьы,
«Хырԥашьа змам», шоуп уамашәа,
Аҽуеилныркаауам, цас иауашәа.
Сара издыруеит, акгьы шмыӡуа,
Адунеи ус ишацәымӡуа.
Аԥсы… Наӡаӡазы ишеиқәхо,
Ацәеижь, Абаҩ, иара ишагхогь.
Ҳара ҳҿаԥхьа иара акгьы агӡам,
Хырҩа аҳҭар ҳзын иҳақӡам.
Аԥсҭазаара уи нҵәара ақәӡам,
Илабҿабоуп, мап, иагьлакәӡам.
Ииашан кырынтәгьы санықәзаап,
Акгьы зцаӡом зынӡа инықәӡаан.
Зегь ҳзеиԥшынгьы амҩа ҳақәӡам,
Ҳхықәкаҿы ҳнаӡарц егьҳагӡам.
Исзырҳәарым баша дгәаҟҵәҟьеит,
Кыр шсырхынҳәыз шьҭа агәра
згаҵәҟьеит.
Ӡиас ԥандук баша смырӡеит,
Сымшқәагь… зынӡа ус исмырӡӡеит.
Гәҭыхас сроуп аӡәык, ҩыџьак,
Инхырҭәалап сҳаҭгәын ҵәыцак,
Рхы-ргәы салырхп, исызхьып,
Аҽа шьоукгьы, са исызӷьып.
Аԥсҭазара шыҟоу усоуп,
Уи ԥхьаҟатәи амшқәа ирусуп.
Адунеи ду ус ишоуп,
Џьа имҽыӷуп, џьа ихәшоуп.
Аӡә дланарҟәуеит, ҽаӡә дышьҭнахуеит,
Иракә-идац ԥхьаҟа ишьҭнахуеит,
Наџьнатә аахыс ус иаԥҵоуп,
Издыруеит, иҟоу лахьынҵоуп…
Ааи, издырҵәҟьоит, мышк исыхьуа…
Аха, уи акәым, уажә сгәы сзырхьуа,
Дҟалом усҟан, уаҩ исыхәуа,
Сагьашьҭаӡам исоуп ҳәа ԥсыхәак.
Ианышәатәуп уи ҭынч усҟан,
Акгьы унаҭом, уҳәҳәар, уҵҟьар,
Иины адә иқәлаз, зегь ирқәашьуп,
Анс-арс иаҳҳәо, уи зегь башоуп.
Акгьыҟаӡам ара ицасу,
Аԥсабара ус иаҵасуп.
Дасу ҳалахь иану, шану,
Ҳагьымҩасуеит, мҩакы ҳшану.
Сара издыруеит, ас ишымцуа,
Аиаша шмыӡуа мышкы ишцәырҵуа.
Сааԥсара здугьы маҷӡам,
Суахҭа, сҿаԥхьа, шьҭа акгь амчӡам.
Сара издыруеит, иҟоу-шыҟоу,
Сдаракәацгьы шмыӡуа, ишыҟоу.
1997.
МАЏЬЫН МАМЕҬ
Алакә-поема
Маџьын Мамеҭ аԥсуа хаҵа,
Уи зегь рыла иӷьеҩыз хаҵан.
Дыҟамызт ус шьҭахьҟа дхьаҵуа,
Ма днаҳә-ааҳәуа аԥша ахьасуа.
Иагьирҳахьан ауа, ақәла,
Дагьрызныҟәуан ауаа ҳақла
Есымшааира мҩакы дықәын
Иуаҩразы, ҳаҭыр иқәын.
Унеишь-уааишь ҳәа ауаа иарҳәон,
Аҽа шьоукгьы уа имараҳәуан.
Аус хьанҭаҿ дадыргалон,
нас бзиарак адырбалон.
Абаҩ хьыԥҵәаз уи еиԥишьуан,
Уаҩы имҳаәцызт «ашша ахьишьуан».
Дақәшәаргь егьа ихьанҭоу усны,
Дазнеиуан ҳақла, ишәа-иза, дхәыцны.
Уаҩы нырҳак, иԥаҵа-ыршан,
Еснагь дашьҭан бзиак илшар.
Уи зегь рыла ддырын, дԥышәан,
Дҳаҭырбаҩын,дуаҩы ԥсышәан.
Игәы аартын, дуаҩы разын,
Ирымҳәацызт дуаҩы ласын.
Акы игәы ԥнажәаргьы, дмыҵҟьа,
Иаартны иҳәон, ҭынч иҭыцҟьаа.
Дакьымс угәы арахәыцқәа,
Дагьцәажәомызт цқьа дымхәыцкәа.
Ауеи-ҭынхеи ирыгмыжьуа,
Дшәаны шьҭахьҟа дузмыргьыжьуа.
Иара иус аӡәы идмыжьло,
Зегьы иҳаблаҿы дрыдгьыжьло.
Хьаак зауз ирыцеиҩшо,
маӡала аӡә нышәк иҵимжо.
Уи дԥагьамкәа, дагьхагамкәа,
Ацәгьеи-бзиеи џьа дагымкәа,
Ахаҵа ӷәӷәа, ахаҵаҵәҟьа,
Аԥхьагыла, ахаҵа ҭҟьа.
Иқәра неихьан, имыч ԥкымызт,
Малла дбеиан, аха дкымызт.
Ашьха иҳәуа ирахә ықәын,
Зны зынлагьы кәырбанк иқәын.
Гәыла-ԥсыла имаз ахьча,
Ҭынч уа днылаион икәахьча.
Уиаз Мамеҭ, игәы ҭынчын,
Идыруан, ихьча акыр имчын.
Зегь ирыцкыз уи дижьомызт,
Иамҳәаӡакәа шьтәак ишьомызт.
Ииҳәаз ҳәан, дыгәрагаҵәҟьан,
Иагьиԥхьаӡон иуаҩраҵәҟьан.
Иҟамлацызт знык уи диқәҵәҟьо,
Уи зегь рыла диқәгәыӷыҵәҟьон.
Иԥсаса рахә кырӡа ирыцлеит,
Ҽнак Мамеҭ уахь амҩа дықәлеит.
Игәы иҵалт, ирахә-ишәахә,
Ишьапы неиҵихп, имчгьы ԥишәахп.
Амра жәҩанаҿ ианшеишеиуаз,
Имҩа дықәлан уа дышнеиуаз,
Маҷк днеиҭаԥашәа даанҿаст.
«Изакәи, – иҳәеит, – афы рҿаст!..»
Ибла алаламбатә абон,
Ҩ-маҭык еидгыла еиқәԥон.
Иаԥхьа ибжьои? ҩ-шьаҿакоуп,
Ак еиқәаҵәоуп, егьи шкәакәоуп.
Дара рбызшәала еицәҳауан,
Аҟырҿ-сырҿ ҳәа еицҳауан.
Игәы меиҭаԥаӡеит, дымшәеит,
Аха цәгьала игәы ԥнажәеит.
Хааназ уи иӷәӷәан игәаӷь,
Ишьҭихт аиқәаҵәа агәаӷ. –
Ишәақь дкылԥшны аҵықь дхыст,
Аха иақәымшәеит, даххыст.
Даацәырҳазшәа ибла хитт,
Амаҭ шкәакәа иақәшәт ихуит.
Даара хьаас иҟаиҵеит,
Абна инылашәкәа ицәцеит.
Имҩа ныжь дхынҳәит шьҭахьҟа,
Уи дархәыци ма шаҟа.
Игәы ԥжәо, ихы ԥжәо, дааит аҩны,
Иԥҳәыс даналга абысҭа уны,
Игәалҭт ишҭыхоз игәы маӡак
Иара усгь имфеит ҿаҵак,
Иҽеилымх днықәиеит, илҭт хҵаҵак.
Дивс-ааивсуа, иҿаҟьо лкалҭ,
Даара кырӡагьы дыхҭалкт.
Лгәы ԥжәаӡошәа уи уашьҭак…
Аха лажәа еимҭт аҭак.
«Ус сааԥсеит», – иҳәеит Мамеҭ,
Иҽаарҽеишәа еиҭах днаиеит.
Ацәашь иаркыз даҭәҳәан ирцәт,
Аха кыраамҭа дызмыцәт.
Амаҭ шкәакәа ибла ихгылт,
Аҽа хәыцрақәак нрыԥгылт…
Ус харантә алашыбжь геит,
Ахышә дынкылԥшит, уаҩ димбеит.
Ихь изымдырт, ицәа дҭаӡыӡт,
Еиҭах гәҭыхашәкы изцәырҵт.
Мшәан, иҵуеитеи шьҭа мчыбжьык,
Ицәа дҭахьҭшьуеит, илам мчык…
Ала иарыцәгьаӡеит абжьы,
Ус иааигәаны игеит абжьы;
– Мамеҭ, уҟоума, Мамеҭ
Ашә аарты, уаадәылҵ Мамеҭ.–
Иабџьар ҭимгеит, уи дамыҵхеит,
Абжьы шиаҳаз ҳаиҳәа дҩыҵҟьеит.
Ашә ааиртит, ихы агәра гаҵәҟьан,
Аха ибеит уи уамаҵәҟьа.
Иаԥхьа игылоуп гәылшьап дуӡӡак,
Ех, дысҭнымхакуа шьҭа мырӡӡак,
Сҵыхәтәы 8ҵәазаап, – иҳәеит гәаныла.
Аха сацәцаргьы збап мааныла».
Агәылшьап цәажәеит уаҩы бызшәала:
– Мамеҭ, – аҳәеит, – сыбла хшәала,
Ус хьанҭак сымоуп, сааит абранӡа,
Усыццароуп уажәы џьаранӡа.
Мап ануҳәа ишалымҵуа дыр,
Уажәы, ҳарҭ шьҭа ҳаибадырп…
Агәылшьап нас инҭыҵт ашҭа,
Мамеҭ жәак мҳәакәа днашьҭалт.
Ус, ицо, ицо,кыргьы иныҟәеит,
Рымч рыӷәӷәара даара ирыхәеит.
Инадгылеит уа бахә дуӡӡак
Иааимҟьеит ԥыҭрак минуҭӡак
Иааибадырны нас лаԥшыла
Жәак мҳәакәа ианынҭашыла,
Агәылшьап – дуаҩхан дааиԥгылеит,
Ҭынч еицәажәо урҭ ааидгылеит.
Нас еиҭах урҭ иқәлеит рымҩа,
Зынӡа гәаҟра дук ианымиа,
Ҩынра дуӡӡак аҿ иазнеит,
Дымҩахигеит, уа еицнеит.
Руада ҭбаа ду агәҭаны,
Ҭынч, ашьшьыҳәа днартәаны,
Дмыццакӡакәаны, хрыжь-хыржь,
Еиҳәт, дыззааиԥхьаз акы нмыжь.
– Маџьын Мамеҭ ауаҩ нага,
Уа уадыруеит ашьха, ага.
Амҩа уқәлан ҽнак ушнеиуаз,
Амра жәҩанахьтә ианшеи-шеиуаз,
Хаз-хазы иаҵҵыз уа хаҳә дук,
Урықәшәеит ишеиқәԥоз ҩ-маҭ дук.
Ак шкәакәан, егьи еиқәаҵәан,
Исызҳәом, урҭ еиӷацәан…
Амаҭ еиқәа иақәк ухыст,
Аха иақәымшәеит, уаххыст.
Машәырла амаҭ шкәакәа ухәит.
Узқәыз умҩа нужьт, уахьхәыит.
Амаҭ шкәакәа сыԥҳа лоуп,
Цәгьа уажә дгәаҟуеит, ҳааигәа диоуп.
Лымҩаҿ ҷкәына еиқәак дылԥылт,
Лцәа ԥиҽрацы, дықәԥо длыԥгылт.
Уанрылахыс иԥсы игеит
Уи нахыс аӡәгьы димбеит.
Аҽа уадакахь дныҩнеигалт,
Ихшыҩ дахыҵт, деилеигеит.
Аа, дахьышьҭоу, Анцәа хша,
Дцәышӡа, лыԥштәы лхыԥшша.
Дышьҭоуп, дгуаҟуеит ӷәӷәала дхәуп,
Аха лыбла гәыӷрак хуп, –
Ҭынч ашьшьыҳәа џьа инатәахт,
Дцәажәо далагеит еиҭах:
– Ҳа ҳдунеи аҿы ҳуааԥсыроуп,
Шәа шәдунеи аҿы ҳмаҭхоит.
Ахәшә анлоу сыԥҳа дымԥсыроуп,
Исҳәо аныҟауҵа деиқәхоит.
– Исылшо акаҿы схы сышԥеигӡо!–
Дааӷьаҵәы-ӷьаҵәит Мамеҭ. –
Иарбан усзаалакь усмеигӡан,
Лахьнҵала ҳарҭ ҳаиниеит.
– Иулшоит, – иҳәеит ԥыҭк даахәыцны,
Хьаԥшьа хәҷык ҭигеит ичыхьмаџьа.
Абахә ааимҟьоит,уцоит унҭыҵны,
Иубоит акырӡагьы аџьа.
Шәа шәдунеиаҿ цқьа уеимдар,
Иусыркыз убоит, абар…
Ӡыгмацәазк иакуа агәыԥҳәыхш,
Узаагар деиқәхоит, уи ауп лыхәшә.
– Уи зынӡа имариоуп, – иҳәеит,
Кыр дааизхәыцны, ҭынч Мамеҭ. –
Сара исылшо зегь ҟасҵоит,
Узин соур, уахь уажә сцоит.
Иаазгап уахьынтә агәԥҳәыхш,
Ианыҟала уи лара илыхәшә.
Саауеит ирлас, усзыԥшыз,
Сагьарласуеит сзықәтәо сҽыз.
– Маҷк уаанҿас, – иҳәеит ахаҵа,
Дынҭақәԥсычҳаны игәаҵа. –
Иуасҳәаз удҵа мариаӡам,
Иануеилсмыркаа уаҩраӡам.
Агәыԥҳәыхш зцәуго, уи аԥҳәыс,
Илмоуцзароуп ҽаӡәы иҿ ус…
Ихиҵәуа лбозаргь лыхәда инаҵак,
Дицмныҟәацзароуп тәым хаҵак.
Маӡала аӡәы игәы ҟаҵо,
Даҵымччо уи иԥаҵа,
Лхы ҳаҭыр ақәлҵошәа ибо,
Лхаҵа иҿаԥхьа лхы агәра го,
Иҭаҵәахымкәа лгәы маӡа,
Лхы-лыԥсы зегьы раӡа,
Аԥҳәыс зхаҵа дызымԥсахц,
Лгәыԥҳәыхш ауп исҭаху иааугарц.
Илымоу уиакоуп сыԥҳа хәшәыс,
Лықәра маҷуп, уи дымшәыцт.
Ианылхьымӡагьы деиқәхом,
Нас са сзыҳәан мрагьы ԥхом.
Иузырдыруа, – иҳәеит уи нас,
Иџьыба иҭигеит хьтәы мацәазк, –
Зыҟны унеиуа уи аԥҳәыс,
Иузырдыруа зегь лыхҭыс…
Амацәаз ҩышьҭыхны уанкылԥш,
Иунарбоит илхылгаз «лымш».
«Уск» лоухьазар аӡәы иҿы,
Уи ианылоит ихы-иҿы. –
Кыр итәан, ицәажәеит ҭынч,
Аӡәи-аӡәи уа имеиқәымч.
Цқьа ианеиликаа идҵа,
Уаҳа ԥшырак ҳәагьы ҟамҵа,
Дазхәыцуа иибаз каамеҭ,
ддәықәлеит ишьҭахьҟа Мамеҭ.
Амеитә ззырҳәо ибоит даниеит,
Абахә дуӡӡа еиҭах дазнеит.
Дышнадгылаҵәҟьаз иааимҟьеит,
Иҽыз ишьхәа арбо уа дынҭҟьеит.
Еиҭах даақәлеит ҳа ҳдунеи,
Ҿыц уа дизшәах ихы имбеи.
Даара кыраамҭа дмеимдеи,
Аџьамыӷәацәгьа имбеи.
Аха илҵшәадахеит зегьы,
Игәы каҳаӡеит зынгьы.
Зныказ ихы агәра имгеит,
Иа дзышьҭаз ҳәа уаҩ димбеит.
Кырынтә ус ихәлеит, ишеит,
Кырынтә дмыцәакәа иршеит.
Лада-ҩада кыр деикәшеит,
Иау иадаракәыц дмеиқәшәеит.
Қыҭас иҟаз зегь еимдо,
Имацәаз уажә-уажә иааҭго,
Аха џьаргьы уаҩ димбо,
Дныҟәон, ихыҵәҟьа агәра мго,
Еиҭах дынкылԥшуан имацәаз,
Џьарах иҟан иахьрацәаз…
Аҽаџьарах, ҩыџьа, х-ҩык,
Имаҷмызт иахьреиҳазгьы хә-ҩык.
Амҩа кырӡагьы дашәеит,
Идҵа изынамгӡар даршәеит,
Даара ӷәӷәалагьы дааԥсеит,
Ифа иагхеит, имч каԥсеит.
Насгьы ибацәҟьон уамашәа,
Ԥҳәыск дыҟамкәоу ауаа рашәа?
Ус илхаччаргьы лхы-лҿы,
Лхаҵа иҟнада ҽаӡә иҿы
Уск змауцкәан иҟоу ԥҳәыск,
Лыԥшаара ҟамларцу ус?
Аха урҭ зегь уажә имбеит,
Ҳаӷоу аҳәса рыгәра игеит.
Уи дызкылԥшуаз имацәаз
Аҿ, игәеиҭон, зхацәа хзырҵәаз…
Амҩа ӷәӷәала данашәа,
Идҵа изынамгӡар? даншәа,
Игәы ӷәӷәала инҭыԥсааит,
Иааԥсарагьы ихыԥсааит.
Дзышьҭаз еиҭах кыр дархәыцт,
Қәацәк ибан уа дымҩахыҵт.
Ишьамхы иҵӡааӡеит уажәык,
Дынхон уаҟа ҭакәажәык.
Ӡәыр дылдыруазар длызҵаап,
Иамур имҩа еиҭах дазцап, –
Иԥсы ааиҭеикып ма уахак,
Акы днацҳап, ӡык днахәап.
Уаҳа имоургь изирхап,
Изанылымҵаргь бысҭа ԥхак,
Ихьзеи, илмшаӡо дажәыма?
Дынлацәажәап ҭакәажәына.
Иҟоу усс уи аума ихәы,
Днақәҵәҟьеит нас ихала ихы.
Уи зегь рыла лыбла хылтт,
Аҭакәажә деигәырӷьо диԥылт.
Лҭынхак дылбазшәа лгәы ԥшааит,
Аха узусҭада дымҵааит.
Уаҳа уи лыбжьы лмыргеит,
Цәгьарак шиҵам агәра лгеит.
Лышьхәа дықәҵәин аҭакәажә
Акриҿалҵеит, акрилыржәт.
Рааигәа дыҟамызт уаҩԥсы,
Ԥыҭк ианааиҭеикы иԥсы,
Исҳәарым игәахәт зынгьы,
Исцәагои ҳәа уеизгьы,
Ҭынч, ашьшьыҳәа, уи, хрыжь-хрыжь,
Дзышьҭаз леиҳәеит акы нмыжь.
– Шәааигәара дыҟоума ус,
Зхы пату ақәызҵо ԥҳәыс?–
Азныказы мап лкит,
Ԥсыла, бзала насх уи дқәит.
– Ииашам уи Анцәа игәаԥхом,
Ҳааигәа ус аӡәгьы дынхом.
Имцҳәаҩу уаҩыс дысшьом,
Мыцла сцәажәом, усызжьом, –
Лажәа мроуцәакәа зынӡаск,
Ԥыҭк дааиԥхьхәыцт маҷӡак, –
Ааигәаӡа дынхоит аӡәы,
Зегьы ирылаҵо аҵәы.
Даара кырӡа дыхԥароуп,
Дыԥҳәыс ласуп, дыџьбароуп.
Зынӡа лыбла хаара хым,
Гәылагь-азлагь дырҭахым.
Иаартны аиаша уасҳәоит, нан,
Уахь анеира иузаԥсам.
Лчеиџьыка ҳаҭыр ақәҵо,
Дыԥан аҽы днақәтәеит дкәаԥӡа,
Иҭабуп ҳәа леиҳәт, деихеит,
Уи аԥҳәыс лахь ихы ирхеит.
«Исцәагои?» – иҳәеит гәаныла,
Уи слыҵалом, мааныла,
Амацәаз уа зегь снарбап,
Иҟоу-иану агәра снаргап.
Иԥсгьы ааиҭеикрац иҭаххеит,
Уааи ҳәа нылҳәа иҽимырххеит
Дҽыжәҵит аԥҳәыс лҿы Мамеҭ.
Аџьагьы ибахьан каамеҭ.
Аԥҳәыс диԥылт ламысла,
Акризылуит иааинырслан.
Мамеҭ крифеит, крижәит ҭынч,
Иԥсы неиҭеик, ианааи имч,
Изырбоз зхацәа зегь хзырҵәаз,
Иҩышьҭых дынкылԥшит имацәаз.
Зныказ имгеит ихы агәра,
Иаиумашь игәахәт уи агра.
Лхаҵа ида уаҩ дибом,
Дкылԥшт, деиҭакылԥшт, агәра игом.
Ибон игәы ашьҭыбжь иаҳошәа,
Ибеит ари уамашәа.
Игәахәт: цқьа ҽеила шәааи дыжәба,
Зхаҵа иҿаԥхьа измам вба.
Уи зегь рыла дыгәрагоуп,
Аҽхәаԥхьыӡ дуӡӡагьы лықәнагоуп.
Шьоук ргәы иаанагоит: лхы ҭҟьоуп,
Мап, дырзеилкаауам, деилҟьоуп.
Уаҩ еилкаара кыр ицәгьоуп,
Дҟәышуп, ддыруп, лыԥсы цқьоуп.
Мамеҭ дгәырӷьо ҵәҩанҵәы дхалт,
Акыраамҭа имеидхалт.
Ҭынч ашьшьыҳәа, уи дыштәаз,
Иаартны илеиҳәеит, иа дзышьҭаз.
Гәҭыӷьӷьала инмыжь акгьы,
Ихы иҵыхәа, леиҳәт зегьы.
Ӡыгмацәазк зкра агәԥҳәыхш,
Ишиҭаху, иара хәшәыс.
Лхы-лҿы ак нықәлан, дааҟаԥшьхеит,
Зныказ, кыргьы дааԥхашьеит.
Уахьлыхәаԥшуаз Анцәа-хша,
Аха нас уи днеиқәҟьаша
Уа, зегь рыла деилыхха,
Аҿаԥара дныҩнаххит…
Иаалгт, лмацәаз рҭәны илыркит,
Дзышьҭаз уи акәын, мап имкит.
Уи хьымӡӷыс зынӡаск имшьа,
Илымх инҭеиҭәеит ихьыԥшьа.
Баша ицәгьартәуан лхыԥша,
Игәеиҭт дагьшақәтәаӡам аԥша.
Ахаакәакәара лхьыҵәҵәа,
Илхырхуазаарын баша лцәа.
Цқьа дылзеилымкааит ҭакәажәы,
Уаҩ ус дҟалозаап данажәы.
Қәрала лҿаԥхьа уи дабуп,
Уаҟа инлаҳәан иҭабуп,
Нас дышзахәоз ԥхьа деихеит,
Иахьизԥшыз ахь ихы ирхеит.
Абахә днадгылеит, иааимҟьеит,
Уаҟа ирласны дынҭҟьеит.
Игылаз иааира иазыԥшыз
Аниба днаҵаҟьеит иҽыз.
Имҩа хьцоз ихы ирхеит,
Ԥсаатәшәа уи дыԥрит, деихеит…
Аҩнгы игәырӷьо зегь иԥылт,
Ахәшә анлоу аԥҳәызба дгылт.
Лшьапы дықәнаргылт минуҭ,
Игымхеит уи жәтәык, фатәык.
Мап-чап иҳәеит, аха имуит,
лаб ачара ду иуит.
Рҵас, рқьабз, зегь дара ртәала,
Ауаа хатәра идыртәала,
Ҳаҭыр дула ишатәу,
Иқәырҵеит ламыс-пату.
Мамеҭ иҿ дааит иԥҳа, маӡа,
Дидҳәаҵылеит уамаӡа.
Диаҭабыуа, насгь ԥҳаҵас,
Акала еиламгакәан рҵас.
Иалҳәеит, лаб уажә игәы иҭоу,
Дагьшизныҟәуа ишихәҭоу…
Ааи, иааигахьеит ҩадахьы,
Гәыжьк аидара узын ахьы.
Зынӡаск еиумырхан уган ,
Аха мап ицәкы, иумган.
Ухнах уазымҭрысын амал,
Инагӡа ууаҩра-ауал.
Иҳәа: «Ак суҭарц иҟасымҵеит,
Ус са суалԥшьа насыгӡеит.
Сажәа жәоуп, идыр сахьхәом,
Аӡә ак сиҭарцы санхьуам.
Ималым суҳәоит аҽакы,
Сықәуп ихароу мҩакы,
Уажәаз шәдунеи ааныжь сықәҵп,
Сҿы унҭажьцәан, сымҩа сықәҵ…
Дааит уи ашьҭахь, уамак мҵыкәа,
Уи ахаҵа, исҳәоит имцымкәа,
Гәыжьк аидара изааигт ахьы
Ҳамҭас, игарцыз иҩнрахьы.
Аха мап ацәикт Мамеҭ,
– Исықәлааит – иҳәеит уи наалеҭ,
Исылшаз, сазыразымзар,
Насгь, абри сзы ихьымӡӷымзар.
Акгьы уҟынтә изгар сҭахым,
Кыр ҵуеит сыҩнра ду сахым.
Са сдунеиахьгь шьҭа снеихап,
Стәала уа сынҵып, сынхап.
Ус са суҳәоит аҽакы,
Уажәы, сықәлаанӡа мҩакы,
Уеиласырхеит, саргь шьҭа сдәықәҵ,
Сҿы унҭажьцәан сымҩа сықәҵ. –
Дааԥышәырччеит, нас днеиԥхьхәыцт,
Иҳәеит: – Сыԥсырҭа иақәкны ухыст.
Уи аус улмшар сгәы ԥнажәоит,
Иузымҩаԥымгарҳәагь сацәшәоит.
– Мап, сыгәра га, – иҳәеит Мамеҭ,
Диҳәеит, диашьапкит каамеҭ.
Ахаҵа еихаччеит ихы-иҿы,
Нас дынҭажьцәеит маҷк иҿы…
– Дад, иуасҳәоит ихадоу,
Дхьымӡӷуп гәыла икәадоу.
Ари удыруаз, имаӡоуп,
Маӡас иааҟоу ирмаӡоуп.
Нас иззымҵәахыз змаӡа,
Дсызшьом дхаҵоуп ҳәа зынӡа.
Ԥстәума, ԥсаатәума, дуаҩума,
Рбызшәа еилукаауа уҟалоит,
Умаӡа уԥҳәыс ианылдыр,
Иара усҟанҵәҟьа уҭахоит
Уҟазар ҿахрак уӷраӡуа,
Иԥсроуп уԥҳәыс улыргаӡуа.
Еиҭах иуасҳәоит, цқьа уазхәыц,
Еиҩуршәозароуп ахәыц.
Ианылдыр умаӡа уԥҳәыс,
Уԥсы нухшәоитоуп уи нахыс.
Ахаҵа дхаҵоуп, дахьцалакь,
Дырхьынҳалом дзыхьӡалакь
Ӷәӷәала игароуп ихы агәра,
Уи азын имоуроуп агра.
Игәаҵа иҭаҵәахзаргь маӡак,
Уаҩы изымдырроуп зынӡак.
Ахаҵа дхаҵазарц ихәҭоуп,
Инеигӡарц ихаҵара иахәҭоу.
Ииҳәо ҳәазароуп, уимжьо,
Иҟалароуп изыҳәаны иԥшьо.
Ахьӡи ахьымӡӷи еилырго,
Ихаҵаӷәӷәара агәра го,
Ус даныҟамла даԥсам,
Деиԥшхоит икарԥсуа агәам-сам.
Дҟамлароуп хаан игәы ҭацәны,
Дҟалаӡаргьы зных дзаҵәны,
Даиааироуп ихаҵара дшаԥсо,
Иуахҭа нидгыларгь, дшыбзо,
Дҟамло дхьаҳә-хьачо, иҽырххо,
Хьымӡӷыда, хаҵала дҭахо.
Игәи имчи еицызароуп данӷәӷәо.
Еагьа ус дақәшәаргь хьаас имкы,
Даиааироуп инеигӡароуп ихықәкы.
Ҽԥныҳәак рымамкәа изынхо,
Иԥсы ианықәуа, имԥхашьо,
Ихьӡ-иԥша ԥшьаны иршьо.
Уи иазгәдыуа, рхы рымжьо,
Уиала кырынтә рхы рыбжьо,
Уи ауп ахаҵара иатәу,
Зегь раԥхьа игыло, иҳәатәу.
Уи ауп ахаҵа изы ирыцку,
Ҳхы ԥхьа ҳԥсҭазаара зызку.
Ахьы изааигаз имгар имуит,
Еиҭах ачара рҿыц иуит.
Адырҩаҽны шьыжь иангыла,
Аԥшәма исас уа дниԥгылан,
Еиҭах дцәажәон дмыццакӡо,
Дхәыцны, иажәақәа раӡо,
Иҽынкыло, ихы агәра го,
Аха игәы шыԥжәоз убо,
Иҽаламгалакәа усҟак,
Еиҭах инациҵт ажәақәак:
– Ауаҩы дыхәмаргамхароуп,
Иус иԥшьоу дагымхароуп.
Дыкәкәы-цыкәкәуа уи дынхароуп,
Ихьӡ змырӡша акы иҭынхароуп.
Ауаҩы игәы цәцәны дԥагьахар,
Хара дымхәыц дмаҳагьахар,
Уаҩрак ламыск илам, дыԥстәуп,
Илеигәыдҵан лажәк еиԥш дышьтәуп.
Мамеҭ, дад, иуасҳәом уажә са цас,
Иӷәӷәоуп, иԥшьоуп ҳара ҳҵас.
Ахаҵа дхаҵазарц ихәҭоуп,
Хьӡи-хьымӡӷи рзы иԥсы ҭоуп.
Дҟаларц ахаҵа дыӷәӷәаны,
Ижәлар иоуроуп уи бӷаны.
Уиазоуп ҳзықәӡоугь адунеи,
Ҳзыхшаз иаҳдырҵеит, аиеи!..
Ацәгьеи-бзиеи еилҳарго,
Ҳхы ҳақәгәыӷо, агәра ҳго,
Ҳадгьыл-ҳџьынџь ҳаԥсеиԥш ибо,
Ауаҩытәыҩсиҿ хьымӡӷ ҳамго,
Ҳшәа шьҭахь шьаҿак ҟаҳамҵо,
Ҳгәы иҭоу ҳхықәкы наҳагӡо,
Уи ауп зегьы-зегь ирыцку,
Ахаҵа ихаҵара зызку.
Дад, цәгьеи-бзиеи рышьхәа еивҵоуп,
Ус наџьнатә аахыс иаԥҵоуп.
Бзиагь шбзиаӡо еиқәхом,
Ацәгьагь шыцәгьаӡо инхом,
Ихеибарҭәаауеит аҩбагьы,
Рыҭашьа амаӡам вбагьы.
Идыруп, иҟам имаӡаны,
Иҟамлацт аҩбагь нагӡаны.
Абзиа, уи еилкаауп атәы,
Аҿаԥхьа исымаӡам ҳәатәы.
Ацәгьа аҽа фҩык ахуп,
Аха аиааира аҭахуп.
Иара аҿаԥхьа иқәԥатәуп,
Уи ахаҵара иатәуп.
Ишхәахәоугьы дырбатәуп,
Аиаша аиааира аргатәуп.
Аԥсҭазаара умашәаҵәҟьа ишоуп,
Џьара ихаароуп, џьа иашоуп.
Џьа ушьҭнахуеит, уланырҟәуеит,
Зных, ушгәырӷьо ухы унаркуеит,
Ушазԥшым ахьымӷӡ унаргоит.
Насх хәҵышаамҭак унарбоит.
Баша ҳашьҭаҩуеит ҳахьӡарц,
Аԥсҭазаара цоит ишцац…
Ҷкәын дыҟоума, лагажәы,
Абра еизызгоит зегь уажәы.
Имаҭны дәдук аҿы исыриоит,
Уара уаҟа урынсыриоит.
Уҭахызар уқәгыла рхы,
Аӡәгьы дҩахом сҿаԥхьа ихы,
Ус наџьнатә аахыс иаԥуп;
Сара урҭ зегь среиҳабуп.
Иудырру амаҭ еиқәа убар?
Иара шақәҵәҟьо ухы агәра угар,
Сныҟәап усҟан ҳҟны ишаԥу,
Издырп иахәҭоу, иазутәу…
Уи исзиуз блала иубеит,
Уаҩра шилам агәра угеит.
Шәара шәдунеи аҿы дцаны,
Заанаҵ имазшәа дҵаны,
Иҽазикит илхихрац сыԥҳа лцәа,
Аха дсыман сара Анцәа,
Урықәшәеит, угәы ԥжәеит, иқәкны ухыст,
Иқәымшәт, ивҟьеит, зымҩа ивст.
Уи акы злаӡам ихәарҭоу,
Сара сизныҟәап ишихәҭоу.
Дыҟоуп уажәшьҭа снапаҿы,
Иааицакт, иааиҭашәт ихы-иҿы…
Ацәгьа зуз абжа изацуп
Ҳа рҳәоит шәа шәҟны жәаԥҟаны
Ҳара ҳҟны, уи еиҳагь ацуп
Ҳақла, ишәа-иза иԥҟаны.
Еизигеит ашҭа ду агәҭа,
Мамеҭ изалхыр ахаҭа.
Дрылаԥшт, кыраамҭа длеи-ҩеит,
Иара ахьтәаҵәҟьазгьы дазнеит.
Илаԥш нақәшәеит, уи ибеит,
Иара шакәызгь агәра игеит.
Алацә аартуа, нас иаркуа,
Ахы ҩышьҭхуа, иларҟәуа…
Ицәымӷхан, зныказы дааҭрыст,
Аха, мап, игәы мыҭрыст.
Инапы нақәкны иирбеит,
Иааит, иҩышьҭԥааны иргеит.
Уи иазыруз дыруп шьҭа,
Идрыцәгьон ииашан аԥсаҭа.
Дасу имҩа ишәоит, изоит,
Ацәгьа зуз ҵыхәтәа ихьӡоит.
Уиакәхеит, уаҳа уаҩы имбеит,
Иара уиалагьы еилгеит.
Маҭыс иҟаз зегь иргылт,
Иуаахан, уа иааикәагылт.
Ҭынч, ашьшьыҳәа наҟ еимпит,
Реиҳаб хьаасгьы имкит
Аха рыԥшәма игәра ргон,
Иҟаз-ианыз зегьы рбон…
Аиҳабыра дуӡӡа икын,
Аӡәгьы изиуамызт иакәым.
Дичычомызт аӡәгьы цас,
Ибзиан иуаҩра, иҵас.
Уаҟа ирзиуан хадара,
Иааирԥшхьан ихаҭара.
Дынхон, дынҵуан, уи зегь реиԥш,
Хықәкыс имаз? – Ижәлар рԥеиԥш.
Алаламбатә зегь баны,
Дааит Мамеҭ иҩны дхынҳәны.
Игәыла-изла зегь еизеит,
Аҩыжәраҿы шьоук еисеит.
Акы нмыжькәан иҳәатәыз,
Ирҳәеит, ируит ишатәыз.
Иржәит, ирфеит, кыр иччеит,
Уаскьаԥала зегь ирчеит.
Дзынҟьаз, дзынԥаз, мҩас дызныз,
Дзықәшәаз, дзыниаз, дахьаныз,
Иаҳаз, иибаз, мап имкит,
Кыр ацх наган, нас еимпит.
Ҽнак, аӡиас днырны Хыԥсҭа,
Мамеҭ ирахә рахь дцеит Аԥсҭа,
Дынрыдгылт иахькыдыз иҳәуа.
Ихьча уа аҿарпын арҳәо,
Дықәтәан инеиҵых иуапцәа,
Даниба диԥылт дгәырӷьаҵәа.
Кыраамҭа еицәажәт, еидтәалт,
Еимга-еимцарак, аԥсҭҳәа хтәалт.
Идәықәлеит рырахә нраԥцаны,
Рқьалахь рхы рха, иццакны.
Иреиҵӡаз сыс хәҷык, иҩт, еихеит,
Аха ирхьымӡеит шьҭахь инхеит.
Ан ҿнаҭит: «сԥа хәҷы уласы,
Иҳахьӡар алшоит амшцәгьа – асы…»
«Исцәыцәгьоуп», – аҳәеит аԥа хәҷы,
«Зегь рымшра саҵоуп, сеихоит хәҷы-хәҷы…
Арҭ ирҳәо Мамеҭ зегь иаҳоит,
Асыс хәҷы ҿҭо, иаҳәац аҳәоит…
Уи ашьҭахь амшқәа ԥыҭкгьы цеит,
Мамеҭ иусқәа кыр дрыхьӡеит.
Иԥсаса имаз акы нмыжь,
Иҭиит, асыс заҵәык нижьт.
Ииҭиз рҭыԥаҿ инеигт, иртәеит,
Краҿеиҵт, краиржәт, нас дцан диеит.
Ашьыжь шаразы дангыла,
Алаламбатә абеит ибла…
Исыс рыгәҭылакены аԥсаса,
Гылан, хынтә еиҳан ԥаса.
Ахьча дгәырӷьо дынрыԥгылт,
Иаавҵны абахә амра гылт.
Ашәшьыраҿ, ашҭа агәҭаны,
Ҽнак дҟацә-ҟыцәуа ҭынч дтәаны,
Мамеҭ имшқәа ицаз дрызхәыцуан.
Шьҭа дагьмаҷмызт, ԥыҭкгьы ихыҵуан,
Аха деиԥшуп иҭҟьо ашәақь,
Иааҭирҟьон уа, зных ашәак,
Нас ашьшьыҳәа ибжьы ларҟәны,
Иҳәон, дымццакӡо, иргәыкны.
Амра цеиуан, икаԥхон,
Ус ианшоураз игәаԥхон,
Ус дук имамызт дзыргәамҵуаз,
Дыԥшыхьырсуа ара амҵаҿ,
Мамеҭ ашьшьыҳәа дтәан уажә ҭынч,
Имцацызт иӷәӷәара дугь, имч.
Ус, ааигәаӡа, уи данынаԥш,
Иаразнак инрықәшәеит илаԥш…
Уа, ҽырԥагьа ду ҟаҵо,
Ҳәынаԥ дук ааҭҟьеит аца,
Иаҿыҵакны џьықәреи рыцк,
Зынӡа иаапкны иҩт, инҭыҵ.
Ҽа ҳәынаԥк нашьҭалт, уи иахьӡарц,
Арыц иагоз ацәнагарц.
Аҟҿыҳәа иацҳаит, иагьахьӡеит,
Абызшәала кыр иаӷьӡеит…
«Ҳаи, усыцҳаны суфома,
Уаҳа иумоуааитеи ламыс?!
Мамеҭ иԥш зегьы иҳазхоитеи,
Уаҩрак шулам Анцәа иныс.
Аца, џьықәреила ипахәӡа иҭәуп,
Иаҳзеиԥшуп, аҩн иҩноу иаҳтәуп.
Ицәгьахеит зынӡаск уԥсы,
Лаӷырӡык сзаауам уанԥсы.
Уаҳа иуцлаӡом уаҟра,
Хәыцрак улам, афуҟра.
Аԥшрыц сақәуфоит, избоит,
Ушламысдоу агәра згоит, –
Жәак мҳәа уа, днаҳәоит, дааҳәоит,
Рбызшәа еиликаауеит, иаҳоит.
Аҟыр ҟырҳәа нас дыччеит,
Иԥҳәыс џьашьахәыс илшьеит;
– Узхыччаз соуҳәароуп! – дыхҭалкт,
Уи лмацәаз ахыҵәҟьа дҭалкт…
Акыҟамшәа зегь ирымцт,
Аха лара мап, диԥырымҵт.
– Исырҟьацыр сҭахым ашьац,
Аӡәырҩы сҟарҵахьеит ешьас.
Ччархәрак, чарҳәарак сымуцт,
Исмырхәашьыцт сыуаҩра, сус.
Ус ак сгәалашәан сыччеит,
Исеҩсхьаз. Схы бзамыҟәс исшьеит.
Бысҟәаҵ, баҳәара ахәҭам,
Ибымуӡар, бахьхәоит уашьҭан…
Аха илмуҵәҟьеит, илмуӡеит,
Дниԥырҵ шьаҿак ҟалмҵаӡеит.
Уамаҵәҟьа ззырҳәоз дҭаларгылт,
Днеины иаԥхьаҵәҟьа днагылт.
Инацәкьыс ихарҵәиуа иҭесԥыҳә,
Длықәҵәҟьеит: –Бысԥырҵ, наҟ бысҭыҳә!
Уи ҳәашьа амам, имаӡоуп,
Изысымҳәогьы уи азоуп:
Иббоит, зынӡа сеилаԥсоит,
Ибасҳәар уажәыҵәҟьа са сыԥсуеит. –
Еиҭах дынлықәҵәҟьеит, ла дыҳәҳәеит…
– Иумаз арбану маӡас
Исыҵак?! Ма сушьоу гаӡас.
Уԥсыргьы исымаӡам усс,
Илдырроуп умаӡа уԥҳәыс.
Уамаҵәҟьа дшақәшәаз шьҭа ибоит,
Ианиҳәа дышԥсуа агәра игоит.
Игәы ԥжәо, ихы ԥжәо, кыр днаиааит,
Зегь акоуп иԥҳәыс дииааит…
Ԥсыхәа нилмҭаӡа дазааит.
Нлықәҿиҭт: – Бзиоуп сааигәа бааи.
Сымццакӡакәаны хрыжь-хрыжь,
Ибасҳәап иҟоу, акы нмыжь.
Уаанӡа инсықәсҭәап, ӡыкгьы сзааг,
Снарцҳа, исызу бысҭа ԥхак,
Адунеи-ԥшӡа нас саԥхап…–
Дласны абысҭа луит иԥҳәыс,
Иԥсракәӡам илымоу уи уажә уысс.
Ихлыжьуам лылаԥш, иара ихыуп,
Илдыррац имаӡа лҭахуп.
Ибоит, иԥҳәыс илықәхом имч,
Крифеит, крижәит, днатәан ҭынч.
Ицәынхаз дәылган иалҭт ала,
Иҟаз зегь абон блала,
Инеит, инафҩит, ахәда икылмст,
Ус рбаӷь дуӡӡак уа иаакылст,
Иафт иаразнак, иццакны,
Акгьы нмыжькәа, инеизакны,
Ала нақәцәҟьеит, агәы еибакны:
– Уиаҟара амла уа уакны
Уҟазу? Иумаму ламыс,
Ма иукыму иҟоу усс?
Иубоит, ҳаԥшәма дҿоуп, дажәым,
Иаџьал ааидгылеит уажәы.
Имаӡа шынлеиҳәаз иԥҳәыс,
Иԥсы ихыҵуеит уи нахыс…–
Ажәҩа дуқәа шьҭых иаҟьеит,
Арбаӷь абжьы ааҭнарҟьеит:
Афы уҿасааит уара, ала,
Иҟоу узгәамҭаӡои блала!
Ҳаԥшәма хаҵа ҳәа узҿу,
Заџьал ааины иззыԥшу,
Исызиқәым уи ҳаҭыр,
Зынӡа хьаасгьы дшыскым дыр.
Уи схаҵоуп ҳәа ихы ишьоит,
Дбашоуп, дхаҵам, ихы ижьоит.
Илазҳәо зымаӡа зыԥҳәыс,
Кыр даԥсоу, мшәан, уи нахыс?..
Димоуп ԥҳәыс заҵәык… дииааит,
Иаџьалгьы лара лыла иааит.
Сара субома сзакәу?
Наџьнатә ԥҟарас исзаԥу?
Ҩажәа ҳәса шсымоугьы зынӡа,
Са сҟнытәи ирмаҳацт маӡа.
Сынрыҵаҟьар, иҟарҵом шьаҿак,
Ирҿыҵгоит сҭак ҟазҵазгь, аҿақ…
Исҳәаз ҳәоуп, иахыԥар зуам,
Излымшаз, хаҵара изуам.
Арбаӷь, абжьы нҭыга иҳәҳәоит,
Рбызшәала ирҳәо зегь иҳаоит.
Аӡы шаалгаҵәҟьаз иԥҳәыс,
Мамеҭ дҩаҵҟьан, ла лахь днаҭрыст…
Ибгыӡыр лаба ӷәӷәала иҟьеит,
Лыхәда илықәиршшт, ашә данҟьеит.
–Абааԥс, сумшьын! – лҳәеит иԥҳәыс, –
Уаҳа ажәак сҳәом шьҭарнахыс.
1988 ш.
Зегь раԥхьаӡа исҳәап, изуп,
Иҟоу, ишыҟаҵәҟьоу изҩып.
Иаахтны изҩыз сақәдырӡӡаргьы,
Чарҳәарала сҭахаӡаргьы…
Аиаша сҳәоит. Гәыбӷанк соуп ҳәа
Саангылаӡом, мап, сшәаны.
Раԥхьа ҿызҭыз акәукәу ԥсоит ҳәа
Ишырҳәогь ҳажәлар ажәаны.
З. К.
Апоет Заур Кәарҷиа аԥсуа поезиа аҭаҳцәараҿы
дыӷәӷәаӡа ишьапы дықәгылоуп. Уи 1978–№001
шықәсқәа рыҩнуҵҟала иҭижьхьеит апоезиатә
рҿиамҭатә аизгақәа 16 шәҟәы: урҭ ирнуп зқьы
инреиҳаны ажәеинраалақәа, 20 поема.
Заур Кәарҷиа Аԥсны Ашәҟәыҩҩцәа Реидгыла
далоуп. Арбџьармчқәа дырподполковник ԥхьатәоуп.
Дрылгахьеит иреиҳау аҵараиурҭақәа ҩба.
Апоет иԥсадгьыли иԥсуа жәлари дала-шьала
дрыласоуп, иҩымҭақәарҿ ржәытә-рҿатә далаҽхәоит,
рфырхаҵара дазышәаҳәоит, иреиӷьу рҵасқәа
рқьабзқәа, рцәаҩақәа ӡыригоит.
Абри апоемаҿы Заур Кәарҷиа илирикатә фырхаҵа
ихаҿсахьала, идунеи хәаԥшышьала, днавагылааавагыло акәымкәа, иаахтны дрықәӡбоит,
иаҿаԥиҽуеит забацәа рҵасқәа еилазго, зыламыс
кьаҿхаз, зыуаҩра зцәыӡыз ауаа цәыгьхәыцқәа, ауаа
хәаԥсақәа, ауаа ԥаршеиқәа. Урҭ ыҟан анкьагьы, аха
еиҳагьы ирацәаҩхеит иахьа, еиҳа ихтны иубартә
иаргамахеит. Зхы мацара Иашьҭоу, раҵкьыс аӡә
деиӷьхар ҳәа ишәаны шьапҿаршә ҟазҵо, ашьыцра
бааԥс злоу, атәым мал иазымҵасуа, аиҩызара,
ақәлара чарҳәара азызуа, – ажәакала ауаҩы дуаҩны
дҟазҵо аҟазшьа бзиақәа ирылахәдаахаз ауаа роуп
цәҟьарас ирымоу, рхы зықәку апоет ицәаҳәақәа.
Апоемаҿы иагәылсны ицоит даҽа ганкгьы: дыҟоуп
ауаҩытәыҩса ус изҟазшьоу! Мчык наиҵасны
ҳаракырак ахь данхалалакь, ижәлар игәра
ЗАУР КӘАРҶИА
ИААИТ УИ ААМҬА...
ИААИТ УИ ААМҬА…
Ԥхьангь шьоук сышьҭан,
Уажәгьы исышьҭоуп.
Ихыҵуам сышьҭа,
Иақәшәом сшьырҭа.
Ԥхьангьы сҭынчмызт,
Уажәгьы сҭынчым.
Ԥхьангьы сшәарҭан,
Уажәгьы сшәарҭоуп.
Ԥхьангь ак сымчмызт,
Уажәгьы ак сымчым.
Ԥхьангь сымш лашьцан,
Уажәгьы илашьцоуп.
Сеихон, сеигәон,
Ус сгәы сагон.
Сышҭахо збон,
Схы агәра згон.
Ԥхьан сгәы сзырхьуаз
Уажәгьы исдырхьуеит.
Ԥхьан слазырҟәуаз,
Уажәгь сладырҟәуеит.
Усҟангь иӷәӷәан,
Уажәгь рыбӷа ӷәӷәоуп.
Усҟангь рҭыԥ ԥхан,
Уажәгьы иԥхоуп.
АШӘҞӘЫ “ИААИТ УИ ААМҬА...” 2001 ш.
аныргалакь, абри ҳҵеи иоуп, ихәҭоуп, ԥхьагылара
иаҳҭап, даҳхылаԥшып, ҳаихьчап ҳәа днаганы
данырхадыргылалакь, ԥыҭрак ашьҭахь, иԥсы
анигалакь, дааҳәны дара данырҿагыло. (Ахьаԥарч
зхылҵыз иахәлаџьаџьоит ҳәа, мамзаргьы гхак иоуны,
иҵоуҳәар, издызымкыло, (зыԥсы ҭоу гхак змауа
дарбану!9, уи моу иахырҟьаны цәгьас ушьҭызхуа,
уҭархараҵәҟьагьы иашьҭало. Акызаҵәык уеиқәзырхо:
аусқәа зегь бзианы ицоит, уара убзоурала, уара
умчала, уаргьы утаташьуп ҳәа аҭамӷьар узасыр. Ари
аҩыза аҟазшьақәа дрықәӡбоит апоема автор.
Аԥсуа поет Заур Кәарҷиа данстудентыз аамҭақәа
инадыркны, иахьа уажәраанӡагьы, уи иҟазшьоуп,
ицәаҩоуп: ииашоуп ҳәа игәы иаанаго иаахтны ауаҩы
иҿаҿы аҳәара, егьа маҵура ду, чын ҳаракы имазаргьы.
Иҿаԥхьа дхырхәом, ихы лаирҟәуам, дымҵақьақьом,
ихаҭара аарԥшуа, игәаанагара иҳәоит дымшәаӡакәа,
уи саԥхьаҟа сымҩаҿ, ма џьара сыԥсҭазаараҿ
сахьнархәып, исԥырхагахап ҳәа хьаас имкыкәа. Уи
иахҟьаны кыр гәаҟра-ҵәаҟра џьабаа ӷәӷәа
шихигахьоугьы, дшыҟац, дшааиц дааиуеит, ауаа
барақәа, «авторитет дуқәа» иара изыҳәан иҟамкәа,
хьаас имкыкәа. Уи ганкахьала аурыс шәҟәыҩҩы ду
Тургенев ифырхаҵа хада аниглист Базаров
дызлаеиԥшқәо ыҟоуп. Аха иҟоуп даҽа ганкгьы
дызлаеиԥшым ҷыдарақәак: Базаров авторитет дуқәа
рыԥсы ҭоушәагьы имшьо, ихаҭара аарԥшуа, раҵкьыс
ҵаралагьы, дырралагьы, уаҩралагьы, доуҳалагьы
дшиеиҳау дыруа, аха дырҿагыланы дымқәԥакәа
иқәиргылозҭгьы азҵаара: саҭахума сара уажәы
Сыԥсадгьыл? Иааима уи аамҭа сеилнакаартә,
саҭаххартә? Мамзаргьы иаҭахыда уи?..
Апоет Заур Кәарҷиа алиберализмра мап ацәкуа,
уи аамҭа ааира дазымԥшкәа, дазхиоуп аиаша
азықәԥара, ацәгьа-мыцәгьа аҿагылара ахаҭара
аарԥшра, ахы мшаҭара, иаҭаххозаргьы лак-ҩакрада
иԥсҭазаара ақәҵара.
Рхы иақәиҭын,
Уажәгь иақәиҭуп.
Иаарҭаххалакь
Рҳәоит, ируитоуп.
Аӡәгьы дрышьҭам,
Идырӡӡеит рышьҭа.
Рыҩнра, ргәара,
Еиҵҳәоуп рышҭа.
Анцәагь дрымам,
Еиҳабгь дрымам.
Ԥыхьагь, уажәыгь
Ҳауп ҳәа иҟоуп.
Урҭ роуп нырҳәа,
Аӡәгьы изкуам.
Дара рзыҳәа
Иҟам закәан…
Ԥхьангь сус ҽеимызт,
Уажәгьы иҽеим.
Ԥхьан сшыҟазоуп
Уажәгьы сшыҟоу.
Ԥхьангь џьа стәамызт,
Уажәгь ҭынч сызтәом.
Сыжәлар, сыдгьыл
Рыда исзыхгом.
Сыҟоуп рыгәҭа,
Иҟоуп сыхәҭа.
Изуам иахәҭам,
Сҭаԥшуеит рлакҭа.
Срыҵадырӡуан,
Срыҵадырӡӡеит.
Саладырӡуан,
Саладырӡӡеит.
Сзықәымгылеит
Сшьап, зегь акоуп.
Ацәгьа-мыцәгьа
Ртәы иадыргоит.
Сыԥхьаркт ҳамҭак,
Ингҿац сыншьан.
Уаа пылҳаҭқәак
Са инсчычан.
Наҟ днықәцаны
Аӡә дрышьҭыргьы.
Илеигәыдҵан
Аӡә дыршьыргьы.
Аӡәгьы дрышьҭам,
Ихым рышьҭа,
Илеи-ҩеиуа
Иҭоуп рышҭа.
Иахьнеиааилакь
Рышәқәа аартуп.
Аамҭас иааилакь
Дара иртәуп.
Сшынцәыҵсуаз
Сшыҟаз сынхеит.
Ишынсгәыҵасуаз,
Исымаз сыԥхеит.
Аихьӡарақәа
Ҳмоу ианаҳхаҳгоз.
Игомызт рыбжьы,
Ицәыҵыԥшуан.
Ҳәынҵәак нҳахьшьы,
Ицәыҵаччон.
Иааҳадгылан,
«Ишәыхьзеи?» – имҵааит.
Ганха игылан,
Ҳааигәа имааит.
Зыгра зӡақәазгьы
Ӡәырҩы ҳрыниеит,
Ҳазҭиқәазгьы
Нас иҟалеит.
Ҳарҭ ҳаиааира
Ала ргәы ҭәын,
Аамҭас иааилакь,
Дара иртәын.
Џьа ишцәыҵатәазгь,
Ирымҵан ахы.
Иахьыҵатәазгь,
Иҳарҭон «ахы».
Урҭ, зегь акоуп,
Ак рԥырхагамхт.
Аҽамҩакоуп
Изныз, иԥагьахт.
Иҟәышӡамзаргьы,
Иагьырнымгмызт.
Сыжәлар, сыдгьыл
Срымоуп срыдкыл.
Ианшәарҭаӡазгь,
Схы мшаҭ срыдгылт.
Исылшоз ахәыҷы
Стәала иҟасҵон.
Сшәақь сыжәҩа ихшьын,
Смаашьа ԥхьа сцон.
Сыԥс иахылҵызгь
Саԥхьа инагылт.
Имҩахыҵыз…
Уа инеиҿагылт.
Акәты иалшо,
Кәтаӷьуп рҳәоит.
Уаҳа ак алшом,
Баша икакоит.
Иаст жәытә саркьалк,
Ӡәыр еизнагеит.
Шьоук рыҽдырҟьалт,
Имҩахнагеит.
Иахьагь урҭ роуп
Са сгәы ззыԥжәо…
Наџьнатә рылоуп
Ҳусқәа збжахо.
Аизарақәа
Нымҩаԥаҳгоз,
Аӷа хәымга
Ҳа данҳақәла,
Иара усҟангь
Урҭ мгылт ҳақла.
Ҳадгьыл нбылуаз,
Амца анакыз,
Ҳҵеира кыдды
Уа ианҭахоз…
Дара зымҩа
Ицәыҵатә иԥшуан.
Иргаз амал
Гәарҭон, иршон.
Усҟангь иҟан,
Зынӡа хазы.
Уажәгьы иҟоуп
Дара рхазы.
Иҟарҵалакь
Урҭ ақәиҭуп.
Ак анроуҳәагь
Уахьдырхәитоуп.
Ус уҽруҭаргь,
Уааилыршьуеит…
Зынӡа ҿумҭыргь,
Урныг џьыршьуеит.
Аӡәгьы дрышьҭам, –
Ихым рышьҭа,
Гәата-бӷата
Иҭоуп рышҭа.
Иаарҭаххалакь
Акгьы рыгмызт.
Усҟангь ирыман,
Уажәгьы ирымоуп.
Урҭ арыман,
Уажәгь иарымоуп.
Рхы хәыцк алмшәеит,
Уажәгьы иалшәом.
Аӡәгьы ихәом,
Мчлагь уаҩ дрыхәом.
Ԥыхьагь иҟан,
Уажәгьы иҟоуп.
Ԥыхьагь хазы,
Уажәгьы рхазы.
Ԥхьангь урҭ сышьҭан,
Уажәгьы исышьҭоуп.
Ихыҵуам сышьҭа,
Иашьҭоуп сшьырҭа.
Аӷәцәҳәы сықәтәан,
Уажәгьы сықәтәоуп.
Ԥхьангь слаԥшықәҵан,
Уажәгь слаԥшықәҵоуп.
Ԥхьан сшыҟазоуп,
Уажәгьы сшыҟоу.
Иагсмырхазар,
Акгьы сзацымҵт…
Шьоукгьы ӷала
Рымҩа иҿаҟәеит…
Иаргьы шьҭа ӷәӷәала
Ихшыҩ шаҟәеит…
Ԥхьаҟа ҳзымцоу?
Шьҭахьӡа ҳанхоу.
Ҿыцрак ҳзымҵоу,
Ма џьа ҳҭахоу?
Ижәлар нирҵәарц
Идзар уи дҵас?..
Ма ихирҵәарц,
Дрылгарц зынӡас…
Мҵақьақьаҩцәак,
Игыл дырныҳәоит.
Дманшәалахарц
Ҳазшаз иҳәоит.
Жәҩан дхагалан,
Уи дынцәартәит.
Урҭ аалаган
Уажә еицәартәит.
Уаанӡа игылаз,
Зыҽыртатан,
Уажә даазқәылаз,
Иҽиркьакьан.
Зымҩа днагылт,
Иҽырԥагьан.
Дара ишьҭоуп
Рыҽыргәакьан.
Дыршьа сымам,
Схәыцуеит уажәы,
Хьаас изрымам
Хыхьла уаҩы.
Дыршьа сымам,
Са сыгәжәажәоит.
Уаҳа сылам,
Сда-сшьа хьшәашәоит…
Мшәан, ишԥыкәу,
Итәоуп еихашәы.
Изыԥхықәу
Зҿырымҭуеи уажәы?
Рыҽдыргаӡоу,
Ас ишԥаҟо?
Ус инхаӡоу
Ажәлар шгәаҟуа?
Урҭ ирҭахӡоу,
Иқәтәарц ҳҟәаҟәа?
Ҳшьаҽны ицо,
Ҳаилаҟәаҟәа?
«Еиҳазымчугь», –
Цқьа изгәамҭо?
Иҽирымчуоу,
Ахы изҳамҭо?
Имцхәны дцәажәоит…
Зегь ргәы ахшәеит.
Шәынтә деиҭашәоит…
Ӡәырҩы иршәеит.
Ҳабна нымхеит,
Ҳадгьыл нымхеит.
Ҳамшын нымхеит,
Ҳаԥсыӡ нымхеит.
Ҳарахә нымхеит,
Ҳаҩнқәа нымхеит,
Иҩназ нымхеит,
Ԥыҭҩык «мымхеит» –
Идыршәаз рцынхеит,
Рӷьырак Арӡынхеит.
Зегь хазынхеит,
Иргаз рзымхеит.
Урҭ раӡынхеит,
Ихалт, ибзанхеит
Ҽа шьоук бҩахеит,
Рсанӡӷәра бнахеит.
Уаа, уаҩ дрыхәом
Кры ргәаӷьӡаҵәҟьеит.
Иӡбатәуп «ирыхәо»,
Ирмуӡаҵәҟьеит.
Рҽеидкыл жәҩахырк,
Иҳамаз рӷәыхит.
Ҳшыҟоугь жәларык,
Ҳхы ҳзамыхәеит.
Акгьы иакуам,
Иҟам закәан.
Ӡәырҩыгь дыршәеит,
Ӡәырҩыгь рыцәшәеит.
Ихаҳәатәада,
Ҽакы даҿым.
Иа итәқәа рыда,
Аӡә усс дикым.
Уаанӡатәиқәа,
Наҟ иԥхьатәеит.
Иашьашәалаз,
Зегь иркьаҭеит.
Ииҳәо, ииуа,
Ианацныҟәа –
«Ауа, иуа,
Кьынтыжә маҟа».
Зегь еизиган,
Дынрылаԥшит.
Ибжьы нҭыган,
Дынрылабжьеит.
Иааигәа-сигәа
Иргылт, иртәеит.
Дрыхәо, дрыгәо,
Ҳмал иахатәеит.
Зынӡа ак иоумҳәар,
Аусқәа бжьихуеит.
Игу иауҳәар,
Ӷас ушьҭихуеит.
Ажьа шкәакәа
Зкыз ҳаиҩызахт.
Ус ҳашгәаҟуа,
Наҟ ҳнаиаҩихп.
Ҳзымгылт ԥшьала
Ҭынч ҳнап адкыл,
Ҳҿар зегь ршьала
Еиқәхаз ҳадгьыл.
Рхы-рыԥс ақәҵан
Иаҳзынрыжьыз,
Ҳаҭыр ҳзақәҵом
Иззынрыжьыз.
Уи рыцҳароуп,
Цәгьа ирыцҳароуп,
Ҳрыцҳарақәа
Иррыцҳароуп.
Рыхьӡ ма иҳахьчап,
Рыԥсы ҳахьчап.
Ҳџьынџь еиқәзырхаз,
Ҳарҭ ҳаиқәзырхаз.
Ҳӡиас ҳзырӡом,
Зынӡа ихәашьуп.
Иҳаздырӡом,
Ԥхьа иаҳзаԥшьу…
Сгылан схәыцуеит,
Схәыцуеит, схәыцуеит…
Гәыԥжәара шәкы
Еихьыс-еиԥысуеит.
Ус акаҿы,
Зааишьа сымам.
Иахьӡоит «ус шәкы»,
Аамҭа да иртәуп.
Насх, инықәшәкәа
Ицашт, рымҩа артуп…
Рыӷба аԥсҟы
Рыхьчарц иаҿуп.
Аамсҭара шәҟәы,
Рнапы иакуп.
Еицныҟәт, еидгылт,
Имтәеит, имгылт.
Иржәит, ирфеит,
Ирҟьеит, иршеит.
Мшын-нырцә идәықәҵоуп,
Ахә зегь ыҵхуп.
Ҳҵеицәа ықәцоуп,
Ҳҵәҩан-шьап ыҵхуп.
Шьоук наԥхыла
Ианцәырҵ рыгра,
Иҳаԥхаз, хыла
Иаст адамра.
Ҳџьынџь, ԥхьаҟа ҳԥеиԥш,
Иақәызҵаз зхы,
Урҭгьы ҳа ҳеиԥш,
Ирҭахын рхы.
Шаҟаҩ ҭахеи,
Шаҟаҩ ҳаԥхеи,
Уи зегь гәазҭо
Маҷыҩхт, хы азҭо.
Сеихоит, сныҟәоит,
Ҭынч сызтәаӡом.
Дара кырынтә
Уи сазхәыцхьеит.
Схалт мардарак,
Кыр хәы схыҵхьеит…
Уаҩ дҳамамкәа,
Мшәан, иҳамҵәо?
Ари зегьы
Аҵыхәа нбанҵәо?..
Ҳабла ҭхаха,
Ҳаԥшуп, ҳаԥшы…
Ҳхы ҳамҩаха –
Иаԥсам ҳлаԥшыр…
Ҳахьӡарц ҳхықәкы,
Шьҭа ҳхы ҳамжьо,
Иалхтәуп мҩакы,
Иҵоуроу, иԥшьо…
Ҳауак ҳалоу,
Баша ҳаԥшу
Ныхак ҳамоу,
Ҳазкыз лаԥшу?
Хҿыхшьак ҳауоу?
Ҳхы ҳазҿымхәоу
Иҳамам ҳауоу,
Ҳацәоу, ҳҿыхоу?
Инаԥшьны иаҳбарц,
Ҳақла иҳахәҭоуп.
Ус зқьы схы аҿы
Ӡбашьа рымам.
Схы-сгәы сшаго,
Ԥхьа сзеиҭаҵуам,
Сыбла иабо
Зных ихасҵом…
Сышә сынхыҵыр,
Сыгаг… Сгәы ԥжәоит.
Кыр цқьа схәыцыр,
Схы-сгәы ахшәоит.
Сныҟәоит, сыгаг,
Саԥысны ицоит.
Сныҟәоит, сыгаг,
Сышьҭала ицоит.
Сныҟәоит, сыгаг,
Мшәан, ихәыҷӡоуп.
Аҽынеиҵнахуеит,
Зных, инаӡоуп.
Насх иаахьаҳәны,
Џьа икәараҵоит.
Сыбла иныҵшәоит,
Ԥыҭк аҽаӡоит.
Исымам дыршьа,
Уи уамаӡоуп.
Изыхҟьо зегьы,
Сзын имаӡоуп…
Сыԥс џьа иакуам,
Џьара иҭаӡом.
ЗАУР КӘАРҶИА
АҲА:
апоема
Ҳхы агәра аагарц,
Уашьҭа иаамҭоуп.
Ирҳәоит усгьы:
«Ҳгәыӷлап, ҳгәыӷроуп».
Ԥхьаҟа ишызбо,
Хыхьроуп, гәыхьроуп…
Цқьа ҳнеиҿаԥшқәап,
Ҳгәы иҭоу ҳамӡап…
Ицоит ус мшқәак… –
Ҳамтәап, ҳахьӡап.
Иҳаҩсхьоу ҳхаршҭуа
Ҳныҟәар, уаҩрам.
Иааит уи аамҭа –
Хырԥашьа змам…
1998 ш.
Алым иаднаҵеит Абжьас
Иакырц ахымдыррахь иагаз.
Нас, егьырҭ анца, ианынха,
Ихәыцуан, акыргь инҵәаха.
Абжьас ирнаҭеит адҵа,
Иааргарц иаразнак ираԥца.
Абгахәҷы агон агәыҭҟьа,
Иаздыруам, рыцҳа, изыхҟьа…
Иаазгаз рықәҿнаҭын: шәеимпы,
Иамымхӡакәан Анапы,
Акыргьы ихыԥшылан абла,
Иаҳәеит: – Иузашшит аҳабла.
Уус ахаангьы саламызт,
Иудыруеит, сыуаҩра, сыламыс,
Иқәухт, дад, ауаа рмал,
Ҵыҵшьагьы умам ауал.
Аҳаблаҿ, кәты ҳәа иҭахаз,
Уа уоуп, рҳәеит, зегьы зфаз.
Иашшуеит еицҿакны цуҭак,
Иузаҭару убырҭ зегь рҭак? –
Иԥжәон Абжьас аԥсахы, –
Иурқьиарцу нас ухы?
Исоуҳәар еиӷьуп хара,
Иуҭахызар уԥсы анырхара…
АҲА:
Алым, Ақәыџьма, Абжьас,
Ауа-ҭахыра зыбжьаз,
Арҭ, ҽнак иахьеиқәшәаз ус,
Итәан иалацәажәо уск.
Убасҟан иагәалашәт Абжьас,
Абгахәҷы. Гәынҷыхьгьы шрыбжьаз.
Иаацәажәеит: – «Сашьеиҳаб Алым,
Абгахәҷы уаҩраҳәак алам.
Ашьыжь исԥылт, иахьа анша,
Аиашаз, иаԥсахт аҟазшьа.
Саҭамыз, исҳәар угәы нхашт,
Мшәан, избан, зынӡа уахашҭт.
Аҳаблаҿ кәтышьҭра ннамыжьт,
Иагымхацт ҽнакгьы акәтыжь.
Ма иҭашәахьома ахы,
Знык иадамзаргьы ухәы?»
Иара абра ахҩык ахьтәаз
Ирыӡбеит иазутәыз, иахәҭаз.
Ирзаҭар иҿыҵгоу џьара акы,
Иҭадырхарцаз Абгахәыҷы.
АШӘҞӘЫ “АҲАҚ” 1996 ш.
Ус аамҭа такәгьы бжьыст,
Ишашьҭаз иашьҭан иакырц.
Ашьҭа ихын еснагь уи ахьгоу,
Иара иарҩашьон, ирыцәӡоу.
Ус ҽнак аҭыԥаҿы иштәаз,
Адырра аузаап Абжьас.
Ааигәамкуан ԥыҭк ахьыбжьаз,
Рбаӷьдук шьны уаҟа ишышьҭаз.
Инаӡашт шьҭа Абжьас агәыхәтәы.
Иԥнаҵәарц уи аҵыхәтәы…
Иаӡбеит, акәушәа ашьра зуз,
Иақәнаршәарцын ашьаус.
Ақәыџьма аҭыҩраҿ иштәаз,
Иаиут ашәҟәы ишахәҭаз…
«Арбаӷьшьра иҟалаз гәашәҭ,
Абгахәҷы аанкылан иҭашәк!»
Иақәнаҵт Ақәыџьма Анапы,
Иркырц, иҭаркырц Абгахәҷы.
Бгалаџқәак ашьҭаҵа еиҭах,
Иааргеит иҳәынҷан, еиқәԥах.
Инақәпапан зегьы ихҭаркт,
Инаган абахҭа инҭаркт.
Абгахәҷы, рыцҳа, агәаҟ,
Идырҳәацәауа идыргәаҟт.
Нас ицәышӡа ахы-аҿы,
Иҩагылеит Абгахәҷы:
– Ҳаҭыр зқәу Абжьас ухаҵкы,
Иҟалозар иуасҳәоит ацкы.
Ацәгьа сара сакәзар изуа,
Мамзаргьы са сзыҳәа изыҩуа,
Исанаҳәааит исымоу са вбас,
Рбаӷьк иадамзаргь шызго сызбаз.
Исзашшуа саҳәа, зыхьӡ арбоу,
Рымч сықәхартә усшәа сырбоу?
Абна илоу са сеиԥш ирацәоуп,
Ацәгьоуцәа маҷым, урҭ зегь фацәоуп.
Илатәаны ирҩааит урҭ ақт,
Ианысфоз, ишысфоз, афакт.
Иаунамыжьыр ҟамлеит ԥсыхәа,
Абгахәҷы цеит иршәшәо аҵыхәа.
Абжьас абас ианацәца,
Алым архагеит зынӡа.
Агәы ԥжәаны еилашуан, –
Шьапҿаршә барҭак ҳәа иԥшуан.
Агызмал хшыҩла ириааиз,
Агәаҽанын, иагьаман хьаас.
Ааи, иуҩызцәоуп уанаԥсоу,
Аӡәгьы дыҟам уаныԥсуа.
Слахьынҵа абас ишоуп,
Самыргәырӷьаӡацт, иашоуп…» –
Абгахәҷы тәан ихәыцуан,
Зынӡа уи ахшыҩ иахыҵуан.
Ахьҭа азычҳауамызт акыс,
Ахьшәашәараҿ иахьҭакыз.
Шьаҿак акәын, уаҳа изцомызт,
Аҽашьыргьы ашә атӡомызт.
Агәы ԥжәаны нас иангәамҵ
Хыла иасларын аҭӡамц.
Иааԥсан аԥхӡы аҿыхәхәа,
Нас аҽеиҵых еиҵыхәхәа,
Ишьҭалт аблақәа ҟәысҟәысуа,
Кыр измыцәо, кыргь иҭрысуа,
Ацәа иамба иҭанагалт.
Уаанӡа инеиуаз верск зыбжьы,
Иааԥшызар уи шьыжьы,
Акы иаман ирҩашьы,
Иҟан алахь еиқәшьшьы.
Иадыруан, цасҳәа иазыруан,
Агәы ԥжәон, уаҟа иуазыруан.
Иаҳәои, иадыруеи ҭынхада,
Ас еиԥш, иашамра збахьада.
Абгахәҷы ахәыцра, ацәажәара
«Сара рыцҳа, сара нҵәа
Сагьабеишаӡоз Анцәа.
Иахьсыхьӡуаз Абгахәҷы,
Цәгьас иҟало иду, ихәыҷы…
Уара уоуп ҳәа иҟазҵаз,
Иаасҿагылоит иааины цас.
Зыԥсы цқьамгьы аӡә дубап,
Снықәгыланы изуеит ҭоуба,
Абри сшалам ҳәа сара.
Схы здыруеижьҭеи, сыԥсы ҭа,
Ишыцқьоу сара сыԥсаҭа.
Нырцә акрыҟазар сабаԥ,
Сеиҳа зымчу са сибап.
Иалашәозма ма сыԥхыӡ,
Сдырҳәацәан, ихырхт сшьаԥхыц.
Адунеи ду, еҳ, ишԥашоу,
Иагьеилыскааит зегь шбашоу.
Ианимоу ахшыҩ, адырра,
Уи зегь иахәҭоу ацәанырра,
Уалеишшуеит аанда, агәара,
Иабаҭаху уи азгәаара.
Еҳ, аиашамра рацәоуп,
Уеиҳа зымчу узы дынцәоуп».
Абжьы ҭахәаҽ, иҭаҟҟы,
Азхара иҵәут, еиҵақьы.
Агәы уиала маҷк иардарц,
Хақәиҭра ыҟоушь иабарц?
Уаанӡа иҵәыуа зыбла хҩаз,
Аҭуан иаҵаԥшуа иахьиаз,
Аԥсы азеивымго ихәаҽы,
Хәыцрашәк ааиуан ахаҿы.
Изқәшәа азымдыруа изакәы,
Иҭацәажәон усгьы агәы:
«Ех, сан рыцҳа, сара сан,
Аҟәрышь кылҵәа ибзаԥсам.
Сшьапы хтымызт, имбааӡеит,
Акәтаӷьцәа сылхны сбааӡеит.
Ианыҟамыз кәты моу, кәтаӷь,
Шаҟа гәаҟра, шаҟа чаӷь.
Ахгьы абон уамашәа,
Баҩык ҭахазшәа ахәламшәа.
Изцәажәомызт, аҿы еихых,
Уиадагь иагон ахыхь.
Уаанӡа ицәажәоз аҿаца,
Хымшуп иамфацт аҿаҵа.
Аразҟы шԥеиҭаси ааигәала,
Иӷәӷәан иамаз уи агәала.
«Сара слахьынҵа, ех, афаст!» –
Аҳәан, шьапыла ахы инаст.
Иҷынҷаны урҭ ихҭаркыз,
Инаганы уи иахьҭаркыз,
Хықәкыс иамаз зегь ирҟәаҵны,
Агәы ԥжәон, иахьтәаз итҟәацны.
Акысгьы, иҭазкыз, рцәаҩа, рҵас,
Иадыруан, насгьы ишыруаз цас.
«Мшәан, сажьома сара сыбла,
Адунеи еиҟарартәуоу са сыла.
Аԥсҭазаара шоуп маанала –
Насх, ихәыцуан, уи гәанала,
– Уажә избама рҟазшьа,
Еиқәаҵәоуп ирылоу ршьа.
Уаҵкыс деиҳаушәа ибар хәыҷык,
Уаӷа, уа уеиҳа ианиоу мчык,
Ианашьҭаз иҩуа иԥхаҵа,
Иара азыҳәа анапхаҵа,
Ахала иаахәа иаанагаз,
Имыцәа шаҟагь ахнагаз.
Зны мап акызаргь, ааи зҳәаз,
Бзиа ибаны нас иазҳәаз…
Урҭ еихәлан аиеи, рыԥсы,
Зынӡа изымдыруа уаҩԥсы.
Еҳ, ирхыргеит уамаӡа,
Ирнамырԥшкәаны маӡа.
Иаҭахызма рыбжьара ақәра,
Еибагон енагь рыгәра,
Рҳәоу еиқәшәаны урҭ мҩакы
Иқәын, ирымамкәа еимакы.
Ҩыџьа ирхылҵыз рхәыҷқәа,
Иоуԥашәылӡа рхаҿқәа,
Дрықәныҳәама уи ҳазшаз,
Аҵыхәабабақәа ирыхшаз.
Еилыҟаԥшьаа, иахәаӡа,
Рҵыхәа хәыҷқәа хәхәаӡа,
Ирҳәон, аха изакә ашәаз…
Иабардыруеи раб зықәшәаз.
Иқыџ-қыџьуа иахьҭатәаз,
Ахәыцра изалҵуам, излахаз. –
Иагырханы быфа-быжә,
Ибԥыхьашәоз ықәкын сԥышә.
Ибыхҭысхьоу шьҭа иҳасаб,
Сышхәыҷӡаз дсыгхеит саб.
Ицәгьазаргьы ухәыҷра,
Иақәым ахааназ хәашьра.
Ухшыҩаҿ ноунагӡа иаанхоит,
Зны уаргәырӷьоит, зны уанхьуеит.
Уи ҳа ҳҭыҩра аҳаԥ ду,
Дысгәалашәар, ех, санду,
Сырқьынцыцӡаны мыцхәы,
Илырҷыдон хаз са схәы.
Излаз зегь реиҳа са сыԥсы,
Сақәмшәаӡеит уи данԥсы.
Усҟан сыҟамызт аҩны,
Ма инармышьҭит шәҟәык ыҩны.
Бзиа избоз, мыцхәы иаҳа…
Аҩны санааиоуп иансаҳа.
Исыцралан имцаха,
Дахьжыз снеин амӡырха,
Схы сзымдыруа иахьсырхара,
Сҵәыут, сгәы сҭасуа, сызхара. –
Нас иагәалашәеит аԥҳәыс,
Аҭоурыхқәа, аус-аҳәыс…
Хҭыҩра ишамамгьы еиҳан ҿык,
Иаҳмоуцт ахаан аҟыҟ-ҿыҟ.
Изхарам иацәшәаз дхаҵахом,
Абгахәыҷы, умшәар уаҵахом.
Изхараҵәҟьаз, аа, иркын,
Ааигәа иааган иҭакын.
Ианахҭнырҟьа уи иауз,
Иаартны иаҳәеит: «Соуп изуз».
Идыргәаҟыз шьҭа мызкы,
Ҳаи, мшәан, иамки аразҟы?
Азхара иҵәыут, агәы ԥшааит,
Ианарҳәа: «Ашьра зуз рыԥшааит».
Зныхгьы изымгылеит иахьтәаз,
Изакәытә гәаҟроузеи изыниаз?
Гәырӷьарыла изызшаз,
Еиҭах дахәеит уи ҳазшаз.
Уаҳа иамадаз ҭынхас,
Аԥсы ҭаны иахьынхаз.
Издыруадаз изыниашаз,
Ицәырымҵызҭгьы аиаша?
Иазымдырӡо акгьы зламаз,
Рыцҳарала ицон иналаӡ.
Мшәан, иахыҵуама ахшыҩ,
Аԥхӡы алҵуан, ақәыршыҩ
Кыдҵәа ианлеиуеиԥш ажәҩан,
Бга бызшәала еиҭах ицәажәон:
Даанамцеит аԥҳәыс ала,
Дугәаԥхеит, дубан блала,
Енагь лаҳаҭыр батәуп,
Лгәы иаахәашагь ԥыҭк ҳәатәуп.
Нас уи ауаҩра иатәуп,
Лҽылмырҽеиргь, уи мбатәуп.
Дааугазар дугәаԥхан,
Уаалысуа думыпҟан.
Ажәак лоуҳәаргь ианахәҭоу,
Цқьа уазхәыцла ишахәҭоу.
Зынӡа ихалымҵар уҳәатәы,
Иумоуп усҟан аҳәатәы.
Ирыламҵакәа, илхымх лцәа,
Дрыҭ уаарыԥхьан лҭаацәа.
Ҳаи, иаҳҟәыгоуп уи Анцәа,
Изакәызи сзырҳәацәа.
Аҩсҭаа-гызмал илымҳа џьгәоуп,
Иҳахшаз макьа ихәыҷқәоуп.
Идухаргьы иҳахшаз,
Макьаназы ибоит ҳазшаз,
«Ҳаит, аԥхамшьа, агызмал,
Изакәтә џьоузеи иудызбал.
Кут сымфацт ҳәа угыламыз,
Уиаҟара ицқьазҭгьы уламыс,
Акәты ажьы абоуҭахыз,
Азин шумам гәоумҭахьаз…
Уаанӡа иаҳәоз лакәзаарын,
Иқәнзырҵәоз иара акәзаарын.
Арбаӷь, акәтқәа рыцҳақәа,
Ианбарывсхьоу ирмыцҳакәа.
Сажәа ишанаҭоз ацҳәа,
Иаҿашәаҵәҟьеит ашьацҳәа.
Аус цқьа иазгәаҭатәуп,
Авба иамоу ркьакьатәуп.
Абра иақәуп са снапы,
Алым уахәаԥш ухаҵкы».
Аус зыӡбуаз анеилнакаа,
Абгахәыҷы ан агәаҵа нҿкаа,
Иқьызқьызуа иамхаҵәыут,
Абжьы нахәлашәт, иамхацәоу.
Абгаҵара аиқәлацәа,
Аҵыхәабаба амаҭәацәа
Агәырӷьара уи иахалан
Иахьтәаз уа ахала –
Арахь зынӡа иҭәым, иԥхам,
Мрагыларахь ахы архан, –
Егьҵуамызт уаанӡагь иркәабан,
Абгахәыҷы иақәнаҵеит кәырбан.
Инышьҭнахын анацәа
«Зымч дуу, хыхь Анцәа,
Ак шысхарам зегьы ирбар,
Ахақәиҭра знык избар,
Абра сынҭыҵ сгәырӷьаҵәа,
Ишусырбаша агәаҵәа».
Ишԥшыз аҭыҵра иахыццакуа,
Еиҭах ибашахт ахәыцрақәа…
Аныҳәаха – амшаԥаз,
Иҭаҳархоит ҳәа иашьҭақәаз,
Иазааргазаап уи «ахәы»,
Кәтарбаӷь дук ажьы, ахы…
Иҭарҵазаап, иҵәахны,
Иахьҭакыз аҿ иааигәаны,
Ақәыџьма цәгьахәыц уи абеит,
Асанкциагьы ҟанаҵеит.
«Ишьҭымзааит Агахәыҷы,
Уахәаԥш Алым уи атәы».
Исӡбап угәы ишаахәаша,
Аус уазныҟә ишахәаша»…
Иаԥшааит алым зыгәра агоз,
Аҵарҭышақәа азаазгоз.. –
Уи наџьнатәгьы игәраган.
Қәықәма-шәықәма еизнаган,
Арахь амаҭацәагь млакуан,
Нас инаҵалт амакәан,
Ԥара гәарҭак уаҟа иҭан,
Аус ҟаҵара агәы азҭан.
Еиқәшәеит ҳаԥ дук ахаҿы,
Ианамнахуаз еиқәрҽы…
Алымҳа инҭанахәыҭ-хәыҭт маӡа:–
Аус шыцәгьоугь уамаӡа.
Ишазаумыжьуагьы зынӡа, –
Аха ишарԥсыҽуа кырӡа».
Ауа-аҭынха
Аус раԥхьа ианақәдыршәа,
Иахарамкәа, иара акәушәа,
Усҟан, рҽырҵәахт ааигәақәа,
Игәыӷуан, изҭыҵуам иамгакәа.
Игәыҭҟьа-ԥсыҭҟьа иадгьыжьлон,
«Ҳанду ибыхьи?!» – иазҵаауан.
Нас идәықәлеит иҵҟьаны,
Аҟәара аҳәынҵәа еимыцҟьааны,
Изыӡбуаз аус инадгылеит,
Агәы иҭыхоз иадымхалеит.
Имроцәакәан уиаҟара,
Иахьнеиз ианаҳәт агәаҟра:
«Иамазар адунеи ԥсыхәа,
Абыржәы заҵәык усыхәа.
Еиба калҭла напыда,
Сыхәҷы сааӡеит абыда.
Инхаз аҩны аиаҭымцәа –
Ирыцҳашь, суҳәоит смаҭацәа.
Сҭаца хәыҷы ак лыгныҳәа
Дыҟам, ицәгьоуп лыгәнаҳа.
Аҽада кьахьны сақәымтәацт,
Ада иҟои исхызымгац».
«Узхашшауа уԥа агызмал,
Кәти арбаӷьи игызма?
Зынӡа уҽумырччиацәан, –
Аҳәеит алым, аацәыҵаччан.
Абриаҟара уааины уансыҳәа,
Уца угәы рҭынчны ашьшьыҳәа.
«Иаҳмаҳацызт, ҳаи, Анцәа»,
«Узын ҳаԥсит ааи рацәа», –
Уаҟа иааиз абацәа,
Нас ишьҭырхын аԥацәа,
Зынӡа ирбазшәа уамашәа,
Ус иахьгылаз рымуашәа,
Иқәгылар аума ашьац,
Уаанӡа иамаз уи иашьас.
Агызмал абла қаруа,
Ихәмаруа, имақаруа,
Иамбацкәа уажә иабазшәа,
Иаҳәахуан уи абасшәа:
«Ҳаи, шәара абзиа зԥеиԥшу,
Рхы аахҵәа раб ишԥеиԥшу! –
Раб иабозар ҳәа инаԥшын,
Нас ҵаҟа инышьҭаԥшын.
Ихыԥшыло абла ҳамҭак,
Иазаанагаз аԥа аҳамҭа.
Зны ишьҭых иаҳранакит,
Аиҵбы инага инанаркит.
Абгахәыҷы кыр иархәыцит,
Акы аҳәарц… нас иаҟәыҵит.
Уажә иабама ишабу?
Адунеи усшәоу ишаԥу?
Ианацәымӷыз ахы абар,
Избада усҟан рхабар.
Ма иршьыма, ма иркыма,
Мамзаргь, хьаас ӡәыр икыма.
Ираҳаит, аиашазы ҵаны,
Аха итәан зегь рыԥсы ӡаны.
Ианахҭнырҟьа акәты ахы…
Усҟан иақәҵан ӡәырҩы рхы
Атыша иҭыҵны зегь рҳан,
Аҽнакәзшәа ианраҳа,
Ргәы иалсӡазшәа иуамаха
Еизеит ауа-аҭынха.
Ирылмшо иарбан иара азын,
Алым иамырхын азин,
Агәы иарбан иаҭаху,
Иамеигӡакәа иааргт ахәы.
Нас уара авба ҟаҵала,
Кәтыжькгьы аҿарҵеит маӡала.
Уаҟа иқәгылаз зшьапы,
Ус уа иаадгылахт ҽа шьоукы…
Аусгьы цәгьамкәан иҟаҵан,
Нас, уи ԥыҭк агәы ҟарҵан,
Ааигәа игылаз зегь қьақьан,
Иаилаууит иааскьан.
Аиашаз акыр иарԥсыҽт,
Ираҳар егьырҭ, ргәы ԥжәа иԥсышт.
Уаанӡа иақәызҵоз ҳаҭыр,
Ақәыџьма уи зегь анадыр,
Акыргьы амҩа иазыԥшит,
Аҵыхәтәа агәаҵа еилашит.
Ишԥыкәу уи аус шалам,
Зегь агозар ахала Алым.
Иарбан еиҳау иџьабатәу,
Иақәнамҵозар џьа пату.
Ак азгәаҭар, нас иакуан,
Ишаҳәо еиԥш азакәан.
Нас иазышьҭны цқьа ахы,
«Уеихсыргь иалымҟьо ахы»,
Илатәан, иҩны анапала,
Идәықәнаҵеит мҩапала.
Аҳаҭыр ба акыргьы иаҩст,
Ҽа ламыкахь, итәаз анаҩс.
Абӷа ҩаҩақәа иреиуз –
Иаиуит ақәыџьма иаҩыз,
Иҟанаҵон уаҟа ныӡбыс,
Ииашамкәан аус шыӡбыз.
Ашәҟәы зауз цқьа ианахәаԥш,
Иагьыҵашәеит уаҟа алаԥш:
Иамҵақьақьо агәы ҟарҵома,
Уажә ааигәами, акыр ҵуама,
Иҟаӡамкәа уи иауз,
Еиҳа ианыцәгьаӡаз аус,
Абгаҵарақәа чмазҩын,
Ашәҟәы рыхьӡала ирызҩын…
Усҟан хьаас уаҩы имкит,
Ахәшәахә аӡәгьы иаимыркит.
Ишыҟоу усоуп, дад, аиеи,
Аҳәеит, уазхәыцыр адунеи.
Ара ҵла рацәа рдац тәӷәаԥсоит,
Иҿалаз башоуп, ихәаԥсоит.
Аус ӡыбра
Аҽны Ақәыџьма ахы ахнагеит,
Аусаҿ Алым агәра агеит.
Изыхҭнырҟьаз, уи иауз,
Иамамызшәа иара усс.
Иазычҳауама, аԥсы армаҷп,
Уи аҩыза амаҷ-саҷ.
Ирмаӡашәа иара ус
Алым ахәаԥшит аус.
Бзиа иахьабо, иаҳа уа,
Зегьы иахьреиӷьу аҳауа,
Ихьшәашәаӡа ахы аԥша
Ықәсуеит, ицәгьоу зхыԥша.
Ацәа дуқәа, ҵаҟа иқәжьу,
Акы знеиру ашьапы аныҟьшьу,
Ақәтәарҭа, иамоу итатан,
Ббыцк ықәыршәым, ак ахьтатам.
Ргәы ҭыҵны ицоит иҭыԥ,
Ишыҟоу гәазҭалак аҭыԥ.
Иабаҭаху аҳәара,
Иазнеихьоу усказы ҳәара
Абгалаџ ма абгасса
Иагьа инеиргь еицрыԥсса,
Шьапԥынҵала иԥшызаргь ҩаха,
Избахьада ахы иҩахан.
Стәаны схала ари сымхәыцт,
Аҟнытә ак гәырӷьо имхынҳәыцт.
Алым ашәҟәы анаиу,
Ау адаракәац аиу,
Иара усгьы иамбаӡазшәа,
Ақәыџьмагьы наҟ иазцасшәа,
Иааԥҵәаны иуҳәозар аиашаз,
Ақәыџьма иаҩыз зегь шиашаз.
Абгахәыҷы уама иақәшәаз
Иҟалеит зегь ари лакәушәа…
Уашьҭа иамам цашьа иҿыҵны,
Аус рыӡбароуп еиҭа иҿыцны.
Х
Алымқәа реиҳабы.
Адухь злаҭәаз аҽырбага,
Аџьыба иҭаз аҽы рбага,
Иҩҭых аҿы инахьнашьит,
Жәак ҟәынд-мындуа инаԥнашьит…
Астол ду аҽыхырџаџа,
Ахаԥыц дуқәа еихырџьаџьа,
Иара усгьы иубар уацәшәап,
Ма иагәамԥхо жәак уҿшәап.
Иумҳәозар агәы цқьа уи иаӷрам,
Мчыла ма изакәи аӷлам.
Ахәда рзыфом уи аалак,
Иацәажәоит ҳәа уа иаалак,
Ишәаны изнеиуам иара аҿы,
Ашәшьыра ду ара аҿы,

Иаалырҟьаны уи уахык,
Ишықәтәаз аҳаԥ ду ахықә,
Алым гәаҟуа ичмазаҩхеит,
Аԥсрахьы ахы археит,
Ишамамызгьы аҭаҳцәа,
Иаразнак еизеит аҭахцәа.
Иара убасгьы ауа, ақәла,
Ихазымҵоз, ираҳаргь лакәла.
Абга, ақәыџьма, нас абжьас,
Аибаҭахра уа изыбжьаз.
Еиҭах иагмызт уаҟа абгыӡ
Ацәа иалашәа избаз ԥхыӡ.
Измамызгьы уаанӡа хыс,
Агәы ҟарҵарцы зҭахыз.
Изыԥхьаӡоз зегьы ирабны,
Гыгшәыг хкыс илаз абна,
Ршьапқәа аҵаргәа, рхы нкылан,
Ихырқәақәо аԥхьа игылан.
Зегьы қьақьо уама азыруан,
Иара гәаҟуан, иуазыруан.
Зны иалҵуан, нас еиҭашәон,
Есааира аблақәа ҭашәашәон.
Иннаҿыхәан ԥыҭк аӡҩа,
Ҳаи, иагаша уи азҩа, –
Аҳәан, инықәнаҵеит зымҩа,
Зынӡа иаԥшымыз уи зымҩа,
Ишԥаԥсахи уи ацәаҩа,
Иаҭахузеи абӷа ҩаҩа.
Ак агәамԥхап, ак аанашьҭлап,
Наџьнатә усоуп, иақәуп ашьҭра.
Еилагама зынӡа ахшыҩ,
Арахь иафом, ашәи хши.
Хаан иагым уи акәац,
Агәгьы иҭашәом, акы иакуац.
Ишԥаԥсахи уи аҵас,
Игәамԥхан иишаз Анцәа цас.
Иаха иабон ашьа ԥхыӡ
Нас иаларԥа ашьаԥхыц,
Еилнакаартәеиԥш ахазы,
Ашәҟәқәа ирыламҵа хазы,
Наҟ иҭамлакәа аҳаԥы
Гыгшәыгс иҟоу реиҳабы,
Инанагӡарцы ахықәкы,
Уаҟа иақәнаҵт анапы.
«Ишеилкаау ала, уи иауз
Ииашан иӡбоуп ҳәа аус».
Ашәаԥыџьаԥ, абна, ахра,
Зегь нкылан, измаз аҳра.
Иҭазырӡыӡуаз урҭ рцәа,
Ргәырԥса уқәшәаҵәҟьеит рацәа.
Амҵ, нас убас ашышкамс,
Урҭҵәҟьагь улахәмарт уԥсымҭаз.
XI
Нас уи ашьҭахь уама мҵыцкәа,
Еихарҳаны зынӡа рыцқәа,
Зқьы усгьы иреиҵамкәа,
Гыгшәыг рацәа еизеит, имцымкәа.
Зегьы ирҭахын, аиашаз,
Еиҳа еилызкаауаз, ииашаз.
Ираурц, иалырхуа еиҳабыс,
Ирԥхьаӡартәеиԥш абыс.
…Аамҭа неихьан еиԥш шьыбжьы,
Зегьы иаҭаны рыбжьы,
Ацынхәра алырхит иԥсыз,
Еицырдыруаз, ицқьаз зыԥсы.
Ианалырхуаз уи аҽны,
Аус дуқәа зегьы рыҽны,
Иахәаԥшрацы нас, уашьҭан,
Аԥхьа ааигәаҵәҟьа ишьҭан.
Уаанӡа иааиуаз, иаҿаԥшуаз,
Зегьы игәарҭеит ишыԥсуаз.
Иахагылан ахәшә азыржәуаз,
Ахаҵк уаанӡа иказмыршәуаз,
Зегьы рҭыԥқәа рахь еимпит,
Нас уи ашьҭахь уаҩы имбеит.
Игәаҟуа ианиаз ахала,
Ашышкамс неин инахалан,
Инҭакәырны инҭалт алымҳа,
Шьҭа изыршәои, егьалшом ҳәа.
Хазы аԥынҵа инҭалт амҵ, –
Уаанӡа ааигәа иақәтәаз амц.
Ирымазаарын урҭгьы агәаӷ,
Алым жәымҭацәгьа агәаҟ.
Аԥсымҭазы, ех, уи Алым,
Мычкәарак арахь иалам.
Абла иабоит, ахы иахәом,
Ашьап иақәтәоу рахь изнахом.
Аԥсы зегьы еицҵа знык,
Иббит, уиакәхеит, уаҟа иԥсит.
Аԥсҭазаара, мшәан, ишԥаҟоу,
Ех, жәымҭацәгьа, уара Алым,
ЗАУР КӘАРҶИА
АШЫҚӘСҚӘА
ЦАЦЫԤХЬАӠА
Изырццакуаз иара усгьы,
Иаҩсхьаз аламызт аусгьы.
Ус машәыршәа иҵашәт алаԥш,
Раԥхьа абӷьыцқәа ианрылаԥш.
Абгахәыҷы рыцҳа, аус,
Иҟанаҵаз, нас иауз…
Агәхьаа амкызт уиаҟара знык,
Нас илаԥшықәнаҵеит хәыҷык:
Имццакыкәа џьа инатәан,
Цқьа аус ҽеила ианаҵа,
Иаахҵәаны иабеит аиашаз,
Абгахәыҷы рыцҳа шиашаз.
Иау еицәаны, иара ус,
Акгьы шаламыз аус…
Усс иамаз зегьы ирҟәаҵит,
Алым, даара кыр иархәыцит
Абгахәыҷы ҭынхада-гәаҟ,
Шаҟа ииашамкәа идыргәаҟ…
1972 ш.
Аамҭа раԥхьаӡа –
Зных, сланарҟәышт,
Аха, ԥхьа ицацыԥхьаӡа,
Кыр са сарҟәышп.
Ашықәсқәа цацыԥхьаӡа,
Мдырс са срымшьап.
Ашықәсқәа цацыԥхьаӡа,
Џьа сымԥхашьап.
Ашықәсқәа цацыԥхьаӡа,
Суахҭа ааигәахоит.
Аха, уи цацыԥхьаӡа,
Кыр ус ӡбахуеит…
Ашықәсқәа цацыԥхьаӡа,
Сгәыӷрақәа сцәымӡп.
Ус, ԥхьаҟа ицацыԥхьаӡа ,
Сыжәлар рахь сцәырҵп.
Ашықәсқәа цацыԥхьаӡа,
Дсызцәырҵыргьы ӷак,
Ус ԥхьаҟа ицацыԥхьаӡа,
Дсоуп уак, ҭынхак.
Ашықәсқәа цацыԥхьаӡа,
Иааныртып шәык…
Ус, ԥхьаҟа ицацыԥхьаӡа,
Иснаҭап хәшәык…
Ашықәсқәа цацыԥхьаӡа,
Сӡы изжәша зжәып,
Ус, ԥхьаҟа ицацыԥхьаӡа,
Кыр еиҳа сшәып.
Ашықәсқәа цацыԥхьаӡа,
Сара сзаҵәхоит.
Ашықәсқәа цацыԥхьаӡа,
Схы-сгәы ҭацәхоит.
Ашқәсқәа цацыԥхьаӡа,
Мҩак сыбжьахоит.
Ашықәсқәа цацыԥхьаӡа,
Са сыбжахоит.
Ашықәсқәа цацыԥхьаӡа,
Сгәамҵ, схы сазӷьуеит,
Ашықәсқәа цацыԥхьаӡа,
Сԥацәа срызхьуеит.
Ашықәсқәа цацыԥхьаӡа,
Иамамкәа ҳәаак,
Ус, ԥхьаҟа ицацыԥхьаӡа,
Иснаҭоит хьаак…
Ашықәсқәа цацыԥхьаӡа,
Сымчқәа сшәалоит.
Ус ԥхьаҟа ицацыԥхьаӡа,
Бжьык саршәалоит…
Ашықәсқәа цацыԥхьаӡа
Сыгхақәа хтуеит.
Ус, еиҳа ицацыԥхьаӡа,
Сыхәрақәа ԥтуеит.
АШЫҚӘСҚӘА ЦАЦЫԤХЬАӠА
АШӘҞӘЫ “АШЫҚӘСҚӘА ЦАЦЫԤХЬАӠА” 2003 ш.
Ашықәсқәа цацыԥхьаӡа,
Ԥсеивгарак соуп.
Бӷеиҵыхрак – ицацыԥхьаӡа,
Лҵшәақәакгьы соуп.
Ашықәсқәа цацыԥхьаӡа,
Сыҽшьықәсырӷәӷәап.
Ус, ԥхьаҟа ицацыԥхьаӡа,
Сыхәрақәагь ӷьап.
Ашықәсқәа цацыԥхьаӡа,
Зных, ус снаиааип.
Аха ԥхьа ицацыԥхьаӡа,
Кыр ус саиааип.
Ашықәсқәа цацыԥхьаӡа,
Ԥхьаҟа сеихап.
Ус, ԥхьаҟа ицацыԥхьаӡа,
Сышьҭақәа нхап.
Ашықәсқәа цацыԥхьаӡа,
Сымч еиҳахап.
Ус, ԥхьаҟа ицацыԥхьаӡа,
Сыхьӡ еиқәнархап.
Ашықәсқәа цацыԥхьаӡа,
Исылымшац сахьӡап.
Ишьанҵароу сышьха-ԥшӡаҿ
Схала снаӡап.
Ашықәсқәа цацыԥхьаӡа,
Ҽакалагь схәыцп.
Ус, ԥхьаҟа ицацыԥхьаӡа,
Хәык еиҭа схыҵп…
1998.
Ашықәсқәа цацыԥхьаӡа,
Ԥхьа сымҩа сроуп,
Ус, ԥхьаҟа ицацыԥхьаӡа,
Шьҭахь схьаҵыр ԥсроуп.
Ашықәсқәа цацыԥхьаӡа
Кыр сгәы ԥнажәап.
Аха ԥхьа ицацыԥхьаӡа,
Уи сыԥнашәап.
Ашықәсқәа цацыԥхьаӡа
Ԥыҭрак сацәыӡп.
Аха ԥхьа ицацыԥхьаӡа,
Сцәырҵлап сҽырҿыц.
Ашықәсқәа цацыԥхьаӡа,
Сымш-қәыршҩы сцәымҵп.
Аха ԥхьа ицацыԥхьаӡа,
Сыԥсуара сцәымӡп.
Ашықәсқәа цацыԥхьаӡа,
Исоургьы аахак,
Ус, ԥхьаҟа ицацыԥхьаӡа,
Слаԥшҳәаа ҭбаахап.
Ашықәсқәа цацыԥхьаӡа,
Сымҩа аатып.
Ус, ԥхьаҟа ицацыԥхьаӡа,
Илнахып сҭыԥ…
Ашықәсқәа цацыԥхьаӡа,
Исоуп аҽа мчык.
Ус, ԥхьаҟа ицацыԥхьаӡа
Сгәы сыԥсахып хәҷык.
Ҳмилаҭ зегь рынцәахәы,
Схы-сыԥсы зыхҭнысҵуа,
Кьагәа, снықәыԥшт ихы,
Дааҭгылхт, деиԥхьхәцуа…
Сгәы ак нықәҩызшәа,
Сааҭрысхт, сцәырҳазшәа,
Слымҳа уа иҭаҩуазшәа
Саҳахон иашәа:
«…Уаа, рыуауа, уараида рыуауа,
Ахаҵа-ихаҵа Наԥҳа Кьагәа.
Зааш лабаӡагьы ергь-аҳәазтәыз,
Зыфрангь аҳәагьы зцыцашхәшәа
иқәызҵаз,
Ҽеи-ҽаҳәыси еибазмырааӡаз,
Ҽа шьахәарла згәара кәзыршаз,
Ԥсҭа-цыԥхьаӡа зуахәа еиҿажьыз
Хра-цыԥхьаӡа зеиргь ашәа ақәыз,
Уараида рыуауа, Наԥҳа Кьагәа.
Шәарак ахьыҟалаз зыхьӡ ҳәаны
ҿырҭуаз,
Зыхьӡ камшәаӡо, ахаҵа-ихаҵа,
Наԥҳа Кьагәа, хаҵа гәымшәа,
Уаа, еиҭа хаҵа, хаҵа кьаҿ…»
Еиҭа ԥыҭк сихәаԥшуан,
Гәыӷрақәак сиҭон.
Зынӡа дныхаԥшьан,
Сыблақәа хикуан.
Дыршьа смоут дзызхәыцуаз,
Нас, сыбла дныҵшәеит.
Иман хьаак, исцәиӡуаз,
Аха жәак неиҿымшәеит.
РЫԤСЫ ҬЫНЧЫМ…
Иаҭахуп абраҟа,
Сасрыҟәагьы, Нарџьхьоугьы,
Аха, мшәан, иабаҟоу,
Урҭ роупеи сзышьҭоугьы.
Уи уа дабаҭаху,
Оҭап аҳаԥ аҵа.
Аброуп дахьаҳҭаху,
Абрыскьыл фырхаҵа.
Дҿоуп, дышҿац, дбыргым,
Ихаҵашьоуп ианиашьа.
Шьҭа уамак игым,
Иҵихырц агәашьа.
Уи ишҟа мчык сыхоит,
Сгәы дыҵхоит есааира.
Сеиқәирхоит, дсыхәоит,
Сазԥшуп, сахь иааира.
Абаҭаа Баҭаҟәа,
Ҩада, хәык даахыҵхьеит.
Дқьыԥаха, иҽыргәаҟуа,
Уигь игәы акы ыҵхеит…
Избоит, игәы ԥнажәаӡоит,
Иҭахым уаҩ диабжьар.
Ихьаа, ҿымҭ иӡоит,
Инацәа аҵакуп иабџьар.
Ус, Баалоу-ԥҳа дцәырҟьеит,
Схы агәра слыргахтоуп.
Уигь, ирлас дынсԥырҟьеит
Ҽаӡәгь… Инаур збахт ауп.
Ҽа шьуокгьы уазыруа,
Усқәак еимдырххон.
Уа, еилауаҭыруа,
Рыбыжьқәа ӷәӷәахон.
Ирыхьыз закәыҵәҟьо,
Дыршьа ҳәа смоут.
Нас, уа игәкы-ҵәко,
Ԥхьа рымҩа дроут…
Исзымдыруаз ӡәырҩы,
Еиҭах, снырхьыԥшит.
Слымҳа нкыдҵан сӡырҩын,
Лабжышк насҿашит…
Сыбла сажьазшәах,
Зных, сгәы иабахт.
Бжьы цәгьак саҳазшәах…
Схы агәра сымгахт.
Снихьыԥшит, аиагәаӡа,
Смыр Гәдиса иакәын.
Игәышԥылган дыӷәӷәаӡа,
Дшеибыҭаз лакәын.
Сшьаҳаиҭхан сышгылаз,
Шьаҿак снеиҭамшәеит.
Урҭ, ршьацқьа шсылазгь,
Жәакгы насҿамшәеит.
Хәажәарԥысгь, насҭхашәа,
Дааҭгылан дыԥшуан.
Дбылуан уигь кәасҭӷашәа,
Шьоук ихьирԥшуан.
Гәында-ԥшӡа ибла
Дыхгылан уажәгьы.
Нарҭаа раҳәшьазаҵә,
Изтәаз, изҳәаны.
Уажәгьы дарҭынчуамызт,
Нарџьхьоу ду игәаӷ.
Аха, иҟны, акгьы имчмызт,
Ирҿыцыр еиҭах.
Ибӷа хаҵажәлак
Дгьыл иаимырбацызт.
Иӷәӷәоу рацлабраҿ,
Хаан хьымӡӷ имгацызт.
…Уигь дихьӡеит, диабашьт,
Дизныҟәт ишахәҭаз.
Урҭ зегьы еиҩыжьт,
Изы кыр ишхьанҭазгь.
Зегьы ирымоуп ҳәаак,
Дунеи усоуп ишшо.
Ҽакуп уажә ихьаа,
Ҽакуп уажә дзышьҭо…
Ԥшькьаҿ-иԥа Манча
Уигь сыбла дыхгылоуп,
Ибжьы нҭга, ирхәанча,
Уаа зқьҩык дрыԥгылоуп.
Ҳтәазаргьы уа хаха,
Ҳарҭ, ҳмыцәа иҳаршон.
Ҳаблақәа ҭырхаха,
Зегь уи ҳаиҿыԥшуан.
Урҭ аҵхқәа, уажә схәыцыр,
О, рыбла са исхын.
Урҭ аҵхқәа, уажә схәыцыр,
Иреиӷьыз сзы ҵхын.
Сабдугьы, са сзыҳәа,
Ддауаԥшьын, дынцәан.
Дынхомызт ихазыҳәа,
Ихылҵ-ԥылҵшьҭра рацәан.
Дахьнеилакь, уа, сишьҭан,
Сқәасқәасуа, сихьӡон.
Имырӡкәа уи ишьҭа
Уажәгьы схуп, изӡом.
Дуаҩ-дырын дуаҩ-наган,
Унеишь-уааишь ҳәа зарҳәоз.
Зны ашьха, зны ага,
Уи, ҭынч џьа даутәоз.
Аҽыбӷаҿ дыҽҟазан,
Иа ус, шьха уаҩын.
Хратәыла дазҟазан,
Еснагь дныҟәаҩын.
Дныҵҵыр, ииқәашьын,
Ажәеиԥшь деиқәиршәон.
Иҭамҳакәа еиҿажьын,
Нхыҵ, ихьыӡ иацәшәон…
Ирыхәҭоуп, иԥсаҭоуп,
Сцәашь-цәымза аркӡоуп.
Урҭ рыла сыԥсы ҭоуп,
Урҭ рыла сааӡоуп.
Урҭ са исылабжьоит,
Рылаԥш-хаа схуп.
Урҭ, са исныхаԥшьоуп,
Исынцәахәуп.
Урҭ роуп, са сгәы иҭыхоз
Жәақәакгьы сзырҳәаз.
Урҭ роуп, сара исыхәоз,
Урҭ роуп сыззырҳаз.
Урҭ роуп са сзықәгәыӷуа,
Сзызхәыцуа, сзынхьуа.
Урҭ роуп са сзырҟәыӷуа,
Сыхшыҩаҿ инхауа.
Урҭ рыла сеиқәхаҵәҟьеит,
Схәы саҭәҳәан исфоит.
Урҭ рыла суаҩхаҵәҟьеит,
Сҿахә акәзар исҳәоит.
Урҭ рыӡбахә зны сабду
Ишсеиҳәоз ишон.
Еизон зегь, аҩнра ду,
Ҳахәшҭаарамца ҳаншуан.
Ииҳәон дымццакы,
Ашьшьыҳәа, хрыжь-хрыжь.
Ҳӡырҩуан игәцаракы,
Ҳарҭ уаҟа ҳҽырҭынч.
Аҭаҳцәа ҳааидтәалар,
Илырҷыдон хаз схәы.
Лымкаа сахьреиӷьылшьоз
Еимарклон зынгьы.
Саргьы лара дызласҵоз
Дҟаломызт аӡәгьы.
Ирҳәоит, иажәабыжьны,
Иахаану ӡәырҩы:
Лаб, ихы иагыжьны
Дрыхәон жәпаҩы.
Аҭырқәа иӷбақәа
Анаадгыла асқьала,
Иааҭыҵыз «Ибгақәа»,
Ҿырҭуан, шәааскьала…
Аргәын Фаҭ, дымнеит,
Шьҭахьҟагьы дмеихеит.
Рабџьарқәагь кәеи-цеит,
Еиқәԥеит, еибырххеит…
Дырҿагылт, драқәԥеит,
Аӡә ҟамак ниӷришьит.
Игәы мцеит, еиҭамԥеит,
Егьырҭ хла илаишьҭт.
Мҳаџьырра данымца,
Лаб, Аргәын Фаҭ, аӷьеҩ,
Дыршьит, илеигәыдҵа,
Асқьар-акануеи…
Уи нахыс санду
Хыла ишьыз лфомызт.
Зны-зынла иааҭырҟьа
Кырӡа иаӷьцәан.
Аха уи иахмырҟьа,
Икьаҿын, ихҵәан.
Ишыцәгьаз игәыжәла,
Здыруаз рацәан.
Дрыдгылон ижәлар,
Иа изыҳәан Инцәан.
Шьха дуӡӡак ихьыӡ,
Уи усҟан иахҵоуп.
Аџьы Ҳасан ихьӡ,
Иахьанӡагь еиқәхоуп.
Аҭаҭын шьуок ахон,
Хыхь алҩаҵә еикәшон.
Сандугьы дхахон,
Лдырд илкыз «кәашон».
Дҟалом уи лҩыза,
Санду сзыҿҳәароу.
Аргәын-ԥҳа Физа,
Илыхәҭоу рыҽхәароуп.
Уи дныҟәо дахьнеилакь,
Са лыхәда сыхшьын.
Мшәан, дыҟан акала,
Слааӡон, са сыхәҷын.
Слааӡон лара лтәала,
Лнап алшьуа схахәы.
Сааигәа, иашамрак
Шцоз агәра згон.
Сазықәԥон иашамҩак,
Схы агәра згон.
Кыр схы агәра згазаргьы,
Баша сзаралхт.
Стәала сықәԥазаргьы,
Мап, акгьы сзалмхт.
Ҳфырхацәа срызхәыцны,
Ԥхьа сжәылон, сеихон.
Бжьы-шьхакы сырхыҵны
Саӷа дҭасырхон.
Сыҟамызт схы сшаҭо,
Сыԥсы ҭиин, зынӡа…
Урҭ рӷьеҩра мчык снаҭон,
Быҩ-ҷыдак маӡа.
Ргәы сыгәны, сахьнеилакь,
Жәҩан сымра схаԥхон.
Ԥырхагак нысмоулакь,
Нас, сҭынчны сынхон.
Усҟангьы, срызхәыцуан,
Рыхьӡ сзыҳәан иԥшьан.
Дәышкәаӷьазк сахысуан,
Схықәкы-мҩа кыр бжьан.
Рҟнытә сашьҭан иҿыцыз,
Ажәытәрагьы збон.
Аха лыбжьы рду,
Уи аӡбахә лҳәомызт.
Нас, саргьы аамҭаказ,
Мардарак саҿан.
Сгәашьамх ӷәӷәан, хаҭала,
Сагьшәомызт, кыр сҿан.
Саргьы , зны, аамҭаказ,
Цәқәырԥа-ӷьык сазцон.
Санын уа схатәы мҩа,
Исылшоз ҟасҵон.
Исаҳауаз, избоз,
Уи агәра згон.
Са сышьҭахь ирӡбоз,
Зымҩа сагон.
Са стәала, ишсылшоз,
Сықәԥоит ҳәа саҿын.
Аха ацәгьа зыршуаз,
Изҿыц уа иаҿын…
Урҭ срызмыршәазаргьы.
Исырҭон гәырҩак.
Кыр сырҿаԥазаргьы,
Исылымшеит уамак.
Егьа уа сықәԥаргьы,
Насх, сырҿаҟәон.
Џьара ак сынԥаргьы,
Еиҭах, сладырҟәуан.
Рыхьӡ-рыԥша ҳанықәларц,
Ҳзын кырӡа иҳақуп.
Иаҳҭахуп, уажә абраҟа,
Сасрыҟәагь, Нарџьхьоугьы.
Аха, мшәан, иабаҟоу,
Урҭ роупеи сзышьҭоугьы.
Ҳазхыҽхәогь, зыхьӡ ҳәамгьы…
Ҳрыхӡыӡроуп, абраҟа.
Зыԥсы ҭоугь, иҭамгьы,
Зегь ҳҭахуп, абраҟа.
Изхысыз, изҵысыз,
Еихаҳан ԥхьа изгон.
Исыхәеит, издыруеит,
Ԥхьа сымҩа сдырбеит.
Доуҳак рҟнытә исныруеит,
Кыр иааира сдыргеит.
Еиҭах сахьынаԥшуа,
Наурқәак збоит.
Рыԥсы шаҳхылаԥшуа,
Уажәгьы агәра згоит.
Аха хьаак рымоушәа
Снырт, рыԥсы ҭынчым…
Наскьа исыцәгылошәа
Збоит, акгьы сымчым.
Ргәы ԥжәо, инаиааирымызт,
Ҳфырхацәа, рызынтәык.
Ус баша иааирымызт,
Ирыӡбон ус хьанҭак…
Џьара акы иахҳарҟьо,
Ҳагәра ма ирымго?..
Иҳалмшо ҳахҭнырҟьоу,
Ак ҳагны ирбоу?..
Анцәа ду ҳрыцҳаишьап,
Ҳа ҳтәала мҩак ҳақәуп.
Урҭ рыԥсы ҳмырԥхашьап,
Ҳшыҟаҵәҟьоугь лакәуп…
Рхы-рыԥсы нҳақәырӡ
Ицеит… Руал-ԥшьа ҳақәуп.
1998 ш.
Ачарҳәаҩцәагь шаҟаҩ хыдаз, ҳа ҳамшын.
Иара амшынгьы зных иарыцәгьон аҟазшьа,
Иара амшынгьы ианауаз ыҟан ҳара ҳшьа.
Игәамҵуан усҟан, еилаҩынтуан, ихәашьын,
Хьаас иҟаз ҵыхәаԥҵәарада уи иаԥшьын,
Игәамҵхамҵуа, агыгцәа ргылан ацәқәырԥа,
Зымҩа иагон аӷба дуқәа, ахы инҭырԥа.
Уигьы гәамҵуан ҳажәлар реиԥш, агәы еилашуан,
Хьаак шамаз иара усгьы иаанарԥшуан.
Издыруа ыҟоуп уи ҳамшынгьы иахнагаз,
Инӡааҟәрыла шаҟаҩ аҵахьы иагаз.
Усҟан мчыла иргаз дреиуоуп сан лабду.
Блала ибарцы хысгьы имамызт Сҭамбул.
Дԥах, дҳәынҷан, мчыла иханы дыргеит,
Мап аниҳәа, акгьы шалмҵуаз агәра идыргеит.
Инхара, инҵыра, иаԥхьа ихәыцрақәа ԥдыргеит,
Ибжьы уаҳа уи нахысгьы џьа идмыргеит.
Иара ихьаа иара идыруан, уи ҵаны,
Цәала, жьыла, ацәашьеиԥш дцон дӡыҭны.
Нас, срыхьӡеит, сандуи сабдуи ишҭаз рыԥсы.
Бзиа избон, урҭ ирылан са сыԥсы.
Урҭ исарҳәоз, урҭ исзыруаз, зны ҵаны,
Сгәы иҭоуп, уажәгьы, ҭыҵшьа амамкәа, имцаны.
Шаҟантәгьы са сазхәыцхьеи, снатәаны,
Шаҟантәгьы сҵәыуахьозеи еимаҭәаны.
ҲАБАЦӘА РЫЦҲАҚӘА
Ҳабацәа, рабацәа, абраҟоуп иахьиз,
Абраҟоуп аӷа данақәла иахьис…
Рцәа-ржьы, рыбаҩ, абраҟоуп иахьжу,
Ршьа, уажәгьы, рыдгьыл иубарҭоуп иахьшу,
Хааназ ҳабацәа аӡә ила ирџьам,
Зны абра дшаҟьуа дықәын аџьам,
ҲАԤСАДГЬЫЛ АЛАХЬЫНҴА
Алагарҭа
Шаҟа рыла уҵеицәа уӡбахә рҳәахьеи,
Шаҟаҩгьы ауеи ақәлеи урҳахьеи.
Ишьаҳиҭхаз сышьха дуқәа зкәыршо,
О, Аԥсны! Сахьиз, сыдгьыл сызкәыхшо,
Ажәак сҳәар саргьы узыҳәан исҭахуп,
Уара суҵеизар, саргьы абраҟа саҭахуп,
Исылшозар, узын сашьҭоуп саргь ашәак,
Иаҭаххозар, ухьчаразы ишьҭысхп ашәақь.
Згәы иаҳәодаз, уҟалоит ҳәа уажә абас,
Зны ар иман абра дықәын Шаҳ-Аббас.
Убаҟа ссирқәа шаҟа абраҟа ирбгахьаз,
Издыруада шаҟа уҟынтәи иргахьаз?
Аҭырқә Сулҭан ушҟа дашьҭан дааскьар,
Иукәырша инаиргылахьан асқьар.
Уа, ҳабацәа икарҭәазеи шаҟа ршьа,
Цқьа иудыруеит урҭ рылшара, рҟазшьа.
Насх, сазхәыцуеит, ахшыҩ дуқәа ахьиуаз,
Ирымаӡамкәа ирфоз, иржәуаз, иахьиауаз,
Гомер, Сократ, Аристотель, нас Платон.
Аԥсабара маӡас иаҵаз аадыртуан.
О, Еллада! Шаҟаҩ амаз иааӡаны,
Иҟамызт шьоук рзыҳәан имаӡаны.
Изышьҭаз урҭ акакәын, урҭ акы,
Ԥсҭазаарас дара ирымаз рыгәҭакы…
Иҟан аамҭа, ианырхашҭуаз дара рхы,
Хьаас ианыркымыз иҭашәозаргь ргәы ахы…
Зегь рзыҳәан умшьҭ бзиан, уа умшын,
Иӡышӡа абыргцәа, рхахәы рԥаҵа,
Ианырхиҟьа аӷа иҟамч аԥҵаҵа…
Ас ахааны аԥсуа ибахьазма,
Иҟәаҟә алаба нықәҵа, хьымӡӷ игахьазма.
Ҳәарада, зегьы рыгәқәа ԥнажәеит,
Инҳаихс ҳаршьуеит ҳәа аӡәгьы дымшәеит.
Изҭахызгьы уаанӡа ҭынч инарабжьар,
Арҭқә анырба, зегьы иҭырхит рабџьар…
Ахаҵа дхаҵоуп, ҩынтә уи диуазма,
Идгьыл имаукыр, аԥсуа иуазма.
Умаҳагьахар, ишҭа уҭицауан,
Ҳаҭыр иқәуҵар, ихы ухҭниҵон.
Мап, уивалар аԥсуа иҭахымызт,
Уи дуаҩтәҩсан, иҽацәихьчон ирахәымыз.
Дҳалалын, дқьиан, дразын, дламысын,
Нас ус анакәха, уи игәы уамысын.
Ишә ҟьаҟьаӡа узын иааиртуазар,
Иҩны унеир, дгылан уиртәуазар,
Дашьҭамлаӡакәа ак ихы азыҳәа,
Афатә иреиӷьу, иҵәахуазар уа узыҳәа,
Днеины иҳаԥшьа узын ихиртуазар,
Аҩы иҽамыршьы, еснагь ихы итәызар.
Ихала аҟәыди абысҭеи ифозаргь,
Уаннеилакь, ак ахәда химҵәар имуазар.
Агәылацәа уаҟа аџьџьаҳәа еизозар,
Илатәан ҳаҭырла аҩыжәраҿ еисозар,
Иҟны уаанҿасыр, ипашәӡа уириозар,
Зегь раԥхьа игылоу изыҳәан уаҩразар,
Иакәым ахаан имҳәозар, уимжьозар,
Чарҳәара узуны, инугәдҵан уимшьуазар,
Иажәа жәазар, бзиа уибозар,
Дуҳәан ишьхахь ԥсшьара уигозар.
Имаҿа ҟьаҟьаӡа, дразны иуиркозар,
Мцала уирԥхозар, ахьҭа уакуазар,
Мшәан, ишԥа, асас нцәахәыс дишьозар,
Ҳадгьыл чашәра, амшын аԥшаҳәа,
Игарц, итәитәрац, уи длахшаха.
Ҳашьхақәа гәынқьуа, хыхьынтә иԥшуан,
Ԥшацәгьакгьы урҭ иаархыкәшаны иқшон…
Ҿымҭкәа, имыцәакәа, ус идыршон,
Рыбла иабоз зегь ргәы еиланыршуан.
Иԥшь ргылан, аҭырқәагь зны,
Уигьы длеи-ҩеиуа далан Аԥсны.
Абраҟа иҳакәшан игылан асқьар,
Иҭахын ҳаԥсадгьыл нкажьны ҳнаскьар.
Гәаӷк пеи-пеиуа иблақәа ирхын,
Тәыс наӡаӡа ҳҟаиҵарц иҭахын.
Шаҟагьы абраҟа дныҟәеи, деимдеи,
Дуаҩушәа ԥыҭҩыкгьы игәра рымгеи.
Мап, аӡәгьы уи диԥымлеит дыччо,
Ҽеила деилызкааз, рыгәқәа еиҟәыҷҷон…
Иргәыбзыӷуа, шьоукгьы имжьеи,
Нас, игәра згазгьы, бзамыҟәцәас имшьеи.
Иҳәҳәаны игылаз, иҳәынҷан иԥахт,
Зыҽӡаны идәықәлаз ахы иаиргахт.
Уи усҟанҵәҟьа ишьҭихит ргәаӷ,
Ҳабацәа рыцҳақәа, ӷәӷәала иргәаҟт.
Дали Ҵабали ҭаирцәит зынӡа,
Ргәы рҽынӡамкәа дрықәлан маӡа.
Аӷламқәа, аӷәӷәақәа, урҭ адауқәа,
Аԥсуа-шьа ҭахәмаруа иҭан рдақәа.
Ԥҳәыск илхшаз иҿ ицәшәомызт аӡәы,
Ирылазҵоз дарбану мамзар аҵәы…
Ауаԥс, аҟарач, ма Нхыҵ, Шәаны,
Рсанӡӷә аӡә дықәломызт уаҟа дшәаны.
Аӷа иҿаԥхьа рлеишәа цәгьаӡан,
Ус ауаҩы дыҟазар, уигьы цәгьаӡам.
Аха иҳалалын, рыгәқәа аартын,
Дрылакьысыр ируамызт атәым.
Аӡәгьы хьаас икымызт ашоура,
Хыс уи имамызт иажәа ароура.
Иуаҩра, иқьиара, уаҟа инаԥшьы,
Ажәлар шәхаҵкы! – иаагеит уи ибжьы.
Аҽыҩ ҳәа илаирст, иаԥхьа илабашьа,
Иҟалаз, аӡәгьы изгәамҭеит, уа, башьа.
Кыраамҭа дцәажәеит, уи дымццакӡо,
Иахәҭаз, ишахәҭаз, иуалԥшьа нагӡо.
Нас илабашьа дҩахан даахьаҳәзар,
Иааилауаҭырит иганаҿ игылаз аҳәса.
Арԥыс иалҟьаз аԥса зшьапы,
Дкамҳакәа уаҟа дааныркылт шьоукы.
Дахьынӡацәажәоз, ичҳаит, акгьы имҳәеит,
Ахьаа сымоуп ҳәа дахьгылаз дмыҳәҳәеит.
Жәытә-натә аахысгьы уи усоуп, иаԥуп,
Ҳабацәа рабацәа ирҵасын, иртәуп.
Аиҳаб ҳа ҳзыҳәан есымша дынцәоуп,
Иӷәӷәоуп иԥышәа, идырра рацәоуп.
Дали Ҵабали еидгылеит, еизан,
Днарԥызеит уаҟа анхаҩы-ҷкәын Мизан.
Ируит ҭоуба, рызагь еицҿак.
Рыԥсадгьыл ныжьны ишымцо шьаҿак.
Рыдгьыл гәакьа, агәаҟра збахьо,
Мамзаргьы дарбан ӷас изгахьо.
Дақәлахьазаргьы аӡәы аамҭала,
Дахьырхәын уи, еразнак, хаҭала.
Аамҭаҵәҟьагьы акала еиҭасуан,
Иара адгьылгьы игәон, игәҭасуан,
Еиқәырхоуп уи ҳабацәа ршьала,
Хьаак аман изтәомызт ԥшьала.
Уажә дара адгьыл аҵа иҵәахуп,
Иаҳзаҩызоуп урҭ рыхьӡ нцәахәык.
Ицомызт, ҳәарада, урҭ зегь уа иныжьны,
Рышҭаҿы аҳәа ӷәыруа, раандақәа еиужьны.
Ишҭаҿ, инапы дҩахом, дишьуазаргь.
Нас, уи ҽеила исашәҳәи, дзыхҟьозеи?
Аԥсуа аԥсҭазаара абас дзаҟьозеи?
Сара сыԥсадгьыл гәыраз, Аԥсны,
Убзахахьоузеи шаҟантәи «уԥсны».
Абырг данцәажәо, амҵ ԥыруазаргь,
Иуаҳауеит, егьаҩ амаҵ руазаргь.
Ҳҟны абырг зегь раҵкьыс иқәзар пату.
Уигьы ԥсыуароуп, уамашәа ибатәу?
Аԥсуа изыҳәан абырг дԥааимбаруп,
Аеҵбацәа есымша иаҳаҭыр рбароуп.
Уи иҟәышра, иԥышәа, идырра,
Цәала, жьыла иахәҭоуп анырра.
Илымҳа иаҳахьоу, ибла иабаз,
Акәхап уи ус дзырҟәышыз абас.
Аԥсуаа иҳамоуп лакәҵас, аиеи,
Уи ҳарӡратә ишԥа нас, иауеи.
Ус дук азын ажәлар еизан,
Шьоукгьы хазы еиндаҭло еисан,
Лыхны Ашҭа, ахы-аҵыхәа умбо,
Иԥшны игылан, рыбыжьқәа мырго.
Ԥхынран, шоуран, ауаа аԥхӡы рылҵуан,
Быргк ашьшьыҳәа уаҟа даарылҵын,
Еилақь игылаз цқьа ҽеила дынрылаԥшт,
Ҿымҭ, кыраамҭа, иныҵижьит илаԥш.
Уаҩы наӡа-ааӡак, зынӡакгьы дауцәам,
Ԥшрала, сахьала, иузҳәом уи дынцәам.
Ихахәы ҟәашӡа, еиԥшны араӡны,
Ибла еиқәарақәа зынӡа иразны.
Ицәа иақәшәон ишәыз икәымжәы,
Ииҳәарызеишь ҳәа игылан уажәы.
Ахш рымҵуеит, аҵлақәа рхьоит.
Џьабаа имаӡам уа анхаҩы,
Ӡыхьҵас иахьыҵҵуа ыҟоуп аҩы.
Аџьықәреи акәзар, ицоит уа иҭҟәац,
Есымша, ҿыц шьыра рымоуп акәац.
Мааҭк иаԥсоуп ҵыԥхтәи ақыжә,
Аӡә икапан амоуп уа акырпыжә.
Инадгылан аҟаб шафо акамбашь,
Инҭаиа ицәоит. Ирымоуп зегь қәашь.
Акәтаӷь былгьуеит, аха иԥҽуам,
Илахь еиқәҵа аӡә уаҟа дыԥшуам.
Уи иӡхыҵра ҳзыҳәан имшын,
Ҳа ҳҟнеиԥш, уаҟагь, иҟоуп амшын.
Аха уаҟа ицәгьам ацәқәырԥа,
Рышьха шкәакәа иахоуп ахҭырԥа.
Динла акәзар, ижәдыруеит ҳаиԥшуп,
Ҳнеира еигәырӷьо, уаҟа иԥшуп.
Рчеиџьыка шьҭыхны рнапы иакуп,
Мшәан, зегь ишәыхьзеи, шәылахь еиқәуп? –
Ажәа наимдан, дҩаҵҟьеит ҽаӡәы
Уигьы инрылакшо ижәлар аҵәы…
Аԥсны аҳ диеикануа дгылан зынгьы,
Ӡаԥшь-иԥа Ҭаҭласҭан, дырдыруан зегьы:
– Аҭырқәа иқәиҵом ишҭаҿ аҳәа,
О, иԥсҭазаароуп, арха, аԥшаҳәа.
Уаҟа еиӷьны имҩаԥыргоит ҳа ҳҵас,
Дарбан нхаҩу уа иҟам аҳҵас.
Сара исзеиҩхуам аҳ Қьалышьбеи,
Аҭырқәа ишҭа иқәу иласбеи.
Ҳа ҳлахьынҵа днагәыҵас иҭин,
Ижәдыруеит, ишьҭихит аурыс идин.
Шәгәы иаанамгааит зынӡа акгьы злам
Азыҳәа иаб дишьит ҳәа Аслан.
Аслан, ижәдыруаз, ҽакала дааӡоуп,
Иазыркуада ирцәыԥсхьоу цәашьык?
Иааилаӡыӡт. Ишаноу, игеит ааигәа бжьык…
Ҭоуба руит, уа, иҩагылан зегьы
Рыдгьыл аҿаԥхьа ишамеигӡо рыхгьы.
АҬАУАДЦӘА ҞАНЧОБЕИ МАРШЬАНИ
ӠАԤШЬ-ИԤА ҬАҬЛАСҬАНИ
РЫУААЖӘЛАР РҾАԤХЬА РЫҚӘГЫЛАРА
– Ҳарҭ иҳамдыруеи уаҟа инеихьоу,
Рыдгьыл чашәра шҳарҭо иреиӷьу.
Асулҭан дуӡӡа, ҳзыҳәа дразуп,
Аӡәгьы иҳәашам ҳа уаҟа ҳсасуп.
Нас еиқәшәозар ҳҟазшьа, ҳҵасқәа,
Шьоукгьы шәызҿу, шәаҟәыҵроуп, шәцасқәа.
Цәала ҳцәажәо, ус ҳаибажьо,
Ма ҳнагылан ҳарҭ ҳаибашьоу?
Ус имбароуп ҳарҭ иҳаӷо,
Ацәгьыршҩцәа кыр еиҳахо.
Нас исашәҳәи, дарбан уи хаҵо,
Абра игыло, иаҳҳәо зегь хамҵо.
Ааи, издыруеит, иҟоуп ӡәырҩы,
Исҳәаз ззеилымкааз, цқьа шәааӡырҩы.
Аҭырқәеи ҳареи наџьнатәгьы ҳаишьцәоуп,
Сажәа санахьхәы, ишьҭысхуа сыжьцәоуп.
Идгьыл гәакьа, излоу иа иԥсы,
Мап, ҳара ҳада ииҭом уаҩԥсы.
Уи наџьнатәгьы бзиа ҳаибоит,
Иара ихеиԥшҵәҟьа ҳагәрагьы игоит.
Адунеи дуӡӡаҿ уи дынцәахәуп,
Ималқәа-ишьалқәа ҳзыҳәа иҵәахуп.
Зегь реиҳа иахьыԥшӡо, адәкаршәра Сҭампыл,
Иразҟуп ҳаҷкәынцәа иасыр уа мпылк.
Амра кәлкәаџьо ҳҟнеиԥш икаԥхоит,
АНХАЦӘА РЫҚӘГЫЛАРА
Аӷьеҩ ҳәа убраҟа нхаҩ-хаҵак даарылҵит,
Мысрыҟә-иԥа Баӷырҟан, дынрылаԥшт, даахәыцит,
Ԥшрала, ҳәарада, ауаа зегьы еиԥшӡам,
Аха убри убриаҟара дыԥшӡан,
Мрада, мзада, зынӡа дкаԥхон,
Инихәаԥшыз уаҟа дшанхон.
Қәралагьы дмаҷмызт, днеихьан акыр…
Деилаҩа-еилаԥсы, наӡааӡа-ҳракык.
Ажәлар шәхаҵкы! Ирҳәаз шәааҳит,
Маршьани Ӡаԥшь-иԥеи ауа ддырҳаит.
Ак шәхы иҭазгаларц сашьҭам, мамоу,
Иразҟыуп дасу ихатә хәыцра аниоу.
Аиеи, дад, ҳарҭ убас иҟоу шьҭроуп,
Ҳҭоурых адунеи иақәлоуп, ишьҭоуп.
Исҳәарц исҭаху, уажә аҽакуп,
Ишырҳәо ала, каамеҭ дуоуп ҳарҭ иҳазԥшу…
Уи сара исымҳәаргьы ижәдыруеит шәара,
Ҳарҭ, дад, изнымаалуа уаауп аршәара.
Ҳара иҳақәмлац дарбану мамзар,
Ма иаабахьада ҳадгьылаҿ ӷамзар.
Арзаақь ҳәа абжьы хылзза иарго,
Зны ҳасқьала иаадгылеит «Арго».
Иҭыҵыз, ҳҭыԥҳацәа иреиӷьыз дыргеит.
Ҳахьтәы уасцәа акәзар, уаҳа иҳамбеит.
Уи иахҟьаны, ижәдыруеит иаҳхасыз,
Дышҳазныҟәазгьы зыгәра ҳгаз ҳасас.
Изгәаламшәо дарбан аԥсыуоу, уажәгьы,
Уи акәым, изшәызымхыц ыҟоуп ашәгьы.
Адунеи иадыруан уи лыхьӡ-лыԥша,
Медеиа-ԥшӡа, ҳара ҳанцәа хша.
Ҳазлақәихуа зегь рыла дмазеин,
Дықәын зны абраҟа абырзен.
Дзакәыҵәҟьо адырра макьаназ маӡоуп,
Аԥсҭазара далԥш ӷәӷәала ибахьеит,
Аиааира дуқәагь кыр игахьеит.
Иқәра маҷзаргь, идырра рацәоуп,
Нас изыхҟьазеи, зегь иаӷацәоуп.
Ақәра акәым иҟоу, ижәдыруаз, ижәдыр,
Абажәгьы атамеиԥш иалшоит ишәҭыр.
Дад, ишәхамшҭааит, ижәдыруаз зегьы,
Агха дуқәа шҳауз зынгьы.
Ҳабацәа заа Ҭырқәтәылаҟа ицаз,
Зегь ҭоурџьарцәахеит, иҭаркт амацәаз.
Араҵкьыс уаҟа игәырӷьоит, иччоит,
Ажәлар зегьы уаскьаԥала ичоит,
Наџьнатәгьы аурыс ҳзыҳәаны дӷоуп,
Хьаас ҳимам, дзышьҭо иара ихоуп.
Ҭрак ҟанаҵаргьы, уи иарбгоит,
Аԥсыӡ ду, асса наҟ иаӷрабгоит,
Дышлахьынҵадоу шәасҳәоит абра,
Аурыс ҳәынҭқар, изгаз нас игәра,
Ибла цқьа ҳаҵашәом, ҳарҭ, егьа ааур,
Аҳәа ԥынҵа уи, агьааур.
Хшыҩла ала ажәыргь, ишшыц ишуеит,
Аҽазныхгьы ишууа аашоит.
Ашҭа иқәргоит, ирмыцҳартә, иржьуеит,
Нас аҵыхәтәа, илагәыдҵан иршьуеит.
Қьалышь, ижәдыруаз, еилагеит ихы,
Убри азоуп дзагазгьы иҷкәын ихы.
Аслан иҩыза дыҟам аҵеи,
Уи иаб ишьрала, зегь ҳгәы ҟаимҵеи.
Аслан еиԥш зыжәлар рыхә дыҟам изшьаз,
Ишәуеит, дад, амҟәыб, зхы ҽеила изыхьчаз». –
Аурыс? Ижәдыруаз, уи ҳа дҳашьоуп,
Иуаҩра, ипату зегь рыла иԥшьоуп.
Аурысцәа, ирылшоит ҳарҭ ҳаиқәдырхар,
Инеигәыдҵан, ҳаӷа дҭадырхар.
Сыгәра жәга, ииашан, урҭ ирҭаххар.
Ишрылшо ҳарҭ зегь џьа ҳандырхар.
Дара рҳәынҭқар, игәра сызгом,
Игәы иҭоушәа бзиарак, ҳзыҳәан дызбом.
Дырра дук рымоушәа уажә рыҽдырчын,
Ҳаҭауадцәа, иациҵеит, рчын.
Маан Кац, Ҳамыҭбеи, ҳаҳ Сафарбеи,
АР иреинралцәан ҳа иҳаимырбеи.
Егьырҭ зегь ҳарҟәаҵып, Кац ҳәа сызҿу,
Дзыҩуам, дагьзаԥхьом, ижәдыруеит дзеиԥшроу.
Арахь, алеишәаз, аусаҿ даннеи,
Магәшьхәак иҭеицалоит ар зегь, аиеи.
Уи ибӷа имоуп уажә Сафарбеи,
Дад. Ус дыҟамызт аҳ Қьылышьбеи.
Уи, дазхәыцуан ҳа ҳлахьынҵа,
Даҽа хәыцрак уаҳа иҟамҵа.
Цқьа ҽеила идыруан амҩа дызқәыз,
Аҭырқәа ицәаҩа, насгьы дзакәыз.
Аусқәа ирыҵоу идыруан маӡас,
Уи аҽакала дыҟан зынӡаск.
Имилаҭ бзиа ибон, иара ихеиԥш,
Дахӡыӡуа дашьҭан аԥсуа иԥеиԥш.
Уи зегь гәеиҭеит, ишәеит, нас изеит,
Аусаҿ, ҳәарада, ииашан дазнеит.
Аурысқәа рыда ԥсыхәа шамам ибеит,
Дагьиашан, зегь реиҳа урҭ рыгәра игеит.
Абри ауп, дад, уи дызхдырҟьа,
Абџьар наиқәкны, иԥа изҭирҟьа. –
Ицәажәоз, уаҳа мҳәа ҭынч уа дааҭгылт,
Даҽа нхаҩ быргк, даарылҵын ижәлар днырԥгылт:
Ихәынгашьа иумкыша знапы,
Араԥ, убригьы дашьҭан зны акы…
Деиқәаҵәаӡа, аҵеиԥш ачуан,
Қьаф уа дҳалан, ҳтәала уи дчон.
Агенуезцәа, аримлианцәа уҳәару,
Цқьа идырны, урҭ зегьы, са исызҳәару?
Иҳамоуп ачҳара, наџьнатәгьы, цәгьала,
Аӡәы изы хаангьы ҳашьҭамлацт цәгьара.
Аха изхәарҭои, дад, ҳақәӡуеит ҳа ҳтәы,
Ҳашьҭамлацт хаангьы ҳарҭ аӡә итәы,
Дашьҭамлацт ԥсыуак, мап, аӡә имал,
Иҳақәҳамҵацт хаан ҳарҭ аӡә иуал.
Арахь, ҳа ҳзыҳәа дыҟам аӡәгьы,
Иахьакәым, угәыӷратә иҟам уаҵәгьы…
Дад, исҭахугь уи ауп, ишәасҳәарц сара,
Сақәшаҳаҭым Ҭырқәтәыла ацара.
Шәыххьа згеит, ажәлар, цқьа ҽеила шәазхәыц,
Ҳҭахеит, ҳақәӡааит, ҳџьынџь ҳанахыҵ.
Дад, уи ижәдыруаз, дуаҩыҵәҟьам, мамоу,
Игәы ԥжәеит Асланбеи, аҳра анимоу.
Ҳабдуцәа рыбаҩқәа иззақәым пату,
Зынӡагьы абраҟа иӡбахә ҳәатәу
Знык уи дазымхәыцт уаҩрак нас иатәу,
Уи иҩыза ачарҳәаҩ игәра гатәу?
Иҟаз нас, иаҳҳәап, шьыцрак аԥшьыз,
Заб инигәыдҵа баша дызшьыз,
Ифарц дыҟоума ӡәыр ицәынха,
Иа изыҳәа дыҟам, ауа, аҭынха.
Ихашәа хы ибом, итәала уи дԥагьоуп,
Дад, сыгәра жәга, Асланбеи дмаҳагьоуп.
Заҳразы зыжәлар, зыдгьыл зҭииз,
Уаҟа дахьнеиуагь дыршьоу нас уаҩыс?
Иареи аҭырқәеи ирхырԥоуп шә-цәак.
Ирҳәоит: ҵәа баак иарбааоит ҳәа шәҵәак
АМШЫН НЫРЦӘ ИӠХЫҴУАЗ
Хазы ҳ-Аԥсны, ахәаџьацәа ӡхыҵларын,
Меитәыс иҟо зегь, дара ирхәыцларын.
Ирҳәон ихәыцны, рхы иҭашәоз,
Аӡәгьы дрықәымшәар, ҽеила изыршәоз.
Иҿҟьаса ажәлар ирылан, иржьон,
Ирзымӡырҩуаз, асқьар иларгәыдҵа иршьон.
Ирҳәон: «Ижәбома аурыс даҵахоит,
Аҭырқәа зегь рыла дхаҵахоит,
Нцәахәыс адунеи иаму зегь ҳаҳ,
Илыԥха имоуп жәҩанахьтә Аллаҳ.
Ааи, ижәбома, шәарҭ шәыгәра игеит,
Ибираҟ амзаҿа знызгьы ааҳгеит.
Уи аиааира есымша иагоит,
Мап зкыз наӡаӡа ишә анаркуеит.
Шәышьха ԥагьақәа, инаг ирхашәырс,
Аурыс ҳәа ԥынҵа, наҟ дыԥхашәырс.
АҬАУАДЦӘА
Ачба, Чачба, Аимхаа, Маршьан,
Реиҳараҩык рҵасқәа аҵәамԥеиԥш имшьан.
Ӡаԥшь-иԥа, Лакырба, Ҵышәба, Маан,
Ражәақәа есымша аҵәаҳәеиԥш инаан.
Ӡәырыҩ шәаны рыхьӡ ианықәуан, иԥшьан,
Жәытә-натә аахысгьы ус акәын, ибжьан.
Шьоукых ныҳәала иаҵан рхәы,
Уиала иргәадырԥхон рхы.
Зҽы ахәда иқәкны уа иназгоз ақыжә,
Зных, иҟәыншьо, иҭасуан рԥышә.
Рыҽқәа иреиӷьыз, инақәҳәан дара,
Ирылшон хьаас имкыкәа агара.
– Аамсҭеи ҭауади еиҳараҩык еиԥшуп,
Ҟамлаҭ днеиуазар ҳәа, ҭырқәтәыла иԥшуп.
Дад, сара зыӡбахә сҳәо жәдыруеит уашьҭа,
Есымша илкажь иршьуеит рыҩн ашьтәа.
Анхаҩы хьаас дрымам зынӡа,
Бзиарак рымуша заҵа.
Урҭ зегь зызхәыцуа акоуп, рымгәацәа,
Ҟамлаҭи, Титуи, Кац иԥацәа.
Дара ирҩызцәахт, Қьылышьбеи ихшаз,
Ишыжәбо, рҽеиҟәыршеит, дрықәшәит ҳазшаз.
Титу аурыс дыҵалеит икалҭ.
Ҟамлаҭ Сҭампылҟа дцеит, иҽирҟьалт.
Мап, ҳарҭ аӡәгьы дҳахәом, ижәбоит,
Шьоукгьы баша урҭ рыгәра жәгоит.
Урҭ зегьы зышьҭоу акоуп, дара рхы,
Шьоукгьы аҵанҵәеит ишаҵаз рхәы.
Дарбан убри зегьы зымбо, игаӡо,
Ус ҳхы ишықәтәо, аамҭа ргаӡоу.
Иаабахьоу, иаҳхысхьоу, уи зегь азхоуп.
Назира-ԥшӡа Ҳамид дизҳәоуп.
Ҳамид ду имоу имаҷу мчым,
Ҟамлаҭгьы иаб еиԥш иоуп нас ачын.
Маан Кац деихырхәоит аурыс исқам,
Иԥа ачарҳәаҩ, нырцә – Асулҭан».
Дарбан аԥсыуоу, ус џьа днатәаны,
Хәыҷҵас имҵәыуац, инеимаҭәаны.
Зегь дрызхәыцуа:иҳаҩсхьоу, иаҳхысхьоу,
Ҳтәылеи ҳажәлари, амҩа изнысхьоу…
Уи кырынтәы сарҵәыуахьеит саргьы,
Имцаха иҭоуп сгәы, иҭыҵуам уажәгьы.
Аха хьаас дызкымызгьы рацәан,
Ахааназ, урҭ изыҳәан ӷацәан.
Далаа, ҵабалаа, ҩадахь Аԥсны азқәа,
Ԥсҳәаа, аҳҷыԥсаа, аибӷаа, асаӡқәа.
Ҷандара ақыҭа Алхас Ачба икын,
Иқәынхоз ажәларгьы, адгьылгьы итәын.
Ирҳәоит, иахаану, иахьагьы жәаны,
Иааигәа дықәломызт аӡәгьы дшәаны.
Дыӷәӷәан убас, ицәгьан иара иԥан,
Баҭа Ачба аҭауад гәҭылса диԥан.
Жәак иҳәарзу «шьапҟьаҟьак» иа иҿы?
Иааимхны иреиӷьу днақәтәаргьы иҽы.
Уи моу Аԥсны аҳгьы иман игәаӷ
Иҭахын дыниқәлан дҿеиҳәарц, деиқәԥах.
Имч-илшара еснагь агәра игон,
Ихы зегьы иреиӷьны усшәагь ибон.
Игәҭыха дзышьҭаз, уи аҽакын…
Есымша жәак иҳәон, иҿакын:
«Жәлала ҳарҭ ҳаиӷьуп, уаҩыла ҳазхом,
Ԥхьа Ачба умҳәакәа, Чачба узҳәом».
Ӡаԥшьаа ҭауадцәоуп, ижәдыруеит зегьы,
Аԥсны аҳра иашьҭан ҳәа рҳәоит урҭ зынгьы.
Реиԥшҵәҟьа дыҟамызт заӷа дахьзырхәоз,
Ешыра акәын реиҳараҩык урҭ ахьынхоз.
Хазы ирыман урҭгьы атәцәа,
Дыҟамызт, мап, рзыҳәан Анцәа
Ауали-абаџьи зқьҩыла издыршәоз,
Хазы иалхын рыџьқәреи зрашәоз.
Изҿыз, изышьҭаз, ԥхьаҟа еихаран.
Иԥызҟаз урҭ иахьыртәу амҿы,
Мышмыждацәгьаран иҟаз иа иҿы.
Хәылбыҽха рышҭа унеины уанҭала,
Дали Ҵабали маршьанаа иркын,
Аамҭагь ӷәӷәала иргеит урҭ акыр.
Раԥхьа изышьҭаз, иӷәӷәан рыгәҭакы…
Уаҩ хьаас дрымамызт, иацәшәомызт акы.
Рҭыԥҳацәа ықәртәа быҩшала идырчон,
Нхаҩык урҭ дрышьҭалар, бзамыҟәҵас дыршьон.
Рыҷкәынцәа ракәзар, ргәы ҭыган иааӡан,
Мыцхәы ицәажәомызт, кыр ражәа раӡан.
Есымша шьтәа дук лкажьны иршьуан,
Ишырфоз, ишыржәуаз, ишгәырӷьоз дыршон.
Иргәамԥхаз еразнак ихырҵәон ихы,
Иулшоз рабџьар иҭҟьеит ҳәа ахы?
Анхацәа рыцҳақәа, амла иагон,
Инахаԥса алу, зынчара рлагон.
Уахҭаԥса аҟәыд змам дубарын,
Уи зегь ус, еидухәыцлар, угәы уагарын.
Аха зегь ус имтәеит рҽырҟәиҭ,
Ишәаԥырҳаԥо, рхы ладмырҟәит.
Ирҳәоит: ахаҳә уршыргьы иԥжәоит…
Ҽа шьоукгьы Ачачба рзыҳәан дынцәан,
Ихәура иҭан, ахааназ итәцәан.
Икарҭәон, иаҭаххар, изыҳәан ашьа, –
Дырԥсахон ран илхылҵыз рашьа.
Есымша иқәгылан урҭ ршьапы,
Иҽышькыл ркырцы иазыҩуан шьоукы.
Рҽыхәда инықәкны изнаргон уа қыжәк,
Амшаԥ азы еизеизон рахәышәк.
Ирацәаҩын дҟазҵоз насгьы хәԥҳас,
Изфахьаз маҷҩын зыҩны хәыԥхак.
Икәшаны игылан, уаҟа дзыхьчоз,
Адунеи амаа икушәа дызшьоз.
Зны-зынла, иаргьы уиала дыҽхәон.
Хьаа-баак имамызт, қьафла дынхон.
Лыхноуп иахьыҟаз Аԥсны агәаҵәа,
Уауп дахьтәаз ҳаҳгьы, дизылԥхарц Анцәа.
Иахьырӡбоз иамаз уи лахьынҵас…
Иааины иахьақәлазгьы ҳаӷацәа цас.
Ҳшьам-дгьыл агәаҟра, о, шаҟа ирацәаз,
Еиҳараҩык, ҳаԥсуажәлар, аброуп иахьынҵәаз…
1982 ш.
Аӡә дагымкәа уаҟа ҩнаҭала.
Ианааилатәоз уа, ҭынч, аҭаацәа,
Шьтәа дук лкажь ишьны иахырхуан ацәа.
Ишеибгаз инаган иҭарҵон ачуан,
Нас илеидтәалон, ихәмарон, иччон.
Уи уаха ирызхон, уаҵә ҽакы ршьуан,
Раҳәшьцәа ракәзар, быҩлашала идырчон.
Адунеи иқәнаҵы, ируан урҭ рқьаф,
Ус акәын рабацәагь, уажә анышә иафт.
Хазы ҷлоуаа дрыман Ачба Хабыгә.
Дныхаԥшьан, дырзеиҩызан урҭ зегь абык.
Ирҳәоит: дыҟан зынӡа ҽакала,
Инарҳа дуун, дмаҷмызт шәагала.
Иқәра мыцхәымкәа, ибӷагьы хәан,
Ԥсуаҵас ишырҳәо, ихацламҳәа ӷәӷәан.
Иахьагьы иҟоуп Хабыгә ихаану,
Иԥсҭазаара иалҵрагь рзынхеит шьоук хьааны.
Уи анхаҩыжәлар кырӡа дырзааигәан,
Аӡә днышьацәхнысларгь, ӷәӷәала ихьааигон.
Ижәлар, иқыҭа илаԥш рхын,
Даргьы, аиашаз, рыԥсеиԥш дырҭахын.
Есымша дашьҭан ирыгу, ирыбзоу,
Ҳаҭыр изиқәын кры еилызцо, иаԥсо.
Хазы, аҵеира аҵара рҵарц дазгәышьуан,
Егьырҭ, ӡәырҩы ҭауадцәагь, иара изгәышуан.
Ауаагьы ацныҟәон, ҳәарада, иҳәатәы,
Ӷәӷәалагьы идыруан аутәы, аҳәатәы.
Ламысла, уаҩрала, ԥсуаҵас ишатәу,
Хабыгә Ачбеи ҷлоуааи ирзеилан пату.
Аҭауадцәагь еиԥшымызт, урҭ зегь ҟазшьала,
Рыхцәажәарагь иашам аӡәыкны, инеихшьала.
Дышәкы ирлас, дшәырҳәацәа,
Аԥаиҳамбарцәа еизаны,
Ԥхьа дызкуа ҳәа еисаны,
Ишьҭалт. Ирласны ихьӡеит,
Иара хьаасгьы имкӡеит.
Икәшеит. Дгылан урҭ рыгәҭа,
Ианынҭаԥшы илакҭа,
Иааигәа изымнеит. Ԥыҭҩык шәеит,
Баша иҩуа рымч ршәеит.
Аха, ашьҭахь, зегь еигәныҩт,
Иара дгылан зынӡа дмыҩт.
Иаԥхьа, ишьҭахь, амҩа ркит,
Имч мырхакәагьы дыркит.
Ҳәышра дуӡӡак уаҟа ахықә,
Днаган дадҿарҳәалт бахәык.
Ҽынла ишәаргьы, ма уахык
Аӡәгьы изнеимгеит иифо хәык.
Аха хьаасгьы иҟаимҵеит,
Иҳагәыжьқәагьы мқәацеит.
Ибла еиҵыхны ԥхьа дыԥшуан,
Аамҭа цон, ихәлон, ишон.
Ԥаса иибахьаз мшым,
Ахақәиҭра дазыԥшым.
Идыруеит дҿазҳәаз рҟазшьа,
Ирыло шыцқьаӡам ашьа.
Изышьҭоу зегьы урҭ рхоуп,
Ауаҩытәыҩса иаӷоуп.
Иара урҭ зегьы драшьоуп,
Уи ажәагьы изын иԥшьоуп.
Иааины игылаз ихы аҿы,
Зных, иааицакит ихы-иҿы.
Иаҳәа нықәҵа, изын ихын,
Дахьирхәырцгьы иҭахын.
ПРОМЕТЕИ
Ажәлар раԥхьа адәы ианықәла,
Инырҵуан ҳәа рҳәоит ҩ-нықәра.
Аӡә иаҳаҭыр ҽаӡәы ибон,
Гәыла-ԥсыла рыгәра еибагон.
Ирымамызт усҟан амца,
Еизеит зны зегь џь-дук амҵа.
Анцәа дуӡӡа игылан иҳәо,
Иазԥшын иажәа, аҭакс ииҳәо.
Рыбла ҭхаха уахь иԥшуан,
Ус ишгылаз хәлон, ишон.
Ауаа хьаасгьы имкит,
Аха усгьы имеимпит.
Жәак рызҳәомызт, ргәы ԥжәон,
Ирҳәаӡаргьы, зегь ицәшәон.
Уи зегь гәеиҭон Прометеи.
Анцәа иҿаԥхьа аӡә дымпатеи,
Амца иӡеит ҳәа Прометеи.
Анцәа ду ишьҭихт игәаӷ,
Дирҳәацәеит, уа, кыр диргәаҟт.
Уи шаҟантәы са сизхәыцхьеи,
Уа иҵӡозеи, шаҟа ихыҵхьеи.
Амца ажәлар ирзаазгаз,
Дара рхеиԥшҵәҟьа зыгәра ргаз.
Ииашоуп, ашьҭахь иара дрыԥхьеит,
Гәыла-ԥсыла ирԥхеит.
Иара ргәаҵаны дынхеит,
Ажәлар даара дырџьабеит,
Иара ахьыӡ ичаԥит.
Адҵа анриҭа урҭ Анцәа,
Ибжьы нҭыгангьы имгаӡеит,
Иҳәагәыжьқәагь мқәацеит.
Прометеи ду, ус уа дхәыцуан,
Игәы ԥжәон, ихшыҩ дахыҵуан.
Шаҟа игәҭыхақәа рацәаз,
Дрыман урҭ зегь иара нцәас.
Шьҭа ишихыҵуа ибоит иԥсы,
Хьаас дызмада, мшәан, аԥсы.
Игәы ԥжәон, уи дуазыруан,
Иаӷацәа цас изыруан.
Уажә ибоит, урҭ рымч еиҳауп,
Иахьазы ирҳәоит: ҳа ҳауп…
Уа иҟаӡеи шаҟа утәы…
Ибоит, дахьымӡеит игәахәтәы.
Адунеи ду бжак хәаԥсоуп,
Шьоук зышьҭоугьы уажә рыԥсоуп,
Анцәа дугьы имам ҵаск,
Игәы ԥижәеит, уи дизцаст.
Нас илоума уи нцәара,
Дашьҭазар жәлар рнырҵәара.
Иааиуеит, иааиуеит, аамҭакы,
Ҳанахьӡо зегь ҳагәҭакы.
Баша аԥсҭазаара ҳаршәоит,
Аҟәџьал шбылгьо, ахҩа ахашәоит.
Ашьха ӡышқәагь, иҿаҳаз,
Ацәа иаалҵшәа иааҿырҳаст.
Рыбжьы нҭыга идыргом,
Аха иҟаз урҭгьы ирбон.
Ус, ишгәаҟуаз иаадыршеит,
Ирызгәамҭакәан ишлеит.
Мап, ируамызт урҭ уа цас,
Ашьха иамоуп иара аҵас
Ииҳәоз џьишьон: «уа саҭамыз,
Иҟасҵеит, избоит, иахәҭамыз.
Иуарҳәо зегьы ус ихоумҵан,
Анцәа дуӡӡа, са саҭоумҵан.
Уажәы заҵәык исызныжь,
Узын са сҭаԥалоит аӡмыжь.
Угәы ԥжәаратәы иҟасҵеит,
Сыгха гәасҭеит, шьҭа кыр сҵеит».
Аха ус мамоу имҳәеит,
Ибжьы нҭыганы знык дыҳәҳәеит:
«Наҟ усԥырӡаа алахша,
Хаан самеихырхәацт улша.
Уаҳракыра, мап, са сашьҭам,
Сара исылшеит, срыхәеит сашьцәа.
Амца уцәызгеит, изгаӡеит,
Азнык азы усыргаӡеит?
Са сушьарцу мцҳәаҩыс?
Уҿы сҟаларцу маҵуҩыс?
Мап! Идыр! Идыр, исылшом,
Ацәгьа аӡәгьы изын исыршом.
Аха уа узбар сҭахым,
Ус ҳалалрак убла ихым.
Ауаҩытәыҩса уиаӷоуп,
Иумоу хәыцрас уара ухоуп».
Анцәа дгылан, ԥыҭк днаи-ааиуа,
Инапаҿы ибом уи дааиуа.
Игәы иҭакны, наҟ дыԥрырц,
Дышҿаҳәаз ус дцеит, диԥырҵт.
Уарбажә дукгьы гәырӷьаҵәа,
Иафо, инадтәалт игәаҵәа,
Дааҭаӡыӡеит зназ ицәа,
Аха диашьампкит Анцәа.
Иара усгьы знык дымқьит,
Зынӡа хьаасгьы имкит.
САРА УСҞАН
Сара усҟан акры сылшаратә сыҟан,
Снеи-ааи ыҟан, сынхон, сынҵон, сыцәон ҭынч.
Сара усҟан сымшәа-смырҳа уа сныҟәон,
Сара стәала, сагьақәгәыӷуан кырӡа сымч.
Сара усҟан адгылаҩцәагь сыман,
Иагьмаҷҩымызт, ауа, ақәла, сызҭахыз.
Ианҽхәақәозгьы ыҟан шьоук са сыла,
Шьарда крыҟан сара сылаԥшгьы зхыз.
Сара усҟан такәы сылшара ԥысшәеит,
Исылымшоз усқәак сыҽрыдысцалеит зынгьы.
Сеихеит, сеигәеит, кырынтә сыгәгьы ԥызжәеит,
Еилыскааит икьасан, сиашамра зегьы.
Аҵыхәтәа саԥшааит истәышьҭраз, са сызтәышьҭраз,
Акыр шықәса ҳшыҟазгьы ҳаицәыӡ.
Ахала ихынҳәит сӡиас-ԥшьа ахьышьҭрахь,
Усҟан сгәы 0ԥраа ицон, аҭра иҭыҵ…
Шьоук са усҟан, сырҽхәо, хыхь саҳраркуан,
Уи зегь иаҵашьыцуазгьы рацәан.
Усҟан гәаӷшақә ҽа шьоук са сыхҭаркуан,
Жрак сывжаауа, инеиуаз ицәгьыршцәан.
Иҟан усҟан ӡәырҩы са сзеиӷьызгьы,
Ишыҟаз еиԥш исеиӷьыз уа жәпаҩык.
Исымкит хьаас, ицәҳауаз, сзын иаӷьызгьы,
Ҳақла ицәажәон аҽа абжаҩык.
Ихы нрыдиҵеит хычҵас
Ртәала иҵәуон нас хәыҷҵас.
Хазы, арҩаш дуқәа илеиуаз,
Дара урҭгьы, зных, иааилеиҩласт.
Прометеи ду игәаҟра рбон,
Зынӡа идырцәгьаӡеит рԥан.
Бжьык нырхыҵуан, зных, ахьеиҳәа,
Бзиа ирбаз уҭ рхеиҳа,
Ирҭахын акала ихәар,
Ихьшәашәаӡа ӡык днаҿыхәар.
Знык иадамзаргь уи дырбашан,
Аха рхәыцрақәәа зегь башан.
Ишырҭахугьы урҭ гәыкала,
Мап, изихәом, џьара акала.
Аԥаҩ иасуа рымч ршәон,
Рыгәгьы ус иԥжәон, иԥжәон…
Нас идәықәлеит, урҭ уа иҭрысны,
Ҳәышреи гәаҩареи ирҭысны,
Цыгәхыршәҭ иԥозшәа, еиҵас,
Илакьо ицон урҭ маҭҵас.
ПРОМЕТЕИ ИАЖӘА ИԤСЫМҬАЗ
Са сыуаҩроуп са сыламыс,
Ацәгьара са исыламызт.
Хаан сҟамлацызт схы азыҳәа.
Аха егьыҟам сара сзыҳәа,
Адунеи ду, уи уаароуп,
Са схы-сыԥсы, ауаа роуп.
Хьаас искым са сҭахозар.
Сгәы раҳаҭуп, ауаа ԥхеит.
Зынӡа иусым, са срыԥхеит…
1980.
Иҟан усҟан сажәа налнадуазгьы,
Ҳаешьараҿ, срымаӡан ҵыргәас.
Зны-зынла жәақәак шеимаҳкозгьы,
Хьымӡӷ ҳарга, дызцомызт, аӡә дҳагәҭас.
Усҟан сымши-сыцхи ҭынч еиԥысшьуан,
Сҽадцаланы сашьҭан сус уаҩҵас.
Сызҿыз шьокгьы аҵәаӷәа ахьыршьуан,
Ирымбаӡозшәа иавсуан, зымҩа цас.
Аха издыруан, ашьыжь сымра шцәырҵуаз,
Сымзагь ҭааӡа жәҩанаҿ исхаԥхон.
Исԥырхагаз усҟан, сымҩа сцәзырӡуаз,
Рныҟәашә иагхон, шьҭахь инхон.
Усҟан иаҿыз ажәа са сымакра,
Ирҳәоз-ируаз, зегьы-зегьы мцын.
Усҟан ажәҩан схалара, ма сылаҟәра,
Инеицрымшәо рыҩбагьы еицын.
Иҟоуп ана, ара, сахьцақәазгьы,
Исылсыршаран исыгхаз уигьы здыруеит.
Иҟоуп ԥыҭк сусаҿ сзыхьӡақәазгьы,
Зегьы-зегьы, уажә ҽакала исныруеит.
Сара усҟан сыҟан аҽакала,
Аха сымҩагь мариамызт, ихьанҭан.
Агантә ашьха схалон са мышкала,
Иҟан сгәашьамх, амч ӷәӷәагьы сызҭан.
Ишмаҷҩымызгь, уа, исныӡбақәозгьы,
Мап, изцомызт ус мариала инсыцәхас.
Иҟан усҟан, кыр саныццакцәозгьы,
Имариазшәа нызбоз кырӡа ицәгьаз.
Сара усҟан сыхҩы ԥацәа аӷьеҩ ҳәа,
Исывагыла инеиунан, сгәы дырӷәӷәон.
Зны-зынлагь иааҭсырҟьон шәак, акеиҳәа,
Срызгәдыуан, рылагьы сыҽхәон.
Сара усҟан акәтаӷь былгьо ишнеиуа,
Икыдҟьаргьы, иԥымҽӡошәа сгәы иабон.
Сымра кыдын сыжәҩан, ишеи-шеиуа.
Сӡы-ӡлагара аху ҳәа илагон.
Сара усҟан аҵыс ҭаҳәуан схылԥа,
Мҵәыжәҩада ажәҩан саланы сԥыруан.
Дзықәломызт игәаӷьны саӷа сымԥан,
Сгәы цҳафыруан, исылымшашаз снаруан.
Ӡӷабцәақәакгьы сеиҽырбон, са усҟан,
Ус мацара сымшқәа цозшәа сгәы иабон.
Ицәгьамкәаны еиҿызбааит џьаргьы усқәак,
Снышьацәхнысларгь еиҭах са стәы иагон.
Ҭынч сызтәомызт, есымшааира сныҟәон,
Сцәа-сжьы зегьы хыла зных ирӷӷан.
Анаџьалбеит, ҷкәынразаапеи иҟоу,
Сда-сшьа, сгәашьамх кырӡагьы иӷәӷәан.
Усҟан иӷәӷәан сымч, сныҟәон, схы агәра згон,
Скәакәы-цыкәкәуа, ԥхьаҟа са сеихон.
Ахәахәа збар, цәгьа сгәы санаргон,
Санжәылозгьы, доуҳак сеиқәнархон.
Гәык-ԥсыкала сыжәлар бзиа избон,
Даргьы кырӡа исықәырҵон пату.
Сҟатан усҟан, ԥыҭкгьы зных сҽырбон,
Иутәыз здыруан, ҽеилагь иҳәатәу.
Сара усҟан сыԥсы сылан, сынхон ҭынч,
Имырхьаа цәаҳәақәакгьы сгәаҵа иҭыҵуан.
Лҩаҵәк ҩасшьҭуан, ҳаҭыр сзақәын саб иџьынџь,
Хьымӡӷ мгакәан, аиқәырхара уи сазхәыцуан.
Ацәгьеи-бзиеи сыҽрыгсыжьыр, уигь сҭахымызт,
Сыҩуа срышьҭан, ауа, ақәла, аҭынха.
Уи иуаҩра ҳаҭыр сзақәмызт зџьынџь иахымыз,
Дызхәарҭоузеи, тәым дгьылк аҿы данынха.
Сгәы раҳаҭ снаҵаиалон сыхьаца амҵа,
Сабдуцәа дуқәа рхаанра зуаз шаҳаҭс.
Ҳжәытә рхышьна ахькнаҳаз, ахәшҭаарамца,
Иҿымцәаарцы уи акәын са сзышьҭаз.
Усҟан иҟан ҳааигәа «ҭыӡшәақәакгьы».
Хацәнмырха кырынтә саҿагылт.
Ирацәаҩуп, усҟан иацәшәақәазгьы
Хаара-бӷьара еимпит, зымҩа игылт.
Ирацәаҩуп усҟан зҽызӡақәазгьы,
Изҿыз зегьы ҳгәалашәоит иахьеиԥш.
Ҽа џьоукгьы, иҟарҵон ҿыҵгақәакгьы,
Ианыӡбатәыз ҳ-Аԥсынра аԥиԥш…
Ирмоуӡацшәа уаанӡа џьара вбакгьы,
Ана-ара, дара зегьы ркит…
Ишрымоу урҭ аӡәырҩы ргәаӷгьы,
Изҿыц иаҿуп, еиҳагьы зынӡа иаапкит…
Ҳадгьыл рыцҳа, шаҟа хнагахьоузеи,
Изхьаауан еснагь ауаҩԥсы.
Ҳҵеицәа рыцҳа, шаҟа рхыргахьоузеи,
Иақәырҵахьеи шаҟаҩгьы рыԥсы.
Зегь акоуп, сызқәшәаз аус, са саиааиуан,
Дҭахеит шырҳәоз, уа, еиҭах, еиқәхон сыԥсы.
Доуҳа мчы ӷәӷәак Анцәа иҟынтә исзааиуан,
Ирҳәон шьоукгьы: «Дихәарҭамзаап уи уаҩԥсы».
Сгәы иабон, дыҟамшәа исаиааиуаз,
Схыи сгәамчи ӷәӷәала агәра сымгеи.
Издыруан аиаша мышкы зны ишаиааиуаз,
Ианымӡааргьы зынӡа, ахәахәа Адунеи.
Ишыҟазгьы сдунеи-хәыҷ сахызбаауазгьы,
Исыдгылон ус еразнак ҽа шьоукы.
Усҟан, сара, ацәгьеи бзиеи еиҿызбаауазҭгьы,
Уажә сықәхеитеи исымаӡамкәаны мҩакы?..
Уашьҭа уаҳа сшьара сзықәымларгьы,
Схаҭара амырӡра ԥхьа исыхәҭоуп.
Сара усҟан еиԥш сзыҟамларгьы,
Исызҭаз агәы усҟан, уажәгьы иҭоуп.
Сара усҟан, сыжәлантә ршьа анызуаз,
Аҽакала срымаӡан сышьҭых…
Изҭахыда уашьҭа исҳәо, изуа,
Сықәрагь ыҟоуп, ҵеиралагь суашәшәырхт…
Сара усҟан иҟоуп хәҷык исылшақәазгьы,
Скәакәы-цыкәкәо сыжәлар рахь сеихон.
Иҟан усҟан ацәгьа зыршақәозгьы,
Аха сҿаԥхьа мчы рымамкәан инхон.
Иҟан усҟан зхы мацара иашьҭаз,
Зеишәа иқәыз есқьынгьы аԥлыгды.
Хьаас иркымызт рыдгьыл, рыжәлар, рашьцәа,
Ишҭахозгьы рҿаԥхьа икыдды.
Усҟан шаҟаҩ рнапы сыгрыжьызеи,
Сгәы иҭыҵуаз, сцәаҳәақәа, рџьо, иччо…
Шаҟантә сзаҵәны адәы сықәрыжьызеи,
Нас, снырыдҵны сцон, уа сгәы еиҟәыҷҷо.
Идамыӷны уажәгьы сгәы ианхалеит,
Хашҭшьа сымам, уи, кыр шықәса шцазгьы.
Уи ашьҭахь нас, кыр ҳаракыра схалеит,
Сымҩа 0ҵаауа, уа, зқьы маӡа зҵаз…
Егьа рҳәаргьы, знык са шьҭахьҟа схьамҵит,
Сгәы карыжьрац уа иаҿызеи шаҟаҩы.
Сымҩа рзымкит, рымца, қьауқьад салҵит,
Уажә сраԥысшәа збоит, урҭ аӡәырҩы.
Усҟан иҟан сааигәа, ацәгьа зыршоз,
Ҽеимра рацәас иҟаз зегь зыӡбоз.
Аха иҟан, ԥыҭ-чыҭк сара исылшоз,
Иара уиакәӡан ҳақла ԥхьа сызгоз.
Сара усҟан гәыӷрақәакгьы сыман,
Схы ҩаҳаракны сышьхарахь сыԥшуан.
Сеихон ԥхьаҟа, усҟан, хыма-ԥсыма,
Сыгәра Ганы ӡәырыҩгьы схьыԥшуан.
Агәы ӷәӷәара сыман, сара инеиҩцан,
Шьаҿак шьҭахьҟа схьаҵуамызт сшәаны.
Уаҩран сзышьҭаз, урҭ зегьы-зегь рнаҩсан,
Санжәылозгьы ыҟан, сгәы ԥжәаны.
Сызхьӡашаз ирацәоуп сызхьымӡаз,
Имшаҭакәа сшашьҭазгьы схы-сыԥсы.
Саруазыруеит, иахьсыхәҭоу сахьзымцаз,
Уи сҽԥнимҳәарцы залшаӡом уаҩԥсы.
Ҳара ҳзыҳәан зхы ҭазырхаз ҳашьцәа
Ҳрызныҟәароуп ҳақла ишахәҭоу.
Ирымоума урҭ зегьы-зегь хашҭшьа,
Дара роупеи ҳарҭ ҳаԥсы злаҭоу.
Исхарамыз ускгьы зны сахҭнырҟьеит,
Скыдҟьо-чыдҟьо срыман кыр уа сҵәылх.
Ӷәӷәала, цҭәала, нас сраиааи, сынрыдҟьеит,
Асымҟәыл… Еиҭах, адәы сыцәхалт…
Сацԥыҳә сгылон, уҟан, ашьыжь шара,
Зынӡа акала сыҟан сара усҟан.
Сныҟәон, кры рыгыыжьны са сыхшара,
Ахыцәхәыцеиԥш исхапапуан усқәак…
Адәы цәҳәыра сықәнархт, зны сызбада,
Схы иагсыжьуаз, цқьа уашьҭоуп ианызбо.
Хьаас мамзар, мшәан, уажәгьы сызмада,
Хәшьарак аимут, аха уи саныӡбом.
Усҟан сыжәлар рзыҳәан исҳәаз, изуз,
Сыԥсы злаҭоу иахьанӡагьы, иара уиалоуп –
Сгәы аҵаҟантәи иаианы цәаҳәақәакгьы изҩыз…
Исылмшаз, са сызхьымӡаз, о сгәы иалоуп.
Уахгьы-ҽынгьы, схы здыруеижьҭеи, амҩа сықәуп,
Сара стәала кыр сақәӷәыӷон сымч, сылша.
Уеашьара рааигәа уҟалар, уигь насыԥуп,
Иумыхәаргьы, акыр иаԥсоуп рхыԥша.
Сара усҟан кырӡагьы слахҿыхын,
Инеиҩцангьы даара кыр сласын…
Ԥхьа сеихон, аха шьоук сыцрыхон,
Иузҳәомызт урҭ са сзы иразын.
Иргәаларшәо, сшыҟаз ԥхьан, исылшоз,
Хыхь ажәҩан сналаҵан, сырҽхәо…
Сышраиааилоз сзыҳәан ацәгьа зыршоз,
Измаҳац уа ирӡырҩуа, ишанхо…
Исҭахыҵәҟьам, усҟан ус анырҳәо,
Сҿынасхалоит, зны-зынлагьы снырԥырҵ.
Аҽазныхгьы иҟоуп са санрыҳәо:
«Уаа, ииасхьо, шьҭа иаԥсам, шәаҟәыҵ…»
Иҟоуп, исгәалашәарцгьы исҭахыҵәҟьам,
Рҽхәаражәак уи шьҭа сгәы азцом.
Иахьызбо сҭахым, иара уажә схыҵәҟьа.
Иаартны исҳәоит, иашала изӡом.
Ԥхьа исылшаша, уи ауп уажә сзызхәыцуа,
Анкьа знала исҭахым сыхьӡ гар.
Цәҟьарагәк инкылблааны сышхысуа,
Исҭахуп уи ала схы агәра згар…
Избоит, уашьҭа, блала иану, иҟоу,
Схәы-ԥшӡарахь башаӡа сеихом…
Сара усҟан алоуп уажәгьы сшыҟоу.
Иҟамызҭгьы усҟан, заа сҭахон.
Уажә снатәалоит, уи зегьы-зегь са сазхәыцуа,
Цигарбӷьыцҵас иҵаӷахеит сгәы уашьҭак.
Ус исыцәцеит сымшқәа, еихьыс-еиԥысуа,
Ицеит сынрыҵарӡ, иҟаӡамкәо џьа сыхәҭак?
1999.
Сыгха-ԥхақәа, усҟантәи, сдырҭынчуам,
Иҵааршәыран иҭымҵуа сгәы иҭатәоуп.
Усҟан шьоуки сареи кыр ҳаиқәымчуан,
Амымеиқәара урҭ уажәгьы Ирҿатәоуп.
Макьаназы агәра згом исылоу,
Ус инеиҩцангьы сыҟаӡам сыҽхәартә .
Аха цқьа издыруеит шьҭа исаӷоу, исыуоу,
Исҭахым ак сылмшаӡогь сынхар.
Имаҷҩымкәангьы ӡәырҩы са сҿы иааиуан,
Ианықәхалакь рымҩа иацәхҟьаны.
Иҳаӡбон ҭынч, ҳаицәажәон, ҳус ҳаиааиуан,
Нас иақәӡуазгьы ҳшыҟазгь иахҟьаны.
Сара усҟан аҽакала сгәыӷуан,
Ицон ҽакала схәыцрақәа еиԥхьытта.
Шьоук шсыцрасуазгь, аҽа шьоукгьы сыхәон,
Зных сҩаҵаԥшуан сыжәҩан, еихыкка…
Иҟан усҟангь ҽа уск, сзын иԥшьазгьы
Еихәлан ҳаԥсы, иаҳмоуцызт еимакы.
Ҳанеицәдырӡуазгь ыҟан ԥыҭк нҳабжьазгьы,
Зегь акоуп, ҳаицықәын ԥхьа мҩакы.
Уажә саазқәылаз, избоит сымч каԥсоушәа,
Ԥыхьа аиԥшгьы иҟаӡам сҳаиҭ-қәиҭ…
Зны-зынлагьы сара схы еилаԥсошәа,
Ҭынч, ашьшьыҳәа, џьа снатәалоит, сҽырҟәиҭ.
Избоит, уашьҭа, кыр сара сааԥсоушәа,
Аха уи сгәы иханаҵом зынӡа.
Исықәгәыӷуа, ԥхьан аиԥш, кыр саԥсошәа,
Сгә дырӷәӷәалоит, ҽа шьоукгьы маӡа.
Нас сышьҭахьҟа сдәықәлеит сыццакны,
Сыдгьыл гәакьахь, саауан сазгәыкны.
Изымбеижьҭеи даара акыр ҵуан,
Снықәыԥшындаз, сгәаҟуан, сыԥсы цон.
…Ус, снаԥшызар, зынӡа иааигәаны,
Еидшыла рыгәқәа ааибаганы,
Ҩ-ҭыӷьк еиҿагыланы еисуан,
Ԥыҭраамҭак сгыланы сыԥшуан.
Ак шкәакәан, егьи еиқәаҵәан,
Имаҷмызт қәралагь, урҭ еиқәлацәан.
Аҿааҩ-сеиҳәа ртәыҩақәа еиҿакшон,
Ауаа игылаз џьашьахәыс иршьон.
Сдәықәлеит, сеихеит уахь, рышҟа сыццакны,
Аҭыӷь шкәакәа сацхраарц, сгәы иҭакны.
Сыууааӡа сыԥаны сеиҵас,
Аҭыӷь еиқәа снақәтәеит, уаҟа ҽҵас…
Ажәҩан саннаҟьарц, иԥрит, еихеит…
Сазкамыжькәа абӷаҿы сеиқәхеит.
Нас, иаахьаҳә, аҽкыднаҟьеит ганха,
Уаҟагьы ак смыхькәа санынха,
Адгьыл аҵахь бжьра-бжьҵәа сагеит,
Аха сгәы еиҭамԥеит, схы агәра згеит,
Сахьнанагаз, уаҩ дыҟамкәа збеит,
Рыцҳарак ишақәшәаз еилсыргеит…
Рышҭақәа уаҩ дырҭамызт, изаҵәын,
Рыҩны, ргәара, урҭ зегьы ҭацәын.
Рырахә-рышәахә, иҟамызт акгьы,
Инҭыԥсааит азнаказ сыгәгьы.
Лакәуп уажә саазқәылаз, сзышьҭо,
Схы-сыԥсҭазаара зызку.
Мап акгьы уауам ҭынч уштәо,
Уахгьы-ҽынгьы мҩоуп сызқәу…
Ауарҳал-ԥшӡа снақәтәаны сԥыруеит,
Дгьыли-жәҩани хьеивҵаҵәҟьо снаӡоит.
Зных, сшьапы сзықәгылом, сбыруеит,
Уи зегь хьаас са сызбо иҟарҵоит.
Ӡиас дуӡӡак сырхуеит, аҽазных,
Ӡызлан-хага илцәызгахоит лҟәых.
Шьха ҳаракырак, уаҟа нас, схыҵт,
Адауцәа ҟәаҟәаса сырхыст.
Имариангьы рыҽсырымҭаӡеит дара,
Ишысмыхәоз ргаанӡа агәра.
Кыраамҭа ҳаидшыланы ҳақәԥеит,
Ак саахеит, аҽакы сынԥеит.
Илмшашаз сылсыршеит уаҩԥсы,
Раҳәшьа-ԥшӡа илылахеит сыԥсы.
Аха исмоуит ԥсыхәа цқьа дызбартә,
Уи ахагьы сымамызт дызгартә.
Рыцҳашьарак сзыҟамҵеит аҽны,
Лашьцәа зегьы срылгахьан ишьны.
Аха иавызбом акгьы схы,
Иаҳԥырхаган урҭ ҳара мыцхәы.
Ҟ
СНЕИУЕИТ СРАШЬ СЫҴԤРАА
Сизааигәоуп гәыжәлала Абрыскьыл,
Ианахәҭоуьы сыҟоуп кыр сҽынкыл.
Ихынҳәит, еигәныҩт, ианыз-иҟаз збаз,
Уа схаҵара исылаз агәра згаз.
Ҳаҭыр ду сықәҵо, уа зегь сԥылт,
Ргәы рыӷәӷәо, ԥыҭраамҭак саангылт.
Сыбла ҭраа срыхәаԥшуан, сшанхон,
Хыхь ажәҩан салаҵо сдырҽхәон.
Саанхарц исыҳәеит, рҟны, хадас,
Ргәы иалмсратә аҭакгьы рысҭеит нас.
«Ишалымшо сыԥсадгьыл ахь сымцар,
Ишсызџьанаҭроу уа знык сызнаӡар».
Ргәы аартны исарҳәеит зегь абар,
Ишалшо урабажәк уахь сагар.
Аха иаҿоуҵалароуп, рҳәеит, ужьы,
Иаахьаҳә, ҟырр-ҳәа иаргацыԥхьаӡа абжьы.
Сыԥсынра-ԥшӡахь, сызхалозар уажәы,
Мап, сеигӡом, иафаӡаргьы сжьы.
Иҟоуп сҵеира, иазмыркыша сышә,
Сыбаҩ сыдгьыл иамардап анышә.
Сзықәшәаша ҳәа сзымдыруа наҟ-наҟ…
Иааргт ауарбажә, сақәдыртәеит аҟәаҟә.
Изалшозма сшәо, ма са сгәы ҭҟьо,
Ҩада ихалеит, ажәҩа дуқәа ҟьо.
Иаахьаҳәны, ҟырр-ҳәа, игон абжьы,
Иааҭаԥҟаны иасҭон сара сжьы.
Уи, сара самеигӡарыз заҵа,
Схалт сыдгьыл ахь, сжьы абжа аҿаҵа.
Кыраамҭа сныҟәеит, уа сеимдеит,
Аха уаҩытәыҩса дсымбеит.
Абри сара даараӡа сархәыцт,
Тышеи гәаҩеи, кыр ахәқәеи сырхыҵт.
Аԥсабара ҭынчран, иууаӡа,
Ус снаԥшызар, зынӡа ааигәаӡа,
Ԥацха заҵәык гылоуп инааӡа,
Лашара хәыҷык кылԥхоит, иҭааӡа.
Ус, уаҟа даадәылҵит ҭакәажәык,
Иҟасҵарагь сзымдрит уажәык.
Лоура-зоуроу даганы ашәы,
Ччаԥшьк ыҵамшәо лыбла, деихашәы.
Сышәҭоуп абраҟа – сҳәеит, ссасны,
Азҵаарагьы сзыҳәан ихьанҭаны,
– Иҟалеи, шәыдгьыл зегь қьаԥҭоуп,
Шәыԥсҭазаара шызбо ихьанҭоуп. –
Уи аҭакәажә исылҭеит сара аҭак,
Инеиԥынкыла ишықәхыз уа цуҭак.
– Агәылшьап иафеит, иннарҵәеит,
Ԥыҭҩык уа, иаанхазгьы хҵәеит.
Агәылшьап саҿагылан сықәԥеит,
Ахқәа иахагылаз еиҟәсырԥеит.
Схаҵара, сгәымшәара асырбеит,
Иҟаз, ианыз зегьы еилсыргеит.
Усоуп ишыҟоу са сҟазшьа,
Исылоуп Нарҭаа дуқәа ршьа.
Сдунеи, Сџьынџь-дгьыл, сықәм хаангьы цас,
Иныҟәызгоит Нарџьхьоу ду иҵас.
Исымамызт гәнаҳарак,
Исшәон, зегь ззон.
Гәахәарак, гәалақәак,
Сҿаԥхьа еизон…
Ҵоуп, амҩа саркарауан,
Кыр маӡа сҵон,
Срашь сзықәтәаз кәаруан,
Исыҵԥрааны ицон.
Ус хьанҭак сыԥгылан, –
Иснырдырт аԥша.
Скәадыр сангылан,
Ашьажь анша.
Уа, сыбла даахгылон,
Гәында-нцәахша.
Быжьҩеишьцәа сырԥылон,
Иӷәӷәан рхыԥша.
Амра ашәахәа сҿашьқьыруан,
Ацԥхьқәа еихша.
Сцәа-сжьы ак ҭахәмаруан,
Иӷәӷәан кыр сылша.
Санымлеит мҩак дырны,
Сақәгәыӷуан сымч.
Ӡиас дук насх, снырны,
Сааҭгылеит ҭынч.
Харантә сылаԥш нақәшәеит,
Игылаз ахан.
Иҟан уи лакәшәа,
Сдәықәлеит, сеихан.
ҞҞ
Бжьы шьхакы сырхыҵит,
Сырит бжьы мшынк.
Уи зегь кыр сархәыцит,
Уи аҽа мшын.
Бжьы жәҩанкы срыҵԥрааит,
Быжь-еҵәак сҿаҷҷон.
Сымҩаҿгь кыр сыцхрааит,
Ҽа шьоук ргәы еиҟәыҷҷон.
Инарҭбааны слыԥш-ҳәаа,
Жәҩан калҭахь сыԥшуан.
Сымҩа, измамыз ҳәаа,
Лаԥшыцәгьак дахьԥшуан.
Быжь-дунеик сырхысит,
Кыр џьашьахә збеит.
Инкылкаа бжьынтә схысит.
Иааира кыр згеит.
Иахеихалоз бжьы мҩакы,
Сгәы иҭан снаӡарц.
Исымаз сыгәҭакы,
Сашьҭан сахьӡарц.
Сацәхымҟьарц суазыруан,
Ԥхьаҟа сеихон.
Сақәымшәар, издыруан,
ХЬӡыда сҭахон.
Амшын сынхыԥшылар,
Иааҟәымҵ сгәы ҳәҳәон.
Гәырҩашьҭак схыԥшылон,
Гәрҩашәакгьы сҳәон.
Даара рҽысныршәеит,
Агәра рымгеит.
Схаҵара ԥыршәеит
Сзакәыҵәҟьазгь рбеит.
Ишсмыхәоз ангәарҭа,
Кыр рыҽдырҭынчт.
Исзааит уаа гәараҭак,
Иангәарҭа урҭ сымч.
Еилыркааит сгәыжәла,
Сышхьамҵуаз рдырт.
Иазҵаауа сыхьӡ, сыжәла,
Ҭынч, ҳаибадырт.
Ҳаидтәалеит, ҳаицәажәеит,
Еиқәаҳҵеит пату.
Креицаҳфеит, еицаҳжәит,
Ҳаҭырла ишатәу.
Аҩыџьбара шҳалсызгь,
Кыр аамҭа ҳгеит.
Хьышьҭра дук сшалҵыз,
Ирбеит, агәра ргеит.
Ҳаҭырла ҳаизныҟәеит,
Уа, кыргьы сынхеит.
Мап, баша сымныҟәеит,
Маҳәыс сыргәаԥхеит.
Раҳәшьа-ԥшӡа дысдырбеит,
Илылахт сыԥсы.
Ҳаҭырла дысдыргеит,
Нас, сықәҵит лассы.
Ус, абааш снадгылеит,
Сыбла хнакуан.
Уааи ҳәа уахь сҭармгалеит,
Сымҩақәа ркуан.
Абааш ду, хьыҵәцара,
Жәҩан иалан, избон.
Хыхь Гәында лыԥшӡара
Снырт, лыгәра згон.
Уи лашьцәа, ӷламқәа,
Баҩшала ддырчон.
Ус, цәгьарак рыӷрамшәа,
Иуԥылон, иччон…
Уигьы маӡак аҵан,
Рхатә ҵасла инхон.
Ираиаиаз дхаҵан,
Уи зылмшаз дҭахон.
Ахан дуӡӡа схалеит,
Иахсмырҵит ашәых.
Срабашьит схала,
Срылсит иӷәых…
Ҽыҳәҵәыла сыргәыдлеит,
Еиласцалт, исԥахт
Ус гәнаҳа смыдлеит,
Кыргьы раҳаҭыр збахт.
Ԥсыҭбара ҟамҵакәа,
Исыршәеит, исырӡыӡт.
Шьҭахь шьаҿак сымцакәа,
Схықәкы-мҩа сазкылст.
ЏЬАРА САКУАМЫЗТ
Мла сакуамызт,
Хьҭа сакуамызт,
Зегьы акоуп,
Џьа сакуамызт.
Сыҩнра, сгәара,
Сҵеира ргара,
Зегь акоуп,
Џьа сакуамызт.
Сшан са цҭәала,
Сыҟан стәала,
Зегьы акоуп,
Џьа сакуамызт.
Сышьыжь шара,
Сымч-сылшара,
Зегьы акоуп,
Џьа сакуамызт.
Шьоук сгәы рзыԥжәон,
Ртәала сдыршәон,
Зегьы акоуп,
Џьа сакуамызт.
Еидгылт, сыркит,
Хьаас исымкит,
Зегь акоуп,
Џьа сакуамызт.
Ԥхьа сымҩа сықәлеит,
Сыҩныҟа сеихеит.
Џьа ишеит, џьа исықәхәлеит,
Мҩан кыргьы сынхеит.
Снеиуан, срашь сыҵԥраа,
Сҽышькыл сангыл.
Сгәы цон иҭыԥраа,
Кыр мчы сыԥгылт…
Сымч-сылша ԥысшәеит,
Цәгьеи-бзиеи кыр збеит.
Ӡәырҩы рҽысныршәеит,
Хьымӡӷ џьаргьы исымгеит.
2000 ш.
Еиҭах сеихон,
Избон сҭахон…
Зегьы акоуп,
Џьа сакуамызт.
Сызҿыз қәԥаран,
Кыргь сыхԥаран,
Џьа сызтәомызт,
Џьа сакуамызт.
Сыԥсы смыҟьшьит,
Сеиқәхеит, срымшьит,
Зегьы акоуп,
Џьа сакуамызт.
Сҩыза дсымԥсахт,
Сҟазшьа сымԥсахт,
Зегь акоуп,
Џьа сакуамызт.
Сыԥсуара хьчо,
Сбызшәа сыхьчон.
Зегьы акоуп,
Џьа сакуамызт.
Сыуаҩра хьчо.
Сыламыс хьчо,
Ус ԥхьа снеиуан,
Џьа сакуамызт.
Кырӡа шыбжьазгь,
Избон сзы иԥшьаз…
Зегьы акоуп,
Џьа сакуамызт.
Џь сжәылт, сықәԥеит.
Зных кыр сынԥеит,
Зегь акоуп,
Џьа сакуамызт.
Сгәы рҭынч сымтәеит,
Кыргьы исызтәеит,
Зегьы акоуп,
Џьа сакуамызт.
Зных, сырнаԥхеит,
Аха сеиқәхеит,
Зегьы акоуп,
Џьа сакуамызт.
Нас сарҭт «рыԥсы»…
Дсызхьамԥшт уаҩԥсы,
Иара усҟангь,
Џьа сакуамызт.
Нас сыҽсырӷәӷәеит,
Сымч шьақәсырӷәӷәеит,
Зегьы акоуп,
Џьа сакуамызт.
Шьоук тәан иԥшуан,
Маӡа иашшуан.
Иара усҟангь,
Џьа сакуамызт.
Кыр збеит, исҵеит,
Исылшоз ҟасҵеит,
Зегьы акоуп,
Џьа сакуамызт.
Насх, мҩак санхалт,
Сҷалт, кыр сыцәхалт.
Зегьы акоуп
Џьа сакуамызт.
Кыргь сгәы ҭаҷаҷт,
Исхьааит кыр сҷаҷ,
Зегь акоуп,
Џьа сакуамызт.
Амш ықәҳа ицон,
Сгәы ԥжәон, изӡон.
Зегьы акоуп,
Џьа сакуамызт.
Ус, са сзаҵәхеит,
Схы-сгәы ҭацәхеит,
Зегьы акоуп,
Џьа сакуамызт.
Усҟангь, сымшәеит,
Схы-сгәы махшәеит,
Зегьы акоуп,
Џьа сакуамызт.
Саҟәыҵт зны аҩра,
Иҟамлеит сҽаҩра,
Иара усҟангь
Џьа сакуамызт.
Аӡәгьы дсызхьамԥшт,
Мап, уи са исхамшҭт,
Зегьы акоуп,
Џьа сакуамызт.
Ус шәкы срыниахт,
Снапы сымҩахт,
Зегь акоуп,
Џьа сакуамызт.
Мшык меихыккеит,
Кыргьы сҵыкәкәеит,
Зегьы акоуп,
Џьа сакуамызт.
Цас сзыччомызт,
Зегьы сзычҳауамызт,
Иара усҟангь
Џьа сакуамызт.
Шьоук сгәы ԥыржәон,
Сзакәу ԥыршәон,
Зегьы акоуп,
Џьа сакуамызт.
Насх, рԥышә снықәҵа,
Срыман сықәца,
Зегьы акоуп,
Џьа сакуамызт.
Уагь сгәы сыԥсахт,
Цәқәырԥак сазцахт.
Зегьы акоуп,
Џьа сакуамызт.
Кыргьы сыӡсеит,
Сӡааҟәрылт, сацәцеит.
Зегь акоуп,
Џьа сакуамызт.
Иҟан сыдгьыл,
Уа, нап сыдкыл,
Зегьы акоуп,
Џьа сакуамызт.
Иҷыдаз уа мчык,
Сылан, са хәыҷык.
Зегьы акоуп,
Џьа сакуамызт.
Иаст шьоук саркьалк…
Уи кыр сарҟьалт.
Усҟан зынӡаск
Џьа сакуамызт.
Сгәы зны исаԥыст,
Ҳәаақәак инырҭыст…
Зегьы акоуп,
Џьа сакуамызт.
Ҩ-гәык еиқәԥон,
Ак шәар, ҽак нхон,
Зегьы акоуп,
Џьа сакуамызт.
Бџьарлагь сеиқәшәан,
Ирҳәон ихы еиқәшәам.
Зегьы акоуп,
Џьа сакуамызт.
Кырынтә са схыст,
Абжь нырцә иахыст.
Сгәы ԥжәон, сеихон ,
Скәакәы-цыкәкәо сынхон,
Зегьы акоуп,
Џьа сакуамызт.
Схьаа зегь сычҳаон,
Зных, цас сыччон.
Зегьы акоуп,
Џьа сакуамызт.
Иснымԥшырц сҭахын,
Сыҩнра сахын,
Зегьы акоуп,
Џьа сакуамызт.
Хыхьынтә еҵәак
Сҿамԥхеит рацәак,
Сгәы ԥжәон, сыԥшын,
Џьа сакуамызт.
Знык имкәеи-цеит,
Цԥхьык сҿы имнаӡеит,
Зынӡа сыԥсы
Џьа иакуамызт.
Аха издыруан,
Уи са исныруан,
Зегьы акоуп,
Џьа сакуамызт.
Иҟан сыжәлар,
Схы аҿы сыжәҩан,
Зегьы акоуп
Џьа сакуамызт.
Зегьы акоуп,
Џьа сакуамызт.
Ак сызҳәомызт,
Мыцхәы сҳәомызт.
Зегьы акоуп,
Џьа сакуамызт.
Исызҳаомызт,
Мчык сызхомызт.
Зегьы акоуп,
Џьа сакуамызт.
Са сыхҭакы,
Сарныҟәт схықәкы…
Зегьы акоуп,
Џьа сакуамызт.
Иԥшьаз акы,
Сашьҭан схықәкы.
Зегьы акоуп,
Џьа сакуамызт.
Кыр мҩа сырныст,
Скарахт сшырныз.
Зегьы акоуп,
Џьа сакуамызт.
Сҭалт, сҭыҵит сцәа,
Срылан аԥсцәа.
Иа усҟангьы
Џьа сакуамызт.
Уагь сыԥсы мцеит,
Аҽак схы азцеит.
Зегьы акоуп,
Џьа сакуамызт.
Ус са исҟазшьан,
Скьарахә сзы ишан.
Зегьы акоуп,
Џьа сакуамызт.
Сзыҳәан иԥшьан,
Слеишәала ибжьан.
Зегьы акоуп,
Џьа сакуамызт.
Сыфа иагмызт,
Сыжәра иагмызт
Зегьы акоуп,
Џьа сакуамызт.
Гәырҩа хҽыгас
Ишьҭысхт арыжәтә,
Зегьы акоуп,
Џьа сакуамызт.
Убригь нас саҟәыҵт,
Ҽа уск сазхәыцт…
Зегьы акоуп,
Џьа сакуамызт.
Аҩыза, ақәла,
Срызныҟәт ҳақла,
Зегьы акоуп,
Џьа сакуамызт.
Мҩакы сықәын,
Сзы инасыԥын.
Уантә зегьы збон,
Схы агәра згон.
Зегьы акоуп,
Џьа сакуамызт.
Снықәххит аҵкар…
Сҭахон снаҿҟьар.
Сыԥсы уагьы
Џьа иакуамызт.
Цәҟьарагәк нкылблаа
Сҿынасхт снылбаан.
Зегьы акоуп,
Џьа сакуамызт.
Сџьаршьон сызбоз,
Доуҳан сызгоз.
Зегьы акоуп,
Џьа сакуамызт.
Ашьха сыҟан,
Ага сыҟан.
Уаа сыԥсы
Џьа иакуамызт
Сымш сызхомызт,
Сыцх сызхомызт.
Уаа сыԥсы
Џьа иакуамызт.
Сымши-сыҵхи
Рракәа еиԥысшьуан.
Зегьы акоуп,
Џьа сакуамызт.
Кыр сеиҵакы,
Саман акы…
Зегьы акоуп,
Џьа сакуамызт.
Сымшқәа ртәы ргон,
Уи зегьы збон.
Зегьы акоуп,
Џьа сакуамызт.
Ус жәак мҳәаӡа,
Исылжжон маӡак…
Зегьы акоуп,
Џьа сакуамызт.
Исҿысхт аҿаԥ,
Иҟасҵарц шьаҿак.
Зегьы акоуп,
Џьа сакуамызт.
Саҿалхт бахәык,
Саҿыст, схалт хәык.
Мшәан, сыԥсы
Џьа иакуамызт.
Сшьапы ҿарӷәӷәа,
Сгылт, кыр сҽырӷәӷәа.
Зегьы акоуп,
Џьа сакуамызт.
Исҳәоит имӡа,
Иарҭәуеит уи сца.
Зегьы акоуп,
Џьа сакуамеи.
Истәуп, исымӡеит,
Ӡәырҩы срыхьӡеит.
Зегьы акоуп,
Џьа сакуамеи.
Уа кыр згәыӷьӡеит,
Уаҳа смаӷьӡеит.
Сыԥс, зегь акоуп
Џьа иакуамеи.
Сҽаҩра брақьаҭхт,
Ишьҭысхп аԥаҭхь.
Еиҭах сыԥсы,
Џьа иакуамеи.
Шьҭа агәра згеит – сҳәеит,
Сымҩа збеит – сҳәеит.
Зегьы акоуп,
Џьа сакуамеи.
Схы агәра згеит – сҳәеит,
Иаиарак згеит – сҳәеит.
Зегьы акоуп,
Ҭыԥк сакуамеи.
Ак сыцрасуеит,
Ԥхьа ак сыгәҭасуеит.
Зегьы акоуп,
Џьа сакуамеи.
Уаа сыԥсы
Џьа иакуамызт.
Инеимыттоз,
Инеиԥхьыттоз,
Сыԥсы усҟангь
Џьа иакуамызт.
Еиҭах ажәла сҟьеит,
Ус ԥхьа снакскьеит.
Зегьы акоуп,
Џьа сакуамеи.
Сымхы еиужьра,
Ихысҟьаз ужәроуп.
Зегьы акоуп,
Џьа сакуамеи.
Сыдгьыл тәӷәарԥсеит,
Ԥыҭ-чыҭк сахьӡеит
Сыԥс, зегь акоуп,
Џьа иакуамеи.
Сыԥш ықәҳәҳә иаауеит,
Ишьыц шьоук ҵаауеит.
Зегьы акоуп,
Џьа сакуамеи.
Ихьшәан маҷӡак,
Иаӷамхт зынӡак.
Зегьы акоуп,
Џьа сакуамеи.
ЗАУР КӘАРҶИА
Зных сыҭрысуеит,
Насх, сардысуеит.
Зегьы акоуп,
Џьа сакуамеи.
Мцак, сыцрыддуеит,
Сыҳәҳәоит, сбыбуеит,
Зегьы акоуп,
Џьа сакуамеи.
1998.
АХАҴА ИМҨА
Иахьа ҿыцны, раԥхьаӡа акәны еиԥылом
аԥсуа ԥхьаҩи аԥсуа поет Заур Кәарҷиеи. Урҭ
еибадыр уеит 60-тәи ашықәсқәа р аахыс
апериодикатә кьыԥхь ианылоз иажәеинраалақәа рыла, аха еиҳараӡакгьы 70-тәи ашықәсқәа
рынҵәам ҭа инаркны иахьа уажәраа нӡа
иҭижьхьоу а поезиатә еизгақә а рыла.
Хыԥхьаӡаралагь урҭ шьҭа иагьмаҷӡам – жәаба
инарзынаԥшуеит. Убарҭ иреиуоуп аизга
шәҟәқәа: «Ахьышьҭрахь» (1978 ш.9, «Аблақәа
анеиқәшәо» (1984 ш.9, «Аӡаӡаҳәымҭа» (1987 ш.9,
«Ихароу агәыӷрақәа» (1990 ш.9, «Аԥсҭазаара
амаӡа» (1994 ш.9, «Ахаҵа данхаҵоу» (1994 ш.9,
«Ашьаҿақәа» (1994 ш.) уҳәа уб.егь.
Даараӡагь имариамызт, еихышәшәа,
ԥықәсылада иқәшьшь ицомызт Заур Кәарҷиа
дызнысхьоу иԥсҭазааратәи ирҿиаратәи мҩа. Уи
илахьынҵа шьарда дыԥнашәахьеит, аха иԥылоз
аԥынгылақәа дыр зымшьаҳа ит, кыр
ддырҭагәҭасзаргьы, ирҿиаратә мҩа рзеицамкит.
Апоет иԥсҭазаараҿгьы ихы инаимыжьуа,
ижә ларгьы р гәы зырҷыдо иакә ымк
импыҵымҟьеит. Уи еснагь дықәныҟәон аԥсуа
хаҵа нцәахәыс имоу – аламыс, апату, ахьӡ,
ахьымӡӷи, ақьабз ԥшьақәа рзакәан.
Заур Гьаргь-иԥа Кәа рҷиа диит 1936
шықәсазы Очамчыра араион Ҷлоу ақыҭан.
Абжьаратәи ашкол далгеит Гәдоуҭа. Еиҳау
аҵара шимоу зырҵабыргуа ҩ-дипломк инапы
Ҿымҭ ҳамҭак уааҭгыл
Иԥсхьоу зегьы рзыҳәан.
Адгьыл иқәлахьоу, иқәҵхьоу урызхәыц
Убла хҩаны, угәаҵаҿы иааган.
А.К.
АЛХАС
АПОЕМА-АУАЗ
ирҿиамҭақәа имҩашьо ирныԥшуеит автор,
меижьарада, апоезиатә баҩхатәра акәиц
шиӷроу, аҳәатәы маҷымкәа шимоу, насгьы
мар ҵеиҵас дынхымшәо аӡә ы ишьҭа
дхымгылакәа, абри дҟаза дууп, сихьчап ҳәа
аӡәы ишьашәыр иҿыҵамкыкәа, иахьынӡазалшо
ихатәы мҩа аԥшаара дшашьҭоу, ихатәы бжьыла
ажәаҳәара, ашәаҳәара дшазыхиоу.
Акыр иҭбаа уп, иагьеиуе иԥшым За ур
Кәа рҷиа ипо езиа ажа нртә -тем атикатә
еилазаашьа. Араҟа иуԥылоит хыԥхьаӡара
рацәала аинтимтә, апеизажтә, аграждантә
лирика иаҵанакуа ажәеинраалақәа, имаҷымқәа
иҟоуп иара убасгьы аепикеи алиро-епикеи
ржанр иатәу инеиҵыху аԥҵамҭақәа – апоемақәа
(аԥхьаҩ уажәы инапаҿы иику аҩымҭа аламкәа,
автор икьыԥхьхьеит хә-поемак: «Алакәқәа
ртәылаҿ», «Ари адунеиаҿ», «Сымҩа», «Ахаҵа
данхаҵоу», «Аԥҳәызба, ар маҭәа зшәу»9.
Ижәлар гәакьа ржәытә-рҿатә, урҭ иахьатәи
рҭагылазаашьа, уаҵәтәи рԥеиԥш, урҭ рыдгьыл,
рбызшә а, р доуҳатә мал ахьчаразы,
аиқәырхаразы фырхаҵарыла ақәԥар а,
иаҭаххозаргьы ахақәҵара – абарҭ роуп аԥхьаӡа
инаргыланы, тема хаданы иагәылсны ицо Заур
Кәарҷиа ипоезиа.
Ахаҵара, агәымшәара, аԥсадгьыл азы
ахамеигӡара, ари иҿыцны иахьа акәӡам аԥсуаа
цәаҩас ианышьҭырхыз.
Ари аҟа зшьа урҭ абиԥара ла
иааԥымҵәаӡакәа ирыцны иаауеит ажәытәӡа
инаркны иахьа уажәраанӡа.
Ажәлар знысхьоу аҭоурыхтә мҩ аду аҿы
афырхаҵареи агәымшәареи рзы имҩашьо
ариентирс, ҿырԥштәыс иԥхьаӡоу аепикатәи
иакуп: аԥхьатәи адиплом Аҟәатәи арҵаҩратә
институт афилологиатә факультет дшалгаз
атә ы зҳәо, аҩба тәи – ар и аинститут
университетны ианыҟала ашьҭахь уи
аҭоурыхтә-иуристтә факультет дшалгаз ала
шаҳаҭра зуа. Инапаҿы ибзианы иааигаз
изаанаҭқәа рыла кыр шықәса инеиԥынкыланы,
насгьы лҵшәа шьахәла аус иухьеит Аԥснытәи
ашколқәа жәпак рҟны (Очамчыреи Гәдауҭеи
араионқәа рҿы) рҵаҩыс, аҵара аҟәша еиҳабыс,
директорс.
Аха Заур Кәарҷиа изанааҭтәи ирҿиаратәи
интересқәа арҵаҩратә-ааӡаратә рамкақәа
рымацара ирҭаӡомызт. Уи дышқәыԥшӡаз
ихьухьууа аҽинардырит имҩашьахуа ицәа иалаз
аҟыбаҩ ҷыда – апоезиатә баҩхатәра. Уи ауп
иара иҩыга калам ишьҭзырхызгьы. Раԥхьатәи
иажәеинраалақәа маҷымкәа ирнылахьан аԥсуа
периодикатә кьыԥхь адаҟьақәа, ҵоуп, нас
акыраам ҭа дацәхҟьаны дҟалазаргьы,
дзырблаҟьаз шьарда ирацәахазаргьы (урҭ ртәы
ибзианы иҳәоуп ааскьа иикьыԥхьыз ипоема
«Сымҩа» аҟны, иара убасгьы жәпаџьара егьырҭ
иаԥҵамҭақәа рҿы, игәы ацәкамҳакәа, зымҩагьы
дымҩахымҵкәа, иахьа уажәраанӡагьы дшаныц
дануп аханатә илихыз арҿиаратә мҩа. Ҳәарас
иаҭахузеи, ҳиашахом, апоет арҭ ашықәсқәа
рыҩнуҵҟала инапы иааҵиххьоу иаԥҵамҭақәа
зегьы неиҩымсрада инеибеиԥшны ирыхәҭоу
аҩаӡараҿ игылоуп, зегьы хҭак еицҭадыршәуеит,
рызегьы рҿиаратә еихьӡара дуқәоуп ҳҳәар.
Иҟоуп урҭ рахьтә, ҳәарада, аҩымҭа ԥсыҽқәагь,
иахьынӡахәҭоу игәлыршәам ацәаҳәа еизад а 6 әагь , ахааусзлоуиреиӷьууи
Зқьышықәсала ҳабацәа зышьҭаз аиаша,
Ирԥшааз, илырхыз амҩа ԥхьа ишьҭоуп.
Сасрыҟәа… Абрскьыл… ирацәоуп зыгәра
ҳгаша,
Урҭ рыхьӡ-рыԥша аҿаԥхьы ҳхырхәарц ҳахәҭоуп.
(Ажәеинраала «Зқьышықәсала ҳаба-цәа»)
Ма мзар гьы еиҳа ааскьатәи а ҭоур ых
аамҭақәа иреиуоу афырхацәа рхаҿсахьақәа
рхархәашьа.
Сывараҿы дгылт Акьахьба,
Шәарҭак сымоуп, сгәы ирӷәӷәоит,
Са сизхәыцуеит Наԥҳа Кьагәа
Иԥсы шысхылаԥшуа агәра згоит…
Доуҳак сымоуп сара араҟа,
Сатәазымбо игәы дажьоит.
Мҩа ҭшәаракаҿ дгылт Баҭаҟәа,
Абџьар шьҭыхны, уи сихьчоит!
(Ажәеинраала «Сыдгьыл гәакьа»).
Аҭоурыхтә хаҿсахьа уеизгьы-уеизгьы
аҭоурых салацәажәандаз ҳәа акәым апоет
дзазхьаԥшуа. Уи ахаҿсахьа еснагь еимадагоуп,
ажәытәи аҿатәи ирыбжьоу цҳауп, уи ацҳадагьы
ҟалашьа амаӡамабиԥарақәа реигәныҩра,
рдоуҳатә традициа аҿиара. Ари ахшыҩҵак
даара дақәшәан иааирԥшуеит Заур Кәарҷиа
иажәеинраала «Кьагәа ираҵлақәа» аҿы.
Кьагәа анысҳәо избоит са сыуаҩра,
Сқьиара, сыламыс, сџьынџь, са сыҩны.
ареалтәи фырхацәа маҷҩымкәа ирымоуп
аԥсуаа , На рҭаа дуқәа инадыркны Кьа хь
Ҳаџьараҭ иҟынӡа. Урҭ рашәахә, ражәахә
нагӡаны ирҳәахьеит ажәлар. Зныкымкәа,
ҩынтәымкәа, дрызхьаԥшхьеит арҭ ахаҿсахьақәа
Заур Кәарҷиагьы еиуеиԥшым иҩымҭақәа рҿы.
Абар урҭ рахьтә акык-ҩбак:
Иҟоуп адыд, амацәыс, аԥша,
Нарҭаа дуқәеи
Абрыскьыли рхыԥша.
Урҭ рыхьӡ рылаҳҵом
Иҟам, иԥсхьоу.
Дыҟоуп Хәажәарԥыс,
Дыҟоуп Наџьхьоу.
Дыҟоуп Баҭаҟәа
Аԥсуа жәлар рҵеи,
Уи афырхаҵара
Ҳара иҳаимырҵеи.
Уаа шәҩык еиҵазааӡаз
Ан-афырԥҳәыс
Сатанеи-Гәашьа
Дыҟоуп ҿырԥштәыс.
(Апоема «Ари адунеи»).
Аԥсуа жәлар ахақәиҭразы, рыԥсадгьыл
ахьыԥшымразы иааиԥмырҟьаӡакәа изҿыз
рықәԥара баша илҵшәаданы иаанымхеит.
Ҳабацәа ажәытәтәи рԥышәа ду ҳара ҳзгьы
игылоу аҿар рзгьы ихшыҩрҵагоуп, иҿырԥш
бзиоуп.
Хьанҭарак данаҵоугь
Дымқьыроуп уи дшаҵоу.
Ахаҵа данхаҵоу
Изылымшогь дибароуп.
Ахаҵа данхаҵоу
Ахьымӡӷ имгароуп.
(Апоема «Ахаҵа данхаҵоу»).
Ахаҵа дхаҵазар схы иазеиӷьу мацара ҳәа
дымхәыцроуп уи иус, имч, илша ижәлар
ирызкызароуп. Убри азоуп апоет аҵыхәтәантәи
иреиҳау иҩымҭақәа ируаку ипоема «Ахаҵа
данхаҵоу» ааԥхьара ҟазшьа зм оу абарҭ
ацәаҳәақәа рыла изыхиркәшо:
Иҳахьчап ҳабацәа
Рабацәа рыламыс.
Ианрааз уа нагацәан,
Ацәгьара рыламызт.
Иҳахьчап ҳауаҩра,
Ҳдоуҳа, нас ҳамч.
Иҳахьчап ҳаԥсуара
Ҳчеиџьыка, ҳџьынџь.
Ахаҵара, агәымшәара, аԥсадгьыл азы
ахымшаҭара, аԥсуа хаҵа цәаҩаҟазшьаны,
иџьоушьартә , илакәушьар тә иааԥшит
аҵыхәтәантәи аибашьраҿы. Ажәытә фырхацәа
рхаҵара еихаҳауа, иахьатәи ҳҿар хеигӡара
ҟамҵакәа рыдгьыл гәакьа, рыхьчеит, ҳажәлар
уаҵәтәи рԥеиԥш рыхьчеит. Арҭ аибашьцәаКьагәа анысҳәо, избоит са сыԥсуара,
Сабацәа рабацәа рыдгьыл Аԥсны.
Ҳабацәа иныҟәыргоз аҵас, ақьабз, ирылаз
ауаҩра, аламыс иаадырԥшуаз ахаҵара ари
еснагь иԥшьоу ԥҟароуп ҳаамҭазтәи аҿар рзгьы
ҳаԥхьаҟа игылоу абиԥарақәа рзыҳәангьы. Уи
еиԥш афырхаҵара зылшоз ахацәа рымацарагь
ракәӡамызт, ласы-лассы урҭ рҩызцәа аҳәсагьы
ҳԥылон. Урҭ рхаҿсахьагь давсуам апоет.
Аҵыхәантәи аибашьраан иарӷьажәҩан зашьцәа
ирывагылаз ар маҭәа зшәу аԥҳәызба лхаҿсахьа
апоет шаҟа иманшәаланы иаҿирԥшуазеи
еицырдыруа аҭоурыхтә-фырхаҵаратә ҳәамҭа
«Ԥшькьаҿ иԥа Манча -ха ҵеи баалоу-ԥҳа
Мадинеи» аҟны афраԥҳәыс хада лхаҿсахьа:
Илакәуп, илакәуп бҟазшьа,
Ибылоуп Баалоу-ԥҳа лшьа.
Уи лфырԥҳәызбара еиҭах ибырҿыцт,
Амала қәрала уи лҟынӡа бымшәыцт.
(Апоема «Аԥҳәызба, ар маҭәа зшәу»).
«Ахьӡи ахьымӡӷи рзоуп ахаҵа адәы
дзықәу», – рҳәоит аԥсуа жәлар. Абри ахшыҩҵак
хаҭалагь, хатәы ҟазшьалагь, хымҩаԥгашьалагь
даара изааигәаны идикылоит, иԥшьоу ԥҟарак
аҳасабалагьы днахымшәо дықәныҟәоит апоет
иԥсҭазаараҿгьы ирҿиараҿгьы:
Ахаҵа данхаҵоу,
Идырроуп дышхаҵоу.
лаҟәырак ижәлар рыбзазараҿ илаԥш иҵашәом
ҳәа. Мап, ҳәарада! Рыцҳарас иҟалаз, урҭ реиԥш
иҟоу ацәаҩа бааԥсқәа, егьырҭ ажәларқәа зегьы
реиԥш, аԥсуаагьы алхәдаӡам. Апоет днавагылоаа вагыло а кәым кәа, ихтны дрықә ӡбоит,
иҿаԥиҽуеит забацәа рҵасқәа еилазго, зыламыс
кьаҿхаз, зыуаҩра зцәыӡыз ауаа цәыгьхәыцқәа,
ауаа хәаԥсақәа, ауаа ԥаршеиқәа. Урҭ ыҟан
анкьагь, аха еиҳагьы ирацәаҩхеит иахьа, еиҳа
ихтны иубартә иаргамахеит. Зхы мацара
иашьҭоу, раҵкьыс аӡәы деиӷьхар ҳәа ишәаны
шьапҿаршә ҟазҵо, ашьыцра бааԥс злоу, атәым
мал иазымҵасуа, аҩызара, ақәлара чарҳәра
азызуа, – ажәакала, ауаҩы дуаҩны дҟазҵо
аҟазшьа бзиақәа ирылхәдаахаз ауаа роуп
цәҟьарас ирымоу, рхы зықәку апоет ицәаҳәа
ҿацақәа:
Зегь ӷьычуп, зегь гоуп,
Акгьы нымхаӡеит,
Аибашьра еилгоуп
Акгьы ҳзымхаӡеит…
Ҩысҭааи хәаԥсеи
Ҳадгьыл иамымҵәеит.
Уи амал қамса
Шьоук ргәы ақәԥымҵәеит.
Аԥсадгьыл зхы а қәызҵаз аҵеицәа
иззықәԥоз рус ԥшьа нагӡахарц азы, арахь
иаанхаз ӷәӷәала аидгылара, аҳәоуеиқәшәара,
ахачҳара ду ааҳырԥшыроуп, ус акәымкәа
даҽаџьара ҳанага, апоет иажәақәа рыла
иаҳҳәозар:
гә ымшә аҵәа ирызкуп. За ур Кәарҷиа
аҵыхәтәантәи иажәеинраалақәа жәпакы:
«Аибашьҩы қәыԥш», «Зыхьӡ еилкаам аруаҩ»,
«Агранатамиот зкыз аруаҩ» уҳәа уб. егь.
Афырхаҵаратә, апатриотизмратә мотивқәа
инарываргыланы, Заур Кәарҷиа имаҷымкәа
икьыԥхьхьеит абзазаратә мативқәа шьаҭас
измоу алирикатә 8ҵамҭақәа, еиҳараӡакгьы
абзиабара иазку ажәеинраалақәа. Ҵоуп урҭ
еиҳа ирацәан раԥхьатәи ишәҟәқәа рҿы (усҟан
иаргьы дыҷкәынамзи!) аха аҵыхәтәантәи
ашықәсқәа рзгьы урҭ зынӡаск мап рцәикуам
апоет. Ҷыдала рыӡбахә ҳәазарц ахәҭоуп
иеизгақәа « Ахьышьҭр ахь» , «Аблақәа
ане иқәшәо» рҟынтәи абзиабар атә
жә еинр аала қәа: «Ба ра бзыҳәа», «Ба ра
бҿаԥхьа», «Абла ссирқәа», «Бабаҟоу?», «Бцома
бымцом а…», «Аблақәа а неиқәшәо »,
«Быхәмарӡом, быччаӡом…». Уа иаарԥшуп
изҩыдоу, иԥшьоу, ахачҳара змоу ацәанырра
ҵаулақәа. Убарҭ рахьтә ҿырԥштәы заҵәык:
Бцома, бымцома ба хаҵа,
Уи сашьҭам, ма хьаас искым.
Наунагӡа бҭазааит сгәаҵа,
Насыԥ уи ада сҭахым…
(«Бцома, бымцома ба бхаҵа…»)
Ижәлар ржә ытә-рҿа тә далаҽ хәоит,
рфырхаҵара дазышәаҳәоит, иреиӷьу рҵасқәа,
рқьабзқәа, рцәаҩақәа ӡыригоит анаҳҳәа, уи
иаанагам апоет шкәакәамзар, лашамзар,
харакымзар, џьара еиқәаҵәак, хәашьрак,
Инеиԥынкыланы зегьынџьара акәымзаргьы,
иреиӷьу иҩымҭақәа рҿы уи иагьааирԥшуеит уи
еиԥш аихьӡарақәа.
Заур Кәарҷиа цәаҩас имам џьоукы-џьоук
реиԥш ацәаҳәа рацәа азышәарацара. Уи
иреиӷьу илирикатә 8ҵамҭақәа иааркьаҿны,
игәыларшәаны, зда ԥсыхәа амам азырханы,
егьзымҳәо азеиԥш ҽхырцәажәарақәеи азеиԥш
сахьақәеи ирцәыхьчаны еиҿкаауп. Иаагап
ҿырԥштәы заҵәык, х-куплетк рыла ишьақәгылоу
иажәеинраала «Аӡыхь»:
Амитә аџьабаа баны,
Арахәыц еиԥш ипаны,
Ичҳауа аҭакар, аҷыхь,
Адгьыл иалҵәраа иааит аӡыхь.
Алаӷырӡ еиԥш ицқьаны,
Излыс, изиааиз цаҟьаны,
Аха абжьы аргаӡом,
Ихыш-хыҵәогь иубаӡом.
Амра ԥхеит ҳәа иҭабаӡом,
Амш цәгьоуп ҳәа ихәашьӡом.
Уи зегь рыла аԥсы ԥшьоуп,
Иацлом, иагхом, иаҟазшьоуп.
Ара ҟа цәа ҳәақә ак ир ҭагӡаны иҭыхуп
иаабац, иҳаҳац аӡыхь цқьа, аӡыхь кәеикәеи
асахьа, еицакра зқәым уи аҟазшьа хадақәа
(ацқьара, ахьшәашәара, аҽеиҭамкра). Аха
ажәеинраалазы ихадоу адәахьала аԥхьаҩ ибла
иаразнак иааҵашәо аӡыхь аԥсабаратә сахьа
Абас ҳҟамлар,
Иҭахаз ҳнаԥхеит.
Ҳҳәынҭқаррагьы
Ҟамлеит, ҳаԥхеит.
Ҳанымҩахыҵ,
Ҳазҿу зегь нхеит.
Ԥыҭк ҳанымхәыц,
Ижәдыр ҳҭахеит.
(Апоема «ахаҵа данхаҵоу»).
Асахьаркыратә 8ҵамҭа, ишдыру еиԥш,
аҵа кы е гьа иӷәӷәаза ргьы, иа хәҭо у,
иашьашәалоу аформа аназыԥшаамха, уи
рҿиаратә еихьӡароуп узазҳәом. Цәа зқәым, жьы
зқәым ицәыҩҩаӡа игылоу абаҩыркыра зыԥсы ҭоу
уаҩԥсуп шузазымҳәо еиԥш ауп иақәнагоу
аформа ззыԥшаам аҵакгьы сахьаркыратә
баҟоуп ҳәа ишузымԥхьаӡо. Ус еиԥш иҟоу
баҟахарц азы абаҩркыр агь ацәеижьгьы
ԥсабар атәла еишьашәала ны е иқәыршә азар оуп, урҭ ирнаалоу, ирықәнагоу
ацәа цәҩычагь ршәызароуп. Цәацәҩ ычас
аҩымҭазы иҟоу аформоуп, апоетикоуп. Аформа
ацклаԥшра, ҳәарада алитература ажәлахкқәа
зегьы р ҿы иаҭахуп, апро заҿгьы,
адраматургиаҿгьы, аха лымкаала уи афункциа
еиҳагьы иҭбаауп апоезиаҿ. Уи ибзиа ны
еилкааны имоуп Заур Кәарҷиагьы. Убриазоуп,
уи еснагь иахьынӡа илшо иҽзазишәо
иа жәеинраа лақә а, ипоем ақәа рҵа кы
инаваргыланы, урҭ реиҿкаашьа, рыртәашьа,
рыбжьгашьа арманшәалара, агәылыршәара.
рақәа. Дарбанзаалак апоет илшоит, атрадициатә рамкақәа иҽырҭагӡны, ихатәы мҩа,
ихатәы бжьы алхра.
Заур Кә арҷиа иа жәеинраа лақә еи
ипоемақәеи реиҳараӡак ԥшьцәаҳәак змоу
строфала еиҿкаауп. Иҟоуп, ҳәарада, егьырҭ
аформақәагь – ҩ-цәаҳәак, ф-цәаҳәак змоу
астрофақәа, мамзаргьы зынӡаск истрофадоу
ажә еинр аала қәа. Арифмақәа р система
акәзаргьы аԥсуа поезиазы итрадициақәоуп:
иуԥылоит еивагылоу, еихдоу, амацәазтә
рифмқәа, адактильтә рифмақәа уҳәа убас егь.
Аҿырԥштәқәа раагара аҭахым, сгәаныла, урҭ
рацәоуп.
Ам ала акызаҵәык аԥхьаҩ ихшыҩ
ззысышьҭырц исҭаху – Заур Кәарҷиа ипоезиаҿы
егьырҭ ҳпоетцәа рҿы аиҳа, ласы-лассы иуԥылоит заԥҵарагьы ус мариам ажәеинраалатә
формак. Уи сызҿу – ахьӡтә ҳәоуқәа рымацарала
ишьақәгылоу, аҟаҵарба ма зынӡаск излаӡам,
мамзаргьы акык-ҩбак рыда змам ажәеинраалақәа роуп. Убарҭ иреиуоуп иажәеинраалақәа
«Ҳа ԥсуа ра», «Гә ҭыхашәкы», « Сыжә ҩан
гәакьа…» уҳәа убас егь.
Ҿырԥштәыс иаагап жәеинраала заҵәык –
«Гәҭыхашәкы»:
Гәҭыхашәкы:
Мазарак,
Бзазарак,
Ԥсҭазарак.
Гәҭыхашәкы:
Мшынҵак,
ма цара акә ым, аус злоу уи иаҵа ҵәаху,
метафорак аҳасаб ала ахархәара змоу еиҭарсу
аҵакоуп. Иҵабыргыҵәҟьангьы, абриаҟара
аџьабаа баны, хаҳәума, цаҟьоума, ҷыхьума,
ҭакарума акы иазнымкыло, зегь чҳаны, зегьы
ириааины, ахаҭа шмаҷӡоугьы («арахәц еиԥш
ипаны, еицакр а акәым кәа, адә ахьтәи
аҭагылазаашьақәа ирхьыԥшымкәа (ашоура
иазҭарбом, амшцәгьа иазырхәашьуам) ишааиц
иҵхәраа иааиуа аӡыхь ассоциативтә хаҿсахьак
аҳасабала иаҿурԥшыр ҟалоит зҳәа уамшьуа,
зуы уамшьуа, еснагь ибаӷьаӡа адгьыл иқәгылоу,
зхатә џьабаала ихандеиуа, иҵауроу, ихырҳагоу
ицқьоу, иԥшьоу аус иахагылоу а уаҩԥсы
ихаҿсахьа иҟалоит уи дынхаҩызар, дусуҩызар,
иҟалоит аинтеллигенциа дырхаҭарнакзар).
Иа лшоит ар и асахьа иҵегь инар ҭбаа ны
уахәаԥшыргьы – хыԥхьаӡарала ирацәам, аха
иԥшьоу, ицқьоу, иразу, ажәытә ҭоурых ду змоу,
зымҩаҿ амыҟәмабарақәа митә зхызгахьоу, аха
аамҭа иазеицамкыз, иазмырхәашьыз ажәлар
рхаҿсахьа иадкыланы (иаҳҳәап, аԥсуа жәлар
ирхаҿсахьаны). Ирҿиамҭа асахьаркыратә
форма, апоетика аганахьала ҳахәаԥшуазар,
За ур Кәарҷиа а ԥсуа тра дициатә поезиа
дахаҭарнакуп. Сахьаркыратә хәыцшьала,
иҩымҭақәа рритмикатә-строфикатә еиҿкаашьала, уи дырзааигәоуп аиҳабыреи абжьареи
абиԥарақәа ирыҵаркуа аԥсуа поетцәа. Ара иҟам
зынӡа иҿыцу, уаҩ иимбац апозиатә формақәа.
Аха уи иаанагом апоет егьырҭ ирҳәахьоу
еиҭеиҳәоит ҳәа. Атрадициатә форма аҩнуҵҟа
ицәырҵыр алшоит ҵҩа змаӡам аиуеиԥшымБзазарак,
Ԥсҭазарак.
Ишаабо еиԥш, а а-строфа к зм оу а ри
ажәеинраалаҿ иҟам ҟаҵарба заҵәыкгьы, аха уи
изаҟарзаалак акы иаԥырхагамхеит аҩымҭа
ахшыҩҵак ацәыргаразы. Араҟа арҭ ахьӡтә
ҳәоуқәа ринтонациа иаԥсахуеит аҟаҵарба
афункциақәа . Иа ра убасгьы а хшыҩ ҵак
агә ылыршәар а да ара иацхраауеит
иманшәаланы ахархәара зызуу алитерациақәа
(ацыбжьыҟақәа реиҭаҳәара). Убарҭ иреиуоуп
зныкымкәа-ҩынтәымкәа еиҭаҳәоу ацыбжьыҟақәа: гә, з, жь, жә, шә, ӡ, к.
Абри иаазгаз аҿырԥшала исҳәар сҭахым –
абас ауп ишыҩлатәу, абри аформоуп иҵауроу,
егьырҭ акагь ҽеим ҳәа. Мап, ҳәарада. Аха абас
иҟоу ҳаԥсуа поезиаҿы митәык лассы-лассы
иуԥымло, згәы ԥырымҵәац аформақәагь апоет
дахьрызҿлымҳау, иагьахьимпыҵаманшәалахо –
уи имаурҽхәаша усуп ҳәа сгәы иаанагоит.
Аҵакы аганахьалагьы, аформа аганахьалагьы Заур Кәарҷиа ипоезиа арахь дааскьацыԥхьаӡа еиҳа аҽарҭбаауеит, аҽартлоит.
Меижьарада уи ус шакәу азы шаҳаҭра руеит
аҵыхәтәантәи ашықәсқәа раан апоет инапы
иҵихыз, еиҳараӡакгьы уажәтәи аибашьраан
иа ԥиҵа з иа жәеинраа лақәеи ипое мақә еи
реиҳарак. Ари аибашьра атема макьаназ ус
инарҭбааны иазхьаԥшхьоу аԥсуа поетцәа
рахьтә иагьырацәам…
Иаҳхысыз аибашьра хлымӡаах, инеидкылан ҳажәлар зегьы реиԥш, ҷыдала, хаҭала,
аӡәаӡәала изцрамсыз уаҩ дыҟам. Аӡәы ихаҭа
Напынҵак,
Лахьынҵак.
Гәҭыхашәкы:
Гәыхәрақәак,
Гәыхьрақәак,
Гәыӷрақәак.
Гәҭыхашәкы:
Гәыԥжәарак,
Гәыхшәарак,
Еилашәарак.
Гәҭыхашәкы:
Гәыжьжьагак,
Хеижьагак,
Гәеижьагак.
Гәҭыхашәкы:
Наӡарак,
Лаӡарак,
Ҩаӡарак.
Гәҭыхашәкы:
Мшеилгарак,
Гәеилгарак,
Ԥсеивгарак.
Хәыцрашәкы:
Мазарак.
дырҿиаҩын, зшьапы бзианы изкхьаз, аизҳара
амҩа иангылаз, зхатәы сахьаркыратә хәыцшьа
змаз, зхатәы бжьы зхаз поет қәыԥшын. Уи
рылаԥш дыҵашәахьан хәыҷи-дуи, лымкаала
дырзааигәан, иаргьы изааигәан иқәлацәаарҿиаҩцәа ҿарацәа. Апериодикатә кьыԥхь аҿы
ианырҵахьаз иажәеинраалақәа рнеҩсангьы, уи
да хьӡе ит « Быжь-дунеик рыгә ҭа» захьӡу
раԥхьатәи ипоезиатә еизга шәҟәы аҭыжьра. Уи
асигналтә екземплиар инапы иакхьан. Ари аизга
ахәшьара ҳарак аиухьеит аспециалистцәа –
алитературадырцәа рҟынтә еиԥш, апоезиа
абзиабаҩцәа, аԥхьаҩцәа рҟынтәынгьы.
Апоезиа инаваргыланы Алхас қәҿиарала
аус иуан асахьаҭыхраҿгьы. Аԥсуа жәлар
рҳәамҭақәа рмотивқәа рыла уи иаԥиҵахьан
агәахәара ду узҭаша иблахкыгоу аҿыханҵатә
хаҿсахьақәа. Ажәлар рҳәамҭақәа рхаҭақәагьы
реизгар а, а қьаа д ра нҵар а аусгьы уи
дышқәыԥшӡаз кыр иҽа нишә ахьа н. Иара
иеизгамҭаны иҭынхеит аԥсуа жәлар рлакәқәа,
рлафқәа, рҿаԥыцтә жәабжьқәа, ражәаԥҟақәа,
инаӡа-ааӡоу шәҟәы бзиак иаашьҭнахша. Урҭгьы
дук хара имгакәа аԥхьаҩ иҟынӡа инеип ҳәа
ҳгәыӷуеит.
Аҵеи дарбанызаалакгьы дықәрахьымӡаны
идунеи аниԥсахуа – ари залымдароуп, гәнаҳа
дууп, аԥсабара иацәтәымуп. Аха ҩынтәгьыхынтәгьы е иҳаны ир ыцҳарахоит здунеи
зыԥсахыз ақәыԥш – аҟыбаҩ ҷыда злоу, заԥхьаҟа
аԥеиԥш лаша ззыԥшыз рҿиаҩызар. Абас еиԥш
аҭаҳцәагьы аҩызцәагь рзы игәыҭшьаагоу
трагедиоуп Алхас Кәарҷиа илахьынҵагьы.
Ҳәа рада , аҭынха , ақәла, аҩыза – зегьы
ирықәыӷәӷәоит ари агәырҩа хьамҭа, аха енагь
далаӡт, ҽаӡәы иҭахцәа алаӡт – изааигәаз,
иҭынхаз, изгәакьаз зҳәаз еиԥш.
Ҭаацәала Заур Кәарҷиа анцәаишиҳәара
дыҟан: иан, иԥшәмаԥҳәыс, иԥацәа хҩык, иԥҳа,
имаҭацәа хәҩык. Иҷкәынцәа ахҩыкгьы абџьар
кны рыԥсадгьыл рыхьчон, агәымшәареи ахаҵареи маҷымкәа иаадырԥшит аибашьра адәаҿы.
Заур иқәра ахьнеихьаз ала, насгьы иҷкәынцәа
рыззегьы аибашьра излалахәыз ала,
изаҟаразаалак ҽԥныҳәа аӡәы ииҭо дыҟамызт
хаҭала абџьар шьҭимхыргьы. Аха уи ус ихы
изақәнамыргеит. Аибашьра амца-шоура зегьы
дшалагылаӡаз иааихиге ит. Еиуе иԥшым,
аҭакԥхықәра ду змоу аусқәагь инапы ианын:
Аԥсны ареспублика арратә комендатура аштаб
аиҳабы ихаҭыԥуаҩыс дыҟан, Амрагыларахьтәи
афронт акомендант дихаҭыԥуаҩын, Очамчыра
араион азона комендантс даман, ашьаҟартә
архәҭа абаталион комиссарс даман. Аҵыхәтәан, ажәыларақәа раан ддәықәҵан Атәылахьча ра Аминистрр а акомиссар иат аҟынтә
хаҭарнакс ҿыц еиҿкааз аҩбатәи абригадахь.
Абарҭ инапы ианыз аусқәа зегьы уи қәҿиарала
инаигӡон. Заур Кәарҷиа ианашьоуп аԥсны
арбџьармчқәа рподполковник ичын.
Егьа гә ырҩа , гә аҟра рхыргазаргьы,
ҭаацәала еибганы ишааиуаз, аҵыхәтәан
аибашьра мцахәыцәа аҟымҟыра иахҟьаны
дицәҭахагәышьеит Заур иԥсы зыӷраз иԥеиҳаб
Алхас. Ари иҟалаз арыцҳара, иара дызхылҵыз
иани иаби, иҭахцәеи игәыцхәцәеи реиԥш, даара
хьа ас иҟарҵеит уи дыздыруаз зегьы,
еиҳараӡакгьы иҩ ызцә а, иқәла цәа, аҿа р,
лымкаалагьы – арҿиаратә-литературатә ҿар. Уи
машәырынгьы акәӡам ишыҟалаз: Алхас ихаҭа
агәырҩеи агәышьҭыхреи, алашеи алашьцеи,
аиқәаҵәеи ашкәакәеи.
Уиреи ууахҭеи еизааигәахеит,
Иулахьынҵан, умч ақәымхеит.
Ак увнамыжьт, ак унымԥеит,
Улахь ианыз узахымԥеит.
Наунагӡа уқәрахьымӡаны
Унхарцу, угәахәтәы уахьымӡаны?
Мап, иахоумҵеит сажәра аӡахәа,
Апоет – бзанык изалшом дҭахауа.
Ауаа ииуеит, иажәуеит, иԥсуеит,
Уара угәы шеисыц еисуеит.
Удгьыл гәакьаҿ умра ухаԥхоит,
26 шықәса шухыҵыц унхоит.
Дыҟам шьҭарнахыс аҵеи лаша хаҭала,
иԥсы ҭаны иҭахцәа, иқәлацәа дрылагылом, аха
иҟоуп уи ихьӡ казмыршәуа ирҿиаратә ҭынха,
иҟоуп ихы-иԥсы дыззырмеигӡоз иус ԥшьа,
ижәлар гәакьа, дыҟоуп мшызҳа изызҳауа
ихҭылҵ-ахаҵарԥыс Нарсоу, абду Хьырԥыс ҳәа
зиҳәо.
Ус анакәха, иҟоуп уаҵәтәи аԥсҭазаара,
иҟо уп уаҵәтәи а ԥеиԥшгьы. Абас иҟоу
оптимисттә бжьы а хыҩуеит апое ма
инеидкыланы, уи атрагедиатә хҭыс шьаҭас
ишамоугьы.
Убри ауп иара улаԥш иҵашәо цәырҵраны
иҟазҵоугьы иахьатәи ҳаԥсуа поезиаҿы.
Шота Салаҟаиа.
1995 ш.
зегьы аҽакала ирхыргар ҟалоит, аби Ани ртәы
зынӡа даҽакуп. Уи иаҵанакуа еилымкаакәа,
машәыршақә иауаԥырҵах ашәышықәсақәа
иргәылсны иаауа, аԥсҭазааратә ԥышәа ду
иарҿиаз жәлар ражәаԥҟа – «Зԥа дымԥсыц уԥа
диумырҵәуан». Уи ажәаԥҟа да ара
иманшәаланы, иаҭыԥны ихы иаирхәоит абапоет Заур Кәарҷиа аԥа-апоет Алхас Кәарҷиа
изку ари ипоема-уаз аҿы.
– Иухьзеи, улаӷырӡ уҿыкәкәа?!
Ҳаи, абааԥс, ухаҵами, уҽырӷәӷәа!–
Исылабжьоит сыуа-сҭынха жәпаҩы,
Уаа иҟоуп сыззеилымкаауагь ӡәырҩы…
Сгәы ааҩырффа, абжа нҭаԥҟаны
Иамхуп, ах, ишԥазури, ишԥа?..
Ирҳәоит аԥсуаа ус иажәаԥҟаны,
«Зԥа дымԥсыц диумырҵәуан ҳәа уԥа».
Аб-ауазҳәаҩ игәалашәарақәа рыла, урҭ
изцәырырго агәҭахәыцрақәа, агәжәажәарақәа
рыла иаԥҵоуп аҵеи-гәлымҵәах дины адәы
да ннықәла инар кны, аҵыхәтәан илацәа
анааиқәиԥсозынӡа дызнысыз имҩа, залымдарыла иҿҵәаз арҿиаҩы, ааӡаҩ, аибашьҩы
қәыԥш икьаҿу, аха доуҳала оумашәа ибеиоу,
иҵауроу, имҩа лаша.
Ҳәарас иаҭахузеи, игәыҿкаагоу ареалтә
фа кт шьаҭа с измоу ари апо ема иаԥхьо
да рбанзаалак ӷәӷәа ла иныр уеит, игәы
ҭнашьаауеит, аха уи аԥсҭазаара мап ацәикуа
апессимизм дахәаҽыртә аҟынӡа днанагом.
Аҩымҭаҿ даара амаршәа кны еиҿыбаауп
Идышшыло инагыларын ауа-аҭахы ақәлацәа…
Убла схуп ҳәа са сгәыӷуанеи, зымчра ӷәӷәаӡоу
ҳныхаԥшьа,
Жәҩан хыхь иқәтәоу Анцәа дуӡӡа, мшәан,
усывсма срыцҳамшьа.
Уа, слахьынҵа! Савугазаргь саџьал-мыжда кырџьара
Исымоума уашьҭа еиқәхашьа, сгәы еиҩушазар
ҩыџьара
Сцәа-сжь ианалԥсаа сдақәа иреиӷьыз, сшьа
зҭаныҟәуа ыҟамкәа,
Адунеи исзаҵои хаарас, сыԥс иахылҵыз дықәымкәа.
– Иухьзеи, улаӷырӡ уҿыкәкәа!
Ҳаи, абааԥс, ухаҵами уҽырӷәӷәа!
Исылабжьоит, сыуа-сҭынха жәпаҩы,
Уаа иҟоуп сыззеилымкаауагь ӡәырҩы.
Алабжьара акырӡа имариоуп,
Ицәгьоу – аханшьалара… ауаҩроуп,
Сызбжарак анышәахь исыцәгоуп,
Ахшара итәы даараӡа ицәгьоуп.
Сгәы ааҩырффа, абжа нҭаԥҟаны
Иамхуп, ах, ишԥазури, ишԥа…
Ирҳәоит аԥсуаа ус иажәаԥҟаны,
Зԥа дымԥсыц диумырҵәыуан ҳәа уԥа.
– Иухьзеи, улаӷырӡ уҿыкәкәа!
Ҳаи, абааԥс, ухаҵами уҽырӷәӷәа!
Исылабжьоит, сыуа-сҭынха жәпаҩы,
Уаа иҟоуп сыззеилымкаауагь ӡәырҩы.
Зегь ирҭаӡо, зегьы ирықәшәо Аԥсы…
Алхас Кәарҷиа
Ишимбогьы уаҩԥсы,
Иаҳхылаԥшуеит аԥсы.
Аԥсы зегь аныруеит,
Аԥсы зегь адыруеит…
Зных, уи ԥхыӡ иаҳбоит,
Ҳхы агәра ҳнаргоит.
Уамак иамоургь амч,
Иаҩшәаӡом амаҷ…
Ҳарҭ иара ҳазхьуеит,
Иара ҳа иаҳзаӷьуеит…
Уи ҳгәы ҳҽаннаҵоит…
Нас зымҩа аҽаӡоит…
Аԥсы зегь аныруеит,
Аԥсы зегь адыруеит.
Ишимбогьы уаҩԥсы –
Иаҳхылаԥшуеит аԥсы.
Адунеи дины данықәла, ихысуазҭгьы аҵықьҳәа,
Сыҵәҩан-шьапы шьаҭамырӡга, сышиқәгәыӷуаз
дхаҵоупҳәа,
Сгәаҟра-сҵәаҟра, сара схьаа, хәырабӷьыцс иамаз
сыхәрақәа
Исылымшо саақәхаӡаргьы, о, издҳәалаз сгәыӷрақәа
Сынырцәымҩаҿ инсхагылан са сзырҽеишаз
ҳақлаҵәҟьа.
АШӘҞӘЫ “АЛХАС” 1995 ш.
Зны длахҿыхын, ҽазных днатәа дҵәыуалон,
Ианиԥылоз имч зқәымхоз жәпакы,
Асымҟәыл, аҷыхь бааԥс, адәы дцәылалон,
Ихы мшаҭа, дацәымшәа акы.
Дыҵамызт ус баша ақәаҵара,
Хәыцрашәкы еизон ихаҿы.
Илан есқьынагьы ахаҵара,
Игәы иаамыхәоз иҳәон уҿаҿы.
Аибашьраҿ дгылон зегь раԥхьаҵәҟьа,
Наџьнатә уи ус иман ҟазшьас.
Рдоуҳа ихьчон иабацәа, рабацәа,
Рбираҟ кны, изыҳәан иԥшьаз.
Ҵҩа амамызт иҳалалра, уи ицқьара,
Хаан иашамзар иҿыҵымшәо мцык.
Ианиԥырхагахозгь ыҟан игәы ԥшқара,
Аха уи дахьхәуамызт бзынҵык.
Мҩала даннеиуаз, ахҭыԥ инпыҟҟала,
Дхьаҵуамызт шьҭахьҟа дшәаны.
Данықәхозгьы амҩа дацәҟьалан,
Дҟамлацызт ихы-игәы ахшәаны.
Уаҩы илшомызт аиаша иацрыгара,
Ижәлар рҭоурых иҽақәырԥс иҵон.
Дашьҭамызт апоет ахӡыргара.
Иԥсадгьылаз илшоз ҟаиҵон.
Ацәгьаус иаҿыз аршара
Рыгхақәа аартны идирбон.
Апоет ибираҟ – ииашара
Азқьышықәсақәа ирылган игон.
…Ԥсҭазарак – дунеи дуӡӡак…
Алхас Кәарҷиа
Апролог
Апоет
Даҳынгьы дҟалахьан апоет, дӷарынгьы,
Данахҭнырҟьоз ыҟан ҽазных ихарамгьы.
Зны дҳараркыргьы, ҽазных дҟалон длаҟәӡаны.
Длаԥсангьы дҟалахьан апоет, дҳәаԥсангьы.
Дҟалахьан апоет, зны, ар дук дреиҳабны,
Даԥхьагылангьы, зегь рзы уи дабны.
Зынгьы, чынла длаҟәӡаны, иҟоу зегь дреиҵбны,
Ахымҩас ахьааиуаз даԥылон заа игәаӷьны.
Адунеиаҿ хьаас иҟоу дрыҵан ишьҭыхны,
Апоет дааӡаҩын, дшәаҳәаҩын, дгәыбылҩын.
Идгьылаз иаҭаххар иуиркуан игәы ҭыхны,
Ус ҭынч дтәомызт, дныҟәаҩын, дықәԥаҩын.
Хаангьы дҟамлацызт апоет дымчыдан,
Уи ныха-ԥшьаҵас амца еснагь ицрыддуан.
Иагьиман агәамч, инеҩцан абыҩҷыда,
Ауаатәыҩса рзын ҿыцрак ааиртуан.
Уахгьы-ҽынгьы апоет дашьҭан аиаша,
Даҿагылон, даӷан уи ахәахәа, амц.
Дзахымԥаргьы лахьынҵала дзыниашаз,
Шьҭахь дшәаны дхьаҵуамызт, иубомызт уи
дгәамҵ.
Аԥсҭазаара зны дышьҭнахуан, дкыднаҟьон,
Зегь раԥхьа аиҿаршәшәарҭақәа ибон.
Игәы аисырҭа ахы цаҳә-цаҳә нкылнарҟьон, –
Аха уи зегь акоуп агәра игон.
Диԥшаарц зных дхылахон ишьҭа,
Мшынгәыла, дихьӡарцы Иазон.
Ԥсеивгашьак ҟамҵакәа дишьҭан,
Игәаҿы гәаӷқәак пеи-пеиуа еизон.
Ахьтәы уасцәа ихьаан, игәҭыхан,
Дарҭынчуамызт иԥсадгьыл ацәыӡ.
Иара изы уи иреиҳау ныхан,
Иҵӡозеи уи џьаргьы ицәырмҵт.
Медеиа-ԥшӡа ибла дыхгылан,
Дтәаз, дныҟәоз, мамзаргь, дыҩуаз.
Дызмыхәоз усқәак иаԥгыларгь,
Иҳәон иҿахәы, иуаз…
Дыззеилмкаауагь ҟалон зны-зынла,
Аха хьаас икымызт митәык.
Иара еснагь дыҟан ԥсыцқьала,
Игхомызт ҳәатәык, ма утәык.
Еснагь хьанҭарак даҵан,
Иҭамыжькәа инеигон ихәҭа.
Апоет есымша дфырхаҵан,
Дгылан уи, ижәлар рыгәҭа.
Алаӷырӡеиԥш апоет дыцқьан,
Иара уи акәын дыззықәԥоз.
Есымша имҩа мариамызт ицәгьан,
Игәнигоз уи акәын дызхьымӡоз.
Зных дылагылан аҟәарашқәа,
Ҽазных апоет деибашьуан.
Ихьчон иԥсадгьыл абаашқәа,
Уи ахьчара насыԥны ишьон.
Ицәымӷын уи, ауаҩ иацәҳара,
Игәы ҭбаа есымша иаартын.
Зегь реиҳа уи иман ачҳара,
Аха даныҵҟьагь дмитәын.
Кыргь инԥон уи, ҳазшаз имчала,
Дҭазмырхашаз иман доуҳак.
Иаргьы деихон ишилшола,
Уиваларгь, иҭҟәацуан иҳақ.
Ацәгьахәыццәа аӡәырҩы рымшала
Данақәшәозгь ыҟан иакәым.
Дара рҿы ихы намга, ирнымшьала,
Иара иҟаиҵомызт иатәым.
Хьаас иҟаз зегь игәы иаирсуан,
Дырзааигәан иуеи, иҭынхеи.
Апоет дынхаҩын, иҵәҩан аирсуан,
Дкәакәы-цыкуан иахьеи-уахеи.
Иҟан аӡәырҩы ихьыԥшуазгьы,
Урҭ дырзааигәан, ҩызара иуан.
Иҟан дыштәаз зных ианиршозгьы,
Игәаҿы ажәеинраала ииуан…
Хаангьы ижәлар дырҿахәҳәаҩын,
Рхыхьреи-ргәыхьреи зегь иныруан.
Дшәаҳәаҩын уи, дырҿиаҩын,
Насгь, зегь реиҳа иус идыруан.
Бжь-шьхак дашьҭан рхыҵра,
Абчараҳ диацлаб деисон.
Иман апоет хара ахәыцра,
Зегь ԥишәон, игәеиҭон, изон.
Ауаҩытәыҩса илашарц иҩнаҭа
Дгәырӷьан аҵықьҳәа дхысуан.
Дахӡыӡуан ажәҩан хәашьыр алакҭа,
Зегьы-зегьы ихы-игәы иаирсуан.
Агха маҷ идыруан уаҭамҵара,
Есқьынгьы уи даҵан еидарак.
Даҿысуан абӷацымкра, ашьанҵара,
Дазгаган, дазҩеиуан ҩадарак.
Ҵаҟа дкаууа иҟан, данлеиуаз,
Аха акгьы имыхькәа деиқәхон.
Амшцәгьа бааԥс, акырцх анлеиуаз,
Дубомызт џьа дтәо, иҽырԥхо.
Илахьынҵа дақәԥон ҽазныхгьы,
Дацәымшәа дазнеиуан хаха.
Ианеиҭахоз ыҟан уа зныхгьы,
Ицымхраа ауа-аҭынха.
Апоет есмыша дзаҵәын,
Ицеиҩызшоз дмаҷын игәаҟра.
Уи игәы раз ианалаз аҵәы,
Ианизхьамԥшуазгь ыҟан уиаҟара.
Зных, дыззеилымкаауазгьы рацәан,
Иҟан иҟаиҵоз уамашәа ианырбоз.
Аха идгьылаҿ апоет дынцәан,
Ҩныҵҟалагь иҟан игәнигоз…
Ҽазных цәашьҵас апоет дыӡҭуан,
Игәаҿы ажәеинраала ииуан.
Ааи, уи ахаҵа гәы изҭан,
Уахгьы-ҽынгьы дтәаны дыҩуан.
Кырынтә ахҭыԥ инпыҟҟала
Дшыҟазгьы, ԥхьаҟа деихон.
Дықәхаргьы имҩа дацәҟьалан,
Жәҩан аҿы иеҵәа каԥхон.
Иубон жәак иҿымшәо уи зных,
Уи усҟан дхәын иӷәӷәаны.
Ахәрашәа ҳәо днеиуан ҽазных,
Дшыҟазгь зынӡаск дырӷӷаны.
Дрыхӡыӡо ашҭақәа, агәарақәа,
Еснагь иԥсадгьыл ихьчон.
Ихьчон анацәа ргарақәа,
Асаби дҵәыуар – дижьжьон.
Имицгьы ихьчон ахшара,
Урҭ рзы даԥылон ахы.
Дацԥыҳәан дгылон ашара,
Иагижьуан ицәа, ихы.
Зных, уи иаџьал данымшәаргьы,
Аибашьра атәы ҟанаҵон.
Дызгашаз ахы иқәшәаргьы,
Иԥсыцқьа ихыҵ џьанаҭҟа ицон.
Идоуҳала – ашәырҵлақәа шәҭуан –
Асы арӡҭуан ирҿажьыз ахрақәа.
Ахьаа ҿыц апоет ихәышәтәуан,
Ирӷьон уи адгьыл ахәрақәа.
Ацәгьа-мыцәгьара иԥгылоз
Дымшәакәа дыриааиуан лассы.
Зегь раԥхьа хақәиҭран иргылоз,
Уи акәын изхҭниҵоз иԥсы.
Апоет иблақәа реиԥш идгьыл ихьчон,
Ианиҭахыз ажәҩан агәашә ааиртуан.
Ирашьфцырҟьа ҽура днақәтәан ибжьон,
Адоуҳамчы иман, итәы иаиргон.
Илан агәымшәара, аразра, ақьиара,
Аԥсҭазазаарагь далԥшны ӷәӷәала ибахьан.
Хара ахәыцра иман, зныхгь аҽынкылара,
Кырынтә аиааирагь уиала игахьан.
Ауаҩытәыҩса ихьаа апоет дарҭынчуамызт,
Уаха шаанӡа дышгәаҟуаз иршон.
Цасҳәа уивалар, Анцәа иуџьишьомызт,
Иҳақ усҟан итҟәацуан, иқшон.
Апоет ахаҵа гәы изҭан,
Ихы мшаҭа ԥхьаҟа деихон.
Зных цәашьҵас апоет дыӡҭуан,
Дыԥсуан, насх, еиҭах дыбзахон.
Ауаҩы изнеишьа идыруан,
Игәы ацаԥха ааиртуан.
Рхыхьра, ргәыхьра иныруан,
Рааигәара днеины днатәон…
Ныҳәак аиԥш дазыԥшын ашәҟәҭыжьра,
Иацырҵон шьоук аҿҳәара.
Иацәыӡхьан апоет игәы аҭынчра,
Уахгьы-ҽынгьы еисуан аҭҳара.
Иҟан уаҩымрала дызҵазырӡуаз,
Имҩа еснагь даԥдырҟәҟәон.
Шьоукгьы иара изын ицәгьаршҩын,
Изырӡбуан ацәгьа ирулакь.
Апоет еснагь деибашьҩын,
Далан есымша ӡыбларак.
Ирацәан апоет ихҭысқәа,
Ак нҵәар, ицәырҵуан ҽакы.
Иаӷа диԥылон игәы мыҭрыскәа,
Дацәхымҟьа дықәын мҩакы.
Ианахәҭаз ихгьы ираӡон,
Икылихуан уи абырцкал.
Ихьаа зегь иҳәомызт, иӡон.
Дуԥырхагамызт ус амырцхал.
Игәы ауаатәыҩса ирзишон,
Иуаҩыз, иқьиаз, аӡәгьы деилымх.
Урҭ рымаҵ аура енагь иҽанишәон,
Иҽаҩра ҭеигалон рзыҳәан иаарых.
Ауаа ракәын имаз малс, уи мазарас,
Егьа бзиа иургьы, дҟамлацызт дахьхәы.
Ауаа ракәын имаз ԥсҭазарас,
Аџьыка ықәихуан рзыҳәан ихы.
Даргьы еигәырӷьон рашҭа данҭалоз,
Иԥылон рчеиџьыка ықәҵа рнапы.
Ирлахҿыхуан днеины дзыдтәалоз,
Рааигәа дыҟанаҵ ицомызт еимпы.
Имоу аӡәы изы издыруамызт хыбаара,
Зегь рыла дыцқьан, дыҟан гәрагас.
Аӡәырҩы хнахуан, игәыразра, игәыҭбаара,
Ауаҩытәыҩса иҿаԥхьа дшьан уи ԥааимбарс.
Апоет иҵарӡра анамуа аҳақ –
Жәҩанахьтә еҵәаҵас данкаԥхо…
Апоет дырккаҩын, дыӡбаҩын, дшаҩын,
Хыхь ҳаиҳа зымчу иҟнытә дылбаашьҭын.
Зегь раԥхьа иргылан апоет дуаҩын,
Иуаҩра иԥсахуамызт, уи иреиҳаӡоу мчын.
Иҟан длазырҟәуаз, иҵашьыцуаз,
Маӡала ицҳа рҿаҟәон.
Аха игәы цомызт, дыриааиуан,
Ихы-иԥсы еснагь ираӡон.
Игәыӷрақәа рымш ԥхьаҟа иааиуан,
Ичҳарала игәыхәтәы дахьӡон.
Аԥсҭазараҿ иҟамызт дызқәымшәоз,
Ибахьан уи зегь рыхкы.
Дахьыӷәӷәаз, хаҭала дахьымшәоз,
Дахьнагӡон еснагь ихықәкы.
Дахьреиԥшмыз аӡәырҩы ҟазшьала,
Ихы еиқәшәамҳәагь иҟан ианырҳәоз.
Днеиуан зегь рҭак ҟамҵа уи ԥшьала,
Дбылуа акәасҭӷеиԥш, хьаас имкы изырҳәоз.
Амҟәыл дҭагылаз, егьарыла ихьҭахоз,
Хьаас имкы, мҩакы дықәын иҽкынҵа.
Апоет, иҟан дықәрахьымӡан данҭахоз,
Данажьоз зегь рыла илахьынҵа.
Ианҿахҵәоз иԥсҭазаара амшынҵа,
Ихәыцра, игәҭыха афарц анышә,
Иуахҭа даԥылон шәарак ҳәа ҟамҵа,
Хьаас имкы, ачча ықәхх иԥышә.
Иҟан иқәкны абџьар ианаҵхоз,
Ихьыӡ, Ихыԥша ианацәшәоз.
Иҟан «шарԥыеҵәеиԥш данҩыҵхахоз,
Аха хәылԥы еҵәеиԥш данҭашәоз…»
Шәҟәык ианеҩсуа ыҟоуп апоет ицәаҳәак,
ԥсра акәымкәан адунеи ианазынхо.
Сзымқәацо сихәаԥшуан, ԥыҭрак сышиаз,
Сгәы, сцәа иадырит рыцҳарак сшаниаз.
– Ҳаи, абааԥс, иҟалеи? Исаҳәи уашьҭак?
– Ҽеи ыҟам, – сажәа инеиҭеит аҭак.
Убасҟан, мацәысҵас ак аасҿаԥхеит,
Сзымқәацо, сзымныҟәо, ԥыҭрак сынхеит.
Саналҵ, еиҭах, сыбжьы насыргеит,
Шьҭа зегь здырт, аха схы агәра сымгеит.
«Исаҳаришь?» – схы-сгәы иҭалан иҭыст,
Насх уа еиҭах, сцәырҳазшәа сыҭрыст,
– Рыуа дарбану? – уа игахт са сыбжьы,
– Уԥа еиҳаб Алхас… – сыбла ихылт ашәшьы…
Ашҭа дҭаргалеит сԥаеҳаб дышьны,
Схы сзымдыруа сгылан сҩашьны.
Аҳәҳәабжь игоз уаҩ игәы ҭнашьаауан,
Шьоук ҽарбашақә, ҽа шьоук ргәы ԥшаауан.
Амра шԥхозгьы схы-сҿы зегь лашьцеит,
Ԥыҭҩык срыцҳаршьеит, хьаас сҟарҵеит.
Сзықәгылаз адгьыл сыҵабгозшәа збон,
Сызҭаз сзымдыруа, схы уамашәа избон.
Схы-сгәы иҭаӡамкәа еразнак сгәы иԥжәаз,
Исымамызт дыршьа макьаназ сзықәшәаз.
Арҵәаа-сырҵәаа ҳәа абжьы шгац игон,
Адгьыл сзықәгылаз сыҵабгозшәа збон.
Иҵеибаҳәа иааиуан сԥа иашәақәлацәа,
Ҿымҭ, рхы рыкәаҽ, рылаӷырӡ рыхәлаҵәа.
Быргцәакгьы рлабашьа нарсуа, инеиааиуан,
Ари арыцҳара рынмырԥш, иаиааиуан.
АГӘЫРҨЕИ АЛАБЖЫШИ
СХЫ-СГӘЫ ИҬАӠАМКӘА
Хәылбыҽхан, сыуа бзиак дысҭан,
Аха хьаас дыскымызшәа стәан,
Сцәа-сжьы акы нҭалан зных сыхьҭшьуан,
Маӡа снапы нақәкы исшьышьуан.
Насх саақыџь-қыџьуан, исыхьызшәа ашыӡ,
Сцәа-сжьы исанаҳәон митәык шысзыԥшыз.
Аҵх ԥаҳҽт, ҳаицәажәон, изжәит ҩ-фырџьанк,
Уаҳа сгәы иаднамкылт, зныхгьы сгачамкт.
Аха сысас уиаҟара исмырбеит,
Сгәы алаҟам анысҳәа, уи сыгәра игеит.
Нас уи ашьҭахьгьы ҳтәан кырӡа ҭынч,
Усгьы схы иақәыӷәӷәон хыхьынтәи ҭыџьк.
Зных игьыжьуазшәа збон сыблахаҵ,
Сыԥсы акызшәа иҟан ахац…
Бзиала ҳәа еибыҳәо ҳаиԥырҵит ҵхыбжьон,
Акгьы сгәы аҳәомызт, аха схы зжьон…
Ашара такә шагыз, сааԥшит сцәырҳаны,
Сыԥхыӡ бааԥс избаз кыр сацәшәаны.
Ицәажәахуеит сҭацацәа, игылоуп иччо,
Уаанӡа сҿы ҿызымҭуаз, уажә сатәамбо, сҟәыншьо.
Насх еиҭа сыбла ԥыҭк инцәынҭааит,
Уамаӡак мҵыцкәа сыҭрысит, уа сҵәааит…
Ҳаи ҳәа санҩаҵҟьа, дгылоуп ҳашьак,
Зынӡа аҽакала имоуп ҟазшьак…
Рыцҳарас иҟаз зегь сара исызцәырҵт,
Уара уқәрахьымӡан наӡаӡа усцәыӡт.
Сҵеи, сыҵәҩаншьап, зегь раԥхьа сзыргәырӷьаз,
Избоз, игәазҭоз, исхьааз, исгәыхьраз.
Схықәки сымаӡеи зегь реиҳа издыруаз,
Гәыԥжәарак соургьы, зегь раԥхьа изныруаз.
Уажәеинраалақәа узызхәыцуаз, иумҩыцыз,
Угәы еснагь иҭыхоз, макьаназ имицыз.
Знык иадамзаргьы снырхьыԥшындаз, иаҳауеи,
Уажә ихраа-ӡраауа иалоу аҳауа.
Ԥыҭ-чыҭкәак шыҟоугь уара иуҭынхаз,
Анышә хьшәашәахь шаҟа угеи, Алхас.
Ԥсеивгашьак уоуртә уҟамлеит ҳамҭакы,
Шаҟагьы уахьымӡеи уа угәҭакы.
Ҿыханҵак уаҿушәах збахуеит уажәы,
Утәахуп ухы ақәрԥс, зынӡа уеиқәшәы.
Асахьа шҭухыц еиԥш иҭухуашәа збоит,
Ԥыхьеиԥш, ишызгац уажәгьы угәра згоит.
Угәы иҭыҵыз, уԥсы иалҵыз зных снархьԥшуеит,
Нас, уи сшазхәыцуа, смыцәа исыршоит.
Егьа сҳәаргьы, хнырҳәышьа шьҭа иуманы збом,
Аха исызудкылом, уажәгьы агәра згом.
Зынгьы шьоук хаҵарак сылоушәа рбон,
Сажәа сеижьомызт, урҭ сыгәра ргон.
Ԥҳәыск илхшазиҿ сгьажьуамызт шьҭахьҟа,
Аха уажә сышԥалеи, сеиҭаси шаҟа.
Ҳаӷоу иҳәааит шьҭа сара сҭыӡшәа,
Ах, уажә сеилкаара цәгьоуп уамашәа.
Аҳәса аҳәҳәара иаҿын, ишаҿыц,
Уа иацлон абыжьқәа, есааира ҿыц.
Нас аҩны дыҩнаргалт, схы сақәԥо изӡон,
Сԥа рыцҳа, уа ашьа иҵкьаса ицон.
АЛАԤШҴАШӘАРА
Сыбла даахгылахт сыҷкәын, дыхәҷушәах,
Дышьҭыхны дыскушәах, сыхәда дыхшьушәах.
Зных, уа, схыԥ-хыԥуеит, дсыргәырӷьар сҭахушәах,
Гәырӷьарак, гәыӷра дук иблақәа ирхушәах.
Нас днасыргылахуеит, ҭынч, уа ҵаҟа,
Уа дкаҳа-бӷало деихахуеит ԥхьаҟа.
Уаҟа, нас, саргьы сыҩуа сишьҭошәах,
Уаанҿас с-Алхас хәыҷ, саҿыхуп ҿысҭуашәах.
Знык-ҩынтә даахьаҳәны, нас ԥхьа деихахуеит,
Иҽкамыжьуа инапқәа ирхахоит.
Ибжьы нҭганы акыр-кыр дыччахуеит,
Саргьы уи насыԥ дус исшьахуеит.
Сыҷкәын, раԥхьаӡа исхылҵыз, сзыргәырӷьаз,
Сабшьҭра амырӡга, сыҵәҩаншьап, исгәыӷраз.
Сԥа еиҳабы, ааӡашьа зласҵаз, сгәадура,
Сгәы шԥаҳәоз мамзаргь ирлас абдура.
Саџьал анааилакь, анышә сазҭашаз,
Сԥа еиҳабы, зеиҵбацәа хылаԥшра рызҭашаз,
Избан, ламаҟҵас сҟыууа сзынхаз,
Шаҟа ууалԥшьа рацәази Алхас.
Уеиҵбацәа шаҟаҩ уара иухьԥшызи,
Уа шаҟа насыԥи, разҟи узыԥшызи.
Ажәа анырҳәоз уиаҟара иузкы,
Сцәа иалашәон, ишсқәашьмыз ԥхьаҟа разҟы.
Ҿысҭуамызт, ус сцәа-сжьы ианыруан,
Анцәа усиҭт, аха ушсаҭәеимшьоз здыруан.
Уаныҩеидас ажәеинраала уаналага аҩра,
Угәы ҿыцк ҭыҵны ианаҿыз аира,
Сара сҟны иуҭахымызт уиаҟара ацәыргара,
Иуҟазшьан, иуҵасмызт, цәаҩала ахӡыргара.
Ҽа дунеик аҿ сыҟазшәа, зны акалашәа схырхт,
Усзеилкаауам анысҳәозгьы ыҟан са зных.
Уара учча-ччо уцон зымҩа усԥырҵ,
Маӡала сгәырӷьон, ицон уа сгәы ҭыҵ.
Бзиа иубон лымкаала Генеи Алықьсеи,
Рышәҟәқәа укын есымша, уаԥхьон уахи-ҽни,
Даргьы ргәы узҭан, игәыӷуан ак улҵп,
Ианырҳәозгь ыҟан – ҽакала уи дцәырҵт.
«Быжь-дунеик рыгәҭа» иҭыҵыз ушәҟәы,
Уажә стәоуп саԥхьоит, сеиџьыԥ, схы ларҟәы.
Шаҟа усзеилымкаауаз рыцҳа, уԥсы анҭаз,
Шаҟагь сыцәугхеи, сара исыхәҭаз.
Уҟан уразцәаны, амцхә угәы аартны,
Ухы узымхьчеит, дад, исҳәоит иаахтны.
Кыр шьҭа иухәома, исҳәо ацәа сцәоуп,
Саргьы усзымхьчеит, исывбоугьы рацәоуп.
Сгәы ҵәыуеит, иааҟәымҵкәа, ишыҳәҳәац иҳәҳәоит,
Зԥа дымԥсыц уԥа диумырҵәыуан, рҳәоит.
Сылаӷырӡ нкылашьа сымам, иаауеит,
Сызқәшәаз иақәшәахьоу сеиликаар ауеит.
Сызбжарак ыҟам, наӡаӡа исыцәгоуп,
Ахшара итәы кырӡа ицәгьоуп, дад, ицәгьоуп.
АХӘЫҶ БАҲЧА
Ароуп раԥхьаӡа уахьҭалаз ахәыҷ баҳча,
Иаҳҭахын уааӡар, уабар, нас уахьчар,
Умра шеишеиуа жәҩанаҿ иԥхон,
Уааӡацәа есымша уа ула иҽхәон.
Умҩахәасҭа хәыҷ унеиуан уанылан,
Уҵарын, уҟәышын, уҟәыбҷан зегь рыла,
Узцыхәмаруаз еихаччо рхаҿқәа,
Уҽрылукааит уҩызцәа хәыҷқәа.
Шьыбжьонла уҩызцәа аныцәоз умыцәт,
Раԥхьаӡа абраҟоуп иахьукыз ақыцә.
Ааи, уеицгәарҭеит ишулаз акы,
Душьҭан уааӡаҩ, енагь дузгәкы.
Асахьаҭыхцәа ӡәырҩы нужьит еиқәжьа,
Уа иудырбалеи шаҟаҩгьы аџьа,
Угәцарак иушьҭаз, аҭыхшьа узырҵоз,
Иабардыруаз рыцҳа, заа умҩы шҿахҵәоз
.
Иухылаԥшуаз ус шаҟаҩы,
Душьҭалан даауан аҩны урҵаҩы.
Исеиҳәон, ҿыц игылт жәҩанаҿ еҵәак,
Аха ацк асҭомызт иажәа рацәак.
ААЛӠГА АЦҲАҾ
«Урҭ» рцәымӷра уласҵеит ԥыҭ-чыҭқәак саргьы,
Аалӡга ацҳаҿ, ҽнак акәзаргь, ҳаицыҟан зынгьы.
Инеиҭак-ааиҭакуа ҳиеихсуан аӷа,
Иҽынирцәгьаӡа – ҳижәлеит хаха…
О, усҟан, қәрала умаҷын зынӡа,
Аҩны иуамҳәакәа сдәылҵит маӡа.
Ус еиӷьуп ҳәа схәыцны, еиҳа.
Аха, уара ухала унеит, иануаҳа.
Уи аухагьы иулшаз рацәоуп,
Урылс ақыҭақәа ираҳәо: шәаннеиша уаҵәоуп,
Уахьынтә уаныхынҳә, ашьыжь анша,
Изауҳәаз зегь ааихьан, ҳаргәыдлеит ҳаҽша.
Усҟан иаҳнарҵазгьы ыҟоуп акры,
Егьрылмшеит, ихьаҵит, иқәсыз Егры.
Ирылшар, ирҭахын ҳарҭ ҳаршьаҽыр,
Ажәак ҳмырҳәакәа, зынӡак ҳархәаҽыр.
Усҟангьы иаабеит згәы цқьамыз, ицқьаз,
Ишәыргәындаз, иԥсахҩыз, аԥсыцқьагьы зхаз.
Иқәҟьар ҳәагь ишәаӡыӡоз ыҟан зысқам,
Игылан, рхы ԥхьак инаскьан…
Усҟангь иаҳнарбеит агәаҵәацқьа зыӷраз,
Аха иҟан зыҽцәырмга, ҩнуҵҟала иӷраз.
Усҟангь ахьӡдуқәа изыхәҭамкәа изырҭоз,
Дыҟан араионаҿ «кры зылшоз, кры зынԥоз».
Уажә аҵыхәтәан, ианықәлозгь Егры,
Аҟәа ддыртәахьан, ԥыхьа аиҳагь илшо акры…
ИШԤАЗУРИ
Иҩны, игәара, уаҟа дахымзар,
Ихшаз илмкаа дыскцәар сҭахымзар,
Дахьжу саннеиуа, уа сеилагозар,
Иншьан снадтәалар, уа сгәы сагозар,
Аҭаца хәҷы, сҿы дымцәажәозар, ҿылымҭуазар,
Аҩны иҟоугь дҵәыуа, ҭаха сылымҭозар,
Иусураҿ снеир уагьы дсымбозар,
Ԥыхьеиԥш дысԥымлозар, џьа ибжьы мгозар,
Ақалақь сналалар, уа зынӡа амыхьтә,
Еҳагь исызхымгеит, еҳагь сгәы сыхьт.
Сгылоуп слаӷырӡышо, уажә сгәы еиҟәҷҷо,
Мҩаҭшәарацԥхьаӡа дысԥылон дыччо.
Шьыбжьоныз, хәлбыҽхаз, мамзаргь шьыжьы,
Сгәы сҽанӡамкәа игон уи ибжьы:
«– Папа, уабаҟаз? Уабацо уажәы?
Џьа ҳнатәап, каҳуак иуҭахӡами иаҳжәыр?
Иухьи, есымша избоит, уццакуеит,
Уцәа-ужьы иагхеит, зынӡа уҵыкәкәеит.
Саб, ҳнеип аҩныҟа, амла уакуеит,
Сҩызцәакгьы назгап, ҵәыцақәак ҳкуеит»,
Ҽазныхгьы, схьаирԥшуан, абхьӡыла дыхәмар,
Саахьаҳәыр, с-Алхас хәыҷ дахьгылоу абар.
Дычча-ччо дысԥылон, дааины сҿы дагәӡуан,
Гәаныла сизгәдыууан, дәахьыла изӡон.
Шәҽашәымҭеит хара-бӷьара зымҩа ахԥсҭа,
Иамуитоуп нырцә аӡы шәмырыр Гәмсҭа.
Нас уаҟа еҳагьы шәарҭ шәыҽшәырӷәӷәеит,
Чарҳәара шәзызуаз рзыҳәа шәыбӷеит.
ГӘМСҬА
Гәмсҭагьы иамоуп иара ахатә ҵасқәа,
Дагон аӷа, зных днықәҵаны азқәа.
Ҽазных зынӡа аҽарԥагьан цасҳәа,
Ишьапы дықәныҟәон, уаҩы имбо дахьцазҳәа,
Иаратәала Гәмсҭагьы ҳарԥарцәа ахьчон,
Аӷа дҭалар, аҟәараҳәа дархьҭшьуан.
Агыгцәа ргыла, аҽрыцәгьа ианлеиуаз,
Иҟан урҭ зны-зынлагь ишьҭкәыцәаа ианнеиуаз,
Ааигәа исеиҳәеит сҩызак, иҟаз хара,
Ҩыџьа аурысқәа еидтәалан, ишаҿыз аҳәара:
– Ҳнадтәалар ателевизор, иҳаҳауеит,
Шықәсык ҵуеит, ақырҭцәа Гәмсҭа измырт рҳәоит…
– Ҳарҭгьы, аамҭала зны ҳаибашьуан,
Гитлер иҳажәиҵаз иларгәыдҵан иаҳшьуан,
Аха ҳрыруан аӡиасқәа: Днепр, Волга,
Урҭ реиҳа еиҳаумашь? Ма знык иаҳбанда.
Шықәсы наҟьак абраҟа уҟан, Алхас,
Уӡбахә сарҳәоит уажә уҩызцәа инхаз.
Лымкаала иуқәиҵон Мушьни Хәарцкиа ҳаҭыр,
Уаҟа шәеизааигәахт, уа шәеибадырт…
Гәмсҭатәи аибашьра, афронт ахада,
Уа иааигәара уҟазарц иҭахын ихаҭа,
Иа иоуп аҭел иасыз: «Шәырԥыл, еибашьцәам,
Жәытә-натә аахысгьы ҳаидынхалон, ҳаишьцәан…
Ари ауаҩ уажәгьы ус дук дахадоуп,
Еиҵҳәаны инаӡа-ааӡоу столк дахатәоуп.
Аӡәырҩы идирбоит Аԥсуараз дықәԥошәа,
Акгьы шьҭа дацәшәаӡом, ибеит зегь инԥошәа…
АЦҲА ҞАԤШЬ
Унықәгылт ацҳа ҟаԥшь, шьоук чарҳәыҩла ирҭихьаз,
Ҳаӷа амца ижәуҵеит уаҟа иқәлахьаз.
Ухы алента иаҵәа аҭан, зынӡа уцәрышкәаӡа,
Узхьчоз ыҟамкәа уқәгылан адәышкәаӷьаз.
Уҩызцәеи уареи шәнеидгылеит, шәгәы мҭрыскәа,
Иҳабашьуаз рҿаԥхьа шәшьамхы амырскәа,
Уахыки-ҽнаки, хацәнымырха,
Уаҟа шәиабашьуа шәгылан аӷа.
Шәымч анымхагьы шьҭахьҟа шәымцеит,
Ԥыҭк шьҭахь шәнаскьазаргь, ишәылшоз ҟашәҵеит,
Уаҟа, акыр танкқәа ԥыххаа ижәгеит,
Аха шәыргәындақәак рхы агәра рымгеит.
Уаҟа иеиҳагьы ишәылшеит ахаҵара,
Шәыбӷьыжә шәыҵамлеит наҟ ақәаҵара,
Уахыки-ҽнаки шәарҭ, ҩажәаҩык,
Иааиуаз нышәкылт, иреиҵамкәа зқьҩык.
Аӷа-бзамыҟә шәрацәаҩызшәа ибон,
Амца ижәҵо, атәыла шәырбгон.
Аҵыхәтәан, уаҳа ишәмоуӡеит уа ԥсыхә,
Уҩызцәа анувыршьаа, бжаҩык анырхә.
Дсымпыҵҟьан дкаҳарц игхахт аԥсык,
Дыхәҷуп, ихыҵуеи, макьаназ шықәсык.
Зных уи сиахәмаруеит, дышьҭыхны дыскуп,
Иблақәа ӷраҷкәынӡа, ихы шкәакәоуп, дыгәкуп,
Насх инхәыҵакшәа исҳәахуеит ашәак,
Макьаназ дызцәажәом, иҿыҵҟьом ажәак.
Схалаанӡа, дшыскыз, дысцәыцәахт ахәыҷы,
Санхала, иаазгт игар, игәабан хәыҷ, ихчы.
Дҭаҳәахаа дыцәеит, сгәыӷырҭа, сҵеи,
Ишьҭаҵашьагьы схала исымҵеи.
Амаалықь хәыҷ дахьгараз изҳауан,
Иан дынидтәалан гарашәакгьы лҳәон:
«Уцә, нан, ураҳаҭны, мшызҳа иузҳа,
Иҭоурых ҭуҵаап мышкызны Аԥсҳа.
Иҟоуп ахәахәа, ҵҩа змам аԥаршеи,
Уазхәыцп удухар, ԥыҭ-чыҭқәак урҽеип.
Уазықәԥап аиаша, уаб дзыҿҳәароу,
Ирацәоуп уззыскуа, зегь сызҳәару?
Џьа укаҳап, џьа угылап, уи уацәшәарым,
Амариа уашьҭалар, мап, уеиқәшәарым.
Ууаҩра, уламыс, уԥсуара хьча,
Иагьа иуадаҩхаргь, уацәымшәан аџьа.
Ушнеиуа, дуԥылар ҟалоит арупап,
Лымшьҭагьы цәгьоуп, шәнеидгылан шәеиқәԥап.
Улжьарц иагьарыла илԥсахп лхы-лҿы.
Аха акгьы шлылымшуа здыруеит уа уҿы.
Илхуҟьар аԥҟацаҳәа иуку уҟамчы,
Уи усҟан илаурым уаҳагьы мчы.
Угәымшәараз, уеилҟьараз, еснагь уирҽхәон,
Иахьшәарҭаз аҭыԥахь есымша уеихон.
Хаз адҵа уҭахымызт ҷыдала унаԥхьан,
«Аԥшыхәрахь анырҳәалакь, угылон зегь раԥхьа.
Зныхгь Мушьни даацәырҵуан, аџықә-џықә дыччо,
«Алхас, уажә сара усыццоит», – духәаԥшуа
уџьашьо.
Ҽазныхгьы жәохә-мш аҭабиа шәызҭымҵт,
Ишәыкәшан ихысуан, аҵыхәтәан шәрылҵт,
Уи ашьҭахь, аҳамҭа уиҭт, Мушьни ихаҭа,
Жәамшгьы уауишьҭит иубарц уҩнаҭа.
Шаҟа суеигәырӷьеи, рыцҳа, уанааи, уара аҩны,
Еиҭах ҿыц угылазшәа збахуан уины.
Аха ҩы-мш роуп, уаҳа уаанымгылт, уцеит,
Жәа-мш аҩны уаангылар, хьымӡӷыс иуԥхьаӡеит.
Уԥсадгьыл уара узыҳәан инцәан.
О, уара, рыцҳа, удырра рацәан,
Акалашәақәа иҟан уҟазшьа,
Иаразынгьы кырынтә икауҭәеит ашьа.
Ухәыҷиижьҭеи иулан уи агәбылра,
Аҿаԥхьа хаангьы иумамызт гра.
Угәы аҟыҿыҳәа есымша еицҳауан,
Шықәсыла акәымкәа, мшызҳа иузҳауан.
ԤХЫӠ ХААК САЛОУШӘАХ…
Сынҭанагалан ԥхыӡхаак салоушәа,
Алхас хәыҷ дысҩыҵрак Џьамԥазра схалошәа,
Ҳәаа змам сымшқәа, иԥшшәыдоу, ихыдоу,
Рыцҳашьарак злаӡам, зынӡа игәыдоу.
Избом мчы ӷәӷәакгьы шьҭа сеиқәзырхо,
О, сымш еиқәарақәа, са сҭазырхо.
Сымшқәа реиҳа уажә сыҵхқәа реиӷьасшьоит,
Маҷӡак иадамхаргь сыԥсы рыласшьоит.
Сыҵхқәа ирыласҵо уажә акгьы сымаӡам,
Уи аилкаашьа, амаӡа, уажә аӡәгьы имаӡам.
Среилахуеит сыҵхқәа ԥыҭк иааилашәшәыр,
Усҟан сгәы иамамшәа збахуеит, уашәшәыр.
О, сыҵхқәа рҿоуп сԥа дахьызбо ԥхыӡ,
Сцәырҳаны сааԥшуеит, усҟан сгәы ҭыҵ.
Избахуеит ус зных, ҳаицәажәо ҳаидгылоуп,
Аҽазных иӷәӷәоу уадаҩрак ҳаԥгылоуп.
Зных дааины дсыдгылоит, дыхәмаруа, дыччо,
Ҽазных дгәааны, игәы ԥжәо, еиҟәыҷҷо.
Ҽазных ҳлеи-ҩеиуа ҳалахуп Аҟәа,
Иԥа дышьҭых дыхәмаруа, дықәртәа иҟәаҟәа,
Насх бзиа иибоз, амшын ацәқәырԥа,
Днаган дирӡсоит ихцәыҟаԥшь-иԥа.
Хьырԥысгьы иҟьахуеит уа инапхәыҷқәа,
Игахуеит ааигәа-сигәа абыжьқәа.
Ус, иԥсы иахылҵыз ила, игәы азҳауеит…
Сгәырӷьара ҿахҵәоуп, сыҭрысуеит, сцәырҳауеит.
Саазқәылаз, о, сыҵхқәа роуп сыԥсы зку,
Сгәы зҟажо, сыԥхыӡқәа зегь ирыцку,
Издыруеит, ҳәарада, шәыла схы сжьоит,
Сыҵх еиқәарақәа, сгәы шәыла исыжьжьоит…
Ихароу умҩа унанылап еиҭах,
Ухаҵара инацҵо, бџьарла уеиқәных.
Аҩсҭаа, акаҷи, аџьнышгьы дцәырҵп,
Еимдошәа, иныҟәошәа, ирымоушәа цәыӡк.
Издыруеит, ушхнамхуа ушамжьо акгьы,
Амч еиқәаҵәақәа ушриааиуа зегьы.
Ҽа мҩакаҿ даауԥылар ҟалоит адауы,
Умч ԥызшәарцы зҭаху уа, ус егьаҩы.
Уаҳәа-ццышә ухаргьыжь ишулшо иуҟьап,
Аӡә духуп, ма душьып, ҽаӡә абахә данҟьап.
Нас шаҟа гәҭыха узцәырҵшеи ԥхьаҟа,
Узхьӡашагь, узхьымӡогь, ҟалозеи шаҟа.
Шьҭахьҟа ишыҟоумҵуа здыруеит шьаҿак,
Ужәҩанаҿ иуциз, кыдуп еҵәак.
Ирацәоуп уаԥхьаҟа иутәу, иҳәатәу,
Уи зегь ныҟәгатәуп ишахәҭоу, ишатәу.
Уажәазы иузгәакьоу уан лкыкахшоуп,
Уцәа, с-Алхас хәыҷ, уан уара дукәхшоуп».
СЫМШӘҚӘЕИ СЫҴХҚӘЕИ
Амшқәа, амшқәа, са сзыҳәа шәхаарадоуп,
Амра исықәҷҷогь са сзыҳәа иԥхарадоуп.
Амшқәа, схьаақәеи сгәаҟрақәеи зцу,
Уажә шәҿаԥхьа икасҭәо са лаӷырӡуп…
Уаанӡа схы-сыԥсы зегьы-зегь зыӷраз,
Уажә схықәки сгәыӷрақәеи сцәырӡны изгаз,
Сымшқәа, шәаҿызаргь цқьа ҽеила сԥышәшәарц,
Ишәыгу шьҭа маҷкоуп сгәы аҵӷа ҿышәҵәарц.
Уажә избоит, аӡәырҩы кыр рыгәқәа бажәхт,
Ҳаамҭа иҟалаз кырӡа ибжьнахт.
Шьоукгьы ргәы иҭаччап, ирҳәашт шьҭа дҭахеит,
Исылабжьогь маҷҩым, цәгьа ирацәаҩхеит.
Аҳәатәы анруҭа, ус ирҳәалоит,
Уеиҳа иҟәушушәагь рхы рбо иҟалоит.
Ҽа шьоукгьы сзааиуеит иаҳцәагои ҳәа, алушәак,
Ианцәажәо сӡырҩуеит, исҿыҵмыршәо жәак.
Иҟоуп ус шьоукгьы, зынӡа зхы ак ҭам,
Иҟәушугь, ианырҳәо ыҟоуп иахәҭам.
Ихьаазгоит, сгәы иасуеит, уи зегь сахьтәоу,
Аха аӡәгьы инҭкаа исызиаҳәом иахәҭоу.
Укаҳар, ушьақәҟьар, нас усоуп, аиеи,
Хьаас узкыда, уанҵыкәкәа, уанлеи…
Иучҳарцы азыҳәа зегьы зегь рыхкы,
Ухы урҵыслароуп, ԥсыхәа амам ҽакы.
Акы учҳаӡаргьы, угәы ҽак аурсп,
Аӡәгьы урыцҳаишьап, ҽаӡәгьы дныуӷрысп.
Уаанӡа слеирацу? Уиҵәҟьа агәра згом,
Аха еивысшьакгьы Аманы избом.
Уа сҭахеит сызҭымҵуа зынӡа амацәаз,
Избоит, зегь рыла сыбӷа шыԥҵәаз.
АЖӘЫЛАРА
Ҳбаталион аҽырхиара иаҿын,
Амашьынақәа ааины иаҳзыԥшын.
Гәыԥ-гәыԥла инеиуан, иҭалон иакуа,
Рҽеибырҭон, зегьы-зегь ццакуа.
ҬЫНЧ СЫЗТӘОМ
Ҭынч џьара сызтәом, сныҟәоит, сеимдоит,
Сызхара сҵәыуоит, сгәы уиала исырдоит.
Уабаҟоу сыҷкәын? Сушьҭоуп узбом,
Уԥсы ҭам ҳәа уажәгьы агәра згом.
Зных, аҳауаҵәҟьа са исызхаӡом,
Анышә уафарцу? Уи сызхаҵом.
Схаҿы исзаагозма, уқәрахьымӡан уԥсуеит,
Уи саназхәыцлакь, сыхшыҩ еилаԥсоит.
Зных зынӡа исымнахуеит сзымныҟәо схәамц,
Скыдыԥшылоит, сыблақәа ҭраа, нас аҭӡамц.
Уахгьы-ҽынгьы сыбла ухгылоуп, Алхас,
Нарсоу хәыҷ уиԥсахрацу? – иуҭынхаз.
С-Хьырԥыс ԥшқа дсыхәаԥшуеит, иблақәа ҭраа,
Даасыдгыл сгәыдкыло, дсацәажәоит хаа,
Сҭаца хәҷы сҟны ҿылҭуам, дыҟоуп деиқәшәы,
Лылаӷырӡ ҭаҳәҳәы, даганы ашәы…
Аҩны иҟоу лакәзар, дҩагылар шьыжьы,
Илҳәоит амыткәма, игәыҭшьаагоуп лыбжьы,
Лԥа иншьан аԥхьа лгәы ԥыҭрак ирданы,
Деихоит анышәынҭрахь, дҵәуеит дтәаны.
Ари зегь анызбо, еиҳагь сгәы ԥжәоит,
Аԥсҭазаара сҭахымкәа схы-сгәы ахшәоит,
Зынӡа скаҳаӡоу, аӷаҵәҟьагь ицас,
Анаџьалбеит, изсоурыз абас лахьынҵас.
Сқьиареи сыразреи сыхәаны избом,
Сҟалеит акалашәа, уаҩ игәра згом.
Уанхала уа, ахаҵара ӷәӷәа ааурԥшит,
Хыкгьы наулҟьеит, нас шьакгьы нухьшит,
Аха ухала иҿауҳәеит, еразнак иԥах,
Аӷа уижәларц, уҿынаухт еиҭах…
Урҭ алажәқәа иуман ӷәӷәала ргәаӷ,
Иузҭан имшәоз аԥсуа хаҵа игәаӷь.
Ухәразын уаанымҿаст, ушцац ԥхьаҟа уцон,
Удгьыл аҿаԥхьа ууалԥшьа наугӡон.
СААЗҚӘЫЛАЗ…
Саазқәылаз ҭаха снаҭомызт слаԥықәшәа,
Аҽарыцәгьаӡан, иҟан са сыԥхыӡ.
Саазқәылаз исыздыруам сҳәон исықәшәа,
Аҭҳараҳәа сгәы ҭыԥаны ицон иҭыҵ…
Ианыруан сцәа-сжьы митәык ԥхьаҟа ишсԥеиԥшыз,
Сыҟан бжьыцәгьак ҩныҵҟала исаҳауашәа.
Сшалҵызгьы ԥсыҭбарада зегь иаҳзеиԥшыз,
Сгәы акы амыҳәо, зынӡа сыҟан уамашәа.
Ауаҩытәыҩса иҵанаҳәоит ицәанырра,
Ихаҿы иааган, ианизеилкаа иаратәы.
Аԥсабара уи инаҭоит заа адырра,
Цқьа дазхәыцыр, ианиԥеиԥшу ԥхьа митәы…
Сгәы ак санаҳәон, аха еилкаашьа сымаӡамызт,
Ԥсыҭбарада сыҟан, сыҟа, сгәы ак амыҳәо.
Зынӡа амаҷгьы сгәы иасуан, исылаӡомызт,
Сацәыхҟьалон зны-зынлагьы изуа, исҳәо.
Сыхыҩԥацәа усҟан сшәыцымцар шәҭаххеит,
Нас акыргьы еимаҳкит, ҳаибарххеит.
– Ҳаб ашьха узхалом, иулшом, – уҳәеит,
Гәмсҭа акәзар кыр иацуп, рҳәоит, иуаҳауеит.
Ҳаӷа дахьтәоу акәзар, мҩацәгьоуп, акыр бжьоуп,
Ҳаб, угәы иалымсын, иубоит, нас убжоуп.
Ҳамҩа унақәныҳәан, ҳдәықәҵ уԥацәа,
Иара усгьы иҽеим, ҳдәықәлар ҭаҳцәак.
– Есышьыжь шәгәы зырӷәӷәоз, ирӷьеҩны зыбжьы,
Шәбаталион акомиссар, шьҭахь сангьежьы.
Нас сабуп ҳәа сзышәҭахуи, илсгәыдҵан сышәшьы,
Ажәҩан иаҵалом уи азыҳәан ашәшьы.–
Шәыхҩык ишәҿымшәеит уи ашьҭахь ажәак,
Саахынҳәны иаашьҭых сҿынасхт ашәақь.
Ҳцон ҳгәы еибархаҵан, ҳижәларц аӷа,
Шьҭахь шьаҿак ҟамҵакәа, ҳнеиуан хаха.
Иаадыруан, ҽеила ҳарҭ ҳхы ахьҳархоз,
Мап, ҳижәломызт ҳнеины иара дахьынхоз.
Иҳахьчон ҳажәлар, ҳадгьыл ҳара ҳџьынџь,
Шәарак ҳәа ҟамҵакәа ҳнеиуан ус ҭынч.
Ииашоуп, зныкаҟра сықәнарҟьеит Гәмсҭа сшьапы,
Усхьӡан самухт, уара сԥа рыцҳа, аиҳабы,
Аӡы ианҭаҳа уахьӡаны иҭугеит уа сшәақь,
Ҽԥныҳәакгьы сумҭеит, иуҿымшәеит ажәак.
Ҳанхалозгьы, ишсцәыуадаҩыз убон,
Уажәы-уажәы уаахьаҳәны убжьы ургон.
Сықәра ыҟан, сыбжан, ушәон суцәҭахар,
Исҭахгәышьан са стәалагь шәаргьы шәеиқәсырхар.
АБРОУП…
Аброуп иахьыцәгьахаз уа улахьынҵа,
Аброуп иахьҿахҵәаз уара умшынҵа.
Уԥсҭазаара абра иҿахҵәеит, уканажьт,
Уаҳа иумамзар акәхарын қәашь.
Ушьаҿа ахеихугазгь аброуп аԥхьаӡа,
Акакала умшқәа абраҟа иԥхьаӡан.
Уаҩықәрабжак аҵкьыс ҩынтәгьы уеиҵахеит,
Угәыӷрақәеи ухәыцрақәеи ӡҭит, зегь мцхеит.
Шаҟа ҿыханҵа ҭухрыз, шаҟа,
Шаҟа жәеинраала узыԥшызи ԥхьаҟа,
Ихраа-ӡраауа иааины, икылԥшуа ахышә,
Урҭ зегь наӡаӡаз иафашт анышә.
Уԥа дызлакым, иакит уара ушә,
Ус улахь ианын, уԥсы рҭынч, уанышә.
Анышә иуқәԥсоу узы ибамбахааит,
Исзынужьт, дад, наӡаӡаз сызҵымҵуаз ахьаа.
Зегь ҳлаӷырӡышоит, зегь ҳгәы ҳагоит,
Уҭахцәа, ак ҳамчым, уԥс зегь абоит,
Иахьа анакәымха, иҟоуп уаҵәгьы,
Мышкы уахь имнеиуа ҳаҟам аӡәгьы.
АЛАХЬЫНҴАДАРА
Агәаҟра сзаазго слахьынҵа снеихырхәоит,
Аҽазныхгьы уи сыбӷа неисырхоит.
Ирацәоуп слахьынҵа исыгнажьуа,
Шьҭа иҟам арыӷьарахь сзыргьыжьуа.
Маҷк сгәы царгьы, ԥхыӡла, сцәырҳаргьы,
Иаацәыҵхахон сгәыӷра, сылаӷырӡ зыхьшьыз.
Егьарыла егьа зургьы, егьа сҳәаргьы,
Иабаздыруаз о, ас, амитә шысзыԥшыз…
ШЬЫЖЬЛА, ХӘЫЛБЫҼХАЛА
Шьыжьла, хәылбыҽхала, снеиуеит уахьжу,
Сышҵәыуа, сылаӷырӡ сӡамҩа ишахьшу.
Схәыцрақәа цоит хара-бӷьара еимпы,
Ҭынч снатәаны, угәы инықәсшьуеит снапы.
Усҟан, сааигәара дыҟам уаҩԥсы,
Сгәы еисуа аҭҳараҳәа, исзеивымго сыԥсы,
Суацәажәоит, уԥсы ҭоушәа, инхуҵак сыбжьы,
Схьаақәеи, суаз ажәеи неидҳәало, еиԥшьы…
Уабаҟоу, рыцҳа, адгьыл аҵа уҵәахуп,
Хәшәи рӷьашьеи амамкәа наӡаӡа сгәы хуп.
Егьа сҳәаргьы, изургьы, шьҭа ибашоуп, избоит,
Сыԥсымкәа-сыбзамкәа, ахааназ сынхоит.
Снаҳәы-ааҳәуа санықәхалогь ыҟоуп сгачамк,
Саахьаҳә, нас, инхысҭәалоит, уҳаҭгәынаҿ фырџьанк,
Иаҭахуп, иҵасым ҳәа хәыҷӡак снаҿыхуан,
Амца аркны ҭаҭынк нықәсҵоит снаҿыхан.
Уиоуп уажә исымоу есымша занааҭс,
Аарцәыҟа са сзыҳәагь иҟоу џьанаҭс.
Иаахтны иуасҳәоит, дад, сԥа, сҭаурхеит,
Адунеи-ԥшӡа уаргьы наӡаӡа уаԥхеит.
Сархьҭшьуашәа, сцәа акы алошәа,
Уажә саазқәылаз сҟалеит акалашәа…
Слаушьҭит, аха мамзар ишԥа,
Удлаԥса ԥсҭазаара сымаӡам сԥа.
Ирацәоуп аԥсҭазаара исыднаҵо,
Исзааигәанатәуа ыҟоуп, исыднацо.
Сҟанаҵоит зных сахьтәоу сзымгыло,
Исоуҳәогь схашҭуа, исызгәнымкыло.
Аԥсҭазаара зегь рыхәҭа нызкыло,
Аҽазныхгьы ҭынч сыҽныскыло,
Кыр снанагт саџьал сахырԥо,
Арахь алаба наа сзахымԥо.
Нас адунеи ԥшӡа ду санаҭаа,
Иҟалароуп саргь џьа сыхәҭаа.
Шьоукгьы зҿу ацәгьаус ыршароуп,
Аха урҭ раиааирагь сылшароуп.
Смыцәаӡакәагьы зных исыршароуп,
Аԥсҭазаараҿ иҟоу, дад, хшароуп.
Хьаакгьы соуп, зынгьы сгәы ԥжәароуп,
Аха шьҭахьҟа сымхьаҵроуп, сымшәароуп.
АҬЫНХАЦӘА, АҚӘЛАЦӘА
Дхаҵа, дыԥҳәыс, длагажәы,
Иансықәшәо, исыдшшылоит уажәы,
Аҽхыркы бызшәагь рацәаӡоуп,
Ирҳәо аҽыҵгақәагь нҵәаӡом:
Акгьы збом ԥхьа сзыргәырӷьаша,
Сзырлахҿыхша, ма сзыргәыӷлаша,
Ишамамгьы уи са сзы гәшаҭара,
Зынӡагьы исҭахым аҽаҭара.
О, рыцҳароуп алахьынҵадара,
Ауаҩ иџьабаа зегь аӡы аҭара.
Наԥшыхәынтә уи ус иузгәамҭаӡо,
Ицәгьоуп ауаҩ имцахә анкьаҭаӡо.
Аԥсҭазара ҭахак џьа исызымҭо,
Арахь ажәак зымҳәо, ҿызымҭо,
Усышьҭоуп маӡа, аҵәы нсылақшо,
Уаҩ дыҟамкәа исзааигәоу, исхылаԥшуа.
Аха еиҭах смаҭа хәыҷ дрыцҳасшьоит,
Иаб дыҟам, диаҭымуп, дгәықәҭажьхоит.
Иауазар хәыҷык ԥхьаҟа сихәароуп,
Аха шьоук зҿу ҽакала црыхароуп.
Уажә зынӡа сҟалеит акалашәа,
Сызҿымҭуа, ус ацәа салашәа.
Ҿабгарак сызҭымҵуа сҭалошәа,
Зны-зынлагь акгьы сгәалашәом.
Избоит саӷацәа сыргәырӷьошәа,
Сыуеи-сҭахыреи ргәы дсырхьуашәа.
Ауаҩ исеиҳәазгь сызхамҵошәа,
Инхаз сыхшарагь сыргәамҵуашәа.
Сыҟоуп, сыхгьы цәгьа исцәымӷушәа,
Сгәы ак алахт, изалымҵуа цәымӷушәа.
Сыхәҭаагь збоит џьаргьы иҟамшәа,
Суахҭагьы иааигәаны игылошәа.
Абас санныҟәо, еиҳагь сгәы ԥжәоит,
Сыхшыҩ сахыҵуеит, схы-сгәы ахшәоит,
Иҟасҵари, лахьынҵоуп,
Ус наџьнатә аахыс иаԥҵоуп.
УНШЬАНАҾ
Гәырҩа ӷәӷәак ублақәа ирхушәа,
Уншьанаҿ избоит ак уҳәар уҭахушәа.
Иқәгылоуп упатреҭқәа еивҵрыԥхаа,
Убла ҭраа усыхәаԥшуеит, рыцҳа.
Умҩақәа уаԥхьаҟа иԥҵәоуп,
Акгьы узҳәом, угәы аҵӷа ҿахҵәоуп.
Шаҟа ирацәаз угәҭыха, ухықәкы,
Урҭ рахьынтә уахьымӡеит акы.
Сылаӷырӡ сӡамҩа ианахьшы,
Сгәы инықәҩит исаҳазшәа убжьы.
Зных сцәырҳазшәа сцәа сынҭаӡыӡт,
Еиҭах аҽакала сурхәыцт.
Ҽнак хынтә-ԥшьынтә сынудтәалан сҵәуеит,
Сынудтәалан усҵәуеит, схы сҵәуеит.
Наҟ-ааҟгьы иго ҳарҭ ҳабжьоуп,
Уани, сареи аншьани анышәынҭреи ҳрыбжьоуп.
Шаҟа аԥсҭазаара уҭахызи, рыцҳа,
Ҵаҟала иҭаԥырҵәеит узқәгылаз уцҳа.
Рыцҳарыла, чарҳәарала уҭахеит,
Есымша умч узқәгәӷуазгьы мхеит.
Зны-зынла убас сгәы уҵалоит,
Усҟан, ҿымҭ, ақәаҵара сныҵалоит,
Ишимауз аӡәы аха,
Дызлаауаз имамкәа, ҽаӡә дшынха.
Џьа иагызмыжьыц шамаха,
Сзықәшәаз уигь ҽеила ишимаҳа.
Ҽаӡәы, дааир шиқәнагаз,
Аҽа уск џьа дшахнагаз.
Уи ашьҭахьгьы ишимауз ԥсыхә,
Ишыцәгьаӡахаз даазгоз рыхә.
Сгылоуп зных, иҟаҵо ҽмырҳа,
Сгәы ахәра иацырҵоит иаҳа.
Сзықәшәаз згәаламшәогь рацәоуп,
Арахь, ҳаизааигәоуп, ҳаиуацәоуп.
Аҽаӡә дысԥылоит дҿаббаӡа,
Жәак иҿымшәо, дҟәызгаӡа.
Дсыдышшылом, ҽыргаӡа,
Ҟаҵо, игәы дҭаччахуеит маӡа.
Инахзырҟьоугьы ус дубап,
Уи шхыркы бызшәоу агәра угап.
Деиҵабаауп, дразым ҭаҳцәала,
Дуцәнымхошәа дцәажәоит цәала.
Ҽаӡә дансықәшәо, ишьо хьымӡӷыла,
Угәы ҿикаауеит зегь рыла,
Дсыдышшылоит ҭынхаҵас,
Ихаҿы сааго, иҟамҵа цас.
Ҭынч уа дсабжьоит, сгәы ирӷәӷәоит,
Иҵааршәыроу сгәы ирԥхоит.
Сгәаҟра дақәымшәт уи хазуп,
Гәыла-ԥсыла сзы дразуп.
Мши-насыԥи шаҟагьы уԥхеи,
Ус улахь ианын, узшаз игәаԥхеит.
Иҟам-ианымгьы шаҟа рҳәахьеи,
Абызҳәацәа иахьеи уахеи.
Ҵҩа рымам, уҳәан-сҳәанқәагьы рацәоуп,
Уара уԥсҭазаара наҟ иҿахҵәоуп,
Сара соуп уара узааӡаз, узыхшаз,
Уахҭнысҟьом уҷкәынраз машәырны узықәшәаз.
Ааи, ииашаҵәҟьан, сара угәра згоит,
Шәашәырак уԥсаҭа ишамамгьы збоит.
Шьҭа са сыхәҷума, кыргьы сажәуп,
Ухьӡала наӡаӡа аиқәаҵәа сшәуп.
Еснагь сылаӷырӡ сӡамҩа иахьшуп,
Сԥа, дад, уԥсы аҵаҟа сгәыӷрақәа жуп.
Уиаҟара зных ҿысҭуам, сыбжьыҳәа сыргом,
Егьа сыҽсырҟәышзаргьы сԥа усзыхгом.
Ус сызқәгәӷӡогьы дсымам ҭынха,
Дышсыргәырӷьогьы здыруеит саӷа.
Аха иамуит, дад, схы-сгәы зегь блуп,
Иҟасҵари, жәымҭацәгьа сабуп.
Сзыҟамлеит сыбӷа ҩеиҵыхны уаҩҵас,
Исымазар акәхарын ус лахьынҵас.
Сара исхызгахьан ахьҭакра, амлакра,
Снаҿагыланы ииашам амакра.
Урҭ зегь уиаҟара уара иумбаӡеит,
Сануабжьоз усзымӡырҩт, сыгәра умгаӡеит.
Уеихаҳамҭақәа сыбла нырхыжьуа,
Схы ахыбаауа, сычҳара хыжжуа.
Зны амра кажжы иԥхоит,
Аҽазных иқәаԥсатоит.
Усҟан џьа снатәоит, ҿымҭ сыбжьы мго,
Исыхьыз, сызқәшәаз сазхәыцуа, игәынго,
Уԥсы ҭоушәа сыбла уаахгылоит еиҭах,
Схәыцрақәа сшьаҳаны срымоушәа сԥах,
Наҳәы-ааҳәшьа сымамкәа ԥхьаҟа сыԥшуеит,
Еиҭах сылаӷырӡ сӡамҩа инахьшуеит.
Иарбан мҩахәасҭоу ара уи узнымсыц,
Араҟа иҟам унапымҭа зкьымсыц.
Зегь реиҳа адгьыл иалан уԥсы,
Уеиҭаҳамҭақәа Ирҿоуп ирхьыссы.
Ҽазных Қәмарча ахықә унықәтәан уҩуан,
Угәаҿы ажәеинраалақәа ииуан.
Шаҟантәгьы уи аамҭаз са суниахьаз,
Ишуҭахым шаҟантәгьы са исурбахьаз.
Зны Қәмарча ихуҵаз уцҳа
Шаҟагьы уадԥсылеи, рыцҳа.
Уашьҭамкәа иуџьишьарц уаҩԥсы,
Ахандеира иалан уԥсы.
Ушьҭамҭа ушьҭахь иаанхар уҭахын,
Уара макьаназы ара уаҭахын.
Иҟазарц шакәызгь макьаназгь ухәҭа,
Иааудгылт угәы уҽынӡамкәа ууахҭа.
Шаҟа рыцҳарыла уҭахеи,
Иулшашаз шаҟа усгьы нхеи.
Избахуеит иухәошәа, уагошәа џьанаҭ,
Уи ауп есымша исымоу сзанааҭ.
Уаҳа исылшари, саҿым аҽакы,
Сыхәшҭаара сзыҽҳәатәом, сымца еиҿакы.
Изакәызаалак иакуам уажә ус ак снапы,
Схәыцрақәеи уа сгәыӷрақәеи цеит наҟ еимпы.
Исымаз уара уакәын, сԥа, гәыӷырҭас,
Сџьабааи сааӡареи зегь наҟ урыгәҭаст.
Уаҳа џьа акы ыҟан избом сара стәы,
Сыԥсымкәа, сыбзамкәа сықәхеит адәы.
УСРАЗҞЫМХЕИТ
Уныҟәон, дад, мыцқьа-шьацқьа,
Иулан анхаҩы ишьацқьа.
Иурҟьацыр ҳәа ушәон ашьацҵәҟьа,
Нас дарбан иуԥылаз мышьҭацәгьа.
Хҵысҭа шәкы уа урхыҵуан,
Удырра ыҟан, хара ухәыцуан.
Баагәарак еиԥш, сагьуқәгәыӷуан,
Аха жәала зных суқәыӷәӷәон.
Уаасыхәаԥшны, ҿымҭ уччахуан,
Ус сгәы ҟауҵон, нас сужьахуан.
Лҵшәа дула зны ԥхьа уцахуан,
Уи зегь-зегь са сгәы шьҭнахуан.
Хара ухәыцуан, кырӡа уҟәышын,
Арахь қәрала зынӡа уқәыԥшын.
«Инамӡаша агара дакуам» ҳәа,
Маӡа сгәырӷьон ус ак уамҳәа.
«Ҽеила уихылаԥшыр усгьы дақәшәомызт,
Даныхәҷыз нахыс иааӡашьа уақәшәомызт», –
Аҽԥныҳәақәа сызҭо ус ирацәоуп,
Ӡәырҩгьы сзааигәоуп ҳарҭ ҳаиуацәоуп.
Ирхшаз ианхәыҷу рыбла иҵрыжьуам,
Урҭ рааигәа иҟоуп, акгьы рыгрыжьуам.
Макьаназы ирҳәо зегь харҵошәа ирбоит,
Иуаа нагақәоуп, рыхгьы агәра ргоит.
Дҩызаз, дтәымуаҩыз, ма ҳаиуацәаз,
Дҭазцало згәы иабо зԥа амацәаз,
Иажәа уажәазы иасҭом ацкы,
Ииашаҵәҟьазар, сцааит ихаҵкы.
Саргьы санцәажәоз ыҟан ус зны,
Ак сазҳәогь даҭасҵом, сыҟоуп сразны.
Иарԥарцәахар, иҭаҳцәахар, кырӡа ирызҳар,
Усҟан ихацәоуп рабацәа, ирҳәац рызҳәар.
УНЫШӘЫНҬРАҾЫ
Есымша угәы снапы нықәсшьуеит уахьжу,
Сылаӷырӡ сызнымкыло, сӡамҩа ишахьшу,
Кыраамҭа сышҵәуа, инеиҵых сыбжьы,
Сыблақәа сызхымтуа ирхылоит ашәшьы.
Нас, зымҩа саатәахуеит, иансылӡаалакь сымч,
Жәак мҳәо, кыраамҭа, сзымқәацо ҭынч.
Сымч кәадоуп, неиҭамҳәа, иакуп сыԥсы ахац,
Иҟоуп ианыгьежьуагь уа сыблахаҵ.
Саналҵлакь уа нас инхҭәаланы ҩык, ӡык,
Ҭаҭынҟаҵак нықәҵан саахьаҳәуеит аԥсык.
Зных, џьа укаҳауан, џьа уанԥон,
Хҭысқәак нуаулозгьы ҟалон.
Умҩа уацәхымҟьарцы сықәԥон,
Сануқәӷәӷәоз, угәы нхалон.
Аха усзымыхьчеит зегь акоуп,
Ус сыззеилымкаауагь рацәоуп.
Ԥхьаҟа иҟаӡаз мҩакоуп,
Уеиқәзырхар зылшоз дынцәоуп.
ХЬЫРԤЫС?
Ҳаилаиргьыжьт уаха смаҭа, аха ишԥа,
Ҳанынатәоз иеишәа наргыланы сԥа.
Инапы исырӡәӡәароуп саб ҳәа ихҭеикт,
Аӡы ааганы адашьмаҿы икеиҭәт.
Нас икнихт ишибахьаз еиԥш ампахьшьы,
Иҿынеихеит ижәҩахыр хәыҷы иныхшьы.
Ҩынтә-хынтә инышьҭакшан, дааин дантәа,
Аҵәуара далагеит, еимаҭәа.
– Саб инапы анисырӡәӡәоз дсымбеит,
Иҽсирбом, иҽиҵәахит, сыгәра имгеит.
О, саб рыцҳа, измаӡамыз қәашь,
Дысҭахуп, дабаҟоу?.. дҵәуон иҽкажь.
?Смаҭа хәыҷы Алхас-иԥа Нарсоу Хьырԥыс ҳәа иасҳәоит.
Аха анцәа усанимшьеит,
Усразҟымызт, ус еиӷьишьеит.
Исҳәо зегьы уашьҭа ибашоуп,
Сажәымҭа цәгьан, срыцҳауп, сгәашоуп.
Ирацәан иумаз аԥсабара иамҭан,
Аха уахнабааит, иаркьаҿт уԥсынҵры.
Акгьы узыннамыжьит наӡаӡа ҳамҭан,
Уеҵәахә жжаӡа инҭалеит хланҵы.
Ааи, ирацәан аԥсабара иунаҭаз,
Аха иузымкызар цқьа ҽеила агәшәа?
Уҳалалра, уқьиара, угәы ишаҭаз,
Уи иазгәамҭану, избоит уамашәа.
Иҭаршәын, дад, угәаҿы акәиц,
Угәы иаанагозҭгьы уи мицт?
Уи мцахартә, еиҵухартә уахьымӡеит,
Аӡә дарԥхартә, имыцәартә иузеиқәымҵеит.
Сулагәдууан маӡала,
Схылԥа аҵыс анҭаҳәуаз…
Исҳәон: – Уус нагӡала, –
Усырҽхәомызт иануаҳауаз.
Сынуқәымчуан, уа зынгьы,
Аха иаҵамызт цәгьара.
Усыддырҽхәалон зных шьоукы,
Иагьаздууан угәаҭа.
Еснагь сылаԥш уара иухын,
Сыҩуа сушьҭан уахьцалакь.
Схы-сыԥс аҵкьыс усҭахын,
Усааӡомызт ишакәхалакь…
Схала саныҟоу сҵәуоит, сгәынқьуа,
Схьаақәа нысзымчҳауагь иҟоуп санқьуа.
Инапхәыҷқәа рххо, зны игәы дынҭаст,
Нас, уи, даасыдгылан ҿиҭуеит абас:
– Даду, саб изхара симбакәа дсыԥхеит,
Шьҭа наӡаӡа саргьы сиаҭымны сынхеит.
Есуаха с-Хьырԥыс, иан ианылҭаху длырцәарц,
Ацәара мап ацәкуа, иаб иншьанахь деихоит.
Иҭахушәа уи аамҭаз са сгәы аҵӷа ҿиҵәарц,
Уаҟа даҳзадгом, кыр иҽирххоит.
Нас ихы ларҟәны, днагәӡны аншьан,
Дунаӡак иеиԥш илаӷырӡ ҭаҳәҳәы,
Днагылоит хаҵаҵас, ус иҽаарҽеины,
Иҿынеихоит шьҭахьҟа, ус наҳәаны:
– Саб! Цәымҭхаа уауааит, са шьҭалара сцоит,
Сан сылзыӡырҩуеит, илҳәо ҟасҵоит.
– Саб ажь изаазгеит, иҿысхт алаҳа,
Дынҭаха аҵкьысгьы сгәы дыҵалт иеиҳа.
Даауеит ҳәа сарҳәон, дабаҟоу дызбом,
Сыржьозар акәхап, шьҭа урҭ рыгәра згом.
Саб, агәаҟ рыцҳа, ухы ҭаурхеит,
Саргьы наӡаӡа абыда сынхеит, –
Еснагь ус ихала дцәажәоит ахәҷы,
Сара сгәы сҭаҵәуеит, исаҳауеит ибжьы…
Сгылт, сылаӷырӡ нкылашьа смауит зынӡа,
Иан уа хазы дындәылҵны дҵәыуан маӡа.
Ҳаилаиргьыжьт уаха смаҭа, аха ишԥа,
Ҳанынатәоз, иеишәа наргыланы сԥа.
Ԥхынран. Смаҭа-хәыҷы дҵәуон, дсыжьжьон,
Амш дууп, дыцәарцы сҭахын уи шьыбжьон.
Ԥшьышықәса роуп ихыҵуа, макьана дыхәҷуп,
Сиацәажәоит дуҵас, зных, сыхәда дыхшьуп.
– Иурыцәгьеит уаазқәылаз кырӡа уҟазшьа,
Уааи, дад, унышьҭал, ԥыҭрак уԥсы шьа.
Уабду иажәымҭа цәгьоуп, уааизхәыц,
Мамзар, изхымгар, уигь иԥсы ихыҵп.
Кыраамҭа ҿымҭуа дгылан дыԥшуа,
Илаӷырӡ ҭаҳәҳәы, сыбла дҭаԥшуа.
Нас дааины днықәтәан ҭынч, уа сшьамхы.
Ибжьы рмаҷ, даацәажәеит, инсыдҵан ихы.
– Бзиоуп даду, иуҳәо ҟасҵап,
Сыцәап, саб ԥхыӡ дызбозаргь збап.
Ахәыҷқәа уҳәеит ҳәа, ирҳәо узҳәом,
Ирдырша рдырхьеит, хшыҩла ирызҳауеит.
Ҿымҭ Хьырԥыс дсыхәаԥшуеит, иблақәа ҭраа,
Ҩныҵҟала сҵәуон, иҭыҵуан сгәы аҭра.
Иаб диԥхагәышьеит, уи са исзыхгом,
Сыбжьгьы уиаҟара ианибо исыргом.
Сыбла ҵыхәаԥҵәара змам алаӷырӡ амҵәом,
Иакуеит ак сгәы нкылкаа.
Ԥыхьеиԥш дгәыдкыло, дысзыргәбзыӷцәом,
Смаҭа, иаб рыцҳа илмкаа.
Уцәа-ужьы иалҵыз, уԥс иахылҵыз, иуҭынхаз,
Даанужьт уи уԥазаҵә уцымхәрас.
Уара ухәыцра, уара угәҭыхақәа наигӡарц,
Ухы-уԥсы зқәуҵоз, уара узхьымӡақәаз дрыхьӡарц.
Даанужьт, уара уԥазаҵә, уцымхәрас,
Уҵәҩаншьап мырӡкәа, уара удгьылаҿ дынхарц.
Иԥшьахап иара изыҳәан иаб џьынџь,
Уара, дад, ураҳаҭыз, уԥсы рҭынч.
БЖЬЫ МАӠАК СГӘЫ ИҚӘҨУЕИТ
Уажә иҵызгеит амцәара,
Исылшом схьаа арцәара.
Сааигәара зегь ыцәахьеит,
Аҵх сара сзы идуцәахеит.
Сыԥсы зҭои, сҽысымшьуа,
Сҽыҩаҳарак сыҽхысымшьуа.
Дыҟаӡамкәоу исылабжьо,
Насх, уи схы ианысымшьо,
Аҵх-лашәҵәҟьа нсықәмчуа,
Сыҩны, сеишәа сзықәымчо.
Сҟалаӡаргьы исықәымшо,
Исџьишьарым исыхәаԥшуа.
Исҳәоит: «Дад, уаб еиԥш иуқәмыз машәыр»…
Иара иқәиҵоит аишәа иааган ашәыр.
Акы игәы иалсыр дҵәуеит, дыҳәҳәоит,
Иахьа хәлаанӡа иаб ихьӡ иҳәоит…
– Даду, умҵәуан, иучҳароуп хәыҷӡак,–
Хьырԥыс хәыҷ дсышьҭоуп, сара сахьцалакь, –
Есымша улаӷырӡ уҿыҵкьаса ицоит,
Ус са ианызбо, сгәы еиҳа ицоит.
– Даду, умҵәуан, ԥыҭк уҽырӷәӷәа,
Иухьи, улаӷырӡ еснагь иуҿыкәкәа?
Ииашоуп, дуԥхеит, дҭахеит уара уԥа,
Аха саргьы схаҵами, сыҟами иԥа.
Сышҭа санҭало, дыҩуа дысԥылоит –
Заб дзыԥхаз смаҭа.
Насх, сеиҵаӷәӷәа, ԥыҭрак сааҭгылоит,
Хәыцрак сҽаҭа.
Сыԥс иахшаз иҵеи, дгачамк дсыхәаԥшуеит,
Шьаҿак днеиҭамшәо.
Саргьы сзымцәажәо, сыбз сыхәлашәоит,
Исҳәара сҿамшәо.
Ԥыҭрак сзымқәацо, ишьҭыхра мап ацәкуа,
Сгылоит схы ахыбаа.
Ус еиԥылалон иаби иареи, игәыкы-ҵәкуа,
Ԥыҭрак данымаа…
Ус есуаха сзыцәаӡом,
Алашарагь сырцәаӡом.
Сааигәара зегь ыцәахьеит,
Аҵх сара сзы идуцәахеит.
Сҩаҵҟьоит, зных, снықәиауеит,
Бжьы маӡак сгәы инықәҩуеит.
Сыҷкәын-гәаҟ ибжьакәшәах,
Илабҿабошәа, илакәушәах…
Сааигәа дааины дгылошәах,
Сеигәырӷьо сиԥылошәах…
«Ԥсҭазара кьаҿк – дунеи дуӡӡак»
Ҵа змаӡам мшын дуӡӡак.
Шьхак иаҿгоу, мҩа инымҵәо,
Уаҩ иимбо, игәы иҭымҵәо.
Ԥсҭазарак – ламыс дуӡӡак,
Аха изцымыз насыԥ дуӡӡак.
Згәы разыз, игәрагаз,
Иузырбоз иқәнагаз.
Ԥсҭазарак – имҩақәҵагаз,
Иҿырԥшыгаз, иҳәаақәҵагаз.
Кыр зылшоз, еилзыргоз,
Ԥхьаҟа ҳԥеиԥш узырбоз.
Ԥсҭазарак – зхатә бжьы зхаз,
Зыгәҭыха – зҿахәы зҳәоз.
Суахҭа аҽынхәыҵакуа,
Ишеиԥхьыттуа схәыцрақәа…
Сылацә нҭаазшәа сшыҟаҵәҟьоу,
Ак нҭаҳәҳәоит слымҳаҵәҟьа…
Сҩаҵҟьауеит нас, снықәиауеит,
Маӡа сгәы ак нықәҩуеит:
Сыҷкәын-гәаҟ ибжьакәушәах,
Илабҿабоушәах, иԥхыӡушәа…
Сааигәа дааины дгылоушәах,
Сеигәырӷьогь сиԥылошәах,
Исыхь закәыҵәҟьоу сзымдыруа,
Ишысҭахыҵәҟьоу сзымгәырҩо.
Аҳауаҵәҟьа сзымхаӡо,
Ԥыҭрак саақәхоит сзымқәацо…
Ҭынч сыштәоу уа сҩаҵҟьахуеит,
Сыхәшҭаарамца сҽаҵхахуеит.
Иҩырхылҵуа аццышәқәа,
Ицоит алаӷәра иҩаҵашәкәа…
Исымамкәа гәаҳәарак,
Соунамыжьуа гәкаҳарак.
Ҵәҩанҵас уа садырсызшәа,
Сцәа ак алҟьоит сдысызшәа.
Сазԥшымкәа еихаҳрак,
Сынхықәгылоит ҭаҳарак…
Ԥыҭрак сшьапы сзеихымго,
Саанхоит сыԥсы сзеивымго,
Изысмоуи еиҭаҳәарак?
Иҟасымҵацтеи гәнаҳарак?
Абар уашьҭа бжьы-мзуп,
Абар уашьҭа бжьы-мзуп,
Сыԥсҭазара ԥхыӡуп,
Сыԥсҭазара ԥхыӡуп.
Иаҵаӡамкәа ԥхарак,
Иамаӡамкәа ԥҟарак,
Абар уашьҭа бжьы-мзуп,
Абар уашьҭа бжьы-мзуп.
Сыԥсҭазара ԥхыӡуп.
Сыԥсҭазара ԥхыӡуп.
Сагеит, сагаӡаҵәҟьеит,
Зынӡа саргаӡаҵәҟьеит.
Баша ус снаиааиуам,
Схала схы сзаиааиуам.
Егьа сыҽсырххаргьы,
Егьа сыҽсырӷәӷәаргьы.
Дыҟам аӡәгьы исыхәуа,
Иамаӡамкәоу ԥсыхәа?
Иҟам уи зегь снымԥшкәа,
Иԥхьаӡоуп шьҭа сымшқәа…
Абар уашьҭа бжьы-мзуп,
Абар уашьҭа бжьы-мзуп.
Сыԥсҭазара ԥхыӡуп,
Сыԥсҭазара ԥхыӡуп.
Кры еилызцоз, акры злаз,
Иацәхымҟьо, зхатә мҩа змаз.
Ԥсҭазарак – кыр зылшаз,
Хыхь иқәтәоу, зны иззиршаз.
Зхықәкы-мҩа ԥхьа ирацәаз,
Аха заа иҿахҵәаз…
Сааигәа-сигәа ҷытыбжьы гомызт,
Кыр аҵх неихьан, сыцәт сынҭаҳан.
Еилыскаартәеиԥш ус ԥхыӡ збомызт,
Сжьы сцаӡазшәа збахт, сынкаҳан.
«Саб,о, саб!..» – бжьык сгәы инықәҩит,
Ҳаи ҳәа сцәырҳаны сыҭрыст.
Кыраамҭагь сшьара сықәымлеит,
Сԥа ибжьакәын, сцәа-сжьы ардыст.
Акыр ҵуеит, уара убла сҭамԥшыцт,
Уара улмкаа уажә саԥылоит ашықәс ҿыц.
Сгәы ԥжәаӡазаргь, схы сшәиӡазаргь, сыԥсы ҭоуп,
Унышәынҭраҿы слаӷырӡышо сааины стәоуп.
Ҩажәижәаба шықәса уара уаҵкьыс сеиҳабын.
Аԥа днагылан аб дирҽеирц ус иаԥын.
Са сзын ҽакала сдунеи ааҳәит, ибгеит,
Аԥсабара азакәанқәа еилагеит.
Уи сшагогьы збоит уҳәеит,
Аха схы агәра згоит уҳәеит.
Мап, уиазы сшәом уҳәеит,
Аха сан лҳақ сызшәом уҳәеит.
Исызҵыхәтәоу ашәак уҳәеит,
Ахацәа рашәа ҳҳәап уҳәеит,
Иургеит убжьы ҵрыхәҵәаӡа,
Иуҳәеит ашәа аҵыхәтәанӡа.
Нас сыԥс маҷк еивахеит уҳәеит,
Сыҩны иаанхаз деибахеит уҳәеит.
Аха лыгәра згоит уҳәеит,
Бзиагьы дызбоит уҳәеит.
Сӡыхь хәыҷ лырхәашьуам уҳәеит,
Сыԥсы лырԥхашьом уҳәеит.
Нас хәыҷык ухы ҩышьҭыхшәа,
Дгылазшәа уааигәа, ушьҭахьшәа,
Уабаҟоу, сԥа, с-Нарсоу уҳәеит,
Суеигәыӷьон уансоу уҳәеит.
Уԥшқоуп, ухшыҩ мшәыцт уҳәеит,
Наӡаӡа ҳарҭ ҳаицәыӡт уҳәеит.
Нас иааҭурҟьахт ахәрашәа,
Уи ашьҭахь еиҭах ахрашәа,
Иуҳәон, угәы иаахәошәа,
Иубон ухьаа иахәошәа.
Ишудыруазгьы ахәаша,
Ирлас ушцоз унбжьахәаша,
Аха иуҳәон хаҵала,
Имчыдаз убжьы нхацала.
АЕП И ЛО Г
АХАҴАШӘЕИ АХӘРАШӘЕИ
Дад, аӡә ида уаҩ дуҭнымхеит,
Хҭылҵла, нас, анцәа дузылԥхеит.
Уиаӡәкгьы уажә деиҭымхеит –
Аха иҳақ мшәаӡакәа инымхеит.
Уаа раида гәышьа, раидара,
Узгашаз ахы уқәшәт уара.
Аха уи уацәцоз џьушьеит,
Ус аԥсра хьымӡӷыс иушьеит.
Ф-хык шуқәшәазгьы хьаас иумкит,
Знык умӷызит, знык умқьит.
Ухьаа уаҩы илымшеи умдара? –
Уа раида гәышьа раидара.
Уа раида гәышьа, раидара,
Иара уаҵәҟьа ушьа уын уара.
Уа нас ашьа анухәлаҵәа,
Еразнак ушьҭырхт уқәлацәа.
Мап, угәы еиҭамԥаӡеит,
Ублаҷыцгьы еиҭамқәацеит,
Ишуқәшәаҵәҟьаз уамгаӡеит,
Аԥсра ухахьы иааумгаӡеит.
Уаа раида гәышьа, раида уҳәеит,
Ахаҵа ихаҵа раида уҳәеит.
Сгәы сҽанӡамкәа исықәшәт уҳәеит,
Ӡ-ҿамҩак сзаажәг, исышәҭ уҳәеит.
Иҟан уҩызцәа иуԥылашаз,
Уааигәа-сигәа игылашаз.
Ӷәӷәалагь ҳаҭыр рықәуҵон,
Уҿаҵа еиҩша раԥхьа иқәуҵон,
Рышҟа уцон игәхьааганы,
Уҟан урҭ урзааигәаны.
Уа раида гәышьа, раидара,
Исылмшеит уаџьал авгара.
Сгәы ӷәӷәала иҭуҟьаӡеит,
Аха зынӡагьы умԥсыҵәҟьаӡеит.
Уԥа дгылоуп дхахаӡа,
Ихахәы ҟаԥшьӡа, дшашаӡа.
Дад, дҟаларым дбашаӡан,
Илхтәуп имҩа иашаӡан.
АҴЫХӘТӘАНТӘИ УХӘРАШӘА…
Еимгеимцарак, еиқәтәон ахәрашәа,
Ушацәыӡуаз убон Адунеи.
Ус, маҷ-маҷ, убжьы анухәлашәа,
Шәеизааигәахт уареи адамреи…
Аԥсцәаҳа ибарбал уанаҵашәа,
Ушзаҵымҵуаз убон, иугәырҩон.
Еиҭах ианцәырырга ахаҵашәа,
Ус ԥыҭрак узҿымҭуа уӡырҩуан.
Уи ашәа мчы ӷәӷәак унаҭон,
Улҵра ишаҿызгьы уԥсы.
Гәыӷра-мҩак нырцәы илнадон,
Ишимбацгьы дцаны уаҩԥсы.
Уҩызцәагь гылан иуцырҳәеит,
Жәа ҟәандақәак нуҵарҳәеит.
Убжьы рныҩуан ахрақәа,
Адәкаршәрақәа, архақәа.
Атыҩ иакызшәа уаанӡагьы,
Иԥшшәыдан иԥшуан амзагьы.
Ааигәа-сигәа ҭынчраӡан,
Иҟаз ҿаҳа-ҿымҭраӡан.
Икыдыз жәҩан ишашаӡа,
Уеаҵәахәгьы жажаӡа,
Хланҵы инҭалт, ихьшәашәаӡа,
Иԥштәыдан, еиԥшын ашәаӡа.
Ацԥхьқәа аҿыҵыддуа,
Лаӷырӡҵас иаҿыҵыкәкәон.
Амшгьы ус иаацәылашеит,
Ашьаарҵәыра нуҵкьасеит.
Уаа, раида гәышьа, раидара,
Иӷәӷәан, Алхас, уаидара.
Аха ԥхьаҟа иузымгаӡеит,
Ахы уқәшәт, узымқәацеит.
Уаа, раида гәышьа, раидара,
Ихьанҭан узҵаз уеидара.
Иҟан ԥхьаҟа иулшашаз,
Иурҿиашаз, иаԥуҵашаз.
Иҟан кыр узхьымӡацыз,
Ԥхьа угәахәтәы уахьызгӡашаз.
Урылагылан асахьа ҭыхуа,
Аҿар уашьҭазҭгьы ирыхәуа.
Ухатәы бызшәа уа ԥсыс иухаз,
Абырцкал икылх узызҟазаз,
Ирызноугон ахәыҷқәа митәшәа,
Урзааигәан, иуҳәон рыгәшәа.
Ԥсҭазарас урҭ уа иуман,
Абаҩхатәра џьашьахә улан.
Даргьы ирылаз еилкаа идурбон,
Рхы-рыԥсеиҵш бзиа урбон.
Уара уусҵәҟьа ганха инықәҵо,
Ухы-уԥсы урҭ ирықәҵо.
Иреиӷьыз умшқәа урҭ ирықәӡуа,
Удәықәызҭгьы уеихьымӡо-еиԥымӡо…
Дарбан ԥсыуоу иушьҭамда,
Инхоит, иӡуам, уа ушьҭамҭа.
Уззеилымкааз уи диашаӡам,
Адәы уқәмызт, мап, башаӡа.
Ҩажәеифба шықәса ирылагӡан,
Ацәгьеи-бзиеи уҽрылагӡан,
Удгьыл ахьчара уқәшәазар.
Ҩынтә-хынтә ахы уқәшәазар,
Зынгьы угәы ԥужәазар,
Ухаҵара ԥушәазар,
Ушықәыз амҩа иуқәшазар,
Уа уаӷацәа укәшазар –
Хьымӡӷ дмырга уабшьҭра,
Ҳаҭыр рықәҵо уаншьҭра,
Еиҭах, зныкаҟара убла ҭырхаха,
Улаԥш нархугеит зегьы.
Иумаӡеит жәак уаҳа аҳәаха,
Аисра иаҟәыҵит угәгьы.
Ишьаҳиҭхт абахәқәа, ахрақәа,
Рыцҳарак шыҟалаз рдырт.
Ирындырԥшит урҭгьы ргәахәрақәа,
Хьаа дук рцәа-ржьы ианырт.
Ҵарақәакгьы уа еиԥхьеибаго,
Инықәтәеит ҳракырак ахәы.
Аҵлақәаҵәҟьагьы, ихырқәақәо,
Еидгылан уа, ирыкәаҽ рхы.
Еидашшыло иаагылт абаашқәа,
Хьаас урҭгьы иҟарымҵеи.
Ицәышӡа иаарԥшуа рда адашқәа,
Игәныргон уахьрыгхаз – рҵеи.
Аԥсабара ацәа иалҵызшәа,
Иааҿарҳаст, иаҿын ашарккара,
Амшынгьы еидарак иаҵҵызшәа,
Аҽаақәнажьит нас ҭынч аҟәара.
Ус маҷ-маҷ убжьы анухәлашәа,
Шәеизааигәахт уареи адамреи.
Уи акәын аҵыхәтәантәи ухәрашәа,
Уԥсы злаз уацәыӡт адунеи.
Ҳус иахәарҭоу ак ҟауҵазар,
Аԥсны аҭоурых ахәыҷқәа идурҵазар,
Шьанҵамҩалагь ухалт ахәы,
Дад, апоет, дазгом ахы.
Ауаа ииуеит, иажәуеит, иԥсуеит,
Уара угәы шеисыц еисуеит…
Удгьыл гәакьаҿ умра ухаԥхоит,
26 шықәса шухыҵц унхоит.
СҴЫХӘТӘАЖӘА
Изҩырц зыхәҭаз уара уакәын сҵыхәтәажәа,
Ишԥасҭаху иахьагь маҷк сынуацәажәар.
Ишԥазури, ус сара исқәашьымхеит,
Сгәы снанагом, исыҵӡаагәышьеит сгәашьамхы.
Уара иудыруан сара схьаа, сгәы сыхьырҭа,
Уара уакәын схы-сыԥсы са сгәыӷырҭа.
Егьа дсабжьаргь уашьҭа аӡәгьы, мап, дсыхәарҭам,
Уаамышьҭахь сыгәҭых засҳәо сзықәгәыӷрыда?…
Хьаашәк ыҟоуп уажә кырӡа исыцрыхақәо,
Унышәынҭра санадтәало схырқәақәо…
Аԥсҭазара, ех, мшәан, ишԥашаӡоу,
Шьҭа издыруеит, исҳәо зегьы шбашаӡо.
Изҩырц зыхәҭаз уара уакәын сҵыхәтәажәа,
Ишԥасҭаху иахьагь маҷк сынуацәажәар…
Дад, схы-сыхшыҩ зегьы акгьы иаԥсамкәаны,
Саанужьит, сагьԥсымкәа, сагьбзамкәаны…
Унаҿагылан уеибашьызар,
Шьҭахьҟа умшәа умгьажьызар,
Дарбан ԥсуоу иушьҭамда,
Иаанхоит, Алхас, уа ушьҭамҭа,
Узызгәамҭаз диашаӡам,
Адәы уқәмызт башаӡа.
Аҵара иреиҳау уалгазар,
Џьара ганха уамгазар,
Жәлар рҳәамҭа ануҵазар,
Арҿиамҭақәа аԥуҵазар,
Уҭыхымҭақәагь маҷӡамзар,
Ганха наҟ икажьӡамзар,
Угәы иҭыхо рныԥшуазар,
Урҭгьы ԥхьаҟа ирықәшуазар.
Дарбан ԥсуоу иушьҭамда,
Иаанхоит, Алхас, ушьҭамҭа.
Угәазымҭо диашаӡам,
Адәы уқәмызт башаӡа.
Уиреи ууахҭеи еизааигәахеит,
Иулахьынҵан, умч ақәымхеит.
Ак увнамыжьт, ак унымԥеит,
Улахь ианыз узахымԥеит.
Наунагӡа уқәрахьымӡаны
Унхарцу угәахәтәы уахьымӡаны?
Мап, иахаумҵеит, сажәра аӡахәа –
Изалшаӡом апоет дҭахуа.
Иумроуцәаӡеит уажәа мыцхәы,
Аха иуҳәеит уара уҿахәы. 1994
Сымҩа сызқәу, сара сзыҳәан,
Зынӡа игәадуроуп.
Саргьы сашьҭоуп, сгәы азыҳәо.
Аусгьы зуроуп.
Сус еиӷьасшьо, адунеиаҿ,
Даҽа мҩаҟам.
Сара исҭахуп, сџьа хәҷ иалҵуала,
Сыхьӡ рҳәарц саныҟам…
195:ш.
АӠӘЫ ИЗКНЫ…
Ухы шьҭумхын. “Уҽырхаган”,
Салаҟоуп ҳәа иахьазы.
Уи иунаҭап аԥырхага,
Уаныҟала ухазы.
Уа узлыҵыз, ужәлар гәакьа,
Рцәаҩа удырроуп, рҟазшьа.
Зымҩа угылар уҽырԥагьа,
Иахьа ҳаиааирақәа ҟәншьа,
Ицәгьахап нас уара уусқәа.
Ҳара ҳгәӷра, зегь уаҵәоуп…
Ианреиурха ужәлар узқәа.
Ԥхьаҟа, иудыруаз «умҩа 8ҵәоуп».
195:ш.
СТӘЫЛА
Стәыла ду сылашара, сузгәыкуп уара.
Сара сзыҳәан игәадуроуп уара убара.
Суааӡеит, сухьчеит, ишәҭит сҿара! –
Стәыла! Сылашара, исзымбо сгәазхара.
Стәыла. уа уҟноумеи ҳажәлар бзабаала иахьынхауа,
Стәыла, уа уҟноумеи аҿар ҳгәрӷьо иахьҳазҳауа.
Ҳарҭ зегьы ҳгәы ҭәыми, иҳамами аԥсынҵры,
Ҳ-Аԥсны – ԥшӡа иаҳнамҭои ихазыноу аразҟы.
Ҳарҭ аҭынчра иазықәԥо, разҟы змоу жәлара,
Ииасуеит аиааира ҳара ҳахь, есымша.
Избанзар ҳашьҭоуп махәҿала анхара.
Аиаша азықәԥара, нас ахьӡ-аԥша.
О, Стәыла сылашара, исгәадуроу сара,
Иумаз наунагӡа қьафла агәырӷьа-ччара.
Стәыла, сызкәыхшо, исзымбо сгәыазхара,
Есымша шаларгьы иаҿу зызҳара.
19.0.1954 ш.
Сара сҩуам агәҿыӷьразыҳәан,
Ма сахлафуа.
Исҭахуп, сшәаҳәарц, сыжәлар рзыҳәан,
Апоезиа сгәаҿы еибафо.
АЖӘЕИНРААЛА : Ә А
Сара исыма митә гәазҳара,
Ахәы сынхыҵ сынҭалт.
Снаԥшы-ааԥшуеит, блала игәасҭоит,
Жәлар рымхурсҭа иҭоуп.
Ачаирҭа схыла сара снеиуеит,
Сгәы гәрӷьарыла иҭәуп.
Ариад ианыла, иеивагыла,
Акеҩҳәа ашәа ҳәо,
Ркалаҷкәрқәа кны, еикәагыла.
Аҿар еизыҩҩо…
Напҟазала ачаи хырхәуеит,
Аицлабра рыбжьоуп.
Аиааира дуқәа урҭ иаԥырҵоит,
Рымч-рылшара ӷәӷәоуп.
Урҭ санрылаԥш, са сцәырҳазшәа
Харантә снарзыԥшит.
Раԥхьа игылаз дыфцырҟьазшәа,
Азнаказ снылхьԥшит.
Ачаи бӷьы хыхуа раԥхьа дгылан,
Лусушьа мбатәӡан.
Аӡә длыхьӡозма, илышьҭагылан,
Инеиуан урҭгь, ццакӡон.
Лыблеиқәара иқәҳәҳәо агәкыра,
Амра шәахәа лҿықәҷҷо,
Дҭан фарҭынҵас ачаииаҵәара,
Лхы-лҿы лыбла еихаччо.
АЧАИ ҾЫХҨЫ
Ақәа леиуеит аҽыр-ҽырҳәа,
Ублақәа ахьнагӡом.
Сара снеиуеит афыр-фырҳәа,
Уҩ, уласы – усыхьӡом.
Ақәа алеира са сгәы аздууп,
Снеиуеит сышьҭыԥраа.
Ақәршыҩ сналҟьа сара сцароуп.
Иазком са сгәы аҭра.
Аха иамуит, аҽарӷьеҩӡеит,
Митә иӷәӷәаз ақәарҩаш,
Ҵла дук амҵан сныҵагылеит.
Исыҵсны илеиуеит арҩаш.
Ԥыҭраамҭак уа саанҿасит,
Ахкәара сназԥшит.
Усҟан, ак сылаԥш нахьысит,
Иаразнак инсынԥшит.
Мраҭашәара ихыз аԥҭа,
Иԥыруазшәа ԥсаатәҵас,
Иаауан, уахьынтә жәҩан аҽаҭа,
Илакьҭо маҭҵас.
Ишызбоз, аԥҭа ахәқәа ирхыҵит,
Жәҩангәы иалала.
Сызҵагылаз аҵла снаҵҵит,
Иаҳәо бзиала…
Иаақәԥхеит амра аԥсабара,
Алҩаҵә ҩхатәалт.
Саси ԥшәымеи кәашо агәақьҳәа,
Игәырӷьон, урҭ ччон.
Шьоук тәан ашьаԥаҿ, ишәаҳәо акаҩҳәа.
Ҩыла, кәацла ичон.
Даҽа аӡәыхгьы, аҽыхәа дақәтәан,
Дҭалт агәарԥ, дчараз,
Ашҭа цәиҟьеит, ари Дмықәтәын,
Иауз закәтә џьшьараз…
Ашьаԥа дыҵалт, дақәтәа иҽура,
Абаз каршәны ишьҭихт.
Астол иахатәа изҳәоз ура,
Ибаны мбатәыс дышьҭырхт.
Нас еинырьҟеит аԥҟараҳәа,
рнапқәа, дыдраҵас.
Шьоукгьы ҿырҭит ампахьшьыҳәа,
Ишаԥу ҳаԥсуаҵас.
Абас, зегьы абраҟа игәырӷьоит,
Шәаҳәароуп уаха.
Са сахьрыхәаԥшуа зынӡа сгәыӷьоит.,
Ак сыцроуп имцаха.
Зегь гәрӷьозар ачара рымоуп,
Изымшәаҳәари нас.
Даасыдгылан арԥыск, – агәала умоу,
Ма иҟауҵома цас?
Нас исаҳәи? Уаха иухәцроу?
Ачара ҳахатәазар?
Мап! Ус атәара угәаԥхарымызт,
Иумӡан, аӡә бзиа дубазар?
Абас иҟазоу абри ақыҭаҿ,
Деилымкаакуа сцом.
Лыхьӡ ахамҵәарц Ҳаԥсадгьылаҿ
Уеизгьы иҟалаӡом.
Абраҟа избаз деилыскаараз
Сгәы аҭыԥ инҭԥрааит.
Кыргьы бжьысхьан., сымҩа сшықәыз,
Сааҭгылан слызҵааит.
– Ҳа ҳколнхараҿ, иҟазоу, иԥышәо.
Лоуп ҳәа слымҳа инҭарҳәт.
Кыраамҭа лыхьыӡ шкамшәо.
Цқьа еилырга инсарҳәт
Лыхьӡи лыжәлеи сазҵаауазма,
Дзызкыз ансаҳа.
Дышфырԥҳәызбоу уажә исаҳазма,
Ҳаԥсадгьыл ду аԥҳа.
Уи Хьыбла Гунар-ԥҳа шлакәыз
Иаразнак са сназхуцт.
Хьыӡ ду чаԥа, ҳаҭыр шлықәыз,
Дырны урҭ сынрыдҵт…
195:ш.
ЧАРАК АҾЫ
Са сызхатәаз, ԥсыуа чаран,
Сҩыза иҩнаҭаҿы.
Иццакомызт, зегьы рзын ԥсшьаран,
Еикуаԥхо рхы-рҿы.
Бысҭахума? Ааи,
Сазгәакуп быблабара,
Аха, мап, усгәаԥхом
Аныбҳәа, идыр
Сышбхьымҵәыуа
Хәҷҵас.
Ирабҳәалоит
Банрыдгыло
Бҩызцәа,
Дсышьҭоуп
Иҭахыуп
Сигарцын
Сымҵарс.
О убри акәзар
Уахгьы-ҽынгьы
Бмыцәа, игәрҩабго
Ибымоу гәҵахас.
Сбыҳәоит, иахьа
Нахыс бгәы бырҭынчрац.
Ихаҵа ус еиԥш иҟоу
Аусаҿ, ишнасымго схы.
Сара сызцәымӷыу
Изалшом
Сшьамхышлан слыҳәарц,
Аҭахызаргь
Иблааит
Уи лзын,
Аԥсышәа ззеилымкаауа
Сгәахы.
Бзиа субома ҳәа
Бҵаауазар,
Са ибасҳәоит
Сыԥсы шыбҽҳәароу.
Сара иуасҳәап, абраҟа, аҩыза,
Исҳәоҿ уааӡырҩуазар.
Дшузымԥшаауа сгәы иҭоу лҩыза,
Ҳтәыла еимурҟьозаргь.
Уаха дыҟам , лара ачараҿ,
Думдыррызеи дааизар!..
Ла дахьыҟам агәырӷьараҿ,
Сзыччарыма мамзар?..
195џш.
БЗИА СБАҲӘА БАСҲӘОМ.
Бзиа сбаҳәа басҳәом,
Аԥшӡа, мап?
Мамзаргьы, мчыла
Сыбгәаԥхаҳәа.
Ус еиԥш иҟоу,
Сышреиуам
Бдыррацын
Сҭахуп
Ус еиԥш иҟоу
Аҩыза, идыр
Са сиаӷоуп.
Ихаҵа, сшашьҭам,
Ба бҿы аҽырбара.
Сыбгәаԥхапҳәа,
Сыбҿагьежьуа.
Маҭәала сҽеиҭакуа,
Исымам са ҟазшьас.
Иааихәазаарын маҭәақәак,
Иӡахны ишәын деимақәак…
Ари арԥыс иахьа дансықәшәа,
Исзымдырит сара иқәшәа.
Уа дынсывҟьеит, ицәа дҭачы,
Иҽырбаба, иҽырчы…
Ихьи? Иҵалеи? Ҭапаӷә?
Аԥсшәа зимҳәеи, ицәа дҭапахә?
Иахьа ихашҭзаап мшыбзиа,
Избанзар ишәымзи амаҭәа бзиа…
195џш.
ДАЦӘМӶУП СТӘЫЛА
Ҳзеиԥшынхара иалам,
Жәлар зегьы иҳагәҭылам,
Ҳаиашьара ирылам,
Уи уаҩрак ҳәа илам,
Дацәымӷуп стәыла.
Ҳразҟы мҩаду ззгәаҭам,
Иазымхәыцуа хы аҭан.
Иаанимыжьуа ишьҭа,
Зхада уаҩы ишьҭам.
Дацәымӷуп стәыла.
Ибжьысны ҵәаҟьа иасуа,
Дынзықәшәаз дрыгәҭасуа.
Усда ақәаҵа иҵо,
Агәымхажәа зҿыҵо,
Бышлыласымҵо
Ӡӷабк,
Аха мчыла бсыццаҳәа
Басҳәом,
Ихаҵа ус еиԥш иҟоу
Сышреиуам сара.
Иара убасгь мчыла
Бзиа сбаҳәа
Басҳәом,
Изҳәазгь зынӡаск
Илам ауаҩра.
Аха акызаҵәык
Убри акоуп
Сызлабыҳәо,
Еилыбкаарцын сгәы.
Ҳанеиқәшәо
Бхы ларҟәны
Бсывымсларц,
Ҳааидгылан аԥсшәа
Еибаҳҳәаларц,
Убри ада са саҳәом
Даҽакы.
Убри мап
Ацәыбымкуазар,
Агәакы.
195џш.
ҬАПАӶӘ
Дынувсуазар арԥыс Ҭапаӷә,
Дубоит еснагь ицәа дҭапаӷә.
Дуԥнаҳалар, дыԥшуеит ганха,
Уимбазшәа дувсуеит, дцоит хаха.
Лхы угәы инадҵан, уара сутәуп,
изалшозма илымҳәар,
Уажәа ҟәышқәа угәаҵа иҭыҵыз ах! илбазҭгьы
уажә Ҭамар.
Сара ихасҵом, сааины садгылоуп ҳәа абра ибаҟа,
Иаԥхьа игылан ихәыԥшуарзын дыгәзырҳагои шаҟа.
Зқьышықәсала еицакра зқәым ауп илакҭа,
Мап, ибаҟам, иԥсы ҭаны дгылоуп ихаҭа.
195џш.
АУАДҲАРА
Избоит, хыхь, ԥсаатәқәак ахьхалаз,
Урҭгьы лаҟәрц рҭахым.
Ицқьоуп, ицқьаӡоуп аҳауа,
Ԥҭацкгьы ажәҩан ихым.
Ашәаԥыџьаԥра агәҭаҵәҟьа.
Сгылоуп, сыԥшуеит, сара абрантә.
Амра каԥхоит иагәаԥхаҵәҟьан,
Иаанашьҭуеит ахьтәы шәахә харантә.
Абра, ҵҩа рымам аҵыӷқәа,
Ублақәа хыркуеит иршәу…
Иҵхәраа иааиуеит аӡыхьқәа.
Ауаҩ изыҳәан ихәшәу.
Аҵла дуқәа гылоуп иҩеижьӡа,
Ирықәтәазшәа ахьӡы.
Уамашәа уаҩ иибаша маҷӡам,
Аԥсабара иалоуп сыԥсы
Дацәымӷуп стәыла.
Аҵара ҵара зцәымӷу,
Уаҩышьала «ицәымӷу»..
Акраура заҭәазымшьо,
Ацәгьаура ԥхазымшьо,
Дацәымӷыуп стәыла.
195џш.
АПОЕТ ДУ
Сааит сара аԥсуа Аԥснытәи, салоуп иахьа Қарҭ,
Имбатәысшьом ӡәырҩы избо, исыцклаԥшуа абарҭ.
Схы-сҵыхәа сҭоурых гәаҭан, сымҩақәа ҿаҟәоуп,..
Сгәыӷра хәыҷқәа иҩыҵхахаз, уажәазы иԥсаҟьоуп.
Ус сышнеиуаз, ҩадахьшәала, далааны жәҩанҵәы,
Сылаԥш наиқәшәеит, иӷьаз-ӷьазуа игылаз аӡәы.
Иаарццакны уахьсҿынасхеит, ишҟа схы рханы,
Абар. Сагьизнеит, уажә сидгылоуп, Шоҭа сшанханы.
Кыраамҭа иаԥхьа сгылан, дысзымбо сгәыазхара,
Илаԥш кыдхылан уи дхәыцуа дыԥшуан наҟ хара.
Азныказы, сгәы иаанагеит: дызбамашь абри ԥхыӡ,
Аха, мап. ари ԥхыӡмызт, ицон са сгәы ҭыҵ...
Ихьӡ дуӡӡеи, ибаҩхатәреи, ҽеила санрызхәыц,
Схы-сгәы ак налалан, сааимнадеит хәыц-хәыц.
195џш. лимитла ҳдәықәҵан гәыԥҩык аҿар Қарҭтәи
ауниверситет ахь. Ҳрыдырмкылакәа ҳхынҳәит.
Иахьатәи бқәыԥшра ихы иархәан,
Уи бижьома? агәакы?
Ашьха уарбеиԥш иԥынҵа ҭархуан,
Дбышьҭоуп акәу ацәигкы?..
Дшыбжьысу уажәгьы агәра бзымгеи?
Уи ахраандысҩы, ацәгьахәыц.
Икыхуп: лчабра мчыла илцәызымгеи,
Шьҭа мап лызкрыу? Цқьа уазхуц.
Ачабра шакәым абзиабара зхылҵуа,
Издырӡом, иауҳәаргь убжьы нарду.
Нас исашәҳә, уи аҩыза ажәытәра злымҵуа,
Дзадумкылари «лымҳа ду».
195қш.
Инсыжьит са бқыҭа гәыблыла,
Кыраамҭа иалсхит сшьапы.
Схымԥшыла соԥашәыл быгәкыбла,
Бзиала ҳәа ибымымх бнапы.
Быԥшра. Бҟазшьа. Бхаҿсахьа,
Саназхәцлакь иахьагьы сара.
Бааины бгылоушәа сҿаԥхьа,
Аҽакала иацлоит сгәыбылра.
Инысҵааит аҭахызаргь ҩнықәра
Сгәаԥхара, бысхашҭуам, сара.
Сгәы иҭоу, сыиаҵә быгәкыра.
Есымша царгьы иаҿуп азҳара.
195қш.
Ирылҵәраа иааиуа акәарақәа,
Ирықәҵәашоит урҭ маҟаҵас.
Абахә ҭакнаҳа еиқәарақәа,
Рхагылоуп, хыхь баҟаҵас.
Иџьашьатәуп, аԥшӡара, еиҭаҳәатәуп,
Абраҟа, ашьыжь уанԥшуа.
Ирласны амра аҽаҵәахоит,
Жәҩануп еснагь узҵаԥшуа.
195џш.
Исаҳауеит сара, уахьтә ҳәынҳәахны,
Бызҭоу аҵараҿ бышкәадоу.
Ибымоума аԥшӡа мҩак ылхны,
Даҽаӡәызар бгәы змадоу?
Сахьеи ԥшралеи бҩызцәа брылԥхоит,
Иԥсы былахап бара бызбаз.
Агәилшәҭгьы ашәҭқәа ирылԥхоит.
Аха изыԥсозеи, ицоит имҩас.
Убри ауп бызҩызоу, аҵара анбзымҵа,
Ма, быхьӡ махәҿала ианбмырга.
Бнықәтәа-аақәтәо, ашьашәыр быҵа,
Бцәа шарыцәгьо агәра га.
195қш.
Узышьҭоу, ҳаԥсуара иахәашоуп,
Ԥхьаҟагьы ӷәӷәала умцеи.
Уара убаҩхатәра мралашоуп.
Ҳаԥсныжәлар ргәашьымх, рҵеи…
195ҵш.
Еихышәашәоит о, ба бӡара.
Мап, ибыгым аԥшӡара.
Инбыхәаԥшыз уа ишынхоит,
Амыҵмыџь еиԥш беикәаԥхоит.
Ишдыру, бымцацт бара хаҵа,
Иззаалыртрыдашь ргәахәоит бгәаҵа.
Рхы рыԥсеиԥш иргоит быгәра.
Рыблаҿ имааицт уи быгра…
Ибышьҭоуп арԥар гәырӷьаҵәа,
Ирызгәамҭацт ишыбтәым бцәа…
2.10.195ҵш.
Дуҿаччеит ҳәа аԥҳәызба.
Лыгәра умган. Улԥеиԥш.
Ухы еилагеит уи дануба.
Аха ужьоуп. Еагьаҩ лбахьеит уа уеиԥш.
4.10.195ҵш.
Сара исаҳо ба бзырџьаз –
Идыр сшеиҩымсо…
Егьарыла игәы џьбараз,
Изалшом са сивсо.
Ацәгьарыла быхьӡ зҳәаз
Ашьа сыдуп иҿаԥхьа.
Сыгәлымҵәах, сызҿҳәароу,
Сыԥсы злахаз раԥхьа.
Бара бзыҳәан исылымшара
О, исыздыруам, иарбан.
Нас сгәакы – аԥшӡа сылашара,
Исаҳәи: бсымазкра дарбан?..
195қш.
Ал. Лашәриа афилармониаҿы
иажәеинраалақәа данрыԥхьа
ашьҭахь исызцәырҵыз хәыцрақәак.
Уашәақәа мроушәа иаҳхалашоит.
Уажәақәа бџьаруп, имцоуп.
Хаҵажәлак илмшоз улуршеит,
Убжьы ансаҳауаз мшәан, иацоуп.
Ажәак сҿы иҭымҵуа суршанхеит,
Дыдраҵас еинырҟьон итәаз.
Умч – улшара ԥушәахьеит.
Иуҳәеит уа, ажәа иахәҭаз…
Иара убриакоуп
Иаанхазгьы
Ибымҳәацкәа:
Узықәӡозеи Адунеи,
Умԥсӡацкәа.
197?ш.
СГӘЫ
Суҳәоит сгәы, исаҳә аиаша,
Исԥеиԥшу удыруазар сзыниаша?
Абри кырынтә са сазхәыцхьеит,
Шьҭа сыхәҷума, ԥыҭкгьы схыҵхьеит.
Ма сушьуама, ма сужьома,
Ма суашьома, узмоу са сжьома,
Скашәарахны џьа субо,
Нарҭаа дуқәа ма сырԥо,
Исаҳә, исзеилымкаауа исывбо,
Ма схы баша аџьа асырбо?
Сгәы! Иудыруазар исаҳә аиаша,
Исԥеиԥшу, саԥхьаҟа сзыниаша?...
197?ш.
АБРАҞА
Абра, зны ирҳәеит: уи ԥҳәызбак длышьҭоуп,
Дынхымшәо дызхугьы есымша лышьҭоуп.
Лыблақәа нсықәлыршәоз, сыблақәа зӡон,
Ҽыҵгақәак ныҟаҵан, слыдҟьаны сцон.
БАРА ИБҬАХЫМ
Еснагь исабҳәоит:
Сара исҭахым
Аҭаҭын уахар.
Еснагь исабҳәоит:
Сара исҭахым
Џьа унхар ҩаха.
Бара ибҭахым:
Аҩы, ауатка,
Сҿахьы иҩазгар,
Бара ибҭахым:
Сҩызак даанкыл
Ус џьа дназгар,
Бара ибҭахым:
Са саахәмаршәа
Аӡә лафк ласҳәар,
Бара ибҭахым:
Ибхаразаргь
Маҷк са сбацәҳар,
Бара ибҭахым,
Сызҿу сусгьы.
Бӡырҩуам цасҳәа.
Исзеилкаауам
Иара усгьы,
Ибоуз бҵас ҳәа.
Еиҭа ибҭахым…
Исабымҳәац
Иарбан иҟоу?
Изыбымҳәахуеи,
Иаартны ибҳәом ҳәа.
Бзырԥхашьозеи,
Ма бзыршәозеи,
Иҳәа аӷьеҩҳәа.
Сыршә сланашьҭуан са салҟьазшәа ацалаҟь,
Бӷеиҵыхырҭа сынаҭомызт сахьцалакь.
Убыс исышьҭан, сыхәҷиижьҭеи, сгәы ԥнажәон,
Са сылшареи сзакәу гәаҭо сыԥнашәон,
Сымч сылшара, мап иашьҭамызт иҵыкәкәар,
Иаҭахызҭгьы акәхап ҽеишәа сеилнакаар.
Мҩас илхны исымоу иарбан, са сызқәу,
Са сгәеисра, саԥхьа сымҩаҿ изызкыу.
Схы сыԥсы зегь, сыжәлар гәакьа ишрызку,
Хаҭала инҭкааҵәҟьаны сзакәу.
Ԥыҭҩык ирҳәон: «Аԥсҭазаара цәгьа дарҟьалт,
Усҟан, узҿыз скылухуан ауп абырцкал.
Зны сургәаҟзаргь, нас сургәамҵзаргьы мбатәы,
Инеилымхкәа урҭ зегь гәаҭан ибатәын.
Ахааи ашеи дыршьас иамоузеи, еилгам,
Уҿы инҭаҵа ухала игәоумҭацзар агьам.
Улсхагылан амца слақәҵа зны суӡрыжәт,
Ухы сакәхша, сыгәхьаамкы нас са суршәт.
Илшарызеи? Даԥсахома ҳәа усԥеиԥшт,
Сара исанужьт са сразҟымҩа, сара сԥеиԥш.
Аԥсҭазаара! Наџьнатә са сзы уабуп,
Зегьы рзыҳәан сара иуасҳәоит иҭабуп.
197ԥш.
МОСКВА
Ушҟа мчык сыхуа,
Сусаҿ исыхәо.
Шықәсык ахь знык
Саанагоит.
Уара уоуп сзызхәыцуа,
Ҳалаԥшқәа еилаҵәар ҳәа дара сацәшәон,
Кыр хара схәыцуан, иззон, зегьы сшәон…
Гхак схы иасымҭеит, уи азын сраҳаҭуп,
Лафҵәҟакгьы ласымҳәеит, Анцәа ду дшаҳаҭуп,
Игәнылгеит сгәанала, цәгьасгьы сҟалҵеит,
Аҵыхәтәа, дынсыдҟьа, дныҵашәкәа дцеит.
Иҟамыз ианымыз кыр ҭыӡшәа цәырҵт,
Харак џьа исыдымкәа ҳарҭ наҟ ҳаицәыӡт.
Абраҟа зны ирҳәеит: Уи ԥҳәызбак длышьҭоуп,
Имцымкәа ҵабыргны схымызт уи лышьҭа,
Ииашоуп, зны-зынла снеиуан лара лышҟа,
Уак, гәыцхәык, ҩызак еиԥш, сҭалалон лышҭа.
Исцәагои, сзашьҭои ҳәа дцәажәеит аӡәы,
Сгәы иҭамкәа, схы иҭамкәа, сахарҵеит аҵәы.
Уажәы, машәырны ҳаиқәшәаргьы, шықәсык ахь зны,
Дынсывҟьоит, исырдыруа, сзы дшыҟам дразны…
197ԥш.
АԤСҬАЗААРА
Аԥсҭазаара са сархәыцхьеит. Кырынтәы,
Сарҵәыуахьеи, скыднаҟьахьеи шаҟантәы.
Зных исанаҳәт, шьҭа егьыҟам уара утәы,
Сақәнаршәахьеит, о. аԥсҭазаара мбатәы.
Инысчычан дара кыргьы сыԥнарҟьеит,
Сжьы сцартәы сыдгьыл гәакьа саннаҟьеит.
Зных, сыршәны тыша дуӡӡак уа сҭанажьт,
Ахаҳә-амҿыхә хыхьынтә иршәны исҿанажьт
Исылшозеи! Сыбла иабон, са сҭахон,
Сгәы камыжькәа сызҭыҵуазар, уа сеихон.
Шьҭа егьсыгым, сҭыҵуеит шысҳәоз, мшәан, абар,
Еиҭах иамуит, аԥсҭазаара са сабар.
Пушкин дуӡӡагь иман Чахьмаџьак азна абџьар,
Ихы алеихьчозу, бзиа ибозу дыршьа сымам атәы.
Изылшодаз агени ду аӡә диабжьарц,
Уаҩы иоуразу иҿаԥхьа аҳәатәы?
Ибла деижьомызт, шә-шьаҿакаҿ иақәиршәон абаз,
Иҽазыҟаиҵон ахысраҿы, ибон иахәҭаны.
Иаамҭаз, дарбану уаҩрала еиха инагаз,
Адунеи-дуӡӡа даман иӷәӷәоу махәҭаны.
Иара убас, уамашәаҵәҟьа аҽыбӷаҿы дҟазан,
Аҳәаҟьараҿы иаиааиуаз дубомызт ҽаӡәы.
Ибаҩхатәра дуун. зегь рыла дхаҵан,
Иацлабуа иахьакәм дҟалом мап, уаҵәгьы…
Пушкин дуӡӡагь иман чыхьмаџьак азна абџьар,
Ихы алеихьчозу, бзиа ибозу, дыршьа амаӡам атәы.
Илшарызу уи агени ду аӡә диабжьар?
Жәак иҿаԥхьа уаҩы иоуразу аҳәатәы?…
1979ш.
Изыԥсозеи мамзаргь ашәа, –
Иуанамҳәозар џьа хәыҷӡак.
Ушьа-уда иҭымҵыз еиқәыхьшәашәап,
Хаарак аҵалом зынӡак.
Ҳгәи, ҳахшыҩи еиԥырхагоуп,
Зных. Наџьнатәгьы ус иаԥҵоуп.
Ажәеи, ашәеи, ԥсеиқәрхагоуп,
Гурӷьаҿҳәашоуп, лахьынҵоуп.
Адәыӷба санҭыҵуа,
Уԥшӡара збаз
Деилагоит
Сгылоуп зны схала,
Гәыла жәҩан схалуа,
Угәесра сыбла
Иабоит.
Рыуа рҭынха гылоит,
Шьоук ашәҭ кны
Ирԥылоит,
Ус уаҩ дышсымам
Убоит.
Иухҭысхьоу, иухыҵуа,
Зных, сгылоуп сазхәыцуа,
Схы сыԥсы уара
Иузкуа.
Милаҭла саԥсыуоуп,
Са усҭынхоуп,
Усыуоуп,
Угәхьааган саауеит,
Сузгәыкуа.
Ирхуп жәлар
Уа улаԥш
Урԥылоит анык
Леиԥш,
Зегь иҳазгәакьоу
Москва.
Иухәҭоу, иуаҭәоу,
Зегь ашьҭоуп
Игәаҭо,
Нас гәы ыҟоушь.
Уара узҭаӡуа?!
197ԥш.
1979ш.
Саргьы уа уеиԥш схәцуеит уаҵәы ҳәа.
Уԥышә снықәҵан зымҩа умцан.
Саргьы исылшаша, нас ак ҟамлакәа,
Кылҳара хәҷык, ма џьа исшәаҳап.
Сынхар, сгәы иҭыхо жәак ус имҳәакәа,
Схы-сгәы ахшәап, ма сҿаҳахап.
Меитәы шсзыҟамҵо, уигьы сымдыркәа,
Ахаҳә гәара са исзырхәашом.
Аха ажәа сҳәаӡом исымныркуа,
Аӡәы изыҳәангь ацәгьа сыршом.
Уара ухәцра схәцроуп, уара ухьаа схьаауп,
Саргьы сгәы ԥызжәо маҷым, уа уеиԥш.
Сара сыгәҭыхақәа ирҷыдоуп, ирҳәаауп, –
Сыдгьыл. Сбзызшәа. Уи уаҵәтәи аԥеиԥш.
1979ш.
Даабыдгыл дбыхәаԥшуеит,
Акыр-кыр, быччоит.
Нас бхы-бҿы бхалашоит,
Избарҳәагьы бшәоит.
Едхалоит шәыблақәа,
Ирхылоит мцак,
Иҟам ирымамкәа
Урҭ џьа маӡак.
Ибҵәхуа иарбану,
Ибҳәарцу маӡоуп.
АГӘЫЛА
Сизыразым уи агәыла,
Зҳәаа еснагь са сахь изго.
Сиҭахыушәа цас дсыдқәыло,
Сыцәгьарада ак зымбо.
Сизыразым уи агәыла,
Сара сеиԥш иара сзымбо.
Арахь дсыцуп, са дсыԥгыла, –
Ибар деигәырӷьо, сызго.
Бзиа дызбоит сара сгәыла,
Еснагь илоуп са сыԥсы.
Уи дысныҳәоит, аҵәца нкыла, –
Сашьҭам дақәшәарц абааԥсы.
Исҭахуп са гәыла-ԥсыла,
Еиҩша еицаҳфарцы ҳҿаҵа.
Дҭәыц дыхшәаларгь сара сыбла.
Дхых дкасыжьуам ихаҵа.
Бзиа дызбоит сара сгәыла,
Нас уи иоуми блас исхо.
Аха дҟамлар сзын гәыкала,
Раԥхьа дгылоуп исаӷоу.
3.0.1979ш.
Саргьы стәала сыҟоуп аӡәы ҳәа,
Сгәы сзырхьша еснагь иҟаумҵан.
Малла ҳәарада усеиӷәуп,
Уԥара, ушьара,уеиқәҷаб.
Арахь, жәлар узқәа реихоуп,
Иурҳаз уи ала иухьчап.
Сашьҭам иумоу, иухӡугьы,
Мап, идыр, урҭ зегьы уаароуп.
Ихьымӡӷыуҳәагь ыҟоуп, ихьӡугьы.
Ираԥызго урҭ зегь-уаҩроуп.
1979ш.
Еидарак саҵоуп, исылша исылымша,
Сыбӷаӷо.
Исыздыруам, сара есымша.
Сахьҭахо.
Саԥхьа сымшқәа сыԥхьаӡоит,
Исзынхаз.
Ԥыҭк са стәалагьы сахьӡоит,
Исызхаз.
Уаанӡа сыҩуа са сзышьҭаз,
Уажә избеит.
Насыԥ шсымоу сара шьҭа,
Агәра згеит.
1979ш.
Уи сыбла иамбону,
Ба са сбыргаӡоу?
Даабыдгыл дбыхәаԥшуеит,
Акыр-кыр быччоит.
Нас бхы-бҿы бхалашоит,
Избарҳәагьы бшәоит..
1979ш.
АХЬААҚӘА
Ахьаақәа ргәы узыԥжәаӡом,
Ахьаақәа, рҵыхәа 8ҵәаӡом.
Ахьаақәа еилнахом аӡәгьы,
Иахьеиԥш иҟаломашь уаҵәгьы?..
Ахьаақәа, урҭ зегь еиԥшӡам,
Ахаҵа изымчҳар иԥшӡам.
Ахьаақәа, ирымоуп рхатә ҵас,
Зных дакыр алшоит аӡә цас.
Ахьаақәа, шәиԥхьыӡ зқәу,
Издырхьада цқьа ҽеила изакәу.
Ахьаақәа, зны ихыуҽыр ауеит,
Иԥсуеит, ҽазныхгьы ииуеит…
Ахьаақәа, ицәгьоуп рҟазшьа,
Ибжьырхыр алшоит ашьа.
Уаҩуп, уи дыҷкәназ, дажәыз,
Ахьаақәа ирымаӡоу хәшәыс.
1979ш.
Нас дызбандаз, ԥсыуа рԥызбак,
Ах, снатәандаз иҩнаҭа.
Слызхьаауеит ԥсыуа ԥҳәызбак,
Сынҭаԥшындаз ҳәа ллакҭа.
1979ш.
УАМАШӘА ИЗБОИТ
Уамашәа избоит, уамашәа,
Ирбоит шьоук ӡык сагошәа.
Уамашәа избоит, уамашәа,
Сыҟану бжьык смаҳауашәа?
Уамашәа избоит, уамашәа,
Зных, стәы иаҿуп ирҳәошәа…
Уамашәа избоит, уамашәа,
Иармаҷну сҽыҩ аныҟәашәа?…
1979ш.
Ԥхыӡ избон, ба бакәушәах,
Сгәрӷьон, са сыччон.
Лабҿабоушәах, лакәушәах,
Разҟдус исшьон.
Исҳәо-изуа сақәмшәо,
Ажәақәакгьы сҳәон.
Насх, избахт, ба бақәмшәах,
Сцәырҳаны сыҳәҳәон…
1979ш.
АҚӘԤАРА
Ҳамгарц наҟ ахы ҳанҭырԥа,
Ҳақәԥоит, ҳарҭ, амшын ацәқәырԥа.
Зыҽрыцәгьан иааиз ашьыжь анша,
Ҳақәԥеит, зымч дуӡаз аԥша.
Ҳақәԥоит аԥсабара, ҳақәԥоит ҳхьаа,
Ақәԥара иамаӡам ҳәаа.
Шьоук уи иаҿагылоит зынгьы,
Аха мап, қәԥарада иҳауам акгьы.
1979ш.
Слызхьаауеит, ԥсыуа ԥҳәызбак,
Сынҭаԥшындаз ҳәа ллакҭа.
Насгь дызбандаз ԥсыуа рԥызбак,
Шьыри, стәандаз иҩнаҭа.
Аԥсышәала ҳарҭ ҳаицәажәо,
Гуата-бӷата, ҳмыццакуа.
Даҳхылаԥшуа аҩы ҳзыржәуа,
Аҩынаҳа дышьқьыруа.
Сыԥсы аҽҳәароуп, аԥсуа қыҭа,
Иансԥыло аԥсуаҵас.
Зегь аныҟоу, ԥымкрада,
Уа, ишахәҭоу еиԥш, ҳара ҳҵас.
Дхьаҳә, дааԥшызар уа,
Иизымдырт ииура.
Изеиҳәо имаӡа,
Аӡәгьы дгылаӡам…
1979ш.
Иахьа уаҵахар,
Иҟоуп уаҵәы.
Умшәар ухаҵахар,
Иуқәшәом аҵәы.
Иахьа аӡә дуиааиргь,
Угәы умышьҭын.
Ԥыҭк ԥхьа днаииаиргь,
Хара думышьҭын.
Дыӷәӷәаз, уиазгьы,
Ихижәоз абаа.
Аиааира есқьынгьы
Аӡы иауам, абаак.
Уимысын изқәала,
Уааҳә ҟаҵатәым.
Агәы анузҭала,
Амч аҭахым.
Уҽырӷәӷәа! Ухаҵамхар
Уахарҵап аҵәы.
Иахьа уаҵахаргь,
Иҟоуп уаҵәы…
А.П.Чехов Аԥсны даналсуаз, аамҭазы, уамашәа ибаны,
џьашьахәыс икны, изымбатәбараха, дызхәаԥшуаз,
дзызхәцуаз, аԥсабара аԥшӡара иазкны сахьақәак.
Амшын казказра,
Ашьха ӷьазӷьазра,
Аԥсаа рашәақәа,
аӡы хьшәашәақәа.
Абна тоурақәа.
Зынӡа ишоурамкәа.
Аҳауа цқьарақәа,
Иԥыруа ажәҵарақәа,
Џьа амҩахәасҭақәа,
Икылԥш ашьабсҭақәа.
Нас ихьамԥшӡакәа,
Ицон урҭ аԥшӡақәа.
Иаԥхьа амҩаҵәҟьа,
Иибеит амитәҵәҟьа…
Насх, уа лакәқәакгьы,
Иархәеит лафқәакгьы.
Урҭ деицгәарҭаҵәҟьеит,
Уи деиларгаҵәҟьеит.
Амҩа ихигахьаз,
Аџьа иибахьаз,
Дархәцт даараӡа…
Дааԥсам, дкараӡам.
Ус баша шәароу,
Лаԥшыҵашәароу?
Чехонте ҳәагьы
Бжьык гахт, уахьынтәи. 1979ш.
Иаҳхырҟьеи исқьар уа, шаҟа ҟамчы.
Урҭ зегьы ракәым, аиқәаҵәа араԥ,
Убригьы дҳалаҭхаџьт, кыргьы ҳиргәаҟт.
О, шаҟа лакәқәа арҭазеи анышә,
Шьҭа иаркуп наӡаӡа урҭ зегь рышә.
Шаҟа дунеи ҳрылҵны ҳаауеи,
Шәабдуцәа рҟәырҷаха шәзашьҭам иауеи.
Анбан аныҟамыз, иаҳҳәон шәа шәҿахәы,
Нас уажәы ишәыхьи, ҳшәымоуп ҳҵәахны.
Ҳа ҳауп шәа шәыԥсуара, шәбызшәа, шәмилаҭ,
Аб дыԥсуеит игәы рҭынч, аҵеи данилакь.
Ҳаџьал ааиаанӡа ҳанышәҵ шәымшынҵа,
Шәазхәыц, игәашәҭ, ижәба ҳлахьынҵа.
Абас, иҩуа алакәқәа сышьҭоуп еивас,
Дареи сашәақәеи руасхырқәа еиваз.
О, Алакәқәа! Алакәқәа! Шәа шәоуп са сыгәҭых,
О, Алакәқәа! Алакәқәа! Смилаҭ аҭоурых.
Лакәда ифомызт аԥсуа иҽаҩра,
Лакәда иалшом аҭоурых аҿиара.
Ҳҵеира ԥхьаҟа рԥеиԥш иаззырҳауа,
Ҳабдуцәа рҟазшьа рҵасқәа ҳзырҳауа.
Ршьам-дгьыл рыбаҩ ахьыҵо ҳзырбо.
Ршьеи, рыԥхӡи шықәҭәо агәра ҳзырго.
Абџьар шьҭыхны иахьыруаз ҭоуба,
Абрыскьыл дахьишьҭаз Анцәа, дылбаа,
Аԥҳаимбарцәа иахьрымаз аныҳәа,
Елыр, Лӡаа, Дыдрыԥшь Аныха.
Иҳазҳәо, иаҳзырдыр, убарҭ зегь шәа шәоуп,
Зных шәажәабжьуп, ҽазных шәашәоуп.
Инҭкаа, гәыкала изымкыц шәа шәгьама,
Имилаҭ рзы ддагәоуп, исҳәоит аргама.
О, алакәқәа! сазҿлымҳауп еснагь шәызҵаара,
Исылшар, сашьҭоуп, шәа шәыҭҵаара.
О, алакәқәа! Сшәышьҭоуп сызхара шәсымбацт,
Шәара шәоуп сыԥсуара иамоу адац.
1979 ш.
АЛАКӘҚӘА
Кыр сылшозар иансылшаша сара уажәшьҭоуп,
Саԥхьаҟа аус дуқәа даараӡа ишьҭоуп.
Сыбаҩ сацәаашьом, исмеижьар сыхшыҩ,
Уахгьы-ҽынгьы сыцәгылаз исычҳауеит ақәаршыҩ.
Сыбла ацәа хыло изалшом, сышьҭал,
Ажәақәа акакала иааиуеит еишьҭал.
Ажәақәа, инҭкаа ирҳәароуп сыгәҭых,
О, ажәақәа, ашәақәа, сгәы рымоуп ишьҭых.
Хазы, алакәқәа гылоуп рыгәҭа,
Урҭгьы са сҟынтә ирҭахуп рыхәҭа.
Исзеидгом, исзеиҟәгом, ак еиҳауп, ак еиҵоуп,
Еидгәыԥла иааиуеит, есқьынгьы урҭ еицуп.
Зны-зынла алакәқәа исарҳәоит маӡа,
– Ухықәкы уамеижьан, угәҭыха нагӡа…
Иулшаша маҷым, умшәан акаҿы.
Уажәақәа абацои, иҭоуп угәы аҿы.
Ҳзын аамҭала маҷк ихәаҽы.
Ҳара лымкаала ҳнаг ухы аҿы.
Ушҳацу, ушҳашьҭоу, шьҭа агәра ҳгоит,
Цқьа ҳаҭҵаам ҵарала, убла иабоит.
Ҽа шьоукгьы ауаблаа ирҵоит рҭоурых,
Ирхьҵәуа ирышьҭоуп, иаабоит ҳара зных,
Уи азын ҳшьыцуам, иаҳзааигәоуп, иахәҭоуп,
Уигьы 0ҵаатәуп, уигьы ҳәатәуп,
Аха ҳара? Ҳара ҳалҵит шәа шәшьа,
Ҳашәԥашәуп, ҳашәџьынџьуп, ишҳахәҭоу ҳашәшьа.
Ҳара ҳҭоурых? Кыр милаҭқәа иреиҳауп,
Аԥсуара инҭкааны ишәазҳәо ҳа ҳауп.
Шаҟа ҳа ҳҟынтәи иӡи, иҭахеи?
Ҳшьагьы шаҟа кәапеила ишәтахьеи.
Абырзенцәа, аримлианцәа ҳдыргәаҟхьеи, шаҟа?
Агенуезцәа ҳрыман зных, ҳа ҳшьаҟьауа.
Аҭырқәа имазеи ҳҟны шаҟа мчы,
Уигәамԥхо акала уиаӷазар
Заа иузеӷьуп уинышә.
Уидгыл, са сыгәра умгозар,
Уаргәаҟыргь, иуиҭом капеик.
Ишибо аӡы уагозаргь,
Иациҵоит уаҟа кәапеик.
Ииуша аниулакь изхәарҭои,
Аус дагьақәшәыршә, дагьҭашәк.
Дзакәыҵәҟьо, уажә изгәармҭои,
Дхаланы дықәтәоуп кьытрацәк…
Иааигәа-сигәа ак нижьуам,
Иҟада иҿаԥхьа изҳәарц?
Дыҟанаҵ ихәы ҭаижьом,
Даныҟамгь ихшара ирызхарц.
1981 ш.
Сааԥсеит, уа, цәгьа сааԥсеит,
Сгәамҵит, сықәԥеит, сымч каԥсеит.
Избоит, гәыла са сажәит,
Ҵәыцақәакгьы зных изжәит,
Сааԥсеит, уа цәгьа сааԥсеит,
Уаҳа нсыламкәан сааԥсеит.
Ус дук мап, иҟасымҵеит,
Аха исзымдыруаз кыр сҵеит.
Сымшқәа баша исыцәцаз,
Урҭ роуп сгәы ԥжәо са сҟазҵаз.
Сааԥсеит, уа цәгьа сааԥсеит.
Уаҳа нсыламкәан сааԥсеит.
ДЫҞАНАҴ…
Дзышьҭаз еснагь уи «партфелын»
Дыԥшуан ихы шьҭых ҩада.
Бзиа иибоз ҩыс, партфеин,
Дхьаԥшуамызт хаан лада.
Иаԥхьаҟа, ишьҭахьҟа, икашырхеит,
Дахьнеилакь ашәқәа аатуан.
Иҵасны шьоук дышьҭырхит,
Дхалт, уи, даҿалан мардуанк…
Дҟәышымзаргь, зынӡа дагьлыгым,
Хыхьынтә даналҟьа дҭахеит…
Ақәцәахь дҩеирац акигым,
Ишьҭахьҟа дхьамԥшкәа деихоит.
Амаҷ азыҳәа уи дыҵҟьар,
Идыруеит, уи деидырхәом.
Аха имардуан наиҵҟьар,
Шә-ԥсык ихазаргь деиқәхом.
Идыруеит, дшақәшәаз машәыршақә,
Уаҵәы дышҭалуа хланҵы…
Инхәыҵак ирҳәоит шьоук: «Уа умшақә»,
Ахымдыр, уақәӡуеит уԥсы».
Дыҟоуп зегь рҿы иҽырдагәан,
Дашьҭам ҳәатәык, ма утәык.
Игоит иибаз зегь, уи дагәан,
Идыруеит дышнымхо меитәык.
Ԥхьаҟа ак улҵуа уибозар,
Маӡала уеиҭоит анышә…
Сбыртәалоит цәгьа-гәырҩала,
Сбыртәалоит.
Илабырҟәоит бхы уиала,
Илабырҟәоит.
О, уи быччабжь, цәгьа мариала,
Ибҭилоит.
Ус лаԥшыла зегь бжьахоит,
Ибжьалоит.
Акыр-кырҳәа ба быччахуеит,
Быччалоит.
1981 ш.
БЫБЖЬЫ
Сыҩуа срышьҭам сзыхьӡалакгьы,
Дарбан гәыԥшқас са сызшьаз?
Быбжьы сыцуп, сахьцалакгьы,
Сныҟәоз, сҵәыуоз, ма сыччоз.
Ԥхьаҟа ишнеиуа, шьҭахьҟа ихьаҵуеит,
Сзыргәаҭеиуа ба быбжьоуп.
Ақәԥараҿы сгәы архаҵоит,
Уи са сзыҳәаны иԥшьоуп.
Сҭахәхәа сшыцәоу, зных, сарҿыхоит,
Иаасыркыхоит ацәашьы.
Нас, харантәи сазыԥшыхоит,
Уа, сгәы инықәҩуеит быбжьы.
Иҭоуп иҭыхо са сгәы мцак,
Уаҩы изымдыруа маӡак…
Урҭ зегь гәасҭоит, схы рызцоит,
Исывсыз хьаас иҟасҵоит.
Сааԥсеит, уажә цәгьа сааԥсеит,
Уаҳа нсыламкәан, сааԥсеит.
198?ш.
СЏЬЫНЏЬ
Егьаџьара сныҟәозаргьы,
Дгьыл харакахь сыҟазаргьы,
Уара ушҟа са схынҳәуеит.
Иӷәӷәоу уск сзыҟаҵаргьы,
Уа, сгәы иахьҭо сзынаӡаргьы,
Уара ушҟа са схынҳәуеит.
Лахьынҵадарак саниаргьы,
Хара сшыҟоу џьа сҭахаргьы,
Уара ушҟа са сааргоит.
198?ш.
Ус лаԥшыла зегь бжьахоит,
Ибжьалоит.
Акыр-кырҳәа ба быччахоит,
Быччалоит.
Зных, исыбҭоит сара агәала,
Сыблаҟьоит.
АУАДАҨРА
Ауадаҩра, са сацәхьаҵуам,
Ауадаҩрақәа срыцәшәом.
Иацәшәаӡазгьы зынӡа дхаҵам,
Иаҭаху агәамч ихзом.
Ауадаҩра, уақәшәар ӷәӷәала,
Уацәымшәакәа унаиааи!
Иухәҭамкәаны уаниар ӷала,
Ухы-уԥсы ақәуҵаргь, уаиааи!..
24.0.1982 ш.
СЫШЬХАҚӘА
Агәаҟра ду зхызгахьоу схышлақәа,
Згәы ӷәӷәала иҭаԥҽу.
Рылабжыш хаддыла сышьхақәа,
Ҵәуароуп изҿу.
Ргәы иқәсны илеиуа арҩашқәа,
Еснагь иццакуеит.
Жәак мҳәа, рышьҭахьҟа ихьамԥшкәа,
Амшын ду иазцоит.
Урҭ изхаану, ирбахьоу,
Издыруам аӡәгьы.
Дара роуп издыруа, ирхыргахьоу,
Иҿырҭуам уажәгьы.
Уск санашьҭоу, сгәы хыҭ-хыҭуа,
Ма санҿыхо, ес шьыжьы,
Саԥхьа бгылоушәа бхәҭ-хәҭуа,
Ҭаха снаҭаӡом быбжьы
1981 ш.
Сгәы, сыԥсы, –
Урҭ ирҭыҵуеит са сцәаҳәа.
Са санԥсы –
Убжьы нҭыганы ушәаҳәа.
Сда, са сашьа,
Урҭ ирылҵуеит са сцәаҳәа.
Уажә сҟазшьа
Ицәгьахарцазу еиҳа?..
Схы, сыхшыҩ, –
Урҭ ирҭыҵуеит са сцәаҳәа.
Илеит қәыршыҩк…
Сыҭрыст, сагьҩаҵнарҟьеит сцәырҳа…
Сжьы, са сцәа, –
Урҭ ирҭыҵит са сцәаҳәа.
Ах! Анцәа!
Сашәа нагӡаны исырҳәа.
1981 ш.
Ба биашаӡам, о, ибдыруаз, ба биашаӡам,
Ак бхарамшәа ус бгәы иабоит башаӡа.
Уи зегь цқьа ҳазымхәыцыр, ҳарҭ ҳиашаӡам.
Саргь исхароу ԥыҭ-чыҭк ыҟоуп, сахьиашаӡам:
Инысҿаччазаргь быбла-ԥшӡақәа, иҭшашаӡа,
Цәанырра хәҷык рызцәырҵзаргьы, вбак рыҭатәӡам.
Хьаас бымкы снагыландаз сҽырхьшәашәаӡа.
Лафк шбасымҳәазгь, ибыртутут, уа биашаӡам.
.
Сара ԥыҭкгьы сҽысшәахьеит,
Зны ус мҩакгьы сықәлахьеит,
Сымч акыргьы иԥысшәахьеит,
Скаҳахьеит, сагьгылахьеит.
Ииашоуп, усқәак срыгхахьеит,
Ус нас башагь сныҟәахьеит.
Шьоукгьы шьҭахьҟа исыхахьеит,
Ԥхьаҟа сзымцо сықәхахьеит.
Аӡәырыҩгьы срыхәахьеит,
Сышгәаҟ-ҵәаҟуагь исырхәлахьеит,
Џьоукгьы зны исныҳәахьеит,
Сеиқәдырхарцы срыҳәахьеит.
Ҽа џьоукгьы сыргәыдлахьеит,
Хаҵарала срыжәлахьеит.
Сыбжакгь анышә иасҭахьеит,
Сымч-сылшарагь гәасҭахьеит.
1983 ш.
1983 ш.
Ҳҭоурых зегь иаҵоу ҳашьхара,
Ҳақла ибатәуп.
Ирымоузеи урҭ мшәан, ачҳара,
Доуҳала еибаркуп.
1983 ш.
АБЖЬЫ
Акыр-кыр, акыр-кыр, ԥхыӡ лыччабжь саҳуеит,
Сааԥшуеит сыҭрысны, сҩаҵҟьоит, – сцәырҳаоит.
Сыблақәа хыстзар саԥхьа дызбом,
Сзықәшәаз сыздыруам, схы агәра згом.
Акыр-акыр, акыр-акыр игахоит шьҭыбжьык,..
Уи нахыс сшьара сзықәлом мчыбжьык.
Сахьнеилак, сахьааилак, исыцуп абжьы,
Ацәа салнахоит, ус, ес шьыжьы.
Акыр-кыр, акыр-кыр, сарцәом, сартәом,
Уи абжьы сыдҵшьа амам, еиқәтәом.
Мшәан, сеилаԥсазар? Схы сазҵаауеит,
Ма ӡызлан лакәзар? Сгәы нҭыԥсаауеит.
Акыр-кыр, акыр-кыр, еиҭагоит абжьы,
Хьаак, цәаныррак сгәаҵа инаԥшьы.
Иаҳәошәах саҳахоит: сзыҳәан уҽшьы,
Инаҵалоит сыжәҩан ишызбо ашәшьы.
Мап, ус сыԥсыҽны сыҟам, мамоу,
Уаҩ еиҩсҭаахә диԥырхагоуп ҳаӷоу.
Есымша, есы шьыжь, сыҭрысны сцәырҳауеит,
Акыр-кыр, акыр-кыр, лыччабжь саҳауеит.
1983.
Дахьыхандеиуаз, идгьыл агәҭа,
Иҵәуоит, убригьы гәыблыла.
Рҿаԥхьаҵәҟьа, абахәқәа инрыжьуам рыхәҭак,
Иџьабо инагылт, еишьханԥсыла…
Абжьы рду ицәажәеит, уи ихәшҭаара,
Амца ахьизеиқәыз иҩныҵәҟьа.
– Дҵеидоуп, сжьы далҵт, ижәгозар сыгәра,
Иҳақын дыжәжыр аҩныргәыҵәҟьа.
Шьҭа ҳабжьара акгьы шыҟам збоит аргама,
Бышҟа ахәыцра ус маҷ-маҷ саҟәыҵт.
Аха, аԥсҭазаара исбыркыз агьама,
Даара акырӡа уажә еиҭах сархәыцт.
Сызқәыз амҩа, шаҟантә савнагахьеи,
Уи зегь гәынго, уажә снатәалоит ҭынч.
Схы-сгәы балсхырц шаҟантә салагахьеи,
Зегь акопеи иақәымхеитеи сымч.
Ибымамшәа збоит уажә стәала аҟәышра,
Быгха-ԥхақәа урҭгьы сызӡаӡом.
Ԥшатлакәушәа ицеит инаҳхыԥраан ҳқәыԥшра,
Егьа ҳургьы уи шьҭа ҳахьӡаӡом.
Шьҭа ҳабжьара акгьы шыҟам збоит аргама,
Бышҟа ахәыцра ус маҷ-маҷ саҟәыҵт.
Аха аԥсҭазаара исбыркыз агьама,
Даара акырӡа уажә еиҭах сархәыцт…
1985 ш.
1983 ш
Иҭаацәарамыз, акыр шықәса Ҷлоутәи
ашкол аҿы аус зухьаз Андреи Инаԥшьба
изкны.
ИЦӘАЖӘЕИТ АХӘШҬААРА
Даҳцәыӡит ҳҩыза, уаҳа дааԥшуам,
Ҳхы џьак ҳзамырбеит, иа изыҳәа.
Иара изы амрагь шьҭа уаҳа илашом,
Дцеит уи дынҳацрыҵны хазы ҳәа.
Инапы иамкыц ҳашколаҿ игылам маҭәарк,
Уахгьы-ҽынгьы аԥхӡы азкеиҭәон.
Хашҭра зқәым уаҟа инижьит ихәҭак,
Имаҷмыз ус дук ахы аиҭон.
Иара изын, зныхгьы ҳхы иаҳҭоит авба,
Иаҳзымдыруа рацәоуп игәҭыха…
Агәыраз, ақьиа, изламыз ҩба,
Ихьаа инамҭеит аҿҭыха.
Зегь реиҳа ҳгәы ҳзырхьуа иҟоуп ҽакы,
Ихьаа хәшәык амазҭгьы? Издырда?
Иаԥхьаҟа дызхьымӡаз рацәоуп игәҭакы,
Ицәанырра ԥҳәызбас изнырда?
Хықәкыс иаԥхьаҟа имаз нхаран,
Имца хәжажаӡа ԥыҭк дҩаҵхар…
Иаџьал ааигәазаргь игәыӷра харан,
Иқьаԥҭаӡа иаанхеит иԥацха.
Ишәырҵлақәа, рыблақәа ҭраа еиҿаԥшуеит,
Дырԥхеит аԥсҭазаара ду рызҭаз.
Илаҵәҟьагьы ишҭаҿ ишууа аашоит,
Шьҭа аԥшәма дшыҟам цқьа игәазҭаз.
СЫМШҚӘА
Сымшқәа исывсуа зегь еиԥшуп,
Ԥхьаҟа исырҭои ҳәа сыԥшуп.
Сыбжьы нҭымга, еимаҭәаны
Зных, сдырҵәыуеит, снатәаны.
Иҟалашашәа иразны,
Гәыӷрак сырҭахоит ҽазны.
Аҽазных, рыгәра згаӡом,
Урҭ ак сырҭо ҳәа збаӡом
1986 ш.
САН ЛЫБЖЬЫ
Еилаҳантуа ԥхыӡқәак срылан,
Сыбла хыстит, хьаак сыман…
Сыҩны ӷәӷәала сацәыхароуп,
Ахәшәқәа исырҭо шьҭа исыхәароуп.
Ус иаалырҟьан фарҭынк асит,
Сан лыбжьы слымҳа инҭасит…
Иуасҳәоит, о, иҭабуп аԥша,
Сан лыбжьы ахьсзааугаз анша.
1986 ш.
Исыман агәыӷра,
Цәгьа лыгәра згон.
Уи абла гәыӷра
Бзиа дызбон.
Ҳанеибабоз, быҩуа уа бысԥылон,
Быбжьы нҭыган, акыр-кыр быччон.
Ажәак сзымҳәо сшанханы сааҭгылон,
Сыԥсҭазаараҿ уи насыԥс исшьон.
Зынӡа кыргьы бқәыԥшын, мшәан, ибхыҵуаз,
Уажәы-уажә бқәыԥсычҳауан, ҿымҭ.
Исыздыруам, усҟан ба бзызхәыцуаз,
Санбацәажәоз, бысзыӡырҩуан ҭынч.
Сыҽҭасырхарц зынӡа акгьы сыгымхт,
Инахсырҟьеит, ииашаны мыцхәы.
Ба бхарала насгьы ҳаинасыԥымхт,
Ибықәысҵозаарын башаӡа са схы.
Ҳанеиқәшәалоз, быҩуа ба бысԥылон,
Быбжьы нҭыган акыр-кыр быччон.
Ажәак сзымҳәо сшанханы сааҭгылон,
Иабаздыруаз, усҟан са сыбжьон…
1986 ш.
Зегь аансыжьуеит, уигьы здыруеит,
Акгьы «наҟ» исызгаӡом.
Аха усгьы ԥхьаҟа сгәыӷуеит,
Баша-машагьы сшәаӡом.
Нас сцаӡарцу ус сымҩасны,
Сымҩа ԥызҵәақәо рацәоуп.
Зегь аансыжьуеит, ааи мышкызны,
Адунеи ду ус ишоуп.
1986 ш.
Ҳаблақәа ҭынч инеидхалон,
Ҳхы-ҳҿы мцакгьы нахҟьалон.
Ажәҩан-гәы ҳԥыруа ҳанхалон,
Уа ҳамҵәыжәҩақәа ҳҟьалон.
Ҳарҭ, гәаныла ҳаибадыруан,
Иҳаман ҳаблақәа ҭырџьманс,
Гәҭыхак маӡала иаҳныруан,
Ус харантәи, кыр шҳабжьазгь
1986 ш.
Усҟан, сзықәтәаз закәы ԥшазеи,
Бызбалахон сара ԥхыӡ.
Смыцәагь шаҟантә исыршазеи,
Ицон сгәы ҭыԥаны иҭыҵ…
Сызныз сымҩа ҭагәаҭасроуп,
Исаҳахуеит зных быбжьы.
Ҷкәынра уҳәеит ҳәа, ех, афасроуп,
Иалоузеи уи шаҟа мчы…
1986 ш.
САСРЫҞӘА
Уа Сасрыҟәа! Нарҭ Сасрыҟәа!
Иалоу схәыцра са сыԥхыӡ.
Улеи-ҩеиуа абра уныҟәуа
Аԥсны уқәын. Ҽазных нхыҵ.
Харантә снылхьыԥшыр
Хәыцрашәк сзаауан.
Лыбла сынҭаԥшыр,
Сгәы нҭыԥсаауан.
Ашьҭахь, аҵыхәтәа,
Иҟоуп дызжьаз…
Иҳалырхт шьоук ацҭәа,
Цгәык ынҳабжьыст…
Исымаӡам гәнаҳа,
Цасҳәа исҳәом.
Уиижьҭеи уаҳа
Лыӡбахә саҳом.
Мап, ҳарҭ ҳаибамгеит,
Кыргьы ҳарҟьеит…
Уаҳа ҳаибамбеит,
Нас ҳаицәыхҟьеит.
Исыман агәыӷра,
Цәгьа лыгәра згон.
Уи абла гәыӷра
Зны бзиа дызбон.
1986 ш.
Зных уа схыҵәҟьа агәра згомызт,
Сыбла меихҟәыс исыршон.
Арахь ажәак са исҿыҵшәомызт,
Ҿымҭ харантәи ҳаиҿаԥшуан.
Улеи-ҩеиуа уажәгьы уныҟәуа,
Аԥсны-дгьыл уқәуп, мап, умԥсцт.
Уа Сасрыҟәа! Нарҭ Сасрыҟәа!
Иалоу схәыцрақәа, сыԥхыӡ.
1986 ш.
РАԤХЬАТӘИ САЖӘА
Раԥхьатәи сажәа,
Инҭсырҟьаз сашәа.
Раԥхьатәи схьаа,
Измамыз ҳәаа.
Раԥхьатәи сгәыӷра,
Ӷәӷәалагьы сгәыхьра.
Раԥхьатәи сымҩа,
Хыхь жәҩанаҿ сымра.
Раԥхьатәи схәыцра,
Хҵысҭак ахыҵра…
Раԥхьатәи схысра,
Шьхеи-мшыни рхысра…
Инҭсырҟьаз сашәа,
Раԥхьатәи сажәа…
1986 ш.
Уара сузхәыцуеит, цәгьалаҵәҟьа,
Аӡәгьы сиқәшәом узбахьоу.
Уара уоуми, уа ухаҭаҵәҟьа,
Аиааира дуқәагьы згахьоу.
Ианаргәаҟуаз сыжәлар амца,
Аеҵә кыднаршәеит ухҿа.
Ҳашьха ԥагьа дуқәа рымҵа,
Уашьцәа иԥыршәон зны умахәҿа.
Еихатыруа уара уӡара,
Ԥшрала, сахьала унцәан.
Амҩа унықәлар хыӡрацара,
Иуҵашьыцуазгьы рацәан.
Сыԥсынтәыла! Сыдгьыл ԥшӡара!
Ҳаӷа имҭакәа еиқәзырхаз.
Уара уоуми, гәыхәтәыхьӡара
Рыҭан, сыжәлар нзырхаз.
Шаҟантә снатәаны сузхәыцхьеи,
Иџьашьатәыми умч-улша.
Шаҟа ақәра дугьы нуҵхьеи,
Хаан иӡуам ухьӡ-уԥша.
Уашьцәаҵәҟьагьы уҵашьыцуан,
Урҭгьы ироуит зны агха.
Уи уаргәамҵуан, цәгьа уархәыцуан,
Уҭарыжьт зны ахәаш, хыхьтә хагәха…
Угәы уҽанӡамкәа насх, иукәшеит,
Хәыцрак рымамкәа хара.
Ушгәаҟ-ҵәаҟуаз уаҟа иуқәшеит,
Аха ирылымшеит уҭархара.
Бара ибыбзуроуп.
Иԥсабара мчу ак сылазар,
Бара ибыбзуроуп.
Цәаныррак ааины исхалозар,
Бара ибыбзуроуп.
Иара ус џьа сызхалаӡаргь,
Бара ибыбзуроуп.
Иԥыруа сызқәтәоу \ҽыхәазар,
Бара ибыбзуроуп.
Заа иԥсхьаз сгәы ҿыхазар,
Бара ибыбзуроуп.
Аԥсҭазаара сгәы азыҳәозар,
Бара ибыбзуроуп.
Иҿыцу џьара ак сзыҳәозаргь,
Бара ибыбзуроуп.
Споезиа цәырҵра, ахаҭаҵәҟьа,
Бара ибыбзуроуп.
Иара сыԥсы ахьҭаҵәҟьоугь,
Бара ибыбзоуроуп.
1986 ш.
Исызнаухьазаргь егьа рыла егьа цәгьара
Сара аԥсҭазаара сеилаҳауеит цәгьала.
Амра шаша, жәҩанаҿ иансхаԥхо,
О, уи аҵкыс иарбан исгәаԥхо.
Ақәа леилааит, мамзаргьы асы,
Зегьы-зегьы ирылоуп са сыԥсы.
СЫԤСҬАЗААРА
О, Сыԥсҭазаара!
Усԥырхагамхан.
Сашьҭам мазарак,
Зынӡа схагахан…
Хьаак сумҭаҵәҟьан,
Суҳәоит, ииашаны.
Ус уа усықәмыҵәҟьан,
Сыҟам сбашаны.
Ма цас скыдҟьала,
Зынӡа срыцҳаумшьан,
Нас ҭынч судкыла,
Цәгьала сцәыҵумшьын…
О, сыԥсҭазаара,
Суҳәоит даараӡа,
Сашьҭам малк, мазарак,
Ԥыҭк иаасараӡа.
1986 ш.
БАРА ИБЫБЗУРОУП
Сҩуазар, саԥхьозар, стәазар,
Бара ибыбзуроуп.
Гәкаҳарак ааины исхаԥазар,
Бара ибыбзуроуп.
Сгылазар, сныҟәозар, схәыцуазар,
Бара ибыбзуроуп.
Ԥхьа, ҳракырак сызхыҵуазар,
Бара ибыбзуроуп.
Исзымычҳауа акы сылаӡар,
Амҩа сықәны ҽнак сышнеиуаз,
Уа, циган ҭыԥҳак дысԥылт.
Лыбла еиқәара ишеишеиуаз,
Ԥхьаҟа сзымцо сааннакылт…
Сыхьӡи, сыжәлеи, шаҟа схыҵуеи,
Сшамаргәырӷьац слахьынҵа,
Сԥеиԥш, ԥхьа сымҩа, уи сшазхәыцуеи,
Исалҳәеит хьаасшәа сҟаҵа.
Зных сгәы ҭылҟьон, насх ишьҭылхуан,
Аԥшӡа-ҿиқәаҵәаа, агәкы.
Доуҳамчк сылҭон, ԥхьаҟа исыхон,
Сахьӡашашәагь збон схықәкы…
Амҩа сықәны ҽнак сышнеиуаз,
Уа, циган ҭыԥҳак дысԥылт.
Лыбла еиқәара ишеишеиуаз,
Ԥхьаҟа сзымцо сааннакылт…
1986 ш.
АӠӘЫ ИЗКНЫ
Ибз ихәламшәо, ихы рҵысшәа насирбеит,
Дҩаҵыззашәа, истол дџыџӡа днахатәеит.
Маҵурала амч шимаз агәра сиргеит,
Ихы-иҿгьы мамеиқәарак нахатәеит.
Сызханеиз хьаасгьы имкит,
Ԥыҭраамҭак дкыдԥшылон аҭӡы.
Сара сышҟа зныкгьы уи дымԥшит,
Длыԥхьеит имаӡаныҟәгаҩ, ԥыҭк анҵы.
Цәгьеи-бзиеи хаангьы рышьхәа еивҵоуп,
Ԥсабарала ус наџьнатә иаԥҵоуп.
Зны дысԥылап сгәы сҽанӡамкәа саӷа,
Сниҿагылап ишсыхәҭоу, сыԥсы, сынха.
Саҵхарым сабџьар нцәыҵак уа, маӡа,
Изуҭахузеи ҿымҭ ицҳауа ала гаӡа.
Дышсаӷоугьы уаҩымрала дыснаԥхом,
Аԥсуа ҵасла, ус, ахаҵара иатәхом.
Сара, аԥсҭазаара сеилаҳауеит цәгьала,
Исызнаухьазаргь егьарылы егьа цәгьара.
Ауеи, ақәлеи, исҭахуп избарц,
Схи, сыԥси реиԥш, урҭ са рыгәра згарц.
Аешьара! Ашьацқьаҵәҟьа мхәашьо,
Сҭаԥшларцы урҭ рыбла, сымԥхашьо.
Ақьиара, аҳалалра, ауаҩра,
Ҭынч, ашьшьыҳәа, ажәеинраалақәа рыҩра.
Урҭ ажәақәа са сгәы иҭыхуа, са сгәы иҭоу,
Иҟалозар, аӡә уаԥхьартәеиԥш, ишахәҭоу.
Зегьы-зегьы, уи насыԥуп сара сзы,
Уаҳа акгьы сашьҭам, сашьҭаҵәҟьам схазы.
Исызнаухьазаргь егьарыла егьа цәгьара,
Сара аԥсҭазаара сеилаҳауеит цәгьала.
1986 ш.
Ирзаҳал нижьааит бара бҿы,
Аха сымам, дара сеилахоуп.
Ибзамыҟәны ишьадаз ихы-иҿы,
Еиҭах, зымҩа ӡыбнаҟа ихоуп.
Сара стәала иниасҳәеит ажәақәак,
Аха уигьы иеимҭаӡеит аҭак…
Сгәы иҭаскит сдәылҵырц алушәак,
Схы зсырааԥсуеи? сгәахәт абысҟак.
Сыбла ихгылеит ииасхьаз мышқәак,
Ари ауаҩ, дысзааигәаӡан усҟак,
Аҵара еицаҳҵон, анкьа ҳҩыџьа зны,
Сара стәала дыҟан сзы дразны.
Ҳнеицыршәомызт, есымша ҳарҭ ҳаицын,
Сижьозаарын, башан, зегьы мцын.
Уажә амч шимоу маҵурала агәра сиргеит,
Иҽҭҳәаны астол дџыџӡа днахатәеит.
1986 ш.
Бара ҿыбҭуам, сара ҿысҭуам,
Ҳаихәаԥшуеит.
Бара ҿыбҭуам, сара ҿысҭуам,
Ҳаиҿаԥшуеит.
Бара ҿыбҭуам, сара ҿысҭуам,
Иац ҳмыхшәеит.
Бара ҿыбҭуам, сара ҿысҭуам,
Кыр ҳамч ҳшәеит.
Бара ҿыбҭуам, сара ҿысҭуам,
Ҳамш меихыккеит.
Бара ҿыбҭуам, сара ҿысҭуам,
Ҳарҭ ҳҵыкәкәеит.
Цәгьарак сыҵам, цәгьарак быҵам,
Ҳҿаҳахеит.
Ибымои мшәан, маӡа исыҵак?
Ҳҿаҳәахеит.
Шықәсык ала знык ҳанеиқәшәо,
Ҳаихәаԥшуеит.
Џа жәак ҳҿымшәо, ҳшыҟоу лакәшәоуп,
Ҳаиҿаԥшуеит.
1986 ш.
Сықәуп амҩа, сгәырӷьаҵәа,
Схыҵп ахәы.
Сыҟоуп, сишан саргь Анцәа,
Иҟоуп схәы.
Исылазҵода нас аҵәы,
Саԥхьа, сышьҭахь?
Дыҟоуп, дыҟоуп, усгь аӡәы,
Дыҩуа дсышьҭалхт.
Аӡәгьы иласҵом ацҭәы,
Ус мыцхәы.
Ишыҟоу здыруеит сара стәы,
Иҟоуп схәы.
1986 ш.
Илаӷырӡ млеит, дхаҵан.
Зынгьы, ӷәӷәала игәы ԥжәеит…
Уа, шьоукгьы дырнаԥхеит.
Аха игәы камҳаит, дымшәеит,
Ус дышхаҵаз дынхеит.
1987 ш.
Сара унсыӷрагылан узцом,
Уалагаргьы ус, изуӡом.
Сара стәалагь иуқәсҵеит ҳаҭыр,
Аха иахаурҟьеит акыр…
Сара ус унсӷрагылан узцом,
Уҽазукӡаргьы, идыр, изуӡом.
Ааи, абӷа ӷәӷәа шумоугьы збоит,
Уи уақәгәыӷыр, баша ухы ужьоит.
1987 ш.
Аамҭа иаанарԥшит
Ицәаз сыԥсы…
– Ирлас уҿыха,
Угыл, уласы,
Иузынхаз умшқәа
Маҷуп ԥхьаҟа,
Угәы иҭыхоз
Узымҩит,
СА СЫԤСЫ
Мышкы зны усҭынхоит,
Са санԥсы.
Уагьӷоуп, уагьҭынхоуп,
Са сыԥсы.
Урымбар сыблақәа
Цәгьа скәадоуп.
Сцәа, сжьы, сыбаҩқәа
Урхадоуп.
Инужьп урҭ зегьы
Мышкызны…
Аха сыҟоуп есқьынгьы
Узы сразны.
Исхьаау, исгәыхьроу,
Са сыԥсы.
Исныхо, исгәыӷроу,
Са сыԥсы.
1987 ш.
УС ДЫШХАҴАЗ...
Ичҳаит: амлагь, ахьҭагь…
Агәаҟрагь, азаҵәрагь.
Ихарамкәа абахҭагь…
Ишьҭадаз? Иан заҵәык.
Аха шьҭахьҟа дхьаҵуам,
Уаҩызазароуп аџь ҵла,
Иқәгылоу ахәада…
Иҵнаҳәазаргь аԥшатлакә,
Иазмырхәеит ахаҭа
Ш. Петефи
Ус аамҭала иҟан, иҟан, амш анызгоз,
Сыҷкәынра амшқәа, зны санаваз аҟәара.
Гәы-шьамхыла дарбан мамзар са исаԥызгоз,
Сыҩуан, сыԥон, са сызҿыз зны уа қәԥаран…
1987 ш.
Сара ақыҭаҿы сынхоит,
Ақалақьаҿ исҭахым.
Ааи, уиалагьы сыҽхәоит,
Мап, макьаназы сахьхәым.
Сара ақыҭаҿы сынхоит,
Сыхәшҭаарамца ду сарԥхоит.
Акгьы рымчым саӷацәа,
Исывагылоуп уажә сԥацәа.
1987 ш.
Исымазма дыршьа ԥхьа сзыниашаз,
Сыгха-ԥхақәа цәгьала сгәы рзыԥжәоит.
Исҭахым бызбаҵәҟьар, уашьҭа аиашаз,
Уажә машәыршәа џьа ҳаиҿаҳар ҳәа сшәоит.
Сыԥсҭазаараҿ, сымшқәа, сҿара иреиӷьыз,
Хнырҳәышьа ҳәа рмоуа ибықәӡ ицеит.
Исҭахым сазхәыцыр уашьҭа исаҩсыз,
Гәыӷрак смауӡуа зегьы сгәы рыцәцеит.
Инхазеи шаҟа…
Аҭак иаҳәоз ҳәа
Азымдырт сыԥсы…
– Ииашоуп, исзымҩит
Сгәы иҭыхоз зегьы,
Ажәла искыз
Ласҵарцы исҟьон,
Аха анышәаҿ
Ахәаҷа ирфон…
Сышьхақәа рышҟа
Аҩеира са саҿын,
Аха сызхамлеит,
Уа, баша исзыԥшын…
1987 ш.
Гәы-шьамхыла дарбан мамзар са исаԥызгоз,
Сыҩуан, сыԥон, уа сызҿызгьы зны қәԥаран,
Ус аамҭала иҟан, иҟа амш анызгозгь,
Сыҷкәынрамшқәа, зны санаваз аҟәара.
Усҟан, хьаас аӡәгьы мап, сара сикымызт,
Ҭынч снатәаны исылабжьашаз уаҩ дҟамлеит.
Схала илхны мҩа харакгьы са санымызт,
Скаҳа-бӷало сымҩа бжараҿ нас сынхеит.
Иахьагьы уи сазхәыцуеит, ҭынч са схала,
Сымшқәа иреиӷьыз цеит, хнырҳәышьагь амам
шьҭа.
Иахьа ак смыхькәа исызшозар уаҵә лыԥхала,
Макьанагьы иҭасыжьом уи сыхәҭа.
Гәҭыхас бсымоуп, есқьынгьы,
Уи еилыбкаароуп баргьы.
Са сынбықәҵәҟьалон зынгьы
Аха, бреиӷьасшьон зегьы.
1992 ш.
Аӡәгьы дсыриашаӡом,
Аӡәгьы дсырҩашьаӡом.
Уиаҟарагьы сцәажәаӡом,
Сшыҟоу сеиҭашәаӡом.
Иҟоугь сзанышәаӡом.
Исылшом шьҭа, сгәы сагоит,
Стәала ус аамҭа згоит...
Иҟоу, иану зегьы збоит…
Сыдгьыл-ԥшьа! сахьаҭаху ҽнак ма санагха,
Сыԥсҭазаараҿ, усҟан егьыҟам са стәы.
Шьыри, снақәтәандаз сыхьшьыцба-ҽылас абӷа,
Снахысрын игәаҭо, сышьха-ҿаҩа, адәы.
Сынрышьҭалап сымшқәа, ахымҩас иаҩызоу,
Уаанӡа исцәыӡхьо, урҭ уаҳа избом.
Сынҭаԥшып рыбла, исаӷоу, исҩызоу,
Ԥыҭҩыкгьы ҽакала иҟалеит, рыгәра згом.
Сашьҭоуп еилыскаарц сыԥсҭазаара амаӡа,
Слахьынҵа ац-ԥашә скылнахт, исымамкәа мчы.
Зны сканажьт, нас сышьҭнахт, саҟьеит уи даараӡа,
Ҽазных, апҟацаҳәа исхнаҟьеит аҟамчы…
1992 ш.
1992 ш.
Схы-сгәы бҭамкәа, зных, са ԥхыӡ бызбахуан,
Исаҳомызт жәак, ус ибҳәоны.
Зымҩа бгылан цас сгәы сабыргахуан,
Сааԥшуан, сгәы ҭыԥо, сцәырҳаны.
Исымазма дыршьа, ԥхьа сзыниашаз,
Сгаӡарамшқәа… цәгьала сгәы рзыԥжәоит.
Исҭахым бызбаҵәҟьар ԥхыӡгь, шьҭа аиашаз,
Ус машәыршәагь џьа ҳаиҿаҳар ҳәа сшәоит.
1989 ш.
Шьыри-ҭали исызуандаз инагӡаны
Ауаҩра амаҵ, ԥыҭраамҭак сгәы цқьаны.
Уажә избоит, сара исыхоит ганха мчык,
Сгәы ҭнарӡыӡуеит, сыбла иамбо зныхгьы бжьык.
Шьыри-ҭали исызуандаз инагӡаны
Ауаҩра амаҵ, нас ажәакгьы игәаӷьӡаны.
Исызҳәозар, исымоуп усҟан са насыԥ,
Уи ашьҭахьгьы, сгәы раҳаҭны ма сыԥсып.
Шьыри-ҭали, исызуанда инагӡаны
Сыԥсуара амаҵ. Ԥхьаҟагь сусқәагь раӡаны…
СА СЫԤҲА ЗАҴӘ
Са сыԥҳа заҵә, схы-сыԥсы,
Ҳарҭ ҳаиқәшәом, избоит лассы.
Лаӷырӡыла сҵәыу, санԥсы,
Быда дсымаӡам уаҩԥсы.
1989 ш.
Иарбан гәаҟроу, иарбан хьаау, иарбан усу
са сзышьҭоу,
Сара издыруеит, акгьы сауам, ҭынч ашьшьыҳәа
џьа сыштәо.
Лшароуп иҟоу, қәԥароуп иҟоу, иузацәгаз наҟ
иугаӡеит,
Ианулымша уқәхеит баша, уеиҳа иҟәышхаз
уиргаӡоит.
Иуиааиз иаанда уалеишшт, ҵәҩанс, ма
быцасгьы уизхом
Уҭынхак џьа урыцҳаишьаргьы, уи иҿаԥхьа
ак изҳәом.
Уанкәадаха ааҵра уавахт, убла шааԥшуа ужуп,
ушьуп,
Аԥсҭазаараҿ қәԥароуп иҟоу, ираԥызго уи зегь мчуп.
1992 ш.
Разҟы лашак сашьҭаӡам,
Насыԥ наӡак сашьҭаӡам,
Исанашьо сҽаласгӡап,
Ислахьынҵо сҽаласгӡап.
Изасҳәаша сымаӡа
Аӡәгьы Сара дсымаӡам.
Сыдгьыл аҿы ԥшәымала
Адәы сықәуп, сымала.
Аха, сыҟоуп ҽԥныҳәада,
Сынзыдгылан сзыҳәада?
Сус…са сзы ихжьагану?
Ма, ус игәԥжәагану?
Разҟы лашак сашьҭаӡам,
Насыԥ наӡак сашьҭаӡам.
Исанашьо сҽалазгӡап,
Ислахьынҵо сҽаласгӡап.
1992 ш.
Ҳааигәа-сигәа ҵеи дымицт,
Уаҩ дзыргәырӷьогь жәак смаҳацт.
Уа иҵуеи, цәаҳәак сымҩыцт,
Сыбжьы нҭыган шәак сымҳәацт.
Зных, иҭынчроуп, игом шьҭыбжьык,
Исмаҳауеижьҭеи иҵуеи ччабжьык.
Сгәы еиҭаԥуашәа збоит зынгьы,
Рҟазшьа еиҭакуп уажә зегьы…
Зны дысҿаччошәа ҟалҵон,
Нас, дынсыдҟьан зымҩа дцон.
Сцәа-сжьы азныказ ирдыс,
Са сгәы ҭыԥо, ицон иҭыҵ…
Насх, уа мҩакаҿ дысзыԥшын,
Слыргаӡарц ҽазных даҿын.
Са сызцәажәомызт рацәак,
Лара илыкәыршан ҩ-цәак.
1992 ш
1992 ш.
Ма мышкы сеиликаароуп.
Сеилызымкаазгь сишьҭаӡам,
Сгылам сҩыга нышьҭаҵан.
Сара зегь рыла зыгәра зго,
Сгәы камыжькәа ԥхьа сызго,
Алаԥш иҵмыжь еилзырго,
Иҟоуп аамҭа, – зегьы збо…
1994 ш.
АПОЕТ
Зегь раԥхьагь, уара иубозароуп,
Зегь реиҳагь уара убылуазароуп.
Ацәгьа узнымкылар, иухароуп,
Ианаҭаххагь, аԥхьа уҭахароуп.
Зегь реиҳагь, уламыс цқьазароуп,
Иара уи уара иуԥсҭазаароуп.
Иаҭаххаргь, апоет уқәԥозароуп,
Ак уаахаргь, аҽак унԥозароуп.
Зегь реҳагь, апоет, умшәозароуп.
Ужәлар рхьааз угәы ԥжәозароуп.
Ԥсыцқьалагь рымаҵ ууазароуп,
Иулшаны рҿахәы уҳәозароуп.
Мамзар, апоет, упоетым,
Уидскылоит асаби аиаҭым…
Уахгьы-ҽынгьы маҷ-маҷ анузымҳа,
Ужәлар рҿахәы анузымҳәа…
1994 ш.
Шьыри, знык бызбандаз,
Шьыри, знык бызбандаз,
Быбла сынҭаԥшындаз,
Ма џьа снабхьыԥшындаз.
Шьыри, знык бызбандаз,
Быӡбахә ма исаҳандаз.
Сыгәрагьы бымгандаз,
Бнышьҭԥаа ма быргандаз.
Усҟан сара сҭынчмыз,
Издыррын акгьы шсымчмыз.
Акала ма сгәы ԥжәандаз,
Иамур сгәы быхшәандаз.
Шьыри, знык бызбандаз,
Бышьҭыбжь ма исаҳандаз,
Быбла сынҭаԥшындаз,
Ма џьа снабхьыԥшындаз.
1994 ш.
ИҞОУП ААМҬА ЗЕГЬЫ ЗБО…
Сызҿу сус хы азымҭо,
Са сзакәыҵәҟьо гәазымҭо,
Аҽа уск џьа инацымҵо,
Сышпоету хазымҵо,
Иахәҭам иаҳәо сгылаӡам,
Зынӡа сиԥырхагаӡам.
Сыԥхӡы зыхьшу снибаароуп,
Исыхәҭо сахимбаароуп.
Хәҷык сгәы асра ԥикаароуп,
Ҳҩыџьегь уӷәк ҳаицрыхеит,
Зынӡа ҳмеицклаԥшуа.
Зынгьы шьоук ҳацрыхеит,
Ҳгәаӷ кны иаҳзыԥшуа.
Амҩа нҵәара ақәӡам,
Кыр шьҭаҳхт ихьанҭоу…
Ҳаилибамкаар ҳақӡам,
Ҳаныст ишҳахәҭоу.
1994 ш.
Ҳгәы ҳҽанӡамкәа,
Ҳаизыԥшӡамкәа,
Зны ҳаиқәшәеит.
Иԥшӡамкәа,
Ҳаиԥшӡамкәа,
Ҳарҭ ҳаиниеит.
Акы мукәа,
Акы мҳәакәа,
Наҟ ҳаиԥырҵт.
Уи аахысгьы,
Уи нахысгьы,
Ҳарҭ ҳаицәыӡт.
1994 ш.
Сара исцәыӡт зны мышкала,
Исхандеихьаз мазарак
Сҟәышзарц акәну аҽакала?
Мап, исмыхьит гаӡарак.
Сҩызцәа рхы ақәырԥс ианыруаз аус,
Сара усҟан, слеи-ҩеиуа сдәықәын ус…
Сызҿу уажәы, зегьы-зегьы кьасоуп,
Уи зегь цқьа саназхәыц насоуп.
Сныҟәарц ансыхәҭаз, сара сҭынчӡа стәан,
Сантәашаз, снеи-ааиуан, шьоук зҿызгьы цҭәан…
Исымамызт хьаас усҟан акгьы,
Уажәы? Исықәӷәӷәоит, исывсыз зегьы…
1994 ш.
Уажә саазқәылаз са слашәхеит,
Сыбла иамбақәо рацәоуп.
Гәыла-ԥсылагьы сажәхьеит,
Сызлагыло зегь ҳәынҵәоуп.
Аԥсҭазаара сыԥнашәоит,
Дыршьа сымаӡам сызҭоу.
Исылмшо дара сгәы ԥнажәоит,
Аха усгьы ҭынч сызтәом.
1994 ш.
Кыраамҭа ҳаицныҟәеит,
Ҳҽаҳмыркит млак, хьҭак.
Ҳгәы былуа ҳаицныҟәеит,
Еицҭаршәо џьа хҭак.
М.Г.
Ахьхьа-хьхьаҳәа Қәмарча леиуеит сыҵҟа,
Аԥаҩ схықәгылоуп, усшәагь саҳауеит:
– «Узгылоузеи, уеиха, ԥхьаҟа уҵҟьа,
Аразҟы ахала иуазҳәада иаауеит».
Сазыӡырҩуеит, слымҳа цқьа инкыдҵан,
Аха уаҳа бжьыкгьы са исмаҳаит.
Сылацә нҭааит, снықәиеит, хаҳәк схы нықәҵа,
Алушәак, еиҭах уа са сцәырҳаит.
Ишцац ицон, иццакуа аӡиас,
Жәҩан агәаҿы амрагьы каԥхон.
Амшын аҿы снеиндаз ҳәа ирлас,
Игәамҵ-хамҵуа, ԥхьаҟа уа еихон.
1995 ш.
Қафла дыҟан, ачча иҿықәын,
Усда-ҳәысда амш игон.
Ҭынч ашьшьыҳәа амҩа дықәын,
Днышьҭаларгьы, ԥхыӡ хаак ибон…
Аԥсҭазаараҿы дзаралхеит,
Уи дахьымӡеит игәы иҭаз.
Имшқәа цеит ус, акгьы изалымхит,
Цқьа дазымхәыцт ианахәҭаз.
199џш.
Исхараӡам уск сахҭнырҟьан,
Уахык ала са сышлеит.
Уаҩра зламыз, шьоук сгәы ҭырҟьан,
Сшыуазыруаз аасыршеит.
Урҭ, саӷацәа, исцәдырӡит,
Сусқәа шьарда срыԥдырхеит.
Са сиашара нас ицәырҵит,
Убригь џьабаахәны исзынхеит.
Уи зегь гәаҭо, ихыст икылкаа,
Шьоук сыԥсырҭа иарбаны.
Ах! Слаԥшықәҵоуп, сҩызцәа рылмкаа,
Сыҟам уи зегь сымбоны.
1995 ш.
Сыхәшҭаарамца акәиц-хәыҷ мыцәарц,
Саҭәҳәоит снапы адкылоуп.
Уашьҭа агьагым сгәы кылнаҵәарц,
Слымҳа ҵызхыз мыткәымоуп.
Идыдуеит ажәҩан, имацәысуеит…
Амра аԥсҭҳәа иавҵахеит…
Аҩны-гәара ашәқәа рхьыӡсоит,
Алҩа иҩеиуа маҷӡахеит.
Уаҳа сылшом, о, сгәы кыдгылт,
Сынарцә снапы аҵаҩуп.
Ҽыуаҩ хаҵак сгәашә даадгылт,
Ҳаи! Иҟалеи?! Дшәаџьҳәаҩуп.
1995 ш.
Алх. Ахр. Ал. ирызкны
Шьоук рхы рыхьчеит,
Рыԥсы рыхьчеит,
Акымзарак рмыхьт.
Шәарҭ шәхы шәзымхьчеит,
Шәыԥсы шәзымхьчеит,
Исзыжәуит амыхьтә.
Шьоук нхгыл-иаахгылт,
Ихьтәаз имгылет,
Иҵатәан ашәшьыр.
Шәа шәгәы ԥыжәжәеит,
Шәымч зегь ԥышәшәеит,
Еиӷьын са сыршьыр.
Шәындмырхаҵәҟьеит,
Шәҭадырхаҵәҟьеит,
Чарҳәара шәызуп.
3.0 2002 ш.
Исыҵамызт са цәгьараҵәҟьак,
Аха, шҳам бызқәак нысхьысуан.
Сымҩа сықәхеит уа цәгьалаҵәҟьа,
Сатәамбакәангь шьоук лацәҟәысуан.
Зныказгь избеит сеилаԥсошәа,
Сықәӡаауан, маҷ-маҷ сыхҵәон.
АМШҚӘА
Ашьыжь ҳангыло ҳахәмаруеит, ҳаччоит,
Насыԥ дук ҳамоушәа шьоук ус ҳхы ҳшьоит.
Шьыбжьы анааилакь, ҳнеидтәалан ҳаицчоит,
Фырџьанқәак шьҭыхны ҳаиқәныҳәоит, ҳхы ҳжьоит.
Аӡәгьы маҷк инахарҟьан дҽырбоит…
Хара имхәцогьы аӡә дубоит.
Аха амшқәа ирымаӡам зынӡаскгьы нҵры,
Хәлԥ-шәаԥшь иаркьаҿуеит ӡәырҩы ҳаԥсынҵры.
1995 ш.
Ицеиҩысшарцы сҭахуп,
Сҩыза игәаҟра, нас ихьаа.
Ицеиҩысшарцы сҭахуп,
Сҩыза дызҵо иџьабаа.
Ҭынч, ашьшьыҳәа снатәаны,
Схәыҵәҟьа сзыфом Сара схала.
Исҭахуп ус, иааҩшаны,
Ҳхәы еицҳамҵазарц жьыхәҭала.
2002 ш.
Ԥсуаҵас акгьы сыгныҳәа
Збом, сазхәыцт акыр.
Шәхы иаҭәашәшьаз агәнаҳа,
Шәахьнархәоит ижәдыр…
2006 ш.
Сдәықәын зны сҽырҟьалашәа,
Уск азы сгәы ԥжәан.
Сыҟан зынӡа акалашәа,
Схы-сгәы кыр иахшәан.
Ахәахәа сазыҵҟьаҩын,
Сеиҩсуамызт «мишәанк».
Иаша мҩак сазықәԥаҩын,
Сусқәагь кыр ихьшәан.
Мап, сыԥсыҽны сыҟамызт,
Агәы ӷәӷәа сызҭан.
Хықәкыдагьы сныҟәомызт,
Сымҩа сгәы азҭан.
Амаҷӡа сгәы иалсырсуан
Усшәа збон иахәҭан.
Уи зегь ҷкәынран, сарласуан,
Кырӡагьы сҟатан.
Сдәықәын зны сҽырҟьалашәа,
Схы-сгәы кыр иахшәан.
Сыҟан зынӡа акалашәа,
Уск азы сгәы ԥжәан…
2007 ш.
Сыҟан саамҭа саԥаԥсоушәа,
Аҩа, аӡа, исклакь 8ҵәон.
Урҭ зегьы-зегь избон лакәшәа,
Чҳашьа змамыз сгәаҿы изӡон.
Зырҽеира цәгьаз уск санақәшәоз,
Исзааигәаз нсыдҵны зымҩа ицон.
2006 ш.
Баграт иимҳәаз ииҳәарызеи,
Уи д-Ҷлоутәзар ҳәа рҳәалоит.
Ус шәымҳәароуп, ус зҳәатәузеи,
Доус ҳазшаз имҭала дыҩҩуеит.
Иашамрала шәцәажәар иҳақхом,
Саргь сҿахәы сҭахуп исҳәар.
Ашьха ҳракӡагь ахала изеиқәхом,
Ааигәа ахрақәа ҟамлар.
2006 ш.
Сышәшәиуан бани бареи,
сышәшәиуан З.К.
Анцәа ҳазшаз шәиҳәароуп,
Ишҟа шәхы нарха,
Сызшәиз, сышәныҳәароуп,
Исымаӡам агха.
Уахьтә иаахьоу ҳәа аӡәгьы хааны дсымбацт,
Еагьа рҳәаргьы, сара уи агәра сымгацт.
Сыбла иабо, уи ауп наџьнатә зыгәра зго,
Гәыӷра цәаарак снахьыԥшызшәа ԥхьа сызго.
2007 ш.
Ус, анс, рҳәаргьы, лабак сзызҟьогь дсымаӡам,
Избоит блала, уа сҭахеит, сҭахеит рацәа.
Аӡәы игәаҟра ҽаӡәы еилкаашьа имаӡам,
Досы ихьаа иҭеигӡароуп иара ицәа.
Исҳәахьоу аиҳа исымҳәац еиҳауп,
Арахь уажәы цәаҳәак сҿыҵшәом, сҿаҳауп…
Ах! Уи иҟанамҵо иҟоузеи арыжәтә…
Уи сареи цәаҩалеи, ҟазшьалеи ҳаинымшәт.
Слахьынҵа скылнаххьеит агәыр аҵа,
Аԥсҭазаара хаара-бзаарак сзаҵам.
2007 ш.
Схагахозар схагахартәеиԥш сақәшәахьеит,
Аха сҽамҭа саиааиратәы сақәԥахьеит.
Сзаҵәны салан аҵх еиқәара имшаӡоз,
Зынгьы исылшеит соуп ҳәа зҳәоз уаҩ илмшаӡоз.
Қәԥарала ицеит сыԥсҭазаара, сымшқәа,
Саанымхаӡеит сааԥсаргьы снымԥшкәа.
Са сзықәшәахьоу исаӷаҵәҟьоугь изеиӷьасшьом,
Хьӡыла-ԥшала ҭахароуп уажә иеиӷьасшьо.
2007 ш.
Акрыҟоуп сзыхӡыӡуа, сзызхәыцуа,
Уи зегьы шьҭа имаӡам.
Мҩоуп сызқәу есқьынгьы схыс-хысуа,
Уи амҩа нҵәашьа змаӡам.
Сҭынчӡа ус џьара сызгылом,
Џьаҳнымроуп, пылҳаҭроуп сызлоу.
Исаабом, сраабом сызԥыло,
Уажә сҟазшьа ҽакала иҟалоу?..
2007 ш.
Сҟәышымхт усҟан, слыргаӡаҵәҟьеит,
Лара дансԥылоз дгәырӷьаҵәа.
Саргьы кыр лыгәра згаӡаҵәҟьеит,
Сыҩуа слышьҭан, сыҽхырҵәа.
Дацәымӷуп стәыла.......................................................
Апоет ду........................................................................
Ауадҳара.......................................................................
«Исаҳауеит сара уахьтә ҳәынҳәахны»… ...............
«Иахьатәи бқәыԥшра ихы иархәан»… ....................
«Инсыжьит са бқыҭа гәыблыла»… .........................
«Сара исҳао ба бзырџьаз»… ...................................
«Уашәақәа мроушәа иаҳхалашоит»… ....................
«Еихышәашәоит о, ба бӡара»… ..............................
«Дуҿаччеит ҳәа Аԥҳәызба»... ...................................
Бара ибҭахым… .........................................................
Сгәы ............................................................................
Абраҟа .........................................................................
Аԥсҭазаара ..................................................................
Москва ..........................................................................
«Пушкин дуӡӡа иман»… ............................................
«Изыԥсозеи мамзаргь ашәа»… ................................
Агәыла ..........................................................................
«Саргьы стәала сыҟоуп аӡәы ҳәа»… .........................
«Даабыдгыл дбыхәаԥшуеит» ..................................
Ахьаақәа… .................................................................
«Малла, ҳәарада усеиӷьуп»… .................................
«Еидарак саҵоуп»… .................................................
Ақәԥара.........................................................................
«Слызхьаауеит ԥсыуа ԥҳәызбак»… .......................
Уамашәа избоит .........................................................
«Ԥхыӡ избон ба бакәушәах»… ................................
«Амшын казказра»… .................................................
«Иахьа уаҵахар иҟоуп уаҵәы»… .............................
Алакәқәа .....................................................................
Дыҟанаҵ .......................................................................
«Сааԥсеит, уа цәгьа сааԥсеит»… ...........................
Сџьынџь .......................................................................
«Уа лаԥшыла зегь бжьахоит»… ..............................
Быбжьы .......................................................................
Ахқәа
Апоемақәа
Алакәқәа ртәылаҿ .......................................................
Ари адунеиаҿ ..............................................................
Аԥҳәызба ар маҭәа зшәу ...........................................
Сымҩа ...........................................................................
Ахаҵа данхаҵоу ..........................................................
Амшқәа ԥшума ............................................................
Улахьынҵа ануеижьо..................................................
Иаасыдгылаз иажәа ...................................................
Сара издыруеит ..........................................................
Маџьын Мамеҭ. Алакә-поема .....................................
Ашәҟәы “Иааит уи аамҭа”– 2001 ш. ..................
Ашәҟәы “Аҳақ” – 1996 ш. ....................................
Ашәҟәы “Ашықәсқәа цацыԥхьаӡа”– 1998 ш. ...
Рыԥсы ҭынчым .........................................................
Ҳаԥсадгьыл алахьынҵа ...........................................
Прометеи .....................................................................
Сара усҟан ..................................................................
Снеиуеит срашь сыҵԥраа .........................................
Џьара сакуамеи ..........................................................
Ашәҟәы “Алхас” – 1995 ш. .....................................
Ахаҵа имҩа – Шота Салаҟаиа ...................................
Ажәеинраалақәа
Стәыла ..........................................................................
«Сара сҩуам агәҿыӷьразыҳәан»... .............................
«Ухы шьҭумхын «Уҽырхаган»... ...............................
Ачаи ҿыхҩы...................................................................
Чарак аҿы......................................................................
Бзиа сбаҳәа басҳәом...................................................
Ҭапаӷә............................................................................
«Сыдгьыл ԥшьа сахьаҭаху»… ................................
«Иарбан гәаҟроу, иарбан хьаау»… .........................
«Разҟы лашак сашьҭаӡам»… ...................................
«Ҳааигәа-сигәа ҵеи дымицт»… ................................
«Зны дысҿаччошәа ҟалҵон»… ................................
«Шьыри знык бызбандаз»… ....................................
«Иҟоуп аамҭа зегьы збо»… .......................................
Апоет .............................................................................
«Сҩызцәа рхы ақәырԥс ианыруаз аус»… ................
«Уажә саазқәылаз»… .................................................
«Кыраамҭа ҳаицныҟәеит»… .......................................
«Ҳгәы ҳҽанӡамкәа»… ..................................................
«Сара исцәыӡт зны мышкала»… ...............................
«Схәшҭаарамца акәиц-хәҷы»… ................................
«Ахьхьа-хьхьаҳәа»… .................................................
«Қьафла дыҟан»… .....................................................
Амшқәа .........................................................................
«Ицеиҩысшарцы сҭахуп»… .......................................
«Шьоук рхы рыхьчеит»… ..........................................
«Исыҵамызт са цәгьарҵәҟьак»… ............................
«Баграт иимҳәаз ииҳәарызеи»… ..............................
Анцәа ҳазшаз шәиҳәароуп..........................................
«Сдәықәын зны сҽырҟьалашәа»… ...........................
«Схагахозар схагахартәеиԥш»… ..............................
«Акрыҟоуп сзыхӡыӡо, сзызхәыцуа»… .....................
«Сҟәышымхт усҟан»… ..............................................
«Уахьтә иаахьоу ҳәа»… ............................................
«Ус, анс, рҳәаргьы»… .................................................
ҩба-ҩба цәаҳәала ........................................................
«Сгәы, сыԥсы»… ........................................................
Ауадаҩра .......................................................................
Сышьхақәа....................................................................
Абжьы ...........................................................................
«Ба биашаӡам»… .......................................................
«Сара ԥыҭкгьы сҽысшәахьеит»… ............................
Ицәажәеит ахәышҭаара… ........................................
«Шьҭа ҳабжьара акгьы шыҟам»... ...........................
«Ҳанеибабоз быҩуа уа бысԥылон»… .....................
«Зегьы аансыжьуеит»… ............................................
Сымшқәа ......................................................................
Сан лыбжьы ...............................................................
Исыман агәыӷра»… ....................................... ...........
«Зных, уа схыҵәҟьа агәра згомызт»… ...................
«Усҟан сзықәтәаз закәы ԥшазеи»… ........................
Сасрыҟәа.....................................................................
Раԥхьатәи сажәа.........................................................
Сыԥсҭазаара ...............................................................
Бара ибыбзуроуп ........................................................
«Исызнаухьазаргьы егьа рыла егьа цәгьа»… ........
«Амҩа сықәны ҽнак сышнеиуаз»… ..........................
«Ибз ихәламшәо»… ..................................................
«Бара ҿыбҭуам, сара ҿысҭуам»… ............................
«Сықәуп амҩа, сгәырӷьаҵәа»… ................................
Са сыԥсы .....................................................................
«Ус дышхаҵаз»… ......................................................
«Сара унсыӷрагылан узцом»… ................................
«Аамҭа иаанарԥшит»… .............................................
«Гәы шьамхыла дарбан мамзар исаԥызгоз»… ......
«Сара ақыҭаҿы сынхоит»… ......................................
«Исымазма дыршьа ԥхьа сзыниашаз»… .................
«Шьыри-ҭали исызуандаз инагӡаны»… ..................
Са сыԥҳа заҵә ...........................................................
«Аӡәгьы дсыриашаӡом»… .......................................
