Белла Барцыцԥҳа

Аизга
Ҩ-томкны
Актәи атом

Ажәеинраалақәа

Аԥҳәынҭшәҟәҭыжьырҭа
Аҟәа – 2015

ББК 84 (5Абх) 6-5
Б 28

Барцыцԥҳа, Б.У.
Б 28 АИЗГА. Ҩ-томкны. Актәи атом. Ажәеинраалақәа.
Аԥҳәынҭшәҟәҭыжьырҭа. Аҟәа, 2015. – 608 д.

Белла Барцыцԥҳа лышәҟәы «Аизга» актәи атом еиднакылоит апоет еи­уеиԥ­шым ашықәсқәа рзы иҭлыжьхьоу ашәҟәқәа рҟынтә иал­каау ла­жәеинраалақәа.

© Барцыцԥҳа, Б.У., 2015
© Аԥҳәынҭшәҟәҭыжьырҭа, 2015

Споезиа – изыԥсахуа Барцыцԥҳа,
Споезиа – сзыԥсхылҵу Аԥсны!
Укаԥсахьан санкаԥсоз сыццышәха,
Сыблыцԥхьаӡа исхауҵон уԥсы…

АГӘЫРҨА ИАИААИЗ,
АРАЗРЕИ АГӘЫӶРА ЗҨЫДЕИ РЫЛА ИРԤХОУ АЖӘА
Белла Барцыцԥҳа исахьарку аԥсуа литература адунеи
далагылоижьҭеи маҷгьы ҵуам. Иҭыҵхьеит иакымкәа-иҩ­бам­­
кәа лажәеинраалақәа еидызкылаз ашәҟәқәа. Аԥсуа са­хьар­­­­
кы­ратә литератураҿы дааит уи лхатә ҟазшьа, лхатә идеиа­
қәеи, лхатә темақәеи, лхатә хәыцшьақәеи лыманы. Апоет
аҳәа­тәы рацәа лымоуп, аҳәашьагьы дазыманшәа­лоуп. Уи
лҳәатәқәеи лгәыҵхақәеи рацәоуп, иҭбаауп лыԥсад­гьыл аҭоу­
рыхтә ԥсҭазаареиԥш. Лыжәлар – илызгәакьоу аԥсуа жәлар
ржәытәи рҿатәи, рлахьынҵа, иахьатәи рҭагылазаашьа ишьҭ­­­­
нахуа азҵаара рацәа дрызҿлымҳауп, аихьӡарақәа дрыз­
гәдуны ашәа – ажәа рзылҳәоит, аихьымӡарақәа (рыц­ҳа­рас
иҟа­­лаз, урҭ­гьы аҭыԥ рымоуп) гәнылгоит, зыԥсадгьыл бзиа
из­бо, иахәҭаку, иалахәу аӡә иеиԥш. Апоет лҩымҭақәа зегьы
лыжә­­лари лыԥсадгьыли рыбзиабара, рыԥшӡара, рҟәы­ӷара,
рла­­хьынҵа аԥеиԥш уҳәа аԥсҭазаараҿы аҭыԥ змоу азҵаара
ра­цәа ирзылкуеит.
Иахьатәи аамҭазы ҳажәлари ҳаԥсадгьыли зҭагылоу, уи
иа­­хылҿиаауа, ишьҭнахуа аӡбатәқәа, азҵаара рацәа апоет
бла­­ҵырыла илбоит, илныруеит, урҭ мбашақә дрывсӡом, лгәаа­­­
нагара аартны илҳәоит, гәыҵхас илымоуп, гәык-ԥсык ала
рықә­ҿиарақәа дреигәырӷьоит, агәадура лзааргоит; аԥс­ҭа­­заа­
реи ауааи ирышьклаҳәуа амҽеирақәагьы драҩсӡом, иаах­т­ны
­
илҳәоит, риашашьас, иааишьас иамоугьы даҩс­ӡом, аԥхьаҩ
дрызхьалырԥшуеит урҭ рҽеишьас ирымоу ам­ҩа­­­қәа­гьы.
Ажәакала, Белла Барцыцԥҳа лпоезиа еиҳарак изызку
лыԥсадгьыли лыжәлари иахьа изҭагылоу аамҭазы рықә­
ҿиа­­рақәа рзышәаҳәареи, ирыгу-ирыбзоу арҽеиразы ам­ҩа

5

азылх­­реи ауп. Апоет лзы иҟаӡам атема маҷ, атема ду, лпо­­
е­зиазы аԥсҭазаараҿы аҭыԥ змоу аҟаларақәа зе­гьы: ихәы­­
ҷы, иду, иҭшәоу, иҭбаау зызхьаԥшра ахәҭоу ма­ҭәа­хәуп лыр­
ҿиаразы. Убри аганахьала, апоет лырҿиашьа ишьҭнакаауа,
дызлацәажәо, аԥсҭазаара аган рацәоуп, инеиҵыхуп, лыԥ­
садгьыли лыжәлари знысхьоу рҭоурых мҩа, изҭагылоу аамҭа,
раԥхьаҟатәи рлахьынҵа, рԥеиԥш – абарҭ зегьы иналкааны
ианыԥшуеит апоет лырҿиара. Уи лыԥсадгьыл бзиа илбоит,
дазыгәдууп, гәыкалагьы ашәа азылҳәоит, ааԥсареи гәкаҳареи
лыҽрымҭакәа.
Белла Барцыцԥҳа даҽа ԥсыуа поетк диеиԥшымкәа лџьа
здылҵо еиҳарак аграждантә лирикоуп. Уи илыцәтәымӡам
абзиа­баратә лирикагьы, аха убри аганахьала иацылҵаз аҩым­
ҭа шьахәқәагьы еиҳарак ирныԥшуеит аԥсуа ԥҳәыс лҽын­
кылара, аԥсуа леишәа иеиуоу аԥҳәыс-аҭыԥҳа лыхныҟәгашьа
ԥшӡа – аԥсуара иатәу аҟазшьа бзиақәа.
Автор илымоуп даҽа ҟазшьа бзиакгьы: Белла Барцыцԥҳа
дзыхцәажәозаалак: дуаҩума, ԥсабароума, хҭысума, зегьы
рҿы дзышьҭоу, ирыҵылбаарц илҭаху, зегь раԥхьа иргыланы:
ауаҩра, аԥсыцқьара, ақьиара, аԥшӡара, ауаҩытәыҩса абзиа­
ра аганахьала илымшаша илзыршо аҟазшьақәа. Уи деигәыр­
ӷьоит лара. Хьысҳарак данзавымсуагьы, убраҟагьы уаҩрак
лыԥшаауеит, аԥхьаҩ гәыӷра лашак ахь дхьазырԥшуа.
Аҵыхәтәаны, конкретла автор лажәеинраалақәа рыхцәа­
жәарахь ҳаиасаанӡа, абра иазгәаҭатәуп уи лырҿиара зегьы
ҳәаақәызҵо, лара илтәу аҟазшьа ҷыда: ауаҩра аҳаракра,
агәы­бл­реи, абзиа аӡыргареи, ахәахәа адымгылареи; аԥ­
сыуа ҵасҵәҟьала ахныҟәгареи, аԥсадгьыл гәык-ԥсык ала
аб­зиабареи, иара иатәышьҭроу ажәлар рызгәдуреи роуп.
Уи, лпатриотреи, лыуаҩра зҩыдеи шьахәла ианыԥшит лыр­
ҿиара – лпоезиагьы, амца зыцрыдды иҟоу, гәыцқьала иаԥ­
ҵоу лпублицистикагьы (уи хазҷыдала изыхцәажәатәу те­
моуп). Автор лфырхацәеи лареи ирҳәои ирыхныҟәгашьоуи
еивгаӡам, хҭак еицҭадыршәуеит. Уи аԥхьаҩ иганахьала, пату
ду иаԥсоу ҟазшьа шьахәуп, ҟазшьа еиҿкаауп. Автор лгәы­

6

блра, лыуаҩра, дызлацәажәо ирызку лыбзиабара шьа­хә­­ла
ианыԥшит лырҿиара зегьы.
«Жәлас ушьҭысхыргьы, аԥшалас, уамашәа ибатәӡам»
лҳәоит лара. Арҭ ацәаҳәақәа аагоуп апоет лажәеинраала
«Сыԥ­шаласхоуп сшықәу амҩа» аҟнытә. Ажәакала, Белла
Бар­цыцԥҳа дқәыԥшны арҿиарамҩа дананыла нахыс мҩақә­
ҵагас илоуз, уахь дхьазырԥшыз Баграт ду иажәеинраала
«Аԥ­­шалас» ауп. Уи мацарагьы акәым, апоет лырҿиара зегьы
азы ҿырԥшыгас иҟалеит аԥсуа поезиа ахьӡырҳәага, аԥсуа
жәеинраала азҟаза ду Баграт ирҿиарамҩа зегьы. Убри азы
акәхоит Белла Барцыцԥҳа лҩымҭақәа рҿы кырџьара апоет
ду иаԥҵамҭақәа рхаҿсахьақәа дызрызхьаԥшуа:
Баграт-цәаҳәа ҽнак санаԥхьа,
Схалеит ажәҩан ахь сԥыруа.
Баграт – Ԥшалас санаҿыхәа,
Салагеит ажәеинраала аҩра.
Баграт – «Ажәа» сгәаҿынтә ицазшәа,
Имра шәахәаха иҽырбоит.
Аҟармаҵыс иазырҵаз ашәаҳәашьа,
Баграт иакәушәа сгәы иабоит.

Баграт инырра аныԥшит апоет лажәеинраала «Сыԥша­лас­
гьы.» Уи ус шакәу автор лажәеинраала иаҵалҩыз ажәақәагьы
ирҳәоит: «Баграт Шьынқәбеи Ражден Гәымбеи ргәалашәара
иазыскуеит» ҳәа.
Баграт Шьынқәба иажәеинраала, зыԥсадгьыл зхы ақәыз­­­­
ҵаз арԥыс аԥшалас иамеидаз иажәақәа ирхылҿиааз ԥҵам­
ҭоуп. Ажәеинраала аҵакы абас иҟоуп: аибашьраҿы ахә­ра
ӷәӷәа зауз, аԥсра алакҭа иҭаԥшуа аибашьҩы аԥ­ша­лас даҳәоит
иажәақәа иаҳәшьа, иан, иаб рҟынӡа ина­нагаразы. Ажәеин­
раала аҟаза ду инапы ишыҵгоу мҩашьо, их­рестоматиатә
ԥҵамҭахеит. Иара иақәнагоз Ашәа аԥиҵеит аҟыбаҩ ду змаз
аԥсуа композитор Ражден Гәымба. Ари ашәа ҩыџьа авторцәа

7

дуқәа ирыбзоураны жәлары зегьы ирашәахеит. Аԥсны ахи
аҵыхәеи иахыҵәеит. Уимоу, ина­гоу гәлымҵәахк идунеи
аниԥсахлак аԥсрақәа рҿы ари ашәа мыткәмаҵас иадырҳәо
аҟынӡа иҩеит. Атрагедиа ауп игәыҭшьаагоу ашәа ду зхылҵуа.
Абарҭ аҟаза дуқәа еицаԥырҵаз Ашәа гәыҭшьаага – аха­
ҵареи ауаҩраҵәҟьеи згәылазыгӡаз Ашәа, апоет илымҳәар
ада ԥсыхәа змамыз, Ажәа – ажәеинраала лнарҳәеит. Амилаҭ
рдоуҳа, рыламыс, рыуаҩра зныԥшыз ари аҩымҭа, нас аԥсуа
композитор Р. Гәымба иҟыбаҩ иабзоураны иашәахаз лгәы
инарҵауланы ианырит. Ажәеинраала ҩуп иаҳхаагаз ашьаӡагәаӡа ҳалазыргылаз ақәылаҩцәа Аԥсны ианалцаха, анцәа
иҳаҭәеишьаз Ахақәиҭра анҳзылаша ашьҭахь. Автор лгәыӷра
здылҳәало ахақәиҭра иахәҭакуп апоети акомпозитори ра­
жәа-рашәа:
Уҿыха, «Сыԥшалас», уҿыха,
Иубома, Ахьыԥшымра ҳазшеит.
Ҳажәлар ирылнахит аԥҽыха,
Ҳажәлар ҽакала илашеит.

Ашәа аԥызҵаз аныҟам аԥшалас амчра цхыраагӡоуп, ҿахә­
ҳәагоуп, амилаҭ иабираҟуп, наунагӡа жәлар рыԥсҭазаара
иацуп. Уи илҭахуп лыжәларгьы ларгьы ари ашәа рыцзарц,
гәаҟ­рак ианақәшәо ари ашәа еиқәырхагас ирзыҟаларц. Убри
азоуп ажәеинраалаҿы автор изылҳәо «Рыбжьала рашәа
ҿырп­ла» ҳәа.
Ашәа амч ду, ашәа аҵакы ҵаула ҭбааҭыцә дақәгәыӷуеит
апоет:
Ахра ҳаҿыгала лыԥхала,
«Сыхәрашәа» агәаҵа иҭҳәаау.
Агәаҟраҿ ҳанзмыжьуа ҳхала,
«Аԥшалас», ҳхәырбӷьыцқәа иреиҳау.
Ҳабацәа рҵыхәтәа ушалаз,
Наӡарантә иаазгаз рыԥсҭынха.

8

Ес-ииуа ирыциуа «Сыԥшалас»,
Ҩыџьа рыԥсы зхоу адоуҳа.

Апоет конкретла лажәеинраала ззылкыз ҳдыруеит, аха
ара иҳәатәуп автор лажәеинраала иззылкыз аҳәаақәа ирҭы­
ҵит ҳәа. Уи апоет ду иажәеинраала лгәы иҵасит, иҵаула­ны
дархәыцит, лара уи иадылбалаз аҳәаақәа шьарда рҽеи­ҵыр­
хит, лыжәлар рҭоурых ԥсҭазаарахь дхьанарԥшит, иахьатәи
ҳҭагылазаашьеи, ҳаԥхьаҟатәи ҳԥеиԥши, ҳлахьынҵеи лгәы
иҵхоит уаҩ зҩыдак ишиҟазшьоу еиԥш. Убри азы акәхоит
апоетесса изылҳәогьы: «Аԥшалас», уцәырҵ, уҽҳарба… Ахра
ҳа­­ҿыгала лыԥхала… Ҳабацәа… наӡарантә иаазгаз рыԥс­ҭын­ха».
Аҵыхәтәан автор лажәа хлыркәшоит гәыӷрала еиҿкаау
ацәа­ҳәақәа рыла:
Схьыԥшымра, саԥсшәа, схатәымца,
Ишәыхҭнысҵоит сгәи, нас, сыԥси.
Иҳацнаҵ иҳацуп наӡаӡа,
Раждени, Баграти, Аԥсни!

Апоет ду Баграт Шьынқәба Б. Барцыцԥҳа лҟыбаҩи, лбаҩ­
хатәреи, лпоезиа арыцжәла иаабахьоу даҽаӡәы итәы иша­
ламҩашьо аԥсуа телехәаԥшралеиԥш, «Апоезиа – аҽыццышә
иаҩызоуп, ахы акра зегьы еицрылшом» ҳәа хыс измаз аста­
тиаҿгьы иҳәеит: «Абар, ажурнал «Алашара» аҿы сара срыԥ­
хьеит Б. Барцыцԥҳа лажәеинраалақәа. Неилымхрада урҭ
зе­гьы сдыршанхеит. Исҭаххеит ҳаибадырырц, дааԥхьаны
сла­цәа­­жәарц. Исыздыруам изывбаз, аха убас ацәалашәара
сыз­­ҵысит ари аԥҳәыс агәаҟрақәа ириааихьоу аӡәы лоуп ҳәа.
Иахь­ӡу жәдыруоу? «Аҵкы таата».
Адәқьанаҿ икнаҳан хәыҷтәы ҵкык заҵәӡа,
Иҳаҩсхьоу мыш гәаҟқәак хәыҭхәыҭуан ак сыцәӡа, –

абас дналагоит, лылаԥш алахеит, икнылхит, ишлыхьҵәыуоз
дзымцеит.

9

Лышьҭахь игылаз, – «Бзызхәыцуазеи, ибымгозар, исҭахуп
схәыҷы лзы», – ҳәа дымҵас ианигоз лара дгылан дбылуа.
Ззын лыԥсы алахаз длымпыҵшәахьан, аха уи ззаархәоз дыл­
ныҳәон, изакәытә мчузеи уаҟа иаалырԥшыз автор:
Аӡӷаб хәыҷы лыччаԥшь ааҩуан игәыкӡа,
Гәаныла дысныҳәон: «Ақәра наӡа».
«Аҵкы таата» зхацхәыз ирыманы ицауан,
«Таата!» – сгәаҵахьтәи бжьык саҳауан…

Ижәлартәхаз иашәақәа рыла адунеи иадыруа иҟалаз
аком­­позитор Ражден Гәымба ишәҟәы «Сара сажәа, сара са­
шәа» (Аԥҳәынҭшәҟәҭыжьырҭа 2008 ш.) аҟны иҩуеит:
«Абар, 10–25-мшы инреиҳауп исырҭаз суаҭахқәа рҿы
смоҭацәеи сареи ҳаҩнеижьҭеи. Схы сзыҩнакуам, исылшара,
иҟасҵара ҳәагьы акы еилкааны схы-сгәахьы акы ааиуа зба­
уам. Сыҭаҳмадара, сықәра агәхьаа скуамызт, абџьар аашь­
ҭыхны ҳарԥарцәа ашьа илагылоу рааигәара сыҟазар сҭахуп.
Аха ачымазара сгәы иҭоу снаруам, сыблақәа схьаауеит,
«Глау­кома» ҳәа ихәарҭамыз чмазарак сызцәырҵын. Ус
сшааи­­уаз, даара хәмариала инықәсӡахьаз пианинок аасхәан,
ҳазҭа­гылаз аибашьра хлымӡаах ахҭысқәа рыла ашәақәа раԥ­
ҵара салагеит. Иагьызҩит аибашьра иалагыланы ахаҵара
аазырԥшуаз ирызкны 10–13 ашәа ҿыцқәа. Убас хаҵарыла
зыԥсадгьыл зхы ақәызҵаз ирызкны имаҷымкәан аԥҵамҭақәа
ҟасҵеит. Абраҟа раԥхьаӡа акәны ҳаибадырит апоетесса
Белла Барцыцԥҳаи сареи. Ҳара ҳаибадырра иабзоураны
ар­ҿиамҭа ҿыцқәа аԥаҳҵеит. Ари аҟазара ҷыда злаз аԥ­
ҳәыс ҟәыш, аԥҳәыс маашьа, аԥсуарагьы апатриотрагьы
злаҽ­ны иҟаз, лнапы иаҩуан иааџьоушьаратәы, ухы-угәы
ааим­надаратәы иҟаз ажәеинраалақәа, убас ажәабжьқәа,
аибашьра хлымӡаах ҳазлагылаз атемала. Аамҭала зны,
Аԥсны жәлар рпоет Баграт Шьынқәба иажәеинраалақәа
сытҟәаны сызмаз, ашәақәа сзырҩуаз, исзырҳәоз лҩымҭақәа
рыдскылома сҳәаратәы даасывагылт Белла Барцыцԥҳа.

10

Ари лажәеинраалақәа иргәылызбаауан аԥсадгьыл абзиа­
бара, уи ала ҳажәлар рааӡара, ҳаԥсуара, ҳдац, ҳҵас, ҳҭоу­
рых, ҳаидгылара. Уи лажәеинраалақәа ирыҵаҵәахын рха­
тәы мелодиақәа, дара рҿахәы зҳәашаз. Ишдыру еиԥш,
акомпозитор ажәеинраала аҵакы, амаӡақәа, иара ахатәы
мелодиа иамоу еилымкааӡакәа иаԥиҵо ашәа, шамахамзар,
анҵырагьы маҷхоит. Барцыц Белла лажәеинраалақәа рыла
иаԥысҵеит имаҷымкәа ашәақәа, урҭ ироуит иназыгӡозгьы,
иара убас азыӡырҩцәагьы. Урҭ иреиуоуп: «Аԥсцәаҵәҟьа ры­
баҩқәа ҵысит», «Счымазара ахәшәқәа касыжьт», «Ихҵәаз
асаӡ ҷкәын иуаз ашәа». Аибашьцәа ирызкын: «Шәнеибац,
шәнеи­бац», акантата «Ешыратәи аибашьра», «Кавказ ажәлар­
қәа шәахь», «Беслан Касланӡиа» уҳәа егьырҭгьы. Белла лыԥ­
шәма Иасон Сыҷынаа ижәла Басныкиԥацәа ҳәа жәытәла
ирышьҭан. Гарԥ ҳәа иахьашьҭоу ашьха акалҭ иадыз қыҭан.
Иара абраҟа ауп рынхамҩа адацқәа ахьеибаркыз. Аԥсуаҵас
ачеиџьыка ҳәаак ахьамамыз гәараҭан. 4–5-ҩык аишьцәагьы
ашьхауаан, адауаԥшьқәа реиԥш еидгылан. Ҭаацәала аи­
ҿыҵ­рақәа аныҟала, шьоукы Гагра, егьырҭ аҽаџьара иахьын­
хозаалак, еиҿыҵит акәымзар, ишеишьцәаз, рхәыҷра аҟнытә
изхылҵыз ирыларааӡаз абзиабара, аиҿцаара, реихаҵ­гы­
лара иацымлазар иагымхаӡеит. Ишдыру еиԥш, Аԥсны иҟа­­
лаз аибашьра ауаа даараӡа иарӷарит, иҵнашәааит, абло­
када ҳәа амацәаз ианҭарк амлакра ҟалеит, ишакәӡамыз
иҿа­наҳәеит, аџьа днарбеит. Аҩныҟа уааи ҳәа асас, аҩыза
иааԥхьарагьы уадаҩны иҟалеит. Аха сара излазбаз ала,
ари аҭаацәараҿы ауаа штәаз итәан, сас дагны исымбеит.
Уахгьы-ҽынгьы анхара ианаамҭоу абарҭ даара рыҽҟьаны
адгьыл аус адырулон, раарыхрагьы маҷымкәан иҟан. Сара
стәала, дара аҭаацәара ирызхашаз 10–15-нтәы инацҵаны
иаадрыхуан асас ихәы ҳәа. Ажәытәқәагьы ус иҟан, иара
иахьагьы еихаҳаны иааргоит уи аԥсуа ҵас ду. Убри азакәхап
арҭ абиԥарала инхацәа дуқәоуп, ичеиџьыка уаауп ҳәа ҳаҭыр
дула рыхьӡ зырҳәауагьы. Шаҟантәы, иҳамоу, Анцәа иҳаиҭаз
ала ҳчеиџьыка хиоуп ҳәа аҭел иасны, ҳнеиаанӡа рхәы

11

иакьымскәаны иаҳзыԥшны итәаз. Абринахыс араҟа – Гагра
иҟаз ашәҟәыҩҩцәа, акомпозиторцәа Иасони Беллеи рҿы
тәарҭас, гыларҭас, ажәеинраалақәеи амузыкеи реилыргарҭас,
филармониа хәыҷык аиԥш рҿиаратә хәшҭаараны ирзыҟалеит
урҭ рыҩны.
Аброуп иахьиз аибашьра амца иалиааз ансамбль «Ԥсоу».
Гагра иаҭаз ахҵәацәа, зыҷкәынцәа ҭахаз аҭаацәарақәа
рҿаԥ­хьа, иара убас Гәымсҭатәи аҭабиақәа ирҭатәаз ҳаруаа
рҿаԥхьа иқәгылон. Ажәеинраалақәа ирыԥхьон. Ҳфырхацәа
ирызкыз ашәақәа нарыгӡон.
Б. Барцыцԥҳа поетк лаҳасабала даацәырҵзар, аԥышәа ҵа­
ула змоу аҟазараҭҵааҩы лзуҳәаратәы иҭлыжьит акомпози­
тор­цәа Баграт Багаҭелиеи Ражден Гәымбеи рҟазара иазыл­
кыз ашәҟәқәа: «Зуазашәа рлабашьахаз», «Ражден Гәымба».
2002 шықәсазы Аԥснытәи аҳәынҭқарратә филармониаҿы
Р. Гәымба диижьҭеи 75 шықәсхыҵра аназгәарҭоз амш аҽны
иара изкыз ашәҟәы аҭыҵра лыдныҳәало ажәа лырҭеит. Ҩын­
тә­ны игәырӷьарахеит, Б. Барцыцԥҳа лусумҭа ахәшьара ду аҭо
илыдырныҳәалеит.
Б. Барцыцԥҳа лпоезиа арыцжәла еицгәарҭеит, амҵәыжә­
ҩақәа рҽеиҵырхит. Иааинырсланы, ма ус иааумҩатәны уз­
рыԥхьаӡом инеиҵыху лырҿиамҭа, Марттәи ажәылараан
иҭахаз рыбаҩқәа рыҵхра аҭоурых. Ари аҩыза ахлымӡаахра
блала ибмакәа, укәицқәа камԥсакәа хыҭҳәаала, ҟалап ала
ишу­заԥымҵо уи иазылкыз лажәеинраалақәа рыла иубоит.
Ажәеинраала «Аԥсуаа иҵырхуан рҵеицәа» агимн алихит
Б. Ба­гаҭелиа.
Афольклортә ансамбль «Кьараз» инанагӡозар, уаҟа
иқәыл­­мыргылеит акәаԥ. Соуп зҳәо ахацәа излаԥшыз ргәы
ишьҭнамхкәа рышьҭахьҟа ианыхынҳәуаз, лара ахы инаркны
иаахдыркәшаанӡа ԥшьымш ицоз аԥсыҵхра далагылан. Про­
зала иҩу апоезиа азуҳәаратәы еиҿартәуп. Лажәа хьыр­
шәыгә­­қәа, лсахьаркышьа, лыжәлар ирылҭо аҳәара, ԥсыра­
ӡа­ла дазнеины еиқәлырхаз шәышықәсала баҟара ауеит
ақыр­ҭ­уа- аԥсуатә еибашьра аҭоурых аҿы.

12

Иазхоуп ҳәа акәаԥ ықәмыргылакәа ажәеинраала ҿыцқәа
шырзылкыц ирзылкуеит ҳфырхацәа.
Ажәеинраалақәа «Сыбаҩқәа ахьыҵырхуаз», «Арзик Ҭар­
ба» изну агазеҭқәа жәдыруама ҳәа заҟаҩы анацәа гәаҟқәа
ашьҭаҵаауаз. Рацәак рҭахума дара. Зҳәатәы нымҵәо аи­
башьра иазку арҿиамҭа ҿыцқәа, ихәшәтәыгоу ажәа, рԥацәеи
рыԥ­ҳацәеи ргәаларшәара дара рзын иреиҳау малуп. Рыхьӡ­
қәа сҳәахьеит, ирызкны изыҩхьеит ҳәа ианазурха, усҟаноуп
ианушь…
Ишьхныԥсылеит уа аԥсабара,
Иҟаз аҵыхәанӡа исымҳәацт.
Аԥҭақәа ирхәыҵалеит амра,
Саныҵырхуаз зымбаз – дмиӡацт.

Иҵырхуаз лара лыбаҩқәа ракәын. Лцәеижь иадырҵозар­
гьы «ҟеҳ» игәаӷьны илымҳәо аҿынӡа гәыбылрала дахьырзы­
ҟалоз иахьыҵырхуаз аҭыԥқәа рҿоуп.
Б. Шьынқәба ирҿиара лпоезиа ашәгәашә зырҭбаақәаз
ируакзар, убри инеиҳаны аҩаӡарақәа рахь дназгаз асаӡ
ҳәамҭақәа роуп. Уеизгьы, лара лыда даҽа поетк, шәҟәыҩҩык
имаӡам дара рҩызцәа. Урҭ рыԥсабаратә поезиа иаршәҭит,
иарбеиеит лжәар, лҭышәынтәалара ианыԥшит.
Уамыԥхьакәа ус узахцәажәаӡом ажәеинраала «Суҳәоит,
Сҟармаҵыс, умыцәан уахынла». Рыуа иалухуа узымдыруа
удыр­­шанхоит уи злаатуа ажәасақәа жәибжь.
Саныхәыҷызнатә укәша-мыкәша,
Узакәыз сдырҵахьан, Сҟармаҵыс.
Ушадыргаз асаӡқәа рҟәышра,
Аҟармаҵыс ҳәа иузҭаз хьӡыс.

Аҟармаҵыс иагьа икараханы иҟазаргьы (амцқьара ны­
ҟәыз­го рымшақә), имыцәаӡакәа ишышәаҳәо иаршарц азы
ац­хы­­раара азҭо Ахӡоуп.

13

Ҳазыӡырҩып ари аклассикатә жәеинраала злахыркәшоу:
Уагәышьаҟоуп сара сырҿиара,
Самҵахырхәалоит убри Ухӡы.
Ухӡоуп измадоу шьҭа сыԥсыҭбарҭа,
Аԥсыгәаӷьра цәгьазаргь аӡәы изы…

Б. Барцыцԥҳа лиубилеитә шәҟәы иалкаау лажәеин­раа­
лақәа реизга иазсырхиаз саԥхьажәа сазыразны иацсҵоит
лажәеинраалақәа реизга «Араҵла анышәҭуа» злаатуа, аԥсуа
поезиа абаагәара шьаҿамшла дшынҭалаз даҽазныкгьы арга­
ма иуазҳәо «Сҿахәынаӡа саԥхьажәа» ацыԥҵәаха хәыҷык:
«…Дыҟоумашь сдунеи аҿы сыцәгьеи сыбзиеи ззеиԥшым,
гәыҵ­хас сызмоу, уахатәи аҵх аҿы сырҿиара хәыҷы иазхьа­
ԥ­шуа, сеилызкаарц зҭаху, ма ирымбазшәа иавсуа, ираӡар,
рқьышә инықәызҵар цәгьа изымбо.
Сыблақәа ирхымԥшылаӡакәа, сыжәла еилымкааӡакәа,
бла­х­­ҩала, иамыԥхьаӡакәа «саарыхра» ихԥшыло. Абас агәыҵ­­­
ха­қәа санеимаркуагьы ыҟоуп. Усҟан снаԥшуеит уна­пы назу­
каан­ӡа аҷараҳәа заартра мариоу, сапат зымбац сгәа­шәахь.
Шьапышьҭыбжьқәакгьы саҳауеит. Сашҭа иааҭалоит бымшәан
зҳәо исхьыԥшьаҭроу Сбызшәа: – «Аԥшалас», «Ажәа», «Ахьаа»,
«Аџьынџь». Ус заҟа!.. Икаххаа сгәы мҩас илыр­х­хьеит дара.
Сгәашәуп сара... Адгьыл сацәеижьхеит. Са­шәаны слаҵоуп да­
ра рҿы. Сара сиашара – сыблақәа роуп. Ирхумбаало шьа­
ҳа­гак рыҵаҵәахым. Сылаԥшҳәаа иҵаӡо амацара акәӡам
ир­бо. Егри Ԥсоуи рыбжьара ииасуа аӡиасқәа, алакар зху
аӡыхь­­қәа, аҽышьҭа иҭатәоу аԥсуа хәшәқәа злеи­ҵарҵоз
аӡы, ҳашьхақәа реибаркыра, ҳабаҩқәа ҵәахны из­моу ҳара
ҳашьхагьы ирыхӡыӡаауа ахаҳәқәа, атышақәа, аца­ҟьара зе­
гьы срыхӡыӡаауеит. Сангәаҟуа сыжәҩа кны иаа­сыкәшоит
ашәа­қәа. Скәицқәа роуп дара рахь умҩахызго. Иҟоума иреи­
ҳау даҽакы! Дареи сареи ҳаизшоуп. Абарҭ зегьы зхылшаауа
сгәоуп. Уи лакәшҭахеит. Уа еизызгоит Аԥсныжәлар. Мам­
зышьха снықәгыланы Гагра санналаԥшуа еиԥш зегьы шәыс­­

14

барҭоуп. Усмоу, ҳзызгәаҟуа рызқәаҭыԥқәагьы даҽакы иа­
лам­ҩашьо рҭыԥ ылырххьеит сгәаҿы. Убас иҭбаахеит, шәа­ра
шәыгәқәа реиԥшҵәҟьа. Сылаԥш иҵаӡоит: сыуа, сҭа­­хыра,
сықә­лацәа, арҿиаратә еибаркырақәа. Сҿахәы злас­ҳәо сбыз­
шәа ашамҭазы инасхагыланы саанарԥшуеит. Исылаб­жьоит.
Сыннакылоит. Сҿахәы аласҳәоит.
Ашәа сеиԥшуп, сажәӡом сара. Сқәыԥшреиԥш схәыҷрагьы
сывагыланы иаауеит. Гәырҩак уаниацԥхьаӡа акәӡам агәаҟра
аҵәахшьа уанақәшәо.
Аԥсра ҽеи абзара инеиҳауп. Сыԥсҭазаара аныбзиоу иаа­
шь­­­ҭысхуа, ианаасҿагыло зымҩа сназыхо занааҭ сымам. Спо­
е­зиа ҩызара сызнамуазҭгьы сгәыкны сыԥсуан…
Сраҵлахазар, сыхәрашәахазар, саԥсыуа бызшәазар, ма
аԥшалас аԥсахра ансылшо ҟалахьазар, сара саԥхьа сызбар­
ҭоу, саԥхьаҩ, сашҭа уҭал!..
Ахәрашәа – ҳабацәа иаԥырымҵазҭгьы сара иаԥысҵон.
Кьахьба Ҳаџьараҭ иаамҭазы ихазын ахәрашәа имҳәазҭгьы,
хымԥада, сара исҳәар акәхон… Сраҵлоуп сара!».
«Ес-ииуа ирыциуа» Ашәа, ахацәа рашәа, рхаҵареи раԥс­
уареи абзырӡы биԥарак ахьтә даҽа биԥарак ахь иаазго
дрызгәдууп апоет. Ашәа рзылҳәоит, дрызгәдууп ажәытә ашәа
аҿатә аамҭа иашьашәалазтәыз арҿиаҩцәа нагақәа, дрыз­гә­
дууп абас еиԥш иҟоу Ашәа ду аԥызҵоз, изхылҵыз ажә­ларгьы,
уи Ашәа жәлар рашәа-ражәа аҟынӡа аҩагара зына­сыԥхаз
арҿиаҩцәагьы.
Белла Барцыцԥҳа лпоезиазы ихадоуп лыжәлар ржәытәрҿатә, рҭоурых, иахьатәи рҭагылазаашьа иарҿио азҵаарақәа
зегьы лара лырҿиаразы имаҭәахәуп, дазыманшәаланы
лҽыр­­цәы­лыхьчоит атемассара, аиҭаҳәарақәа. Уи лпоезиа
иа­гәыцәуп лыжәлар знысыз, ирхыргаз аамҭа, иахьатәи
рыԥс­­ҭазаара абжьы рацәа, аԥштәы рацәа, урҭ ирхылҿиаауа
азҵаара рацәа, лыжәлари лыԥсадгьыли рлахьынҵа, рԥеиԥш
поезиа бызшәала аарԥшра, асахьа аҭыхра, аҭҵаара. Уи агәра
ганы мыругара алыруеит лажәа – лажәеинраала. Илҳәоилҩ­уа агәыцқьареи аԥсыцқьареи ирхылҵшьҭроуп, ичаԥоуп

15

уи ала. Ажәа азҟаза, арҿиаразы ихадоу иажәеи иҩымҭеи
аԥхьаҩ дазҿлымҳахартә, уи агәра игартә аиҿкаароуп. Уи
аганахьала Б. Барцыцԥҳа илылшеит лҩымҭақәа реиҳараӡак
рҿы аԥхьаҩ лыгәра игартә аҟынӡа лҟазара аҳаракра. Уи,
ҳәара аҭахума, апоет лзы еиҳау хәшьара ыҟаӡам, инасыԥ ла­
шоуп ажәа азҟаза изы.
Апоет лажәеинраала «Сымцажәла абжьы» аҟны иҟоуп
абас еиԥш иҟоу ацәаҳәақәа:
Са сымцажәла абжьы зхьысыз,
Иакхьоу гәашәзаргь – иаанартуеит.

Машәыршақә акәым абарҭ ацәаҳәақәа автор лышәҟәы
актәи ахаҿаҿы излыргылаз. Ари ажәеинраала аԥсуа иԥсҭа­
заара, иаԥсуара аҟазшьа ҷыдақәа ииасхьоу, аха иахьагьы
ҳаԥс­ҭа­заара иахәҭаку ҳмилаҭ аҟазшьақәа иршьаноуп. Апо­
ет дазыразны, гәыҭгарала ашәа азылҳәоит аԥсуа иҩн­ра, ига­
раҭыԥ, ихәышҭаара. Ахәышҭаараҿы иҿаҳәоу ахәыш­ҭаарамца
– амцажәла аҵакы, уи аԥхара-ахаара ҳнырыртә аарԥшра
лылшеит. Уи аԥсуа нхаҩ ибзазара иахәҭакуп, иа­ҷыдоуп.
Уамак ыҟамшәа иаабоит апоет иаҳзаалырԥшыз ақыҭа
иеиуоу сахьак (ахәышҭаараҿы ахәа зқәыҳәҳәоу, иҵәаху ам­
цажәла), аха иалаԥшны издыруа, – ақыҭа иалиааз изаа­нагоит
иеинаалоу, илашоу, иԥхоу сахьа шьахәк... Насгьы, автор уи
асахьа аарԥшра мацараҿы даанымгылт.
Амцажәла ахатәы бызшәа иадылҳәалоит дызлиааз, леиз­
ҳара зыдҳәалоу, раԥхьаӡа лхатәы бызшәа ашьҭыбжьқәа
ахьлаҳаз агәараҭа, аҩнду ахәышҭаара.
Амцажәла аԥсуара иаҵанакуа символуп. Уи еиднакылоит
нырцәи-аарцәи иҟоу аԥсуаа зегьы, избанзар иара дара зегьы
ирзеиԥшны иртәуп, хныҟәгашьоуп.
Апоет лажәеинраала хлыркәшеит абас:
Раԥхьа исҿыҵшәаз ашьҭыбжь ԥсышәоуп,
Сареи сымцажәлеи ҳаижьроуп.

16

Сыҩнду, сгәараҭа са исҭыԥуп,
Сарҩашьаӡом! Иахоу сыбжьоуп!

Апоет лыжәлари лыԥсадгьыли рықәҿиарақәа дрызгәдууп,
аха агәыҵхагьы лымоуп. Уи илбоит лыжәлар хьыӡла-ԥшала
аимҭахара ду ишалҵыз, ирхәаҽырц зҭахыз амч еиқәаҵәақәа
ишыриааиз, уи аҵеицәа ҿааӡагақәа аӡәырҩы рыԥсҭазаара
шақәырҵаз. Аха лыԥсадгьыл макьанагьы ашәарҭара ишҭа­
гылоу лныруеит, лыжәлар ргәырҽанылҵоит. Иага иааира
угар­гьы, иага хьӡы урҳаргьы, ҩныҵҟала аҽеиҿкаара аны­
ҟамла аиааирагьы лҵшәадахоит, ажәлар идырҳаз ахьӡ-аԥ­
ша­гьы шьыжь ӡаӡеиԥш инкабар ауеит. Абри ахшыҩҵак
аныԥш­уеит автор лажәеинраала «Аԥсныжәлар». Апоет уи
ҷы­дала иазылкит Аԥсны Ахьыԥшымра азхаҵара ахҭыс. Аԥс­
уа жәлар шәышықәсала иззықәԥоз лабҿаба ирбеит. Ари
қәҿиара дуун, гәырӷьара дуун, аха уи иазнарҳауеит ажәлар
рҭакԥхықәра аҭоурыхи алахьынҵеи рҿаԥхьа. Иаҭахуп иаҳа­
гьы аҽеиҿкаара, ахазхьаԥшра:
Аԥсныжәлар, срыкәыхшоуп шәыблақәа,
Сшәыҳәоит, еибаҳҭап ҳажәҩахыр.
Абаақәа, абаақәа, абаақәа! –
Иҳахьчароуп ҳдаҟьа ҿыц, ҳҭоурых!..
Рылаԥшқәа ҳахдырԥом ажәларқәа,
Ҳдаракәац ахыҵәеит адунеи.
Ҳаԥсадгьыл алагоит ҳажәлала,
Еиԥаҳшьып ҳҳәоуи ҳгәыӷырҭеи.

Аҳәоуи агәыӷырҭеи (аҽеиҿкаара) реиԥшьра даара ихьан­
ҭоу усуп: иаҳхамшҭроуп зыԥсадгьыл азы ӡатәс зхы ҟазҵаз
аԥазаҵәқәа, Лаҭа аҳаирплан иҭарблыз арыцҳақәа, Аԥсны
зхақәызҵаз, иҳаиуамыз, аха аиашьара ҳзызуз еиуеиԥшым
ажәларқәа рхаҭарнакцәа.

17

Аԥсуа иҭоурых, иусқәа, иԥеиԥш, аԥсҭазаара иқәнаргылоз
азҵаара рацәа зегьы рлахьынҵа, раԥхьаҟатәи рԥеиԥш иа­
хьа­лацәажәоз, иахьырыӡбоз, жәлары зегьы ирзеиԥшыз Аԥс­
ны агәы – Лыхнашҭаҿы акәын. Ари аҭыԥ аҵак ду амоуп,
ҭоу­­рыхла ижәытәӡатәиу аамҭақәа рыҟнытә ахыԥша аауеит.
Иахьагьы аԥсуа жәлар ирзеиԥшу зҵаара дук аныӡбатәу, уа
еизаны, еиххәыцны, ишәа-иза акаҿы иааибагоит.
Лыхнашҭа аҵакы, уи аԥсуа иԥсҭазаараҿы иааннакыло
аҭыԥ, ажәытә-аҿатә ауп апоет лажәеинраала «Лыхнашҭа»
аҿы дызлацәажәо.
Аԥсуа жәлар ихадароу русқәа рыӡбарҭа, жәлар рлахьынҵа
алацәажәарҭа Лыхнашҭа:
Аиаша иаԥҵарҭан, инеиуан рыҽхны,
Ршьапы ихургылон Лыхнашҭа, Лыхны.
Тәымк ишьаргәыҵа ҳнаҵашь ҳизгаӡом,
Лыхнашҭа уҟанаҵ аԥсыуа дыԥсӡом.

Лыхнашҭа иԥшьоу ҭыԥуп, жәлар рлахьынҵаӡбарҭоуп, уи
анаҩсангьы аԥсуа жәлар зегьы ирзеиԥшу аныҳәақәа ирым­
ҩаԥгарҭоуп.
Аԥсуа жәлар рҭоурых, рҟазшьа, рлеишәа, рыхныҟәгашьа,
рыԥсадгьыл, ауаҩы дызнысхьоу, дызлаҟоу, ихәыцшьа, иха­
тәы быз­шәа аҭагылазаашьа, аҭыԥ, аҿиара амҩақәа уб. иҵ.
Абарҭ­қәа зегь роуп Б. Барцыцԥҳа лпоезиа зызку. Кыр ла­
жәеин­раалақәа рҿы дазааҭгылоит ҷыдала лхатәы бызшәа –
аԥсшәа иахьатәи аҭагылазаашьа, ароль, ажәлар рыԥс­ҭа­заа­
раҿы уи иааннакыло аҭыԥ.
Ҳәара аҭахума, уи дазгәдуны ашәа азылҳәоит лхатәы
бызшәа. Илдыруеит ажәлар жәларзтәуа абызшәа шакәу.
Абарҭқәа зегьы аныԥшит поезиа бызшәала автор ла­жәеин­
раала «Ҳбызшәа». Ажәеинраала ахы епиграфҵас иаҵаҩуп:
«Абызшәа – ан илбызшәоуп, ихаауп, иԥшқарахуп, иҭыԥҳауп,
аԥсуа ан леиԥш ахаҵамԥҳәысрагьы алоуп ҳәа иԥхьаӡоуп.
Асаӡ жәлар рҳәамҭақәа рыҟнытә».

18

Ашкәакәа ҳшәызҵаз,
Ҳамцажәла змырцәаз.
Ачҳара змымҵәаз,
Адунеи ҳахьызгӡаз
Зегь зымчу – бызшәоуп.

Адоуҳа лаша – аԥсшәа, зхы-зыԥсы ухҭнызҵо, ажәҩанахь
иуԥхьо, угәаҟра уаҟәнызхуа, ирԥшӡагоу, ихьӡырҳәагоу, уӡы­
рызго бызшәоуп ҳәа илыԥхьаӡоит апоет. Ауаҩытәыҩса
ихәы­ц­­­­­­ра, иԥсҭазаара гәылзырҭәаауа, аԥсуара шьаҭас иамоу,
ами­­лаҭ милаҭызтәуа, анцәа излаиацәажәо, излаиашьапкуа
быз­­­­шәоуп. Абызшәа уарԥшӡоит, угәаҟра уалнагоит, уеиҿна­
каа­уеит.
Ҳахдырра ҳцәызмырӡуа,
Аԥсуара зхылҵуа,
Анцәа ҳазлаиҳәо,
Ахьыԥшымра ҳзаазгаз,
Зныҳәаԥхьыӡ мҩашьаз,
Зҿаҭахьа ҳаршәҭыз,
Ифырԥҳәызбоу – бызшәоуп!

Ахатәы бызшәа гәыла-ԥсыла, шьала-дала илылаҽуп ав­тор,
убри ауп абысҟак игәнааланы лбызшәа абзиабара аарԥ­ш­­ра
злалылшаз. Абри ажәеинраала ҵакыла иазааигәоуп апо­ет
аԥсшәа иазылкыз даҽа жәеинраалакгьы. Аԥсуа шьҭыб­жь­
қәеи аԥсуа нбанқәеи дрызгәышьны ашәа рзылҳәоит. Ҳбыз­
шәа ҳаиқәнархеит ҳәа илыԥхьаӡоит. Уи иашахаҭала ҳзықә­
шаҳаҭхаша гәаанагарами.
Сикәыхшоуп шәысзызшаз,
Хынҩажәи ҩба шьҭыбжьы.
Анцәа иоуми ҳаизызшаз,
Ижәлартәхаз ҳгәы инаԥшьны.

19

Еиҭах ҳазхьалырԥшуеит ажәеинраалаҿы абызшәа аҵакы
адурахь. Апоет лзы аԥсуа шьҭыбжьқәеи аԥсуа нбанқәеи ома­
шәа еинаалоит, рынарха хараӡантә иаауеит акгьы да­гәамкәа,
акгьы лашәымкәа, жәытәнатә аахыс аԥсуа жәлар аҭоурых
нага ргәыҵакны иаҳзааргеит. Ари гәадуроуп апоет лзы:
Акгьы илдмыршеит ақырҭуа,
Ишьаргәыҵ шәаҵашьра иҭахын...

Аҵыхәтәаны ажәеинраала хыркәшоуп абас:
Адыд асцыԥхьаӡа Аџьҵла,
Иаҳагьы иӷәӷәахоит.
Иҵаулахоит адацқәа,
Абӷьыцқәа уҿыԥхаауеит.

Ҳбызшәа ҳаиқәзырхаз – ҳҭоурых, ажәытәӡатәи аамҭа
аахыс аӡыблара ҳалганы жәларык ҳаазгаз, хәызмам, амилаҭ
аԥс­ҭа­заараҿы ихадоу, зегьы ирыцку!
Аха, иахьатәи ҳаамҭазы изеиԥшроузеи ҳхатәы бызшәа
ҳшәарҭадара аиқәырхаҩ? Белла Барцыцԥҳа, зҟыбаҩи здыр­
реи ҭбаау, шьахәла илдыруеит иахьа ҳаԥсшәа аҭагылазаашьа
зеиԥшроу, аха ишылҟазшьоу еиԥш уи игәалҭо аԥхьаҩ дзыз­
хьа­лырԥшуа абзиара ауп. Уи азы гәыбӷан узлыҭом. Аха
зны­­­кымкәа, иҩынтәымкәа аԥсшәа адура, аҭоурыхтә ҵакы,
аԥш­ӡа­ра аԥсуа иԥсҭазаараҿы ихадоу иара шакәу зылҳәо,
ахьыс­ҳарақәа иҟоу ҳбарцазоуп. Аԥсшәа ашәарҭара ианҭа­
гы­­ла, аҳәынҭқаррагьы ашәарҭара иҭагылоит. Ажәакала –
абызшәа, аԥсшәа ашәарҭадара ҳҳәынҭқарра иашәарҭадароуп.
Иахьа аԥсшәа аҭагылазаашьа, еиҳарак ақалақьқәа рҿы, игә­
наалан иҟам. Иҟаҵоу шмаҷымгьы, иҟаҵатәу хараӡа еиҳауп.
Ҭырқәтәылатәи аԥсуаа ирҳәоит: «збызшәа иақәиҭым,
иҳәынҭқаррагьы дақәиҭым» ҳәа. Уи ҳа ҳбызшәала иаанаго:
зхатәы бызшәа зцәыӡыз (измам) ажәлар, аҳәынҭқарра рзы­
ҟаҵаӡом ҳәа ауп. Абри азҵаара иазхьаԥшроуп еиҳабгьы еи­

20

ҵабгьы, ҳҳәынҭқарреи ҳажәлари рышьақәыргылареи реи­
қәырхареи рзы. Даҽа мҩакы ҳамаӡам.
Ахатәы бызшәа, ҷыдала аԥсшәа иазкны иаԥылҵахьеит
апо­ет имаҷымкәа ажәеинраала шьахәқәа. Убарҭ иреиуоуп
ажәеин­раала «Сбызшәала ицәажәоит ашьха ӡыхьқәа».
Абызшәа алшареи, агәамчи, уи иаҵанакуеи рахь ҳхьарԥш­
уа апоет илҳәоит: «Сбызшәоуп Аԥсны ԥшӡа еиқәзырха» ҳәа.
Дагь­иашами автор. Ажәеинраала аҵыхәтәантәи астрофа
хлыр­кә­­­­­шоит ауаҩ игәаҿы иааиуа ажәақәа рыла:
Сбызшәала ицәажәоит ашьха ӡыхьқәа,
Сбызшәала ицәажәоит аԥхьарца.
Сбызшәала ицәажәоит аҵла абӷьыцқәа,
Сбызшәоуп Аԥсны-ԥшӡа зырӷьаца.

Атәыла аӷьацара, аҿиара – аизҳара, аԥсынҵры анаунаг­
ӡа­хара, – зегь еидызкыло ажәлар рбызшәоуп, шьаҭамырӡгас
иҟоу­гьы иара ауп. Абас иҟоуп иааркьаҿны ҳзыхцәажәаз
ажәеин­­­­­раала шьахә аҵакы. Ари иагьгәҽанҵароуп аԥсуаа ҳзы­­­
ҳәан.
Аԥсреи абзареи атемагьы тәымӡам Белла Барцыцԥҳа лыр­
ҿиаразы. Ари апроблемагьы лара философиатә хәыцрала
дазнеиуеит. Ирҳәоит аԥсуаа: «Аира зшаз, аԥсрагьы ишеит»,
ҳәа. Уи аԥсҭазаараҿы есқьынгьы аҭыԥ змоу, аԥышәа иднар­
баз ауп. Аха, аԥсуаа ирымахуп даҽа гәаанагаракгьы, зҵакы
кыр аҵанакуа хшыҩзцарак: «Ес-ииуа ирыциуа, ес-иԥсуа
иры­­­цыԥ­суа». Ажәакала, аԥсҭазаара ҵыхәаԥҵәара амаӡам,
нау­­нагӡа иҟоуп, иага иҭагәҭасуазаргьы, амҩа иқәуп, ицоит
аанҿасрада ишцац.
Абри ҳазлацәажәаз ахшыҩҵак Белла Барцыцԥҳа дазнеит
поезиа бызшәала. Оптимизмла иҭәу ари ажәеинраала ианыԥ­
шит апоет лгәамч лаша, ԥсабарала лҟәыӷара, лгәыҭ­баара.
Аԥсҭазаара иазырхоу иҳәаадоу лыбзиабара:
Сара сзишаз наӡаӡазыноуп,
Аамҭала сықәым ари адунеи.

21

Сыҟанаҵ цәашьҵас сбыллароуп,
Сӡыхь ҭабазаргь зны саннеи.
Саниуазгьы сыжәлар рхьаақәа,
Сара сыхәдоуп изхашәаз.
Амшқәа реиԥш ҿыц сишарцоуп,
Рзын слашароуп ззын хәлахьаз.

Ииз ауаҩы, аԥсҭазаара иахәҭакхаз, ҿыц еиҭах дзишо
ихазы дманшәаланы, ауаа рзы дҵоураны дҟаларц азоуп.
Апо­ет лгәаанагарала, ауаҩы амыткәмагьы имҳәар ауам,
ахә­рашәагьы – ахьаа хҽыга, ахаҵа иԥышәага, ианаҭахугьы
дышә­ҭыроуп ааԥынтәи ашәаны.
Апоет игәнылгоит иахьа ҳазлыҵыз аимҭахара ду иаҳ­
зын­нажьыз арыцҳара. Уи ашәы ҳашәнаҵеит, аха уи аамҭак
амоуп, уҽоумҭароуп, уаиааироуп. Аԥсҭазаара иара атәы ҟа­
наҵоит: аԥсра ашьҭахь иааиуеит аира, аизҳара. Аиааира
иааҳгаз дазыгәдуны илҳәоит автор:
Ааи, сшыжәбо ҿыц маҭәалоуп,
Иснаалом шьҭаҵәҟьа сара ашәы.

Ауаҩытәыҩса дыԥсӡом зынӡаск, дыҟанаҵ дызлоу рзы
дхәарҭазар, дыгәнаалазар. Убас иҟоу рнарцәымҩа ианықә­
лалак «дыԥсит», ҳәа изырҳәаӡом аԥсуаа рҿы, ишырҳәо уи
«идунеи иԥсахит», ҳәа ауп.
Абас еиԥш иҟоу агәаанагароуп ианыԥшуа апоет ла­жәеин­
раала аҵыхәтәантәи астрофа:
Са сихымшеит ак зыҭнымхоз,
Сыԥсы схыҵыр – даҽа ԥсык.
Ҽа знык сироуп сахьазымхо,
Иаҭаххозар даҽа знык.

Иарбан ԥсҭазааратә зҵааразаалак апоет лажәеинраа­ла­­­­
ҿы дызлацәажәо уи ахшыҩҵак есқьынгьы џьарак еизлыркә­

22

кәоит, уи дахьиз – дахьааӡаз лыԥсадгьыл аԥшӡареи азҩыда­
реи ир­зыр­хоу лыбзиабароуп.
Абас еиԥш иҟоу агәаанагара уоуеит апоет лажәеинраала
«Аҩнду» уанаԥхьалак. Иара автор иаҵалҩит «Ажәеинраала­
қәа рцикл» ҳәа. Уигьы иҷыдоу аҵакы амоуп. Аԥсуа иҩнду,
аҭаа­цәара ду, – иԥсҭазаараҿы иааннакыло аҭоурыхтә ҭын­хеи
аҟаз­шьеи – еиднакыло рацәоуп. Уи анаҩсан, апоет лажәеин­
раала аҩра далагаанӡа иаалгоит аԥҳәыс бырг Барцыц
Анҭица Маф-иԥҳа лажәақәа: «Саб иашьа иԥа, саб иашьа иԥҳа
– арҭ наскьагоу џьышәымшьааит. Анцәа имч ала ԥыҭҩык ҳа­
неиҵагыла, аҩнду ҳамкуа ҳаналага, иаҳҿыҵыз роуп. Ҳаӷоу
димоуааит Аҩнду иаҿыҵша, зышьаҭа мароу иоуп уи дызмам.
Имарахаз саӡбызшәала – «икәадоуп.»
Аҭаацәара аԥызҵаз данеизҳалак, нхара-нҵырала данеи­
ҵыҵлак, иҭаацәарахаз ихшара хазы ишьҭуан, хазынхара иа­
лагон, аха аҩндуааи хаз инхази реиҿцаара ԥкӡамызт. Урҭ
аҩн­ду изладҳәалаз рацәан, реиҿцаара – реибабара аҟазшьа
ҷыдарақәа аман, иԥшӡан, реиҭанеиааира, реицхыраара, реи­­
хаҵгылара, рҭибагара уҳәа убас иҵегьы рыла еиҿкаан. Аҩн­
дуи уи иаҿыҵызи реицҟазаара, реиҭанеиааира ирацәаны
еиқә­нархеит аԥсуаа рзеиԥшнхара аҷыда ҟазшьа бзиақәа:
Аҩнду – уаԥсуароуп, ижәлоуп,
Инымҵәо ԥсҭазаароуп, иашәоуп.
Аҩнду – ламысуп, ирҵага шәҟәуп,
Амч ахьынӡамоу уа ушәҭуп.

Аҩндуааи ирҿыҵыз аҭаацәара ҿыци реибабара ԥкӡам,
рыбзиеибабара даҽа гьама ҷыдак аанахәоит:
Аҩнду кажьны ицаӡом,
Аҩнду ашәгәашә адыркӡом,
Аҩнду иаҿыҵуеит иԥшӡаны.

Автор илҭахуп хаз ицазгьы иашҭа-игәара шәҭырц, уаала
иҿиарц, иуа, иқәла, игәыла иҿыԥшлартә еиԥш ахныҟәгара

23

иҟаз­шьахарц. Уи аҩнҿыцгьы иҩнысроуп аҩнду абызшәа, еи­
ханаҳароуп уи аҟазшьа ҷыдарақәа зегьы.
Раԥхьа аԥсшәа ахьуаҳаз,
Уахьиз, уахьааӡаз, ахьузҳаз.
Укәыршеиԥш иахьадуҵаз уцәа,
Сан, ахьуҳәаз угәырӷьаҵәа.

Аҩнду – аизҳара, аиҵыҵра иасимволуп, аԥсуа қьабзқәа
аҳра ахьыруоуп ауаҩреи аигәыцхәреи, шьала-дала еилахәу
рыԥсҭазаара зҩыда иахыҵхырҭоуп. Аԥсуа жәлар рмилаҭтә
ҟазшьақәа реиқәырхара, реихаҳара, реиҭанеиааира аԥшӡа­
ра, ахаара уҳәа, абарҭқәа зегьы аԥхьа ибар, инырыр гәыкала
илҭахуп автор. Уи дазгәышьуп, дазыгәдууп дызлыҵыз ажәлар
рыԥсҭазаашьа, рыхныҟәгашьа, илҭахуп уи наунагӡа иҟазарц
адунеиаҿы:
Аҩнду иаанаго изызхоу,
Аханду акәӡам изызҳәоу.
Угәгьы иацәуӡароуп акгьы,
Узмоу ажьрацәароуп уеибаркны.
Уаҟа аныҳәаҿақәа иҳәоу,
Аҩыжәразы акәӡам изаԥҵоу.
Аҩнду иаанаго убри ауп,
Аханду акәӡам – уи уаҩроуп.

Белла Барцыцԥҳа иаалыкәыршаны иҟоу аԥсабареи, лыԥ­­
садгьыл иарбан ҿацәзаалак азҩыдареи, аԥшӡареи рыҵыл­
баауеит, уи лгәы иазнарҳауеит, гәык-ԥсык ала лгәырӷьара
ҳнырыр, ҳалалырхәыр лҭахуп. Лыԥсадгьыл лара лзы ԥшьаҭыԥуп.
Иԥшьам ҭыԥк Аԥсны иуԥылом,
Аԥсуа гәыҭбаа иԥшра зыԥшрам.

24

Ашьха иҵҵыз аӡыхь иамбом,
Ҳазшаз илаԥш хаа зхьыршам.
Угәы надҵа ахаҳә хьшәашәа,
Зымҩа иузадгом игәаӷьны.
Иҟам ҵиаак изхымшо ашәа,
Иушәымло харԥҵас урԥханы.
Иашьҭам баша Анцәа иҭыԥ ҳәа,
Амӷгьы иамоуп гәыблрак.
Анапқәа ыргьежьуа, агәы ҭыԥа,
Ишсыкәшоз жәбонда ҽа ааԥынрак.

Шаҟа бзиабарала дҭәузеи алирикатә фырхаҵа, иаҳҳәап,
– апоет, амӷгьы лгәыбылра ԥшӡарак зцу аҵылбаартә еиԥш!
Аԥсадгьыли аԥсабареи ауаҩы игәаҵанӡа ианырыртә икыл­­
каа­ны изызгәаҭаз анцәа игәарԥханы иишаз иоуп.
Белла Барцыцԥҳа ӡәырҩы хаҭа-хаҭала ажәеинраалақәа
рзылкхьеит. Урҭ зегь зыуаҩреи зыламыси ҳараку, аԥсҭазаара
иацу амыҟәмабарақәа кыр зхызгаз, ириааиз, зыуаҩра зым­
наԥ­­хаз, гәыла-ԥсыла зхаҭара ҿырԥшыгоу, аҳаҭыри апа­туи
ирыԥ­соу ауаа роуп.
Абас еиԥш иҟоу ауаҩы зҩыда изылкит Белла Барцыцԥҳа
лажәеинраала «Бабка». Дызусҭада апоет лажәеинраала ззыл­
кыз, гәык-ԥсык ала ажәа ҟәанда, иҵаулаӡаны агәаҟынтә иаа­
уа ажәа гәнаала ззылҳәаз? Ҳрыԥхьап апоет лажәеинраала
ахы иаҵалҩыз ацәаҳәақәа, урҭ иҳарҳәо рацәоуп:
«Изыскуеит Ленинградтәи аблокада зхызгахьаз, зашьцәа
ҩыџьа ҭахаз, заби заб иашьцәеи дырӡхьаз, шәахсҭала зцәеижь
рысыз, саб иашьа иԥа Бабка (Алеқсеи) Ҳаџьым-иԥа Бар­цыц».
Иблақәа ҿыцәон ауаҩыраз,
Гәнаҳа змамыз иблақәа еиқәԥсон.
Зылаӷырӡ хшылоз «О, сыԥшалас»,
Игәҭыблаагаха Ахәҵа иахьӡон.

25

Рышьҭақәа дырхызшәа иԥшаарцаз,
Рызҿиҭуан иашьцәа иҭахахьаз.
Изымԥшаар ҳәа иман цәшәарҭас,
Ицәԥытлон ихәрақәа иӷьахьаз.

Зира ашықәси, амзеи, амши рыда биографиа аҟаҵаха
зма­­ӡаз, ҵара хәыҷык иахьӡаз инадыркны 55 шықәса зхыҵ­
уаз рҟынӡа, Қарҭаа реиҳабыра, аԥсуаа зегь шҳәыԥыз аи­
башь­ра идәықәырҵеит. Реиҳараҩык аибашьраҿы иҭахеит,
ихын­ҳәызгьы аибашьраҿы ироуз ахәрақәа рыԥсынҵры
ар­­кьаҿит. Ԥсыуа зхылаҳәоу, усҟантәи рыԥсадгьыл ду ҳәа
изышь­ҭаз ахьчараҿы, аӡәгьы хьымӡӷ имгеит, аӡә изқәа аӷа
иахь имырхеит. Ихынҳәызгьы ҟыҟда-ҿыҟда инхон, инҵуан,
рҭаацәа ныҟәыргон. Ауаҩгәы зызҭоу изы игәыҭшьаагоуп ас
еиԥш иҟоу ауаҩ иԥсра, аха уи иԥсҭазаара хаҵаҵас им­ҩа­
ԥигеит, иԥсышьагьы аҳаҭыр зырҳаз ауаҩы иԥсышьа иԥсы­
шьахеит. Ишьҭахьҟа иаанхазгьы иԥсы ҭанаҵы ирҳаз, гәнаҳа
змамыз иуаҩреи ихныҟәгашьа хатәреи рзынижьит.
Ауаҩы игәаҵанӡа инеиуеит ари ажәеинрала аҵыхәтәантәи
ацәаҳәақәа:
Иблақәа ҿыцәон ауаҩыраз,
Гәнаҳа змамыз аблақәа еиқәԥсеит...
Зылаӷырӡ зызнымкылаз «0, сыԥшалас»,
Игәҭыблаагаха Бзыԥҭа иахьӡеит.

Белла Барцыцԥҳа имаҷымкәа лҩымҭақәа рзылкхьеит
ан­­хацәа нагақәа инадыркны, аҵара змаз, жәлар рҭоурыхи
ркуль­­туреи еихазҳауаз рҿынӡа, иҳаҩсыз ашәышықәса 30тәи ашықәсқәа рзы харада ахара зыдҵаны идырӡыз аԥсуаа.
Иара убас, апоет ирықәнаго ажәеинраала шьахәқәа рзыл­
кит аҵыхәтәантәи аибашьра иалагылаз аԥсуаа рҵеицәа, иа­
шьара ҳзызуз еиуеиԥшым амилаҭқәа рхаҭарнакцәа иреи­уоу
нхыҵаа, шьала-дала иҳалахәу ҳашьцәа-фырхацәа.
Аԥсуа жәлар аҵыхәтәантәи ашәышықәсазы ирхыргаз
агәаҟ­рақәа ирцырҟьоуп автор ллирикатә хаҿсахьа, лхәыц­ра­

26

қәеи лҟаз­­шьеи ҳәаақәызҵаз, шәагаала икьаҿу, аха ҵакыла
кыр зла­зыг­ӡаз ажәеинраала «Саб иаҳәшьа», иаагап иара ара
ишеибгоу:
Анышә иҵҳәҳәоз ахаҳә дакәшон,
Дықәгылон ҳәа Камыгә данхьчаз.
Лӡамҩа надҵа ахаҳә даҿцәажәон,
Зашьцәа идырӡхьаз рзы ибылхьаз.
Шҭа дук иҟаз рышьхымӡагәара,
Иабаҟаз, ашьхыц ҭанҵәахьан.
Раҳәшьазаҵәгьы акка-ккаҳәа,
Лмыткәма ҳашьха арҳәацәахьан.
Ларгьы дыԥсгәышьеит ишылхьаауаз,
Ишыз ахаҳә еиҟәжәа ишьҭоуп...
Са соуп иакәшо, иазымхеит иахьхьаз,
Сашьцәа ршьала икәабоуп.

Ауаа еидызкыло, рыԥсҭазаара гьамас иамоу, иахьиз, иахь­
рызҳаз, иахьыхандеиуа аҭыԥ акәхоит.Уи аԥсадгьыл ауп иа­
хь­ӡу, ауаҩы иԥсы адгьыл, дзыхәҭаку. Аԥсадгьыл ақәыԥшыла­
реиԥш аҵакгьы ҭбаауп. Иаҳа конкретла иаҳҳәозар, аԥсадгьыл
– ацуҭа, ақыҭа, ҷыдала, ауаҩы дахьиз, иахьизҳаз: иашҭаигәара, инхара. Апоет уи конкретлтәуеит, «еиҵалцалоит»
абиҭыԥ аҟын­ӡа. Уи аԥсадгьыл ду иахәҭахаҭоуп. Абиҭыԥ дазгә­
дууп апо­ет. Иара аҟазшьақәа кыр шьҭыркаауеит, ауаҩы­тәыҩ­
са иԥс­ҭазаара иагәуп, иаԥсуп. Абиҭыԥ Б. Барцыцԥҳа иа­зыл­
кит ажәеинраалақәа рцикл. Руак «Абиҭыԥ, Абиҭыԥ, Аби­ҭыԥ»
аҿы илҳәоит:
Анбан иаҩызоуп, Абиҭыԥ шьаҭоуп,
Акыр ҳалаҟазар Абиҭыԥ иаџьшьоуп.

Ажәа Абиҭыԥ хынтә изеиҭалҳәо, нбан дула изылыҩуа, –
ари ажәа иаҵанакуеи иеиднакыло ахәшьарақәеи шыҭ­баау,

27

ишыҳараку ҳалҳәарц азы акәхоит. Абиҭыԥ аҵаки, иеид­на­
кылои атәы иаҳа ҷыдала дазааҭгылоит автор хыхь ҳзых­
цәажәаз ажәеинраала иашьҭанеиуа аҿы. Изакәи апоет лгәаа­
нагарала Абиҭыԥ, иҳанаҳәозеи уи?
Абиҭыԥ – аҭоуба ҟаҵарҭа,
Абиҭыԥ – ахәрашәа аԥҵарҭа,
Абиҭыԥ – аиаша аҳәарҭа,
Абиҭыԥ – ахәра арӷьарҭа...
Абиҭыԥ – иахьа ибаҟаҭыԥхаз,
Ҳжәытәрагьы иаман уи гәыҵхас.
Абиҭыԥ – аԥсуа иҿахәҳәарҭоуп,
Ҳбираҟ иану ҳамаҿаҭыԥоуп.

Аҭоурых иҳаҩсхьоуи ҳазҭагылоуи, амилаҭ милаҭызтәуа
аҟаз­шьақәа, алеишәа, ахныҟәгашьа ҷыда (ҳмилаҭ иаҟазшьоу)
уб. иҵ. аҵанакуеит Абиҭыԥ – ҳаԥсадгьыл аҟәырҷаха. Уи иа­
ныԥшуеит аԥсуа жәлар рҟазшьа ҷыдарақәа зегьы, реизҳарҭа,
рыҿиарҭа ҭыԥуп... Уи анаҩсан, ажәеинраалақәа рҵакы ԥырт­
ло илҳәоит даҽаџьара:
Абиҭыԥ – усас гәашә аԥшӡара,
Иԥшьоу аҭыԥ – аныҳәарҭа.
Раԥхьа иахьуҵаз аныҟәашьа,
Уоуп иахьубаз аныҳәашьа.

Аԥсадгьыли уи ауаҩы изы ишьҭнахуа аҵаки роуп иа­
ныԥшуа ажәеинраала «Ашьхақәа иуарҳәап изхаану». Ҳаба­
цәа реиԥш имашшуа, ҿымҭ-ԥсымшьа зегьы збарҭоу, зегь
зычҳауа ҳашьхақәа! Автор лзы урҭ зыԥсы ҭоу, ауаҩы игәыр­
ҩеи – игәырӷьеи зыцәтәымым реиԥш илыԥхьаӡоит. Урҭ ир­
ныруеит зегьы, ирбарҭоуп зегьы, рылшагьы ӷәӷәоуп, рыч­
ҳарагьы – иара убас:
Сышьхақәа иуарҳәап изхаану,
Сабацәа ирҩызоуп – иԥшьоуп.

28

Ирхьаауп уаргьы – саргьы иаҳхьаау,
Ҳрыманаҵ ишышьхац ишьхоуп.

Аԥсадгьыл азхәыцра, азыгәдура, ацәгьеи абзиеи реилыр­
гара, ауаҩра, аԥсыцқьара уб. иҵ., ишаҳҳәахьоу еиԥш, лте­­ма
ха­дақәа иреиуоуп автор. Ихароума, иааигәоума лажәа ззыр­
хоу ахҭыс, ауаа реизҳара, реихьымӡара роума дзыхцәажәо­
заа­лак, есқьынгьы дрызхьаԥшуеит, аԥхьаҩ игәалалыршәоит
иаҳа ихадоу ҳәа илыԥхьаӡо апроблемақәа, ахшыҩҵакқәа.
Убарҭ ируакуп апоет лхатәы бызшәа аҭагылазаашьа, аҵакы
амилаҭ рыԥсҭазаараҿы, алахьынҵа азҵаараҿы. Аԥсшәа адоу­­
ҳа ахь­чарала имҩахҟьаз рылаҟәра – руаҩымра ҿа­ԥыл­ҽ­­­уеит
ав­тор аԥсышәала, «саԥсшәа, исыцыршаз са­жәа, ча­фа­гас усы­
зиҭом аӡәгьы» – лҳәоит лажәеинраала алагам­ҭаҿы. Аԥсшәа
иныҟә­­наго ауаа ԥсымцқьақәа, Аԥсны агәаҟра ианҭагылаз,
аԥ­сад­гьыл ахьчаҩцәа анҭахоз, Лаҭа имицыз, амгәарҭа иҭаз
ан­был­уаз, Аԥсны анҭыҵ ицаны зҽызҵәахыз, аресторанқәа
рҿы итәаны қьаф уа, аҵәцақәа еинызҟьоз, мам­зар­гьы игәам­
гәамуа иқьаԥҭахаз анхарақәа рҿы ифҩы­шәоз ракәӡам аԥс­
уара ныҟәызго, заԥсшәа пату ззақәу, – урҭ хазуп.
Саԥсшәа, исыцыршаз сажәа,
Агәыдыҳәа сгара злаҵысуаз.
Ахацәа излаԥырҵаз Сыхәрашәа,
Сасрыҟәа ахьӡ злаирҳаз.

Аҽԥныҳәа акәӡам автор лзы ихадоу, урҭ ауаа хьысҳақәа
амцхә рылацәажәара лҭахӡам. Аԥсуара ахьӡи-ахьымӡӷи зы­
хь­­чо ахацәа Ажәа анырзылҳәо, урҭ рызхьаԥшра ахәҭам ҳәа
илыԥхьаӡоит. Аԥсуара иабџьар хадоу, ҳхәыцреи, ҳагәҭыхеи,
ҳгәыӷреи зегьы рзы ихырҳагоу ҳаԥсшәа иазку апоет лажәеин­
раала хлыркәшоит гимнҵас ицәажәо ацәаҳәақәа рыла:
Хынкылагас исымоу Саԥсшәа,
Сныхахә исзаҩсуа иахьа.

29

Санԥслак – аԥсыуала сҵәыуа,
Аԥсышәала ҩажәак сыхҳәаа.

Иҵауланы зхәыцырҭа ыҟоу ауаҩытәыҩса зегь рыла: ҟаз­
шьала, хныҟәгашьала, леишәала изҩыдоу ауаҩы ихаҿсахьа
аныԥшуеит апоет «Исыхьуеит, исыхьуеит, исыхьуеит,» ҳәа
зхы лкуа лажәеинраала. Иарбану алирикатә фырхаҵа дзыр­
хьаауа? Ахьаа иагьакуп, иагьыҩбоуп. Аҩымҭа ахаҿсахьа
лхьаа гәхьаауп:
Исыхьуеит, исыхьуеит, исыхьуеит,
Алаӷырӡ сгәы ӡаагылоуп иахьак.
Иҵәыуоит, иҵәыуоит, иҵәыуоит,
Уаҩы имырбаӡакәа аҽхьак.
Иҿыцхеит, иҿыцхеит, иҿыцхеит,
Са сыхәра хара инаскьахьаз.
Иҿыхеит, ааԥын зегь арҿыхеит,
Сыхәрақәа, са стәала, иӷьахьаз.

Зыхәра ахьаа ачҳара мариам, аха ауаҩы имырбаӡакәа
иаазго ԥсеивгарак шлоуа агәра ҳнаргоит иҿыхаз ааԥынра.
Аԥсабара арҿыхара зылшаз ааԥын иацуп аҽырҿыцра,
аҿа­гылара, аинҭәылара, аԥшӡара. Уи ауаҩгьы игәы арҿыц­
уеит, ихьаақәа хнаҽуеит.
Ихыҵит, ихыҵит, ихыҵит,
Аӡиас асыԥса анытҟәац.
Аԥсабара амаӡа цәырҵит,
Ашәҭқәа цәырҵит срытҟәарц.

Аԥсабареи адгьыли иҭаҵәахны ирымаз аенергиа аҽцәыр­
нагеит, иҿыхеит зегьы, иҵысит ашьац, аҵлақәа рымахәқәа
иҭа­­ҵәахны ирымаз апытҟәырқәа иргәылҵит абӷьы иаҵәа,
ишә­ҭит адәқәа.

30

Арҭқәа зегьы ауаҩы игәала иханаршҭуеит, игәы арҿыц­
уеит, илшара иазнарҳауеит, ихьаа илнахуеит, даиааиуеит:
Аҽырлас, аҽырлас, аҽырлас,
Ааԥын аҵиаақәа еизнагеит.
Аԥшалас снаҿдырхәан, аԥшалас,
Схьаақәа насылҟәшәаны иагеит.

Б. Барцыцԥҳа лпоезиа зегьы азы ифырхаҵахадоу лыжә­
лар, лыԥсуа жәлар роуп. Дырзышәаҳәоит, лгәы еснагь иҭоуп,
дрызгәыкуп абырг инаиркны асаби ахатәыхьӡ зырымҭац
иҟынӡа. Рықәҿиарақәа, реихьӡарақәа, рыԥшӡара лгәы ар­
дуеит, рхьысҳарақәа лгәы еиҵанарӷәӷәоит. Ихадоу, – урҭ
ирыз­­лырхо лыбзиабара ҳәаа амаӡам. Б. Барцыцԥҳа лыжә­
лари лыԥсадгьыли ирзылкыз лажәеинраалақәа руак абас
ахы акуеит:
Сыжәлар, инымҵәаӡо сашәа,
Сыԥсадгьыл аблақәа – иҵару.
Сшәахәачча, сқыҭа, сымҵәыжәҩа,
Сеидара ихьанҭоу, зны иласу.

Зыжәлар ирызхәыцуа ауаҩы ихәыцра рацәоуп, иҭакԥ­
хықәра духоит. Уи дзеигәырӷьо шыҟоу еиԥш дыззыгәырҩо­
гьы ыҟоуп. Аус злоу: уԥсадгьыли ууаажәлари гәыкала урзыҟа­
за­роуп, урылахәызароуп, рымаҵура уазхиазароуп.
Зыԥсадгьыли зыжәлари гәыкала ирзыҟоу иоуп абас зҳәо:
Алабжыш иардысхьоу сӡамҩа,
Ишьацроу, икаршәроу, зны ихроу.
Сыжәлар – аццышәқәа рымҩа,
Зхьаа сгәы иаду, зны ихароу.

Лычҳара, лхәыҷра, лымҩа ҿыц, лҿахәҳәага, лбызшәа,
дыз­хаанугьы, дызхаанымгьы иҭамшәо мроуп, урҭ знысыз

31

ршьам­ҩа шәҭышхоит лара лзы. Лгәыӷрақәа иҭамшәо аеҵәа­
қәа реиԥш илзылашоит.
Гәыкала иҵаулаӡаны зыжәлари зыԥсадгьыли зныруа,
гәҭыӷьӷьаала бзиа избо, урҭ ирылиааз, дара ишеибаку иртәу
иоуп изылшо абас еиԥш иҟоу жәа лыԥшаахла еиҿкаау, гәыкԥсыкала иҳәоу, иҭбаау, иҵаулоу ажәа хатәра аҳәара зылшо.
Шамахамзар, апоет лажәеинраалақәа зегьы еидызкыло,
цәаҳәа ҟаԥшьны ирылгоу аидеиа хада лыжәлари лыԥсад­
гьыли рҭагылазаашьеи рлахьынҵеи рызхәыцроуп. Ажәҩан
даҵаԥшуама, аҭоурых иагахьоу дазхәыцуама, убарҭ зегьы
ԥеиԥш бзиак рыҵылбаауеит, аԥхьаҩ дзыргәырӷьаша џьара
акы изылԥшаауеит. Игәыҭгагоу гәыӷрала иҭәуп автор ла­
жәеин­­раала «Аеҵәақәа рчара». Есқьынгьы лгәы иҵхо лгәы­
нам­­ӡарақәа лхазыршҭша, џьара лгәы ҭызгаша акы аԥшаара
дашьҭоуп.
Исымбацыз еҵәашәк кыдлеит,
Шәҩыла ишымԥсыз сырбауа.
Сышшәаҳәаҩызгьы урҭ игәарҭеит,
Ҿаарҭит ршәахәақәа рҿыддуа.
Гәырҩеи, гәаҟреи, хьааи, еидарак,
Сгәаҿы ирҵәахит, хара игатәуп.

Аеҵәақәа еилыџьџьаауеит, урҭ ҿыц иизшәа лбоит ажәеин­
раала ахаҿсахьа, уи иаанаго, ҳаибашьра хлымӡаах аҿы иҳа­
цә­ҭахоз рцымхәра гылоит, ҳаԥсадгьыл аизҳара аԥеиԥ­шуп, уи
аԥсадгьыл аԥсабарагьы ианыԥшит ҳәа акәхоит.
Хцәык акыдхбжьы иарҩаз аҵла,
Шәҭышла еикәаҭәы,
Иҿыцәеит ззырҳәоз ҳгәылак имца,
Акәицқәа ахылҵуеит иашәаны.

Аеҵәақәа дрыҵаԥшуа илҳәоит:

32

Уаха ирымоу аԥсыуа чароуп,
Иԥшьоу рыеҵә-ӡы ҳхьыршоуп.

Ажәҩан иаҵыҷҷаауа аеҵәақәа рыжәпара гәыӷра ла­шак
лзаанагеит апоет, уи агәыҭра гәынхәҵысҭала ҳаԥхьа­ҟатәи
ҳԥеиԥш алахьынҵа бзиазы символра ауеит. Апоет ҳзыз­
хьалырԥшыз уи агәалаҟара бзиа, агәыӷра лаша дышь­ҭызԥааз
аԥхьаҩгьы инырыр, далагәырӷьар лҭахуп.
Белла Барцыцԥҳа ҳаҩныҵҟа иҳамоу абзиарақәа, аи­зы­
ҟа­заашьа ԥшӡа, аихаҵгылара уҳәа аԥсуара иаҵанакуа зе­гьы
дыр­зышәаҳәоит, аха илбоит уаҩ игәы еихьызшьуа, ҳрыц­ҳа­
рақәа, ҳалаҟәрақәа, иҽеим ҳҟазшьақәагьы. Имцхәны акәым­­­­
кәа урҭгьы дрывымсит. Ауаҩытәыҩса иҟазшьа хьысҳа да­
лацәажәоит автор ажәеинраала «Раџьпасраа» аҿы. Изҿу­зеи,
урҭ аԥсуаа аҳәынҭқарра ҿыц ашьақәгылара амҩа иа­нану?
Ԥхьаӡашьа рымаӡам рханқәа,
Изҿу ргылароуп уажәгьы.

Аргылара иаҿызар уи бзиами, еизҳарами, аха...
Есымша иҟоуп дара рхала,
Рашҭа узҭалом имарианы.

Автор дрықәыӡбоит ас еиԥш иҟоу ауаа, хи-ԥси ҳәа маца­
раз адәы иқәу, «Амал мҵадырсуан Гагра аныргоз, Ҳԥацәа
ҳзы­м­­ԥ­­хьаӡо иангҿаз».
Апоет лгәы лнархьуеит ажәлар иреиӷьыз рыҷкәынцәа ры­ԥ­с­
ҭазаара ахақәиҭра иақәҵаны, хьыӡла-ԥшала аиааира ааз­газ,
абас еиԥш иҟоу ауаа башақәа ахьрылиааз. Урҭ зуаара кьаҿу:
Ижьакцахьеит рысас гәашәқәа,
Агәаҟқәа, рылахьқәа еиқәуп.
Зегь ыҟоуп рашҭаҿ ауаҩрада,
Сапатла иҵаршә ргәашә аркуп.

33

Рылахь еиқәызҵаз, – аҷан еизырҳәҳәаз агарҭа ахьыр­мо­
уаз акәу, иҵегьы ахьырзымыҳәҳәаз акәу? Рыҩбагьы ҽеим,
лахьыцәгьароуп, шәахсҭа ҿаасҭоуп жәлары зегьы рзы. Изыз­
ҳәоугьы амилаҭ аҟазшьа бзиақәа рыҟьашьроуп. Ажәа­кала,
ауаҩра ахьмаҷхаз рыцҳарак, уашәшәырак уазыԥшыз.
Ажәеинраала «Аԥсымцқьа» зызкугьы зыуаҩра маҷу ауаҩы
иоуп:
Дхумырԥшылан аӡыхь зхухуа,
Уажәеинраалагьы уизамыԥхьан.
Иумырбазааит угәы ахьухьуа...

Избанзар, уи ишакәхалак ауаа рҿы иибо ахәахәа маца­
роуп. Уи дыԥсымцқьоуп:
«Умцажәла даумырҭәҳәан, аԥсымцқьа», – лҳәоит апоет,
ла­ра илҟазшьам цәымӷрак лныԥшуа.
«Ароманқәа, ароманқәа...» ҳәа хыс измоу лажәеин­раа­
ла­ҿы апоет далацәажәоит арҿиара аҭакԥхықәра ду ша­ҭаху,
уи аныҟамла арҿиаҩы иқәҿиара шхьысҳахо атәы. Ауа­­­­ҩы
ихьысҳарақәа ирзылкит Белла Барцыцԥҳа даҽа жәеин­­­­­раа­
лақәакгьы. Иааҳгап дара усҟак иахьырацәам азы: «Шәҟәыҩ­
ҩык иахь» (аҟазшьа бааԥс – ашьыцра иазкуп), «Сҭа­­­рыжьит
атыша исыгәҭасны» (алирикатә фырхаҵа лус ахь гәык-ԥсык
ала агәрагара илымаз иабзоураны лԥынгыларақәа дыр­иааи­
уеит). Ацикл ззуҳәар ауа абарҭ ажәеинраалақәа хлыркәшоит
ҳҳәар ауеит. Белла Барцыцԥҳа оптимизм згым, ахәахәа
иаиааиуа ауаҩы иҟазшьа иазылкыз ажәеинраала: «Мардак
скыдлан – имыӷрахеит». Ажәеинраала алирикатә фырхаҵа
лым­ҩа ԥынгылара хьанҭала иҭәуп. Амҩангьы ишь­ҭылхыз
лҩыз­­цәа «ӷархеит», ҩадарала инагоу лымҩаҿы иаал­ԥыло зе­
гьы лԥырхагоуп, дзышьҭоу аеҵәақәа харахеит, лӡыхь ҭа­беит,
дыз­қәылоз лыцҳа рҿаҟәеит, арахь дызхьымӡац ра­цәоуп,
амҩа дықәуп, хьаҵра лықәӡам, избанзар, апоет ил­ҳәоит:
Изгәылымҵыц ашәҭыцқәа схьыԥшуп,
Дабабжьаӡ! – ажәақәа сзыԥшуп.

34

Аеҵә кыдылхзаап! – изухьоу ҟәыншьа,
Џьоук сыхьӡ хҭаркит омашәа.

Аха, араҟагьы Белла Барцыцԥҳа лырҿиара аҟазшьа ха­
да аԥыжәара агеит. Ауаҩытәыҩса иԥсҭазаараҿы иԥыло ам­
ҽеирақәеи (ауаҩы иҟнытә) амыҟәмабарақәеи (аԥсабара
аҟ­нытә) дыриааиуеит, гәыцқьа-ԥсыцқьала ихықәкы бзианы
да­зыҟазар, амҩан дзықәшәо аԥынгыларақәа зегьы иаҩих­
уеит дызқәу имҩа агәра игозар:
Жәаба сымихзаргьы са сызшаз,
Иреиҳау санашьоуп – сзыԥшааз!

Дзыԥшааз ҳәа илыԥхьаӡо, – данҿаз аахыс лхы-лгәы зегьы
здылҵаз лырҿиара, лпоезиа акәхоит. Уи лыԥсҭазаара хаҭоуп,
дшеибгоу амаҵ азылуеит, лыбзиабара, лгәыхәтәымҩа зегьы
ҳәаақәызҵаз иароуп.
Белла Барцыцԥҳа лырҿиараҿы иҷыдоу аҭыԥ ааныр­­кы­­­­
лоит 1937 шықәсеи 1941–1945 шықәсқәеи рзы иҭахаз лыуалҭын­­ха, лқыҭа иалиааз акаамеҭ зхызгази, урҭ ирыхәхаз ауааи
ирызку ажәеинраалақәа. Арҭ ахаҿсахьақәа Аԥсны зегьы ир­
зеиԥшу хаҿсахьақәоуп. Апоет дзыхцәажәаз, зҭыӡшәа лымоу,
ла ил­зааигәақәаз шракәугьы, урҭ аԥсуа жәлар рхаҭарнакцәа
зегьы ирлахьынҵахеит. Машәырла акәым апоет дзазхьаԥшыз
1937-тәи ашықәс хлымӡаах зхызгаз, зыԥсҭазаара мчыла
иал­­­хыз рых­ҭыс шьахәла изныԥшыз Шь. Аџьынџьал иро­ман
«Аҳәа зыҟә­ну аџьныши», уа злахьынҵа еиқәаҵәа аарԥ­шу
ауааи. Еиҳарак, ӠО-тәи ашықәсқәа рынҵәамҭазтәи аамҭа
еи­­­қәаҵәа имӷьо шәахсҭаны иаанхеит аԥсуа жәлар ргәала­
шәа­ра­ҿы. Автор дахааным ари аамҭа, аха леиҳабацәа, уи
иа­ла­хәыз рҟнытә илдыруеит. Автор лаб иаҳәшьа, абарҭқәа
зе­гьы иры­лаԥшыз, илзылкуеит ажәеинраалақәа ҩба. «Сара
исықәс­­хит бҿаҭахьа», «Саб иаҳәшьа ҳраҵла дакәшон». Актәи
ажәеинраала иаҵаҩуп абас иҟоу автор лажәақәа: «Харада
ахара ишәыду мааԥшыкәа Анцәа сумшьын. Убри сахаанхар

35

иара аҽныҵәҟьа сшәы сшәыхны избылуан, сагьыкәашон»
ҳәа аҿаҭахьа лықәылҵахьан саб иаҳәшьа.
Ус шаҟаҩы ыҟадаз: аҳәса, аҭыԥҳацәа – забацәа, зхацәа,
зашьцәа рыхынҳәра ишазыԥшыз зыҽзражәыз, рхацәа раара
ишазыԥшыз зынарцәымҩа иқәлаз аҳәсақәа... Абарҭ иреиуоу
лоуп апоет лаҳәшьадугьы. Ажәеинраала аҵыхәтәаны автор
илҳәоит:
Бара беиԥш саргьы сыргәаша,
Бхьаақәа срымоуп сҿаҳәатәха.
Бҳак мыӡит, – исыхьӡеит риаша,
Бцымхәрас исықәсхит бҿаҭахьа.

Аҩбатәи ажәеинраала алагоит абас:
Саб иаҳәшьа Ҳраҵла дакәшон,
Лнапқәа ыргьежьуа дагәӡуан.
Лыбжьы адыруан – даҿцәажәон,
Идырӡыз рыцԥхьаӡа дӡыҭуан.

Шәҩыла идырӡыз Бзыԥҭаа ари араҵла тәарҭас, ԥсшьарҭас
ирыман. Урҭ раҳәшьцәагьы ӡәырҩы ааины ари араҵла иакә­
шон, рашьцәа иӡыз ирыздырҵысыз агәырҩа алархыргон.
Иара араҵлагьы арҭ аҭыԥҳацәа ирыцгәырҩон.
Ацәыӡқәа изҵаз ирыҵақь,
Иазхымгеит. Иныҵҩаа ицеит.
Аҭыԥаҿ исааӡеит ҽа раҵлак,
Аҵаҟа уажә х-гарак ҵысуеит.

Аԥсҭазаараҿы ацәгьеи абзиеи рышьхәа еивҵоуп рҳәоит.
Аамҭа хьанҭа ашьҭахь аамҭа лашак ааиуеит. Абри ахшыҩҵак
исахьаркны иаҿыԥшуеит апоет лажәеинраала.
«Идырӡыз рашьа иԥҳа» ҳәа зхы лкыз:

36

Идырӡыз рашьа иԥҳа ҳәа
Сеибадырбон.
Иашьан сыжәла ишьамҭлаҳәха,
Сеинҟьа – еинԥон.
Ари шҳамны сыдгьыл иалан
Иҟәаданы.
Сыжәлар қәашьда рыхәда иқәын
Ипланы.
Ԥеиԥшс исоуит аиашаҳәарҭа,
Шьыжьык саарԥшны.
Исымам рыхьӡ еиҳау аҳамҭа,
Сизаап сымшны.

Лабацәа ахьдыриашаз агәахәа ду лоут аҭыԥҳа, уи кыр­
шықәса дыззыԥшыз лгәыӷра акәын. Аҵыхәтәаны иҟалеит уи
дыззыԥшыз, аха агәырӷьа дара азмырхынҳәит, урҭ за­лым­
дарыла, мчыла рыԥсҭазаара иалхын. Уи агәынҷыхь ннажь­­
уеит наунагӡа автор лгәаҿы. Убри азы акәхоит лара изыл­
ҳәозгьы:
Аха усгьы схәуп, са схәуп!

Белла Барцыцԥҳа лпоезиа аҟазшьа злаҟоу ала аԥхьаҩ
ианаҳәо рацәоуп, аҭҵааҩгьы дзызхьаԥшша, илымаирҽхәаша
ыҟоуп. Ихадоу, апоет аԥхьаҩ ҷыдала дзызхьалырԥшуа, аԥс­
ҭазаараҿы аҭыԥ змоу, раԥхьа иргыланы: ауаҩы иԥшӡара,
иуаҩ­ра, иҟәыӷара, иразра, абзиабара ҭбаа уҳәа роуп. Апоет
уи аганахьала, ҳәарада, ақәҿиара мҩа дануп ҳҳәар аиаша
акәхоит.
Белла Барцыцԥҳа аԥсуа поезиаҿы данааи инаркны иахьа
уажәраанӡа лажәеинраалақәа рҟазшьа ҷыда ишьҭнахыз
еихаҳауа дааиуеит, аизҳара амҩа дануп. Уи илымоуп аҳәа­­­
тәы рацәа, гәыкала аҳәашьагьы дақәшәоит. Даҽаӡәы иеиԥ­
шымкәа лхатәы поезиатә дунеик лымоуп, – аԥсуа иԥсад­
гьыли, игәҭыхақәеи, иаԥсуареи рыла игәылҭәаау аду­неи. Уи

37

лыԥсадгьыли лыжәлари рахь илымоу лыбзиабара иа­ԥылҵаз
ахаҿсахьақәа иххаӡа ирнубаалоит.
Апоет лажәеинраала «Сгәы азҭынчуп сара исылшаз» аҿы
лырҿиартә лшаразы илҳәоит абас:
Сгәы азҭынчуп сара исылшаз,
Тәымхәҭаҷк сыкәахь исымгацт.
Имаҷзаргьы са сзыԥшнылаз,
Тәымк ибжьала сымшәаҳәацт.

Зеиӷьашьарак аҳасабала: аԥсуа рҵага шәҟәқәа еиқәзыршәо
ҳҵарауааи ҳметодистцәеи рызхьаԥшра иаԥсоуп Барцыцԥҳа
лажәеинраалақәа. Иаҳҳәап, ахрестоматиа изанумҵарызеи
Д. Гәлиа изылкыз ажәеинраалақәа. Сазааҭгылоит «Дырмит
икалам ԥынҵа». Уаҟагьы иаауҿалашоит Б. Шьынқәба ба­
ҟа­­ра зуа игәалашәара: «Сара исеиӷьу ашәҟәыҩҩцәа шәра­
цәаҩхароуп. Исеиӷьу шәанзеиҵамгыла, усҟан ибашоуп са­ра
исылшаз». Дырмит Гәлиа абас дҳалабжьон. Иԥсыҽу ҩым­
ҭак змам поетк, шәҟәыҩҩык дыҟаӡам, аха иара ҳхы ҳгәы
ақәирбзион. Убри иабзоуроуп аӡә иаҵкыс егьи деиӷьны ҳа­
хьеи­ҵагылаз». (Б. Шьынқәба, 1989 ш.) Агимн абжьы згәы­
лыҩуа ажәеинраала хазына лнарҩит апоетесса. Абасгьы
ихлыркәшоит:
Исеиӷьны, са саҵкьыс изҳәаша,
Шәызбароуп! – ҳәа дшаҳәоз Дырмит,
Дырхаанхеит, ихьӡеит дзыԥсахша,
Дара дрыгәҭылсахеит Баграт…

Белла Барцыцԥҳа аԥсуа поезиаҿы илылшаз маҷӡам, иа­­
хьа­гьы аизҳара амҩа дануп, ҳаԥхьаҟагьы агәра ҳгоит аҳәа­­
тәы шлоуа, аҳәашьагьы дшақәшәо. Лгәы аҭынчрагьы зыб­
зоурахаз уи акәхоит.
Владимир Агрба,
афилологиатә наукақәа ркандидат.

38

БЗЫԤ АГӘЫ
Бзыԥ агәы шсымац исымоуп,
Бзыԥ аԥша сыцуп икәалӡны.
Бзыԥ атәы шсылац исылоуп,
Уантәоуп сахьааз смаӡаны.
Ашәақәа исзымҳәац, сызхьымӡац,
Амра сшәахәацны сзыхьшу.
Иабаҟоу макьана исзымҳәац,
Иҵымхәраац аӡыхьқәа исзыԥшу.
Нырцә сахьныршәаз акәара,
Ҭәаҵлак хәыҭхәыҭуан аханы.
Ҩ-уарбак ҩагәылԥраан аккара,
Еиндаҭлон сара сеимакны.
Қьаӷьариара ауазшәа аԥшалас,
Исҿагьежьуа инҭагәӡит слакҭа.
Иадырит иахак зхәыцра салаз,
Зыхәда иахашәҭуаз снапқәа…
Арҩаш, сыбзиабара зыԥшнылаз,
Иҽыццышәха ицон иԥырны.
Ишабазшәа исҿыхәон аԥшалас,
Исыцрыҵуамызт иаахыҵзар ахәы.
Сқәыԥшра жәабжь хынҳәызшәа,
Аҳәыҳә реиԥш еишьҭоуп сыгәҭакқәа.
Иҵегь уццакуазҭгьы, уара аамҭа,
Иуцәызгаша еиҳахон еиҳа.

39

Сышьҭахьҟа ахьаԥшрагьы хҭаскит,
Сыбжарак сышьҭахьҟа иахьынхаз…
Сышьҭыԥраарц еҵәақәак ргәы сҭаркит.
Са сеиԥш азыԥшра иархахьаз.
Игәхьаазго рызегь хынҳәӡаргьы,
Ихынҳәӡом исыцәдырӡхьоу сцәаҳәақәа.
Изааны сыԥсны сыбзахазҭгьы,
Изааны сышәԥылон схәышәҭраха.
Бзыԥ агәы шсымац исымоуп,
Бзыԥ аԥша сшәуп икәалӡны.
Бзыԥ атәы шсылац исылоуп,
Абзыԥхара ранеишьом зегьы!
СЫМАҾА
Сымаҿа Аԥсынтәыла иахсаалоуп,
Ианԥахлоуп жәларык зыҵгәахьоу.
Аԥсадгьыл ашьа сымаҿа иалоуп,
Угәы иадҵа, иунырп сызбылхьоу.
Сы-Ԥсоууп, сы-Мзымҭоуп, сы-Бзыԥҭоуп,
Аԥсуа дахьӡырҳәагоуп Аԥсны.
Сыбзазарҭоуп, Сызҳарҭоуп, Сыԥсҭбарҭоуп,
Аԥсуа хаҳә иашәыгоуп сыԥсы.
Сԥацха-лҩа афҩыхаа, ажәада,
Иуанаҳәап, исхыҵуа, сзызку.
Умҩахыҵ! Сымаҿа уанцәажәла,
Амч змоу Абираҟ – исразҟу.
Сымаҿа наџьнатәгьы исхсаалоуп,
Жәеинраалоуп. Ишәарҭам. Напынҵоуп.

40

Сымаҿа – анацәа ирхаҿсахьоуп,
Сымаҿа – Сыԥсадгьыл аԥсынҵроуп.
Исымазкырц исыжәлаз дымҩахҟьагоуп,
Дхагоуп. Дыԥсымҭәуп. Длашәуп.
Дызтәышьҭроу рзынгьы деиқәжьагоуп,
Дшәымаҭәан дыршәымҵуа дыршәуп.
Исымазкырц исыжәлаз ддыԥшылоуп,
Аԥсуа – Аԥсынтәыла дамрахшоуп.
Даԥсыуа нбануп, д-Лыхнашҭоуп,
Аԥсны азыҳәану? Аԥсуа дкәыхшоуп!
Исгароуп. Исгәароуп, исԥсҭкаароуп!
Аиааиреи Ахьыԥшымреи срызҳәоуп.
Ичарҳәарам, сымаҿа, сбаагәароуп,
Агәра гоуп. Нарҭ маҿоуп. Ицқьоуп.
Амшынқәа сыршазаргьы сџьарыцха,
Сахьыҟазаалак сламысуп згәы ҭәу.
Сызтәӡамыз баша рҽыршьит аԥсымҭәқәа,
Сымаҿоуп изхсаалоу, – Аԥсны зтәу…
ДЫРМИТ ГӘЛИА ИАЖӘА
(Ажәеинраалақәа рцикл)
Апоезиа дасаркьалха,
Дырмит раԥхьа ибжьы иргеит.
Иажәа ҿыхаа агәаԥхара,
Ааԥхьара ҳнаҭеит, ҳаизнагеит.
Иажәа ашьха ӡыхь иаԥызоуп,
Наӡаӡа изуша хадара.
Еицакра зқәым игәы иаҩызоуп,
Ламысуп Дырмит ихаҭара.

41

Архнышьнеиԥш еиҿаԥсоу ҭоурыхуп,
Уныҳәо иукәшоит инцәахәра.
Дырмит ишәахәала ирыԥхуп,
Бираҟуп Дырмит ицәаҳәақәа.
Ҳабацәеи рабацәеи ргәыжәлоуп,
Ԥхьарцоуп изхыскаауа ицәа.
Сапат зхьымсыц ԥсыуа гәашәуп,
Ԥааимбар дунеиуп ицәаҳәақәа.
Исныруеит Дырмит иԥсы шҭынчу,
Амҵәыжәҩақәа еиҵнахит ҳбызшәа.
Дырмит ԥшьа имшра иаџьынџьу,
Ҳгәашәқәа шьҭа ирымам ԥрашәа.
Сабацоз! Дызхымлар ихьышьҭра,
Дынхазҭгьы Ҭырқәтәылан џьара.
Ҳдаракәац иамоума хашҭшьа,
Амҳаџьырмҩа ԥзыртыз ихәыҷра.
Ԥагәырӷьа хысбжьуп, инашаноуп,
Иҽыжәԥраа иҽыжәуп ихԥша.
Ес-иилак ирыԥхьо лыԥшаахуп,
Ҳхьыԥшымроуп Дырмит ицәаҳәақәа.
Имиц изыҵәахуп ирыцжәла,
Иахьанӡагьы изҭаауа сасра.
Еилкаара зҭаху, ма ихьӡ, ижәла,
Уаҿцәажәа: «Абри соуп сара…»
ДЫРМИТ ИКАЛАМ ԤЫНҴА
«Сара исеиӷьу ашәҟәыҩҩцәа шәрацәаҩхароуп. Сара исеиӷьу
шәанзеиҵамгыла, усҟан ибашоуп сара исылшаз». Дырмит Гәлиа

42

абас ҳгәы шьҭихуан, дҳалабжьон. Иԥсыҽу ҩымҭак змам поетк,
шәҟәыҩҩык дыҟаӡам, аха иара ҳхы ҳгәы ақәирбзион. Убри иаб­
зоуроуп аӡә иаҵкыс егьи деиӷьны ҳахьеиҵагылаз».
Баграт Шьынқәба
5. 05. 89

Ицагәышам икалам ԥынҵа,
Аҿар иахьанӡа еихьнарԥшуеит.
Дырмит Гәлиа ихацыркымҭа,
Агара игароу ихьынԥашоит.
Ибзиабара иақәӡам хашҭра,
Зегьы ирзишон, егьарԥхон.
Иааҭалоз ипоезиа ашҭа,
Ашәа ацәыргара игәаԥхон.
Имҩа риҭон, ибзиан имшьҭа,
Иеиӷьу рцәырҵра дазыԥшын.
Исеиӷьу дироуп! - иалан иажәа,
Иҵабыргхеит, Дырмит дымшын!
Дазшан ашәақәа рыԥсабара,
Ирзааиртуан иамоу ҵакыс.
Аԥеиԥш идыруан рабиԥара,
Аԥа данеиӷьха аб иаҵкыс.
Дыҟан, дыҟоуп ус иахьанӡа,
Иажәа ажәоуп, иԥшӡоуп, изоуп.
Ахаан иламызт ашьыцра,
Анҵыра зимоу убри азоуп.
– Исеиӷьны, са саҵкыс изҳәаша,
Шәызбароуп! – ҳәа дшаҳәоз Дырмит,
Дырхаанхеит, ихьӡеит дзыԥсахша,
Дара дрыгәҭылсахеит Баграт…

43

ДЫРМИТ ГӘЛИЕИ ЕҴӘАЏЬААИ
Еҵәаџьаа реиԥш ҳажәҩахыр анеибаҳҭа ҳазхылҵшьҭроу аԥс­
уааи ҳареи ҳаӡәкқәа шәҩыкхоит, ашьыцрагьы аҵыхәа ԥҵәоит.
Ацанба Урыч Ҭаҳирбеи-иԥа

Еҵәаџьаа шцәырҵлак ишаԥшаԥуа,
«Ажәеи» сареи ҳалаԥшқәа еиқәшәоит.
Дырмит иалимкааит ус баша,
Еҵәаџьаа рыкәаҿ саргьы сышәҭуеит.
Бызшәас иҟоу зҿыҵыз ҳаԥсшәоуп,
Уи шлакәым рхала ишәдырҳап.
Еҵәаџьаа зыԥсахлоз ҳахәрашәоуп,
Егьараан рҳәоуԥшӡа ҳаиқәнархап.
Дара рыда ҳадгьыл хәшәума,
Ажәҩан еицҳзеиԥшуп, ҳаилахәуп.
Илаԥш рыламшәҭит машәыршәа,
Еҵәаџьааи Дырмити еигәыҵхәуп.
Ақәра шамаз Дырмит ихаҿсахьа,
Ҳашәҟәыҩҩцәа шәҩыла иаадырԥшит.
Ихаантәи агазеҭ «Еҵәаџьаа»,
Еиҭа изырҿыцыз ҳаихьдырԥшит.
Еҵәаџьаа ирхаҵгылон асаӡқәа,
Дара реиԥш дышәҩыкхарц раӡәк.
Еҵәаџьаа реиԥш еибаҳҭар ҳажәҩа,
Агәра згоит ишкыдымшәо еҵәацк.
АҲАМҬАҚӘА РҲАМҬА
Ҳаԥсуа милаҭ рҿаԥыц ҳәамҭа,
Раԥхьатәи сырҵага шәҟәоуп.

44

Саб иаҳәшьа лҳамҭақәа рҳамҭа,
Ишрыцкыз аныздыр уажәоуп.
Асаӡ ҳәамҭақәа срызхозма,
Зны срыԥҳазар, ҽазны сырԥоуп.
Раԥхьатәи сшьаҿа сзеихгозма,
Раԥхьатәи сшьаҿа уи иабзоуроуп.
Дырмит дуӡӡа аҿаԥыц ҳәамҭоуп,
Иҟырҟы зырхәыхәыз данхәыҷыз.
Имҳәеит баша – иреиӷьу ҳамҭоуп,
Иаҵашәҵа аԥшқа игара ахчныз…

***

Амацәаз хьтәуп ҳәа кыр иаԥсоума,
Шәышықәса рышьҭахь абла ҭшәар.
Диит, деиҭеиуеит гәыла-ԥсыла,
Дырмит ду! Ҳанбан! Ҳаԥсуа жәар.
Ихәыҵшаауа ихәышҭаарамцоуп,
Сышьхақәа ирхаҩуа ихьыҵәҵәаха.
Сашәақәа ирашәоуп, иааирада хьамҵроуп,
Саргьы сырхылҵит Дырмит ицәаҳәақәа.
ИСЫМАМ ԤШЫХА
Аамҭа еизада, аҳауа зҩыда,
Сашҭа ҿыц иччоит иахьа.
Исымам ԥшыха, игарц сыбжьы хаа,
Ишьац иаҵәарахт ҳамӡырха.
Амра ашәахәа ҿыпуеит ахьхьаҳәа,
Сҵыс хәыҷ амраҿ иҽырбоит.

45

Сашҭа иамам хьаҳәа-ԥаҳәа,
Амреи сашҭеи еиҽырбоит.
Иҭыҩуеит сашҭа «о, рерашьа»,
Ҩада рҩашкгьы шьацәхыртәуеит.
Аамҭа ԥыруеит Сасрыҟәа ирашьха,
Адгьыл, ажәҩан сгәы дырҭәуеит.
Исаранџьроуп сашҭа азқәа,
Ацха афҩы хаа ахышәшәоит.
Ашәҭқәа исарҳәоит амш ишацлаз,
Сашҭа гәыцқьала ишәаҳәоит.
Ҳәамҭак иалхны ишәысҭарц сҳамҭа,
Ашьац есааира ииаҵәахоит.
Исымам ԥшыха, игарц сыбжьы хаа,
Ҵыск ашәа хаак канарҵәоит.
АБРИ АДГЬЫЛ
Изакә ԥсҭазаароузеи иқәыршоу абри адгьыл,
Уазыӡырҩы, уазыӡырҩы улымҳақәа надкыл.
Ԥхьарца бжьы цқьак агәылҩуеит ихааӡа,
Лашара нашанак агәылыҷҷоит иххаӡа.
Гәнаҳароуп, араҟа уахьымӡар угәахәтәы,
Гәаҳәароуп иунаҭо, инымҵәо зҳәатәы.
Хымхәароуп, иахьа уаныҟамла ахьхьа-џьџьа,
Ибираҟха ианузышьҭымх, ианзымычча уџьа.
Гәнаҳароуп, угәҭыха згәылымптыкәа инхар,
Хьаак мычҳакәа, лаӡарада уҳәҳәар.
Ашьацра мырҟьацыкәа унавсны умцалар,
Бираҟаи-иԥа иԥсышьала угәҭыхақәа ԥсӡар.

46

Иацы аиҳа аԥсҭазаара ссируп иахьа,
Исызҳарцоуп сыԥсҭазаара зыччо ахьхьа.
Ашьыжь исаԥаскылаз шәаҳәарц хәылбыҽха,
Сажәа сацәхымҟьауа, иҭҟьарц ихҿаха.
Абри адгьыл аҿы заангьы исуалхар аԥсра,
Ижәдыруаз, са сгәаҵа шымцо инҭыԥсаа.
Ари адгьылаҿ издыруеит ишсаҭәам ашшра,
Ганкгьы ишавамхо сгәыԥшқа ԥшаауа.
Изакә ԥсҭазаароузеи иқәыршоу абри адгьыл,
Уазыӡырҩы, уазыӡырҩы, улымҳақәа надкыл.
Иаҳәо уазхәыц, саргьы сылаԥш ахуп,
Хьаҳәхьачрада амаршәа ҳкларц сҭахуп...
САШӘАҚӘА РАШӘА
Аԥсуа хаҵа сара сихылҵит,
Аԥсуа қьабзқәа сыхьчаларц.
Адгьыл сыкәша-сыкәшо сааӡоит,
Адгьыл амаҵ са изуларц.
Ахра дуқәа сзы иныҳәоит,
Среиԥшны сышьҭра ӷьацаларц.
Амра лыбаан, саԥхьа ихырхәоит,
Ацԥхьқәа рыла схәыннагарц.
Ҿыц игәырӷьо ашьыжь сыҳәоит,
Са сышьҭрақәлан сымшәаҳәарц.
Бзыԥ аӡиас caxәыҭхәыҭуеит,
Шанас иаҵоу сыԥшааларц.
Сабацәа рҭоурых шсыԥхьац исыԥхьоит,
Уи еихаҳа ԥхьа изгаларц.

47

Гәырӷьа бжьыла ашәа рзысҳәоит,
Иқәԥо, амра рзын иԥхарц.
Аҭынчра ашәҭқәа са сыргәылптит,
Сашәа ашәақәа рыхшарц.
Адгьыл сыкәша-сыкәшо сааӡоит,
Адгьыл амаҵ са изуларц...
ШӘНЕИБАЦ!
Ари ажәа – ныҳәоуп, еснагь исыцаҟоу,
Ари ажәоуп ԥсыс исхоу.
«Шәнеибац!» – ашәа сгәы иаҟәыҵәоу,
«Шәнеибац!» – сабацәа ирҭынхоу.
Ари ашәоуп гәырҩашәк еиқәҳәала,
Зымҩа ишьҭазҵо ишьаҳаны.
Аҩызцәа зсымоу, сзыҟам схала,
Сгәыӷрақәа згылоу ишьханы.
Ари ашәоуп са сымч зырҿыхо,
Ари насыԥуп – сымца еиқәзырхо.
Убри азами еснагь изысҳәо,
«Шәнеибац!» – стәыла зегь иахьӡо.
АНХАҨЫ
Уара угәыԥшқоуп сара сзырԥхо,
Уиоуп исазҳәо уаҵәы сзакәхо.
Амца бжьазҵо сжьы, са сцәа,
Сажәа зҽыжәу игәырӷьаҵәа.
Еицакра ақәзымҵо са сҿара,
Еснагь изыӷәӷәоу сара сҿа.

48

Сышәқәа ҟьаҟьаӡа иаазыртуа,
Шә-гәыҵхак сгәаҵаҿ иԥыртуа.
Сахыҽхәоит ухьӡ, ауаҩы,
Сара сызхылҵыз, анхаҩы!
Уара угәҭыхоуп сара исыхьшу,
Шьыжьтәи ӡаӡаха исҿашу.
Зны исԥылар сымч змырхо,
Исаԥызо, сгәы зырӷәӷәо.
Нарҭаа рӡыхь еиԥш уа уцқьоуп,
Уажәа хәыцуп, ираӡоуп.
Шанак аҵоуп умахәҿа,
Баша икамшәацт уа ухҿа.
Уа уҭоурыхоуп са сзырԥха,
Сгәырӷьа, сгәыӷра, сгәацаԥха!
Мза шәахәоушәа еилыџьџьо,
Аҵхеиқәараҿ исҿаԥхо.
Акаҩҳәа сықәҿыҭ ԥхьа сызго,
Гәыӷра цәҩычала сеилаҳәо.
Ухьӡ ахьыҟоу са сгәаҟноуп,
Аԥсынтәыла уабаҟоуп.
О, сызхылҵыз, уԥашә, удац,
Наӡаӡа исымоуп сгәаҵа иҭаӡ.
Насыԥла иҭәыми са сыҩны,
Сихылҵт анысҳәо анхаҩы.

***

Аеҵәақәа сышьҭыхны сыркушәа,
Сгәырӷьоит, сгәашьамх ласуп.

49

Гәашьа илрышҳаз қәнушәа,
Аԥҭақәа бахәыкаҿ ихшьуп.
Адгьыл иагәылптыз ааԥнушәа,
Гәҭыхақәак сышҟа иццакуеит.
Бзыԥи сгәаҵеи еиԥнушәа,
Ацәқәырԥ быжьқәа уаҟа игоит.
Сԥызкуа иҟеи, снеиуеит ԥшьаала,
Сышьыжь сыччаԥшь аҿашуп.
Ажәҩан ԥшуеит исыҵашьыцуа,
Сымшқәа ргәеисыбжь иазыԥшуп.
СХӘЫЦРАҚӘА
Арԥарцәа еимаркыз аҭыԥҳа леиԥш,
Ахәыцрақәа сцәеисуеит сеимакны.
Амхылдыз иаҿыҵашәаз агәыр еиԥш,
Сабиҵас слымҳақәа срынкны.
Ахра иаҿалаз бчараҳушәа,
Хракаҿ сыхәныргоит сынҵәаха.
Алаҟәра ианымшәо ԥсаатәушәа,
Зны аеҵәақәа срылоуп сынцәаха.
Згәы заԥууааз рашьушәа,
Ладеи-ҩадеи сырхьыгӡа.
Абахә иалҟьаз рҩашушәа,
Иқәҟьа снаргоит рыҽкынҵа.
Арҩашаҿ исаҩсуам аҽазныхгьы,
Аилашрахь снаргоит наҟ хара.
Зны ҳаинаалан ҳаибарԥсыргьы,
Срызӡышоит, иҟам сызхара.

50

Ахра иаҿалаз бчараҳушәа,
Хракаҿ сыхәныргоит сынҵәаха.
Алаҟәра ианымшәо ԥсаатәушәа,
Зны аеҵәақәа срылоуп сынцәаха.
АМЗАРА
Асас иҿаԥхьа ихырхәоит,
Ажәҩан иалоу аԥсара.
Знык избаз еиҭа ихоит,
Сас дахь дызгымхо Амзара.
Мырхәагала ихыбуп аханқәа,
Ахаҳәгьы иагәылпытуеит акакаҷ.
Аччаҳәа ирҭашәаҳәоит аҵәцақәа,
Уаҟа иҭарҭәаз акаҷыҷ.
Асас идыруеит Амшын Еиқәа,
Амра афҩоуп иахылҵуа ԥсыс.
Шәымҩахыҵ ҳәа игылоуп «Ахьтәы уасцәа»,
«Амра», «Аԥсны», насгьы «Бзыԥ».
Асас иҿаԥхьа ихырхәоит,
Ажәҩан иалоу аԥсара.
Знык иаҭааз еиҭа ихоит,
Сас дахь дызгымхо Амзара.
АЏЬҴЛА
Ашәышықәсақәа рыԥсы ршьахьан уи ашәшьыраҿы,
Иахьгылаз ианаалон, ладахьы ахшьыраҿы.
Уи аџьҵла абӷьыцқәа чча-ччон ааԥныла,
Амҩасҩы данадҵуаз, иныҳәон гәаныла.

51

...Санцоз иҽырбон. Уажә сҵаауам игәаӷьны,
Сгылоуп садырсызшәа, икшоит сгәабжьы...
Аибашьраҿ аибашьҩы зыжәҩа ҿырхыз
Иеиԥш, игылан абжарак ҿжәаны.
АԤЫШӘАРА
Ауарба шҩеиуаз, аԥша ааҿаххит,
Еиндаҭлеит, ажәҩан еимакны.
Аԥша хагахеит, зынӡак аҽарӷьит,
Хланҵы иагәҭасырц ажәҩа ианкны.
Ауарба шымгәыӷуаз, амч анашәа,
Амч ҿа ахылҵит, иқәԥеит уамашәа.
Ахага иажәа цқьоуп ҳәа, аԥша,
Мҩамш! – аҳәеит, ишаҵахаз анаба.
АМШЫН
Амшын схыԥшыло стәан абаҳчаҿ,
Еивасны ацәқәырԥ сахь иaаyaн.
Амра, ихҷҷалоз сыблаҷыцаҿ,
Мацәыс цыԥҵәахазшәа еилҷҷаауан.
Кырҭа змамкәа аԥша иаваз,
Еичнарчон ацәқәырԥ еиҳагьы.
Ацәқәырԥ халон нас еиҵасны,
Аҽкыднаҟьон уи аапкны.
Аҽыргәаан, аҽыркаран,
Иӡыршушәа нас еиқәҭәеит.
Иаҵыблаазшәа амца иаҵаз,
Иара ахала ҭынч еиқәтәеит.

52

***

Ажәақәа ԥсаатәҵас иԥыруеит са сахь,
Аҵысҭреиԥш сгәаҵаҿы рыҭра рҳауеит.
Иҿыцу, иҿыцу ҽакала иԥсах,
Раидеиԥш бжьы хаак сдырҳауеит.
Ааԥынтәи аӡаӡеиԥш ицқьаӡа,
Саԥсшәа гәыԥшқа рыхьсыршеит.
Рыҭра ихыԥрааит ргәы ҵарӡа,
Сышьыжь шана иахсыршеит.

***

Амра шьыжьӡа иҩагылан,
Игәылшаауа иԥхеит.
Уа ԥҭақәак ааилагылан,
Хәыҭхәыҭла акы рҳәеит.
Имацәысит аҽыԥҳәа,
Адгьыл хьыҭшьит.
Идыдын, аҽырҳәа
Ақәыршҩы кашит.
Ашьхақәа гәырӷьеит,
Ахаҳәқәа каҷҷеит.
Ҿыц амра гәылԥхеит,
Адгьылгьы ччеит.

***

Гәаҟрак ианиазшәа, уахак иуазыруа,
Аԥҭақәа ԥхеибаҵа ицон наҟ ҩада.
Амца шәыцраҳҵоит ҳәа мҩабжа ираҳазшәа,
Ишзахәоз иҭалеит урҭ наҟ лада.
Амҩан иааҭгылеит, рымҩа намгӡакәа,
Алԥсаа дзауз иеиԥш, рылахь еиқәуп.

53

Рыгәҭыха ргәы иҭаҿаҳәа, жәакгьы мҳәаӡакәа,
О, урҭ аԥҭақәа рҿымҭра мбатәуп.
Еиҭадәықәлеит изышьҭаз рхашҭны,
Зны аҩада ихало, зны илбаауа.
Амза цәырҵит зегь ныԥхьаршәҭны,
Ԥырӷушәа аӡамҩа ҿыблаауа.
АӠЫХЬ ХӘЫҶЫ
Ахаҳә снахан, амҩа асҭеит,
Уи аӡыхь хәыҷ иҵәахыз.
Ахьхьаҳәа инасҿаччеит,
Идәықәлеит иахьцатәыз.
Инеиуеит иара агәы ҿыцӡа,
Аԥаҩ ҿыцқәагьы ҟанаҵап.
Арха еиужьра аԥсы нықәҵа,
Уи амшынаҿ инаӡап.
АККАҲӘА ҾЫРҬУЕИТ АРБАӶЬҚӘА...
Бгыл ҳәа ҿырҭуеит арбаӷьқәа,
Аҵх ҵаула агәазы.
Рыбжьы хаа ныҵак абахәқәа,
Исыԥхьоит ашәа сҳәаразы.
Суада нсыжьит ашырҳәа,
Абарҵа саақәгылт са сласны.
Ԥшалас ссирӡак ҿыхааӡа,
Сгәыднаҳәҳәалеит иразны.
Еибарҟәындшәындуеит аҵарақәа,
Ныҳәак рымазаап, ҵаны.

54

Гәҭыхак иаҵоуп аҵлақәа,
Аԥсабара иацәӡаны.
Сгәаҿы ишәарыцоит хәыцрақәак,
Иаамыртцәакәа рыгәҭакы.
Маӡак неибыҳәо аеҵәақәа,
Иааикәагылеит еизгәыкны.
Иахьеицәажәо ҳәоу еиқәшәала,
Сгәы дырҟәандоит, сгәы дырԥхоит.
Амза аҭәымҭоуп, амза аӡамҩа,
Аҿара аӡамҩеиԥш еикәаԥхоит.
Аккаҳәа ҿырҭуеит арбаӷьқәа,
Аҵх еиқәара агәазы.
Ашәа еицырҳәоит абахәқәа,
Ашәа рыцысҳәарц саргьы.
АӠЫХЬИ АМРЕИ
Амра, apaхәыц ҟаԥшьқәа ԥхаӡа,
Ихыхәмаруан ҳцыхаӡыхь.
Амра, арахәыц ҟаԥшьқәа паӡа,
Аӡы агәы ҭнарҷҷон аҽҵәылх.
Сыԥҳал сыман сахагылоуп,
Аӡы сзымтеит игәаӷьны.
Дааскьеит Бадра, – са дысгәылоуп, –
Ахаҳә ҭаиршәырц агәахьы.
Инапы сахьӡеит, имҭа аршәха,
Сиҳәеит: иумыршәын, ҳаи, умхәыц!
Ԥшӡала иуоуааит аӡыхь ажәха,
Иԥумҵәан амра арахәыц.

55

ААИГӘА АЧАРАҾЫ...
Ааигәа ачараҿы сахьнеиз,
Аԥсуа рԥызбак уа дызбеит.
Иԥшра, исахьа, имаҵушьа,
Ҳәашьак иқәым, – дысгәаԥхеит.
Аԥсуа маҭәа шинаалоз,
Шьыри, шәыҟандаз, ижәбарын!
Урыс хылԥамкәа хҭырԥак ихазар,
Гәындагь лыбла шанхарын.

***

Гәашьа аԥҭақәа иазлырхиазаап асра,
Аласкәыгә иааҿылгазшәа, еизгоуп.
Ассир лымпыҵҵышт ишәа-иза,
Иалылхша ӡбоуп, ҳа ҳзын имаӡоуп.
Издыруада, Кәбина аԥшаҳәашҟа,
Илрышҳарц илгаргьы ауеит,
Илыӡбаз дамеижьарц нас Гәында,
Сасрыҟәа днаскьаган, даауеит.
Изреиҳамзеи усгьы шә-ласахак,
Маҷ-саҷк лкуазма уи уажәы!
Лԥацәа ирзыбзиаз ран лҳақ,
Ҽнакала илымсышеи шә-кәымжәык.
Ԥхасҭак амыхьырц, аа, дгьежьит,
Абан дахьааиуа лыҽкынҵа.
Ус, ажәҩан еиҭашәеит, ихәашьит,
Иагьымацәысит лгәылҽанҵа.
Ахаҵа иеиԥш, жәа-ҵәыцак злахәмарыз,
Фырҭынк аакылҟьан, агәы еибакны,

56

Алашәага ирылашәаз абҭәеиԥш,
Илықәнаҵеит, илмыхәо икәкәны.
БЗЫԤҬА СЫМЦАХӘ....
Сзааӡаз агара, саб игәара,
Арха еиужьра, аккара, акәара.
Сзын ицәажәоит амҩахәасҭа,
Сзын бӷьыцгьы иақәым хашҭра.
Сашәа иамцоуп уи иахьа,
Сажәа иацуп уи ахьаа.
Адәы сықәлеит ара сины,
Сызцу, исыцу саб иҩны.
Сӡиас ԥагьа, сырха гәакьа,
Згәы цҳафыруа сқыҭа, скәакьҭа.
Ибираҟу сабацәа рҟәышра,
Ҩаза знымло сашьцәа рқәыԥшра.
Сыжәҩан зырԥшӡо, иакәицу схәыцра,
Сымца имыцәо, сышьҭа ҿыцқәа.
О, ари адгьыл, иани анбыкәу,
Зыхьӡ наӡаӡа са санықәуа?!
Сажәа иамцоуп уи иахьа,
Сашәа иацуп уи ахьаа.
Адәы сықәлеит ара сины,
Бзыԥҭа сымцахә – саб иҩны.
АМЗА СЫҚӘҶҶА...
Амза сықәҷҷа абаҳча сыҵоуп,
Ааԥынтәи аӡаӡа сҿаҳәҳәы.

57

Хәыцрашәкы реидара саҵоуп,
Макьанагьы сцом схынҳәны.
Аеҵә рыбла хыхь исхаччоит,
Ирбоит насыԥла са сышҭәу.
Гагра мӡанра, шәҭыла иҭхаџьу,
Еиԥшноуп сгәаҵагьы шышәҭу.
Аҵла рымахә хыхь еилышьу,
Рыхқәа неидкыло уск рыӡбоит,
Амза амахәқәа ирыбжьысны,
Адгьыл шә-сахьак аннаҵоит.
Сгәы саԥысуа снеиуеит ԥшьаала,
Еидароуп сашәақәа исгәаԥхо.
Сгәы ишахшаз мҩашьо, сшьала
Ишәуп, рӡамҩақәа еикәаԥхо.
АХЬАЦАҴЛА
Ахьацаҵла, схәыҷра зыдҳәалаз,
Иахьагьы зыҵаҟа зхәыҷра ччалоз,
Ҳԥацха еиԥш сыԥсы зыдхалаз,
Анык леиԥшҵәҟьа ҳзыхьчалоз.
Сзы иԥхьацаган уи агәырӷьабжь,
Зымҵа ашьацра сыԥсы аӷраз.
Иахьыҵыршаз ҳхәыҷра аччаԥшь,
Маӡас иҟоу ҵәахны измаз.
Игәырҩоит уажә иара ахьгылаз,
Изыниаз арыцҳара ацәа иҭагӡа.
Аҽа ишԥеиԥшха, зтәыҩа хыржәаз,
Зсахьа еиҭасыз игыдӡа.

58

Ақьызқьызбжьы саҳауеит ахәыԥшӡа,
Абжамҽамра сеилшьаауа.
Схәыҷра ԥаҟьԥаҟьуа иаҵахазшәа,
Сахагылан, сгәы ԥшаауа.
ААԤЫНТӘИ АҚӘА
Ихәыҭхәыҭуеит ааԥынтәи ақәа,
Илеиуеит адгьыл иазгәыкуа.
Ҭынч, изҩыдан, ихааӡа,
Ахәышҭаарамцеиԥш, иԥхаӡа.
Иахалт, иҭалт ашьац аԥсы,
Ахҷаҭ иаҩызоуп иаразы.
Мыч ҷыдак рылалт са сыдәқәа,
Ирҭакәырт адгьыл адақәа.
Ҭынч илеиуа ақәа шәаҳәоит,
Жәыкгьы дәҳәыԥшкаҿ ижаҳәоит.
Цәыҵшьа сымам ожәааны,
Сцом, сбааӡар ҳәа сацәшәаны.
Улеила, улеила, улеила ақәа,
Улеила, исҳәаанӡа «ухкәа!»
Еилоуҳәа-еилоуцап са сыхәқәа!
Рыԥсы ҭоуҵап са сыдәқәа!
АИБАШЬҨЫ ИԤСЫ АҬБАМҬАЗ
(Абаллада)
Адгьыл иахәылҟьон ахәшә абылфҩы,
Адгьыл қыџьқыџьуан, иасызшәа афы.
Абџьарқәа жьышуан, аҟаҿыҳәа ицҳауан,
Қәыџьма млашьушәа, адгьыл дырбзауан.

59

Ажьакцеиԥш иуцҳауан аӷацәгьа ибжьы,
Абџьарқәа ирҟәаҟәахьан адгьыл ажьы.
Адгьыл ажьышәақәа ҭыфаан ишьҭан,
Ԥсеивгаха рықәымкәа, ахымҭақәа еишьҭан.
Аԥҭақәа еикәагьежьуан жәҩан агәаны,
Ажәҩан агәы зегь ԥҭеиқәала икәаны.
Аибашьцәа бџьарла еиқәныхла иҳәазон,
Аҵааԥша уазыруа хьархьҵас ирҿҳәазон.
Аҿақ-аҿақҳәа ахымҭақәа еинҟьон,
Аибашьҩы иҿаԥхьа аԥсрацәгьа қьақьон.
Иҩашьахьан адгьыл, ашьа ахьыҵәҵәа,
Ҿамҩак азыҳәан иҿажәкуан ахәцәа.
Адгьыл агәаҟбжьы еиҳа иӷәӷәахон,
Аԥсуа ҷкәын игәы apaхәыцқәa еиҳа иххахон.
Ижәлар дрызхәыцны, ихымҭа ҭирҟьон,
Аӷа ишҳам ахьеилашуа ихымҭа иарҟьон.
– Сумырԥхашьан, нан! – иҿыцӡа иаҳалон,
Реиԥырҵшьа игәалашәар, – еиҳа деилахон.
Адгьыл аиқәырхара! – абри акәын иқәкы.
Амра ақәырԥхара! – иуасиаҭ – игәҭакы.
Икылкаан уи дхысуан, дацәымшәа ихы,
Агәнаҳа! – Игәаҵӷа иналҟьеит ахы.
Иабџьар ауижьуамызт, икын ирӷәӷәаны,
Ашьаӡа игәыдшыла, игәы рыхханы.
Кыраамҭа дабашьуан илҟьаз ахца,
Аԥсуа шьа уазыруан адгьыл аҽахьыгӡа.
Ӡкылҟьоушәа игәыцқьа цон ишьабаны,
Иабџьар ҭынхада шьҭалт ишьапаны.

60

Дгәыднакылт адгьыл, иарҭынчырц иԥсра,
Еидшәалахьан чаӷьа зҭамыз иӷра.
Адгьыл ӡышхәас иажәуан ауаҩ шьа,
Иҟыруа ихагьежьуан уарбак аҽшьуа.
Ахьаа импыҵнакәкәааз ибла ҭаауан,
Ԥхыӡқәак ирылалеит, иблақәа еимдон.
Ԥхыӡынгьы ԥхыӡмызт, лабҿабан иара изы,
Ргәара дааҭалахт, иҭалан иԥсы.
Иан дааиԥылахт, арҵәаа дыҳәҳәеит:
– Дызусҭада! – Ихалымҵеит. Ишҟа деихеит.
– Сыбла самжьеит, аиаша, ишәҳәа!
Аиааира! Аҭынчра! Шәызгылеи, шәшәаҳәа!..
Аҵәаабжьы, алаӷырӡ, агәырӷьа, абацәа,
Агәылацәа, иқәлацәа, ақыҭа аԥацәа...
Ажәҩанаҿ иҟамызт аԥҭа ҿаҳәақәа,
Амра иарӡыҭхьан аԥҭа ҿаҳақәа.
Уи аамҭаз дааҭрысит, илҟьеит ахы,
Иԥхыӡ хаа даалнахт икасышхаз игәы.
Абар, акгьы рыгмызт, идақәа ҭацәуан.
Акәашмҿеиԥш адгьыл аҿҿаҳәа ибылуан.
Иԥсымҭаз адгьыл иакәиршеит инапқәа,
Иԥсымҭа дцәажәон игәы еибакуа.
Иан гәаҟ уи аамҭаз ргәашәаҿ дыхшьын,
Дыԥшуан амҩахь, лԥа имҩа даԥшын...

***

Ажәҩан иаҵачыз ахылҩаԥсылҩа,
Ахш афҩоуми иахышәшәо.

61

Заҟа иразузеи адгьыл зҩыда,
Насгьы аҵарақәа ишәаҳәо.
Бжьык гәыбзыӷӡа иқәыҩуеит арха,
Амра жәҩангәаҿы инаӡеит.
Ауапа шкәакәа ашәнахын ахра,
Кьаҿ шьацԥшшәылак ашәнаҵеит.

***

Ашьхақәа ркалҭан гәырӷьак кашуазар, –
Саргьы скашуеит.
Ашьхақәа ирхыкны мрак лашозар, –
Саргьы слашоит.
Амцабз иахәлашәаз асакәмал еиԥш иӡыҭуазар, –
Саргьы сӡыҭуеит.
Згәырӷьа былхьоу абылра дацәцазар, –
Саргьы сацәцоит.
Аҿара аӡамҩеиԥш ашәаԥшь былуазар, –
Саргьы сбылуеит.
Ачарашәа ахьырҳәаз шәгәы ԥыруазар, –
Саргьы сԥыруеит.
Ашьхақәа ркалҭан гәырӷьак кашуазар, –
Сгәырӷьан скашуеит.
Ашьхақәа ирхыкны мрак лашазар, –
Саргьы слашоит.

***

Ацәа иалоуп аԥсабара,
Аҭынчра абжьыҵәҟьагьы гаӡом.
Аха суадаҿ агәырӷьа-ччара,
Нас ацәажәабжь еиқәтәаӡом.

62

Аҵх ныҟәоит агәыдыҳәа,
Ашьапышьҭа мыргаӡо.
Аха суадаҿ акәатаҳәа,
Насыԥк ныҟәоит имтәаӡо.

***

Аҽыр иҵҵәрааз арҩаш иагхом,
Аԥынгылаз уи тәаӡом.
Ашьҭа алхраз жыга иаҳәом,
Икәанызануа убаӡом.
Амҩа скып ҳәа хаҳә дук лықәҵан,
Зымҩа угылан уазыԥшла.
Агәы икылкәраап уи кәараҵан,
Амҩа иқәлап еилашуа.

***

Сыгәҭыха адырразы
Хара ицатәым,
Ишыцқьоу сцәанырра –
Сыблақәа ирҵәахрым.
Сыбзиабара ӡыхьуп,
Иахьыҵҵыз сгәаҿоуп.
Аартра зылшазгьы
Уа ублақәа роуп.
АРҨАШ
Арҩаш ҩыҵхәраан, амҩа ҭӷәыхаа,
Апҟаҩҳәа иҽыжәлеит, иццакӡеит.
Ацаҟь кышра ҿыӡәӡәаа инеиуа,
Еизҳарак сгәаҵаҿ иарӷьацеит.

63

Зқьышықәсала абла ахаччоит,
Мап, ахааназ уи ажәӡом.
Аԥшалас ацәқәырԥ цас еичнарчоит,
Қәыԥшрак аҵоуп, уи шәаӡом.
Ус хаҳә дукгьы амч мырхакәа,
Илыҵҳәа ганкаҿы инартәеит.
Ҵлакгьы ҟытҳәагь амырҳәакәа,
Иухәҭоуп аҳәозшәа, иарҳәазеит.
Шьхакгьы инажәлеит игәаан ихыҵуа,
Иаԥшаарц иаҵоу уа маӡас,
Apҩаш леиуеит, агәы ҭыҵуа,
Аҳәышра ҭыцәаан аиаҳәаҵас.
Нарџьхьоу ирашь еиԥш ҳәҵәыла иԥоит,
Зыбжьы заԥыҟьаз ацәқәырԥа.
Ицыгәхыршәҭны аԥаҩ иаахоит,
Шәах шкәакәала икәаба.
Нарҭаа рыбаҩ ҷыдоуп иамоу,
Сыԥсуеит аздырӡом уи бзанҵы.
Сасрыҟәа ишьакәхап мчысгьы иалоу, –
Ахра иахаҩуа зыбзарӡы.
Инеиуеит арҩаш, ахрагә ҭӷәыхаа,
Гәҭакы лыԥшаахқәак ирыхьӡоит.
Ацаҟь кышра ҿрыцқьаа ианлеиуа,
Еизҳарак сгәаҵаҿ иарӷьацоит.
САРА СЗЫНԤШЫЛО
Сабацәа ршьала иӡрыжәу аамҭоуп,
Сара сызхылҵыз.

64

Анҵыра сызҭо урҭ рҳәамҭоуп,
Еихасҳарц – изхьымӡаз.
Аԥсабареиԥш ицқьоу рҭоурыхоуп,
Абжьы сызҭаз.
Ргәымшәара, урҭ рыгәҭыхоуп,
Избаз рымҭас.
Рычҳара сымҩаз иԥызоуп,
Сашәақәа зрыԥхыз.
Ргәеисыбжь сгәеисыбжьхарц азыноуп,
Аеҵәақәа зсыԥхьаз.
Иамуит ҳәа мҩабжантә ахьамҵроуп,
Сгәалақәа ԥхьазкыз.
Ишәа-иза ирымаз рхәыцроуп,
Ахрақәа ҳаразкыз.
Сабацәа ргәаҵа иҭашәҭыз ашәоуп,
Сымчқәа зыргәыӷыз.
Зҭоурых ӡыхьу Нарҭаа ражәоуп,
Сшьаҿа зыргәырӷьаз.
Бираҟҵас инаргоз рыламысоуп,
Сзынԥшыло, згәы сшаҭо.
Ацәгьара сзуургьы убри азыноуп,
Абзиала аҭак зусҭо...

***

Иахьак сыҵоуп Гагрыԥшь абаҳча,
Ацыӷцәеиԥш ашьацра еилыбзаауеит.
Егьараан избаргьы рыбла рхачча,
Амреи аӡаӡеи еиҿыԥсаауеит.

65

Маӡак аҵоуп аҵлақәа рызҳашьа,
Рыбӷьы бырфынра қашәқашәоит.
Исырҭо агәҭыхақәа ирымам ҳәашьа,
Сшыҵоу исымбаӡакәа сыршоит.
Амшын гәыбзыӷуеит аҟәара ԥхьашьшьаа,
Ухьӡ ҳәаны акәараҳәа аӡы инахәоит.
Ублақәа инырхыԥшылаз имам хашҭшьа,
Аԥсыуа ҭыԥҳаушәа ургәаԥхоит.
Суҳәоит, иҵсны инеиуа абаҳча,
Умцарц ашьацра нарҟьацны,
Уазхәыц иац абра саныҵаз,
Ашьацра исцәылашәаз сыԥсы.

***

Абахә ианавҵуа амра шаанӡа,
Сашҭоуп раԥхьа изҭаԥхо.
Хьаак нхазар сара сгәаҵан,
Иароуп раԥхьаӡа изырӷьо.
Ҩада имҩасуазар аԥшахаа,
Игәыднакыло сара соуп.
Аҵх анышәҭуа, амза кахха,
Маӡа ицәажәо сара сгәоуп.
Ахра иалҟьаз арҩаш хьшәашәа,
Са исызхәыцноуп агәы зшуа.
Еҵәаџьаа рӡамҩа иаду сашәа,
Иҟалом саныҟам уи ашшуа.
Аҽыԥ амца зхылҟьо ашьанҵа,
Ашьанҵа иалоу са сыԥсоуп.
Сашҭа хызҟьо ари ашьацра,
Ԥшӡарас иаҵоу сара соуп.

66

Аҵх аныцәоу иҭаҳәахаа,
Насыԥк ҿнаҭыргьы са исызкуп.
Исаҳаит аӡыхь хәыҷ абжьыхаа,
Сыдгьыл азыҳәан игәыкуп.
Абахә ианавҵуа амра шаанӡа,
Сашҭоуп раԥхьа изҭаԥхо.
Хәылбыҽхаҵәҟьа амшын ианӡаало,
Насыԥк снаржәуеит сгәы нхыхәхәо.
БЫМШӘАН
Ажәакоуп цхыраарас сзыҳәо,
Игәышьҭыхгоу, са сзын иԥыршәам.
Уи ажәа аиааирахь исыԥхьо,
Схьаа шьаҳага – «бымшәан».
Ажәакоуп сымчқәа еихазҳауа,
Сызҭымҵуа тышак сҭашәар.
Аиааирахь сышхало сазҳәо,
Сықәра, сынҵыра – «бымшәан».
Ажәакоуп агәаҟрахьтә са сҭызго,
Сҭуԥаарц унапгьы сумыркын.
Сгәашьамх аԥсыхаара ҭазкуа,
Сымҩа ԥызымкуа – «бымшәан».
Ажәакоуп цхыраарас сзыҳәо,
Игәышьҭыхгоу, са сзын иԥыршәам.
Аиааирахь сышхало сазҳәо,
Схьаа шьаҳага – «бымшәан».
Саҿысырц егьшагым лыԥхала,
Алашьцараз саҿҟьаргьы сеилахом.
Уи ажәа ансхьугӡа, нас схала,
Аеҵәақәа сырхьынҳалоит – сҭахом.

67

СЫМШҚӘА РГӘЕИСЫБЖЬ
Ҭынч аӡаӡеиԥш иҭымго абжьы,
Схәышҭаарамца иаршәҭыз ашәа аҽаԥшьы,
Аҳәиҵәҳәа ибӷеиҵыхгаха ацыԥхь аҟьарц,
Аԥсрабла иҭашәахьоугьы ахьуҳәа дыҭҟьарц,
Сгәоуп иазҭоу, иахоугьы сыԥсоуп,
Сымшқәа ргәеисыбжь акаҵәара иаҿасоуп.
Ашьхақәа ирҿалакьуа ицоит уи аҽкаршә,
Ашара иаццәырҵуеит аҵхқәа ԥхьаршәҭ.
Сымшқәа ргәеисыбжь, сыгәҭакы, сгәыблра,
Саԥсшәа, сымшбзиа, слакҭа, сыгәра.
Аиааира иахшаз сабацәа рхыԥша,
Ицәыргам амаӡа зцу ахьыԥшьа.
Умҩа ҿахҵәазар усҟан ицҳау,
Анасыԥқәа рынасыԥ еиҳау.
Гәыҵхоуп, игәҭыхоуп, аиаша иахҿоуп,
Агәаҟра еиқәышьаҳа ишьҭазҵо ҿароуп.
С-Бзыԥҭа, амзаҿа, амҩахәасҭа, ахәы,
Ҽаанбзиала ҳәа ажәла зқәыԥсоу амхы.
Сымшқәа ргәеисыбжь – сӡыхь хәыҷ абжьоуп,
Схаҿсахьа, са сыгәаӷьра иамоу сҟазшьоуп.
РИҴАТӘИ АԤСАБАРА
Ахра кнаҳа ашьынӡафаҿ, гәамҵра ахьақәым ԥсҭазаара,
Гәында илгәушәа ҭынчра ахьамам,
Агәаҵа ахьеисуа аҭҳара.
Шә-мцабзк срылзго, шә-гәаҟрак срырзго,
сашәа иазҭо ԥызара,

68

Риҵа аӡиа, Риҵа аԥсабара – блак иазымбац азхара.
Ааԥын акәхап уара узхылҵыз, еицакра зақәым уԥшӡара,
Ҽхәара зцәаҩам, зсахьа мӡанроу,
сасдахь дызвымсуа инцәахшоу.
Риҵа гәыԥшқа, Риҵа гәыраз, ухәыцра сшәуп ишаеҵәха,
Ԥсыс сырхоушәа ашәаԥыџьаԥ,
сызбар изцыло, сызкәыхшоу.
Иблахкыгоу жәҩан хьыҵәцара, сгәыӷра дуқәа ахрақәа,
Гәыс иазҭоузеи,
бжьыс иахоузеи уи иаҿыҵҟьаз аӡҭаҽҽа.
Аҳаракыра анцәа ирзишан, хыхь еибарԥоит абӷабқәа,
Нарџьхьоу иакәхап уа иаҿысыз ҽышьапхыцла иҭыҿҿа.
Сашәа еихазҳауа, сахьак рҿыхо,
иқәҟьа илеиуа аӡиасқәа,
Ҵыси ҳәыҳәи шәкыла, зқьыла иашьҭоуп,
Риҵа, уҭҵаара.
Нацәакаҷча илырлашазшәа
ихәыҵшаауа ушьха рҩыҵақәа,
Риҵатәи аԥсабара, зхәыцшьа ссиру,
иашьҭоуп ҿыцӡак аԥҵара.
Лаԥшыхаа згымхо, ныҳәаԥхьыӡ зыцрымшәо,
ахаҳә хьыршәыгәқәа рымаӡа,
Ахра иалиааз ашыц иаҵәара,
сызбарц иԥшуа рыхқәа хырҳәҳәо.
Хьыӡ ҿыцк дырҳазшәа, аҟәҟәаҳәа ихысуа,
Нарҭаа аауашәа еиқәибаҵа,
Быжьқәак сгәы иҭысуеит, аиашазы,
Нарҭаа аауеитоуп еицышәаҳәо.
Ахра кнаҳа ашьынӡафаҿ, гәамҵра ахьақәым ԥсҭазаара,
Ашьац иаҵәара, ижәытә уарҳалны
саԥхьа икаршәу асаара.
Шә-мцабзк срылзго, шә-гәаҟрак срырзго,
сашәа иазҭо ԥызара,
Абас иахьыҟоу аԥсыцқьа иҭыԥаҿ,
аира иаҩсааит са сыԥсра.

69

***

Дшаҵәуа дыҩноуп иахьа аԥацха,
Зықәра неихьоу Хьрыԥс ианду.
Гәырҩас илеишлоз наҟ иԥхьаца,
Дыччоит анду, згәы аарту.
Илаан анкьа даныҩназеиԥш,
Илыҵԥраауеит уи лшьамхы.
Ишеишеиуа игылаз амреиԥш,
Илаша-лашоит лхы-лҿы.
О, деимарклоит анду хәыцрак,
Иҭазмыргылац уи лгәы аҭра.
Лыкҷыра иамоуп урҭ зегь хәыҵаршә,
Қәкыс илымам рыртытра.
Ахәышҭаарамца иадашьхәоуп лҟәышра,
Дыҩноуп аԥацха дгәырӷьаҵәа.
Лмоҭа илызирхынҳәит лқәыԥшра,
Еициоуит ҩыџьа аԥацәа.
ГАГРЫԤШЬ АЦЫԤХЬҚӘА
Знык инаҿыхәаз Гагрыԥшьтәи аӡыхь,
Даанамгар ауӡом арахь даҽа зных.
Гагрыԥшь умбацзар, иуздыруам Аԥсны.
Бзиала уаабеит, уаҭаа лассы!
Ашьхақәа иаҵәабӷьыла еснагь еилаҳәоуп,
Имканӡо бӷьыцқәоуп, изгәылптыз са сгәоуп,
Уи ацыԥхь сгәыблыроуп, ихьҭазар уарԥхоит,
Ахәра унызаргьы, иунымло иарӷьоит.
Гагрыԥшьтәи аеҵәақәа рыԥхашьа хазуп,
Аҳауа ԥсыршьагоуп, ицқьоуп, иразуп.

70

Ашәаԥыџьаԥ сгәыӷрақәа ӡаӡан ирҿашуп,
Сашәақәа ԥсҭакыгаха рӡамҩа иахьшуп.
Аҵхқәа рымаӡа рыгәҭыхақәа рнышь,
Удмырӡсацзар иумбацт, иуздыруам Гагрыԥшь.
Гагрыԥшьтәи ашәаԥшь сӡамҩеиԥш ибылуеит,
Иааироушәа аӡыхьқәа ргәы ҭыԥраауеит.
Знык инаҿыхәаз Гагрыԥшьтәи аӡыхь,
Даанамгар ауӡом арахь даҽа зных.
Гагрыԥшьтәи ажәҩан сбызшәала ишәуп,
Аиҩызара ашәала абаҳчақәа шәҭуп.
АЖӘАҚӘА ИРДЫРУЕИТ РЫҬРА
Исцәыӡит ажәак, сыԥсы зыӷраз,
Ажәа, ажәа цәаҳәа ссирк иазхаз.
Ишызбоз алахь еиқәылеит сцәаҳәа,
Алахь еиқәылеит, ишыччоз – ахьхьа.
Иқәыԥшыз игәылшәаз ҵхы ссирк агәазы,
Ахра иахшазшәа имшәо аказы.
Сашьҭоуп, уи сашьҭоуп схьаҵуам џьара,
Аԥсабара агәашәқәа аартуа – аҷара.
Аҵаа шьашьалеиԥш ицаз иӡыҭны,
Лакә хьшьушәа инышьҭԥрааз аҽӡаны.
Ацаҟьа агәаҵа иҭаршәыз aҭaxxap,
Санышәом, сажәа аџьалда иҭахар.
Аԥҭақәа рхыза ԥхьаршәҭны сыԥшааит,
Исымбеит ҳәа сзыхынҳәуам, аҭахызар сырԥшаап.
Ссаркьа нашанаха ацыӷцәа сҭакәрып,
Амца шахылҟьо исыма сыԥрып.

71

Ашьҭа уанҭаз, нас хырхарҭа сымбо,
Снеилап, са снеилап хәыцхәыц зегь еимдо.
Схала исымбаргьы исԥылар ахаҭа,
Издыруеит ишавымсуа, ишадыруа аҭра...

***

Илеимҵарк-ҩеимҵаркуеит икыдшәаз аеҵәа,
Сиеҵәахә кыдуп! – дныҳәоит избаз.
Икыдшәаз аеҵәа сахьгылаз сгәаҭа,
Дыргак сызҭаз уажәыҵәҟьа маӡа.
Икыдшәеит аеҵәа шәа шәыԥшымҭаз,
Шәықәра иацнаҵарц жәаба.
Ашәа снаҭеит сара ҳамҭас, –
Сгәаҿы ишеишеиуеит, шәааи, ижәба!..
РИҴА АӠИА ИСЫЦӘҬАШӘЕИТ
Шьыжь иҿыхаз аҵар рашәа,
Мшыншәа иччаԥшьны сгәы иҭашит.
Ҿыц ихәыҵшьшьаа амца аԥхара,
Аџь ԥырӷышқәа ргәы сҭаԥшит.
Исықәныҳәеит амра аԥхара,
Мҩамш аҳәазшәа ашәахәа ҿпит.
Издыруеит иансыҵоу агәаԥхара,
Бысҿаԥшы ҳәа ҵыскгьы ԥрит.
Иахак ахьаа хьархьшәа исҿыхоз,
Зымҩа ишьҭасҵеит ишьаҳа.
Гәыӷрак сгәаҵан ҿыц ирҿыхо,
Ашьха скыдуп сџьашьатәха.

72

Ҿыц исыԥхьоит хәыцрак сама,
Ашьҭа схыларц ҿыц маӡак.
Сацны сцоит нас, азамана,
Ҿыцны исыжәлеит даҽа мцак.
Иԥытлеит схәыцра ушьха амҵан,
Ҿыц ишәҭит, ишәҭит схы-сҿы.
Шә-гәыҵхак ҭызгоит Риҵа аҵантә,
Мцаҿыцк еиқәылеит са сгәаҿы.
Ҿыц, нас, скыдлеит Риҵа ашьха,
Риҵаз yaҟa акаҩ сшәаҳәеит.
Сыԥсы сзаамгеит санықәлоз амҩа,
Риҵа аӡиа исыцәҭашәеит.
СҚЫҬА
Уара уда capa сқыҭа,
Ca сыԥсҭазаара акы азхом.
Сдеисра хьшәашәоуп уара уда,
Ԥхаԥсык злоу ажәак сызҳәом.
Амра зцәыӡыз ажәҩан сеиԥшуп,
Ихаам, иԥхам са схәышҭаара.
Бзыԥҭа уда агәаҟра сԥеиԥшуп,
Сԥеиԥш иунаҭоит хәарҭара.
Са сзын ашәагь иамам гьама,
Сеиԥшуп ааԥын иҿшәаз абӷьыц.
Исҳәап аиаша, исҳәап аргама,
Сымҩаслап сеиԥшха сара аԥхыӡ.
Уара усыцнаҵ, са с-Бзыԥҭа –
Агәра згоит сшахьӡо сгәыхәтәы.

73

Сухымшазҭгьы, уара сқыҭа,
Исмоуӡар алшон аҳәатәы!
АМЫРХӘАГА
Уа шьыжьбзиа, амырхәага,
Абахә иавҵыз еилыхха.
Амра – сыччаԥшь аиқәырхага,
Гәыҟаҵагала уеилаҳәа!
Уа шьыжьбзиа, ашьыжь шара,
Амра ахцәышьқьыр зҿаԥсоу.
Уа шьыжьбзиа, амҩа ҿыцқәа,
Сышьха гәыраз иаҿасоу!
Амырхәага – сыхгәарԥхага,
Маӡа гәарҭак сызԥзыртуа.
Сымчқәа ргәашьамх – аҿахәҳәага,
Ула сыҟоуп сгәы ҭыԥраауа.
Иарбан усу са исиааиуа,
Ашьха уҩавшәар угәыбылха.
Иарбан гәыхьу сымԥан иааиуа,
Иааир, икамԥсои ицыблаха.
Зны сҟаларгьы абра сгәамҵуа,
Хьааи гәырҩалеи сымч каԥсо.
Иалашәазеиԥш ас-ҽыҭ амца,
Иарӡыҭуеит уцыԥхь ансҿаԥсо.
СААУЕИТ ЦАНДРЫԤШЬҞА...
Схәыцуа сыҵоуп Цандрыԥшь аккара,
Аԥсыуабжьык ҭыҩуам Ацанба игәара.

74

Харада иахьеиԥҟьаз аҵеира азҳара,
Араҟа имариами агәала арҳара.
Сызхара сызқәыԥсычҳауам саныҟоу абра,
Саалоит Цандрыԥшьҟа, ус, абара...
Ара ииз ажәа исзеиԥштәуам ажәак,
Ара игәылшәаз ашәа исзадкылом ашәак.
Аратәи аҭыԥқәа исарҳәо рацәоуп,
Қәыԥсычҳабжьыла аҭыӡҭыԥқәа рҳәацәоуп.
Уи хызҩаша ԥсыуа бжьык ҭыҩуам иахьа,
Аԥсуа илҩаҵә ҩеиуам ҩаԥхьа.
Избоит, ахаҳәқәа араҟа игәынқьуеит,
Агәнаҳа зламӡаз адгьылгьы қьуеит.
Сызхара сызқәыԥсычҳауам саныҟоу абра,
Саауеит Цандрыԥшьҟа, ус, абара...
Агәалақәа азыҵәахӡом аӡиас Ԥсоу,
Схала еилысыҟәшәоит аҵа иахьҭаԥсоу.
Ишыцәоу саниаргьы, иадыруеит сныҟәашәа,
Сылахь еиқәызар, иаҳәоит уи сыгәшәа.
Аратәи аеҵәақәа ҵәыуеит, хаӷеиҭа,
Иҟам аччабжь – сабацәа ргәыӷырҭа.
Аратәи агәыхьгьы – инымҵәо ацәаҳәа,
Аратәи ахәыҭхәыҭбжьы – «Амҳаџьыр» ихҵәаха.
Сызхара сзықәыԥсычҳауам саныҟоу абра,
Саауеит Цандрыԥшьҟа, ус, абара...
1983

75

АМҨА ИШЫҚӘУ ИХӘТӘУАМ АХАҲӘ
Ихәыҵшьшьаауа сыштәоу схәышҭаарамца,
Цәгьахәыцк ицрыҵуа сахәнатәрым.
Шҳамк ласыжәлан са сыргәамҵуа,
Мҳаџьырҵас сымҩа ҿаԥҵәарым.
Ашәа ҳәо са сшықәу амҩа,
Ажәак сзымҳәо сгәы тәарым.
Икахәхәа ишҩеиуа сара сылҩа,
Исиааиуа ҩысҭаа дҟаларым.
Ацәқәырԥа аҵаҟа ишиуа сыгәҭыха,
Адҵа намыгӡакәа иҭахарым.
Иамраӡакәа ҽеишәа аптыха,
Абӷьыц амахә иаҿшәарым.
Сгәаҿы ишыҟоу жәлар рыԥхара,
Ҷыхьи урҭи рзы слаҳәрым.
Сыҵх аԥшьызар сымш икьаҿхаз,
Ашәак аганахь инхарым.
Ихааӡа ишсыншуа схәышҭаарамца,
Цәгьахәыцк ицрыҵуа сахәнатәрым.
Шҳамк ласыжәлан са сыргәамҵуа,
Мҳаџьырҵас сымҩа ҿахҵәарым.
Амҩа сшықәу сынкахәыцуа,
Сгәанаҭарым аџьалк аахьаҳә.
Исыжәларым сцәа сҭарӡыӡо,
Амҩа ишықәу ихәтәуам ахахә.
АЖӘАҚӘА РЫЦҲӘА
Изҳәаша дыжәбахьоу ажәақәа рыцҳәа,
Рыхаара нцәарашәоушәа срыма итәоуп.

76

Сзеиҭамҵуа саҿашәеит урҭ ршьацҳәа,
Ааԥынтәи ашәақәа насыԥны исҭоуп.
Ирҭаххар сҩышьҭкәыцәаа сыргоит хара,
Рыбжьы ҳарак сашьҭаӡам, сарҿыхоит рыԥсыԥ.
Исылаҵо амч-ҿа сҟанаҵоит сеилыхха,
Сгәаҟны акәушәа иахьыҵҵыз Бзыԥ.
САБ ИАҲӘШЬА
Иныбҵуа рацәабшьон, баҳәон аԥсра,
Башьцәа рылымкаа бахыбаан бзара.
Банызба ишбылсра ибылсхьан ашәӡы,
Ҩнума, дәнума аиқәаҵәа бышәҵаны.
Аԥхьашьа анысҵа ныҳәан ба бзы,
Башьцәа рнапҩымҭақәа, излаз ба быԥсы,
Бсызрыԥхьа ҳәа исыбҭон, саб ицәӡаны,
Усҟан уи амаӡа збомызт ҵаны.
Быблақәа сыдхалон, исыдхалон аҽны,
Исыҳәон, исыҳәон, исыҳәон бхаҿы.
Быхчы иаҵырхын имчыдахаз бнапқәа,
Ҿыц иаҳзаазшәа снапы иаркуа...
Былаӷырӡ ҭыԥқәа амҳәыр еиԥш изныз,
Ашәҟә ҩежьқәа, аамҭала быхьӡала иҩыз.
Саб иашьцәа мбаӡакәа ргәыбылра сыркуа,
Ҳамҭас исыбҭеит рысалам шәҟәқәа.
Ибасҳәоит аиаша, ибасҳәоит имӡа,
Гәкаҳара рныԥшуам, имԥсит, ихаҵа.
Саб иашьцәа идырым асолдаҭ ибаҟа,
Рхаҵара ахаҳә-цәы иануп иҭаԥҟа.

77

Сзыцәом, сбызхәыцуеит, сзыцәом уахак,
Хәҩеишьцәа раҳәшьазаҵә, ицәгьами бҳақ.
Алашбжьы гацыԥхьаӡа агәашәахь сыԥшуеит,
Бсызрыԥхьа бҳәошәа быбжьы саҳауеит.
САРА САХЬЫНХО
Сара сынхоит аԥсуа дгьылаҿ,
Аԥсуа нхамҩа абла ахьҭоу.
Сара сынхоит ашьха рҩашқәа,
Аламысаз иахьшәаҳәо.
Сара сааӡеит аԥсуа иашҭа,
Шәҭыла ирыԥху имӡырха.
Аԥсуа қыҭа, измам хшаҭа,
Неироуп! – ахьҽыжәлаз имцаха.
Сара сынхоит аԥсуаа ршьала,
Ицәажәо ахаҳәқәа ахькәабоу.
Сара сырхылҵит хьыӡла-ԥшала,
Зыӡбахә ахара игахьоу.
Сара сынхоит ажәа ахьԥызоу,
Уахьгәыднакыло урԥханы.
Сара истәуп ишәԥыло амуза,
Аԥсыуа ҵасла еилаҳәаны.
Сара сынхоит Бзыԥҭа ақыҭа,
Абахә дуқәа ршьапаҿы.
Бзыԥ ахаҭами сара сызхылҵыз,
Уиоуп изсымоу иара агәы.

***

Схәыҷреиԥш ичча-ччоит акәыркәырҳәа,
Аҵхҵәца ақьышә ԥшӡақәа.

78

Ашара иацҿыхаз цәаҳәоушәа,
Ӡиаск леиуеит игәыкуа.
Сан лкыкахш иааӡазшәа,
Аԥшахаа сышьҭоуп агәы былуа.
Сахьабаз наӡаӡа иазхазшәа,
Иԥшуеит амза агәы ҭԥраауа.
Иџьашьо сгылоуп иабаз сыбла,
Иҭәыз амза саҿынҵәаауа.
Сшырбаз ироуит агәахәа,
Аеҵәақәа, зӡамҩа ҭыҵәраауа.
Алаԥш сыдхалт уахатәи амза,
Ахаҳәгьы агәы зырԥхауа.
Аԥсуа сахьаҭыхҩык ишәызшәа,
Ицоит аӡамҩа еикәаԥхауа.
АКӘАРАҚӘА
Ахьхьаҳәа илеиуеит акәарақәа,
Аҳауаҿ рыбжьы кәашоит.
Иреиԥшуп схәыцра карақәа,
Изгәыларшәу аҵх дыршоит.
Сыдгьыл иазкыми рашәақәа,
Сыдгьыл иадыруеит урҭ закәу.
Сыдгьыл иациит ражәақәа,
Убриами ирҳәозгьы зызку.
Анҵыра шәоуааит акәарақәа,
Иҭынчзааит амҩа шәызқәу.
Уаҳа ишәҿымхәааит агәалақәа,
Агәалақәа, ихьаау, иҿку.

79

Шәыҵсны шәнеила аккарақәа,
Акәарақәа, изцу схы-сыԥсы.
Шәыбжьы хәыҷызаргьы акәарақәа,
Аԥсыуа гимнуп сара сзы.
ӠЫХЬҾА
Схәыҷра аԥхара абра исԥылоит,
Ӡыхьҿа иқәыҩуеит абжьы гәыкӡа.
Ӡыхьҿа ҿыц бӷьыла еинылоит,
«Рреит» аҿыҩуеит сгәы ҟаҵа.
Ӡыхьҿа сдашьхәа сыԥсы укыдуп,
Ашәҭқәа ҟәшәо сахьықәыз зны.
Ӡыхьҿа усыцуп, угәыблыра сыдуп,
Угәеисыбжь сшалҵыз сҳәоит ҵаны.
Амш аныцәгьоу ахьаца аҵаҟа,
Амца игәыҵарш саб дахьтәалоз.
Аӡыхь ахьхәыҵҟьоз ацаҟьа,
Аԥхьарца абжьы хаа ахьгалоз.
Акәицқәа ихәыҵеиҳәҳәоз ахәатә хыза,
Иахьагьы иҿаҳәоушәа сгәы иабоит.
Лассы сзымаар избоит ԥхыӡла,
Ԥхыӡгьы уи амца сарԥхауеит.
Ақәа анлеиуа апыҟҟаҳәа,
Абарҵаҿ стәоуп, сӡырҩуеит.
Анцәа рашәа гоит акаҩҳәа,
Ҿыц иҳәошәа сгәы иабоит.
Сгәаҵан иҵҵызшәа ахьхьаҳәа,
Ишгац игоит убжьы.

80

Аԥшалас сыцуп сгәырҩа инаха,
Субашам ара сеихашьшьы.
Схәыҷра аԥхара абра исԥылоит,
Ӡыхьҿа иқәыҩуеит абжьы гәыкӡа.
Ӡыхьҿа ҿыц бӷьыла еинылеит,
«Рреит» аҿыҩуеит сгәы ҟаҵа.
АШЬЫЖЬ
Ашьыжь игылаз ҽан ҽаба аҵеикит.
Ажәлар рҳәамҭа

О, издыруеит изакәытә нашаноу,
Игәылҭәаа игәылптуа есшьыжьы.
Издыруеит шьыжь ахәыцра сшалоу,
Ишахылҵуа са сгәы абжьы.
Ашьыжь иадыруеит изакәытә еидароу,
Ааԥсарак схьымгӡо са сызҵоу.
Мҩас сызну, закәытә ҩадароу,
Ишмыцәо амца исыцроу.
Сара издыруеит, иреиӷьу ашьыжь
Шакәу, ианысҳәа ажәа – сан.
Шьыжьуп иангазгьы сӡыхь хәыҷ ашьҭыбжь,
Анасыԥ иагәылптуаз маӡан.
Шьыжьуп агәҭыхақәа сырхьызыгӡо,
Сышьхақәа ансыхәлачча иргәарԥханы.
Ламысуп рышҟа нас сыхәнызго,
Игылоу сашәақәа рханы.
Шьыжьуп «АНБАН» раԥхьа санаԥхьа,
Ианыздыр сыԥсадгьыл зыԥсоу.

81

Шьыжьуп сыжәлар ԥхьа иансыԥхьа,
Зҭоурых-ҵәца сгәаҵа иҭасоу.
Шьыжьуп Сасрыҟәа данықәла амҩа,
Хьаас иҟоу зегь ҭархо.
Ахәхәаҳәа ианҩеиуа анхаҩ илҩа,
Нарҭаа рымчқәа анҿахо.
Шьыжьуп сԥацхаҿ сымца анҿыхо,
Сымра анхало игәырӷьаҵәа.
Снеиуеит усҟан ашәак саҿыхәо,
Згәы сҭагылоу сыҵәҵәаха.
Избоит есышьыжь закәытә шьацроу,
Мап, са саԥхьа избом уаҩԥсы.
Иадыруеит сабар иара ишацло,
Ишышьҭабо сара санԥсы.
Гәырҩашәк неикәаӡҭуеит рыԥсы нархаҳа,
Шьыжьынӡа ҽаԥарак исызҳар.
Саԥымлозҭгьы сашәақәа неихаҳа,
Иҟалон имшакәа ус инхар.
ОКТИАБР АҚӘЛА
Илзыскуеит раԥхьатәи сырҵаҩы
Фениа Капитон-иԥҳа Амҷба-Хагәышь

Схәыцрақәа хьтәы-даҷҵас еиҿаԥсоит,
Сдақәа ирҭахәмаруеит аҵәҵәабжьы.
Шә-хәыцрак мҩахыҵын иҭаԥсоит,
Быбжьыхаа зҭыҩуа са сгәаҿы.
Ҳреиԥшны ҳаббон ба бхатә хшара,
Ҳгыларц ҳажәлар рыгәҭаны.

82

Былҩаҵә арҿыхон ашьыжь шара.
Гәыла бҳалсуан ҳаимданы.
Ҳадҵа ҳҳәозар ҳгыла аҷҷаҳәа,
Бгәырӷьа ҿыцхон уи аҽны.
Ба ҳанбыцу ҳарҭ аџьџьаҳәа,
Есааира иқәыԥшхон ба бхаҿы.
Сԥыруеит, сԥыруеит ссиршәа,
Бықәра аҿаԥхьа са сҽырбоит.
Акалам акышьа цқьа исбырҵошәа,
Саԥхьа бтәоушәа сгәы иабоит.

***

Исыбаргәузеи, сыҟоуп аҳ иеиԥш,
Ирацәоуп, уразҵаар абас зҳәо.
Инапы уирбоит ихәда инаҵышь,
Ихыҵт ҳәа акәхап уи иаҳәо.
Аҳ дахырҳәеит амра аԥхамҭаз,
Анхаҩ иоуп иахьа иӷәӷәоу.
Аиаша шәасҳәап, иахьатәи ҳаамҭаз,
Аҳ иеиԥш дыҟоуп иҳаӷоу...
СЫДГЬЫЛУП САРГЬЫ
Зны сшәаԥшьны саҵоуп ажәҩан аҵа,
3ны сқәыршыҩха адгьыл сахьшуп.
Сыгәҭыхан сыҭҟьоуп ахрақәа ргәаҵа,
Амра ахьышәахәа сыччаԥшьны саԥшьуп.
Зны сцәаҳәоуп, салҵит шәгәы ашыра,
Зны сшьанҵоуп, сыҟоуп сыӷәӷәаӡа.

83

Зны сыгәҭыхоуп, ишәызымҭо лааԥшыра,
Зны сцәымзоуп, саркуп сыххаӡа.
Зны ашьхақәа сырҿалакьуеит сы-Бзыԥны,
Сымцабзха, зны шәӡамҩа сацроуп.
Шәгәы санҭаӡам сышәԥылоит снасыԥны,
Шәеидара шәымдо шәнаскьазго са соуп.
Зны гәаҟрак сабылуеит исамраӡа акы аҳәаха,
Ахьаақәа рхьаала сгәаҵа рыххоуп.
Идырҟьацыз ашьацеиԥш сҵәыуеит зны аҳәҳәыҳәа,
Гәырҩакгьы ӡарҵәиха сыхәда иахоуп.
Иагьа исԥыларгьы сара сзыргәамҵуа,
Стәарцгьы сыҟам ахаангьы схы кны.
Сыҟам иааирада хьааи гәаҟреи сшәыцрыҵуа,
Сцәа иҭамӡои, сыдгьылуп саргьы.
АШАЕҴӘА
Аԥенџьыр икылсны зшәахәа сарҿыхаз,
Издыруеит уара узакәу.
Ашамҭаз аеҵә-ӡы саҿзырхәаз,
Ианԥхало амҩа сызқәу.
Ашаеҵәа, сӡамҩа уадызшәа,
Ицоит уажәыҵәҟьа иҿыблааны.
Шанала еибадыруеит згәы еизыбылуа,
Убзиабара сылалеит ипланы.

***

Иссируп уахатәи аҵх,
Исылаҵәоит абжьыхаа гәыкуа.

84

Исгәыдыԥсалоит аҵхқәа рыцыԥхь,
Схәыцрақәа зкапануа еимдауа.
Арацәа акәӡам уахаҵәҟьа са схызхуа,
Амаҷгьы сгәы еизнарҳауеит.
Ажәҩан аҿы еҵәазаҵәык кыдзар,
Шаанӡа сшәаҳәарц исызхауеит...
ҲЛЕИЛАХХАА ҲАШԤАЦЕИ
Аашьа ашәшьыраҿы зегь еилараа ишьҭоушәа игәы иабеит,
Арыцҳа иҳәеит: гәырӷьа ыҟам, зегь pгәыӷpa ргәы иҭабеит.
Агәымцқьа шьапкларшәаз зегь хиоушәа ихы ижьеит,
Ацәгьаҳәаҩ рызегь цәгьаҳәацәоушәа игәы ижьжьеит.
Аҵырҭышагаҩ агәаҭаҩцәа акараҳәа игәы рыхшәеит,
Иԥҳәыс илеиҳәеит: бымшәан, сҩызцәагьы дыршәшәеит.
Аҵла иалҟьаз ишилшоз арҵәаа дыҳәҳәеит,
Афы асааит, ҳазегь ҳлеилаххаа ҳашԥацеи, – иҳәеит.
СЫДГЬЫЛ
Ан гәыҟәымшәышә леиԥш угәы ԥшқоуп,
Адгьыл – сынҵыра адац.
Уҭоурых са сзын иԥшьоуп,
Маӡашәк змоу иҭаӡ.
Сеилызкаауа, схьаа зхьаау,
Иҟоуи уда сара сзы.
Сыдгьыл аԥхьа иарбан сахьоу,
Ихызхран иҟоу са сыԥсы.
Схәышҭаарамца, ԥхара згымхо,
Абас изыҟоу еихәылшаауа.

85

Иаԥырхагоу дарбан гәымхоу,
Иҟаиҵарцу агәы ԥшаауа.
Иарбан гәаҟроу уцәа иҭамӡац,
Бџьар мцала урбылуан.
Лабҿабакәым, ухҭысқәа рҩызцәа,
Саҳәоит, ԥхыӡгьы исумырбан.
СБЫЗШӘА
Сбызшәа мрахәагоуп, сбызшәа рыԥхагоуп,
Сбызшәа хәырбӷьыцуп, уи нырхагоуп.
Сбызшәа Нарџьхьоууп, игәырӷәӷәагоуп,
Сбызшәа Браскьылуп, уи Сасрыҟәоуп.
Сабдуцәа ирҷыцуп, сгәашә иаџьынџьуп,
Сбызшәа абџьаруп, и-Камаҷыҷуп.
Милаҭс иҟоу зегьы ирцәанаалоуп,
Сара сзыҳәан уи жәеинраалоуп.
Сызгарҵыз сгара сбызшәала иныҳәоуп,
Сызҭиааз сгәара иара иаҿахәҳәагоуп.
Сан лгәыԥҳәыхшоуп, ишьацаагагоуп,
Сӡыԥшаҳәа, сӡиа зегьы иргәакьоуп.
Сбызшәа арԥысроуп, иҭыԥҳароуп,
Жьрацәра еиларсуп, уи ҭынхароуп.
Ахәра иашәоуп, ахәра иарӷьагоуп,
Ҩыза рҳагоуп, гәаҟpa хгагоуп.
Шьха еибаркыроуп, axaҵa ихаҵоуп,
Сбызшәа сжәытәхәра злаҵәахызоуп.
Ахьаа ҿыцқәа зҳәынҷо ирԥызоуп,
Сбызшәа гәрагароуп, зных еихымцоуп.

86

Шә-уазрак зԥылаз сбызшәала дрылгоуп,
Шә-бџьарк зықәкыз еиқәкшаанӡа дрыдгоуп.
Аршра иаҩсуаз шә-ӡыхәашьк дрыргоуп,
Шә-тышак иҭаршьуаз сбызшәала дҭыгоуп.
Ахаҵа иԥышәага ахәраҿ ирҳәозоуп,
Аԥсуа имҵәыжәҩоуп, сбызшәа – аԥсышәоуп.
Сбызшәа ҩаӡароуп, хьыӡрацароуп,
Ифырхаҵоуп, бираҟда хьамҵроуп.
Сбызшәа хәышҭаарамцоуп, ишьха ӡыхьуп,
Уаҿыхәа, ихәшәымцоуп, ицқьоуп, еиҵыхуп.
Аԥсыуа гәашәуп, ахра иашәоуп,
Збызшәа иачычоу – уи дыжәҩадоуп.
Маӡа ҭаҳәҳәагоуп, баҟа еиқәырхагоуп,
Збызшәа зԥырхагоу џьызшьо дхагоуп.
Иашҭа иҿоу игәашәгьы еиқәароуп,
Аргама амца зыцреиҵа игароуп.
Зан мап лцәызкыз – дуџьабароуп,
Уангьы длаҩсуам – уи духьчароуп.
Ихы даӷоуп, ҳаӷоу дбызшәадоуп,
Ишьҭагьы шәарҭоуп, игәгьы ашәадоуп.
Зыбз зыхәлам иуарҳәои ицқәа,
Иалшои амахә, иҵху здацқәа?
Сбызшәа ҳәаадоуп, зегь ҳаимаздо ауп,
Ҳа ҳазлаԥшӡоу – Сбызшәа иаҳамҭоуп.

***

Храк ихало мҩакы сықәуп,
Сгәаҵа еисуеит аҭҳара-ҭҳара.
Мҩакы сықәуп, уск сыԥхықәуп,
Инымҵәо мҩоуп игоу хара.

87

Аргама имӡакәа џьоукы исарҳәоит,
Иабабҭаху, шьҭа бхынҳәы.
Бҽырӷәӷәа ҳәа шьха ссирк сыԥхьоит,
Агәырӷьа аблақәа ирхыҳәҳәы.
Агәра снаргоит дшамеижьо иажәа,
Згәашьымх ахрақәа ирыԥшну.
Ахра ихало, ишхало иашәа,
Ашәа геи-шьхеи ирзыԥшу.
Лабашьашьҭақәак сеиқәԥах сырҳәынҷоит,
Рхы сырдыруа, исҿынҵәаауа.
Мыч ҷыдак сылаҵо сырҳәынҷоит,
Сызцәымӷу имҩа ҿахҵәауа.
Ԥшӡала инсыжьит абахә кнаҳа,
Ԥшахаак Раидеиԥш сеимнадоит.
Сасрыҟәа ишьҭа аҿгоуп ицәӷәыхаа,
Рҩашкгьы гәҭыхаҵас еиқәнаҭәоит.
Ацаҟь кышрақәа ирҳәоит имӡакәа,
Храс иахьыӡбоу Слахьынҵа.
Сшымхынҳәуа ақәцәаҿ сымнаӡакәа,
Агәpa днаргап са Сыԥхьарца.
АШЬАЦ ИАҴӘА
Ашьац ҟьацыр ҳәа дшәаны даӷрагыломызт.
(Аԥсуа жәаԥҟа)

Исылнаршоит ауазрақәа рхьакра,
Рлакҭа аӡә дҭамшькәа рыхәҵәара.
Ашьац иаҵәара – ахәра рӷьага,
Ахәра рӷьага – ашьац иаҵәа.

88

Алаӷырӡқәа илашу ашьацра,
Шәышықәса рхыҵуаз, са сзы ибаӡом.
Ирнымҵуа асахьа сгәыӷра еиԥшьырҭа,
Сара сыда уаҩы ибаӡом.
Аџьныш ҟырҩаџ дакәшаргь сгәара,
Сашәа аихсра дзахьӡаӡом.
Аԥсреи амцеи ахьеиқәмақаруа,
Срыбжьашәҭуеит, хьӡыда сҭахаӡом.
Ашьацра аԥшшәала мдыршьа ақәӡам,
Санықәу амҩа сшаҵәшаҵәуа.
Сгәоуп иԥсхыхуа, ашьацра акәӡам,
Иануҵԥсаауа ашьац иаҵәа.
Цәырҵшьак амам гәырҩак ацәаара,
Ԥтышьагь амам иарӷьаз сыжьҿа.
Иагьа схызгаргь ашьац иаҵәара,
Аиааира аԥнагалоит са сшьаҿа...

***

Сара сааизар сынцәа дсыцуп,
Сынцәа сицнаҵ – ԥсразы сшәаӡом.
Сынцәа ишьыжь сгәыӷран саҵхуп,
Сынцәа дсықәлоуп, мап, дажәӡом.
Сара сыда аӡәгьы дибарҭам,
Ҽаӡәы издырӡом ибызшәа.
Сара сҿада уа уҿы итәарҭам,
Дусырдырӡом сара сынцәа.
Нцәахәыс исымоу сыԥсабароуп,
Сызмоу гәҭыхаҵас сҵәахны.
Иснаҭо аԥсҭазаара агәаԥхароуп,
Аԥсыуа дгьылуп сынцәахәы.

89

Иагьараан сшәаҩсхьеит сынцәа дсыцны,
Ашьха ӡыхьбжьы ҳхаҵаны.
Ҳашәхысхьеит жәҩанла зны ҳаԥҭацны,
Шәгәаҟра шәхаагеит иӡаны.
Ҳашәԥылоит шәымҩаҿ зныхгьы ҳшьацны,
Шәыкәа ҳҭаршәуп ҳашәаны.
Акәапаҳәа зны ҳкашәоит ҳабӷьыцны,
Шәызҵысуаз аҵла ҳныҿшәаны.
Сынцәа иашәа – Ажәеиԥшьаа рашәоуп,
Нарҭаа роуп иара дызхылҵ.
Бызшәас ииҳәо – сара саԥсшәоуп,
Хроуп игәашьымх – уи дызлыҵ.
Сынцәеи сареи ҳаидышәныҳәла,
Шәышықәса саназшьаз – са сишәиит.
Хәышәгьы маҷуп Бзыԥ азыҳәа,
Мышкы сыԥсып ҳәа сара сымиит.

***

Абаҳча еиужьра алаӡара,–
Сысабицәа рбаҟақәа.
Сгәы иснарҳәом, уажә сымацара,
Срыкәшо ахаҳә-цәы ҭаԥҟақәа.
Ҭакк зыхәлымшәо ахаҳә хьшәашәа,
Апатреҭқәа згәы иҭасоу.
Саԥхьа игылоу иаасыцрымшәо,
Сахьцалакгьы сшьа-сда иҭоу.
О, схәыҷқәа, сышәзааит ишәзысшарц,
Сыԥхара шәзымшакәа сцаӡом.
Сыԥсы шәыҵаршәыз шәымшәарцаз,
Сыԥсы шәылкәкәаа – исызхгаӡом.

90

Шәыԥсы сыкәа иҭаз – шәацәымшәан,
Сахьцозаалак шәсыцны шәца.
Саарцә хәыҷқәа, срыцҳауп, шәеицрымшәан,
Уахьгьы бзиа шәеибаба.
Суҳәоит, аԥҭа, уцарц ухыҵны,
Уахынла амза укаҷҷарц.
Уанцәырҵуа ан гәаҟ улызхәыцны,
Имшәарц, урҭ рыхьӡала уҷаԥшьарц.
Уԥхара рхумбаан, суҳәоит, амра,
Аҵарақәа шәшәаҳәаларц.
Исыман сшәыҳәоит Аҷкәынра, Анра,
Ашәҭқәа рыхьӡала шәышәҭларц.
Зыԥсы ҭoy рыгәҭоуп сахьеимдо,
Ҽаӡә изхамҵо аргама избоит...
Анышә рыбжьазаргь ани ҷкәыни,
Арахь ишеицу агәра згоит...
САРА АԤСРА САЦӘШӘАӠОМ
Ишсхалашо амра еимхәыцха
Сыԥсыргьы, сиеҵәхә ҭашәаӡом.
Ишлеиуа аӡыхьқәа ахьхьа-хьхьаҳәа,
Сара аԥсцәаҳа сицәшәаӡом.
Ашьха гәымшәақәа шысхагылоу,
Сара аԥсра сацәшәаӡом!
Аԥсабара сыԥсы шагәылоу,
Шәкы сырҭысыргьы – сажәӡом.
Сара сахьыҟоу аԥсра шәарҭам,
Иацәымшәоз роуп схаҭа сызхылҵ.

91

Сара сахьгылоу шәшәаргьы шәаҭәам,
Аҳацаҟьоуп Сасрыҟәа дызлыҵ.
Ишыҟаӡамгьы қәрак исызхаша,
Сцашам ҵааршәҵас снеилыԥсаа,
Дшиуа здыруеит ca сзыԥсахша,
Уиоуп сзацәымшәо сара аԥсра!..
ИААИРАДА ИХЬАМҴИТ ОҬҲАРАА РҴЕИЦӘА
Аџьынџьтәылатә еибашьраан зықәра иҭысхьаз Басныкиԥа
Ка­мидаҭ иашьа иԥа Захариа дсыԥшаауеит ҳәа дахьцаз рҩыџьа­
гьы зымхынҳәӡеит. 1986 шықәсазы Оҭҳара ақыҭан иаартыз
aбаҟa рыхьӡқәа ануп.

Ахысбыжьқәа, ҩынҩажәи акы шықәса зхыҵуа,
Аҭынчра сшахшазгьы исаҳауеит иааигәаны.
Аццышә иаҳәылахьоу агәашәқәа срызхәыцуа
Стәалоит, слаӷырӡышо схы кны.
Ашәахсҭақәа рҭыԥан ашәҭқәа шпытхьоугьы,
Сԥынҵа иҭаслоит ахәшә абылфҩы.
Алаӷырӡ иаҟәыиаз аӡамҩақәа шбахьоугьы,
Суазыруа сықәхалоит аибашьра адәаҿы.
Ахысбыжьқәа, ҩынҩажәи акы шықәса зхыҵуа,
Иаҭахым уажә ҿыц рыртытра.
Стәом ԥасеиԥш схы кны сынкахәыцуа,
Алаӷырӡ иаҭыԥым иахьа ара.
Ихьамҵит Оҭҳара ақыҭа аҵеицәа,
Баша имыхьшәашәеит рыхҿақәа.
Рлакҭа хаақәа рхалазшәа аеҵәақәа,
Ажәҩан ианубаалоит рхы-рҿқәа.

92

Дара ракәушәа иргәылптыз ашәҭқәа,
Рымцақәа еиқәылеит иххаӡа.
Ианҭыҵуаз еиԥш ирҭалазшәа ргәашәқәа,
Исԥылеит рышьҭақәа ԥхаӡа.
Иааирада ихьамҵит ргәыԥшқа,
Сышьхақәа ирхалеит рыԥсы.
Абӷьыц иаҵәа иаҟәнылеит рқәыԥшра,
Ииааиран иашәылеит Аԥсны.
Рқыҭа иаалалазшәа еишьҭагыла,
Схырхәоит уажә рҿаԥхьа сгәыкуа.
Рнышәнап ҟалазаргьы Урыстәыла,
Гарԥҟа ихынҳәызшәа рыԥсқәа.
СЫШЬХА ӠЫХЬ ХӘЫҶ
Икара-ԥсараха амҩа иқәу,
Умҩахыҵ ҳәа убжьы ирҳа.
Ишмаҷым иаҳәа иуԥхықәу,
Имҩа ркьаҿ, игәыхь шьаҳа.
Уааигәа днеир днартәа ԥшьаала,
Зымчқәа шә-гәаҟрак иршәахьоу.
Иԥсыршьаган ԥшьаала убжьала,
Ишьа рҭархәмар, ида иҭашәхьоу.
Урмеилаҳан жәҩан иазхәыцуа,
Дгьылкаҿ ҵла ԥшӡак иаззмырҳац.
Дшьыцумган ҩышәгьы зхыҵуа,
Уаргьы-саргь ҳзыҳәа бза зымҳәац.
Аха иудыруаз адгьыл ишақәлоу,
Аԥсуа иԥсабара иаԥнаҵаз.

93

Уҽырцәыхьча зызхара изудымшшыло,
Ухьарчбыжь иаҵоу рзы имаӡаз.
Уишьҭаныҳәа ахра икыду,
Зшьамхыҵарқәа зҭынхахо.
Уихашәаҳәа агәырӡа икылдоу,
Зхы-зыԥсы иашьҭамкәа иҭахо.
Сышьха ӡыхь хәыҷ, иҵҵыз ашьха,
Адгьыл сақәлазтәуа сышԥхоу.
Дунеик уахымҵәаргьы урҩашха,
У-Бзыԥуп уанаанха сыԥсы шухоу.
СЫЖӘЛАР
Нарҭаа ркәасҭӷеиԥш шәыбзиабара сыншуеит,
Иҿыцӡоу ак сазҳәо шәымҩақәа срыԥшуеит.
Шәааизар шәхаҵара ахаҵараз ишәаҳәоит,
Иаашазар шәыуаҩра шәыхьӡеиԥш сарԥхоит.
Сызгәылсхьоу шәыҵхқәа сцәа сыҭдырԥсаауеит,
Шәгәаҿы сымҩахыҵыр сгәы ҭыблаауеит...
Шәықәра еилажәгом знык шәа шәанқәы,
Иреиӷьу ацәаҳәа иаҩызоуп шәа шәгәы.
Шәыгәаӷьра абџьарла имеихсхьеи аӷа,
Заҟантәгьы шәҿымҭрала ишәҭахьаз ааха.
Шәызиааихьоу иснаҭо сҳәатәы сахьнагӡоит,
Шәныҳәаԥхьыӡ шыҟоу, шәҳақгьы агәра згоит.
Шәшәышықәса сагәылԥшыр сгәаҟра кьасоит,
Ишәчҳахьоу сгәалашәар сыццышә каԥсоит.

94

Шәыхәрақәа срызхәыцыр сыхәра кәашатәхоит,
Шәуазра сазыӡырҩыр, суазра шәаҳәатәхоит.
Аҟамеиԥш еицҳауеит, иҭагылом сгәы аҭра,
Сгәыҵхәыбаҩқәа ираҩсхуеит шәжәытәра артытра.
Сшәоит исцәыԥтырҳәа, ицәгьахар аршара,
Хәрашәада исылшом шәшәахсҭа аҿаԥшра.
Нарҭаа ркәасҭӷеиԥш шәыбзиабара сыншуеит,
Иҿыцу ак сазҳәо шәымҩақәа срыԥшуеит.
Ишәарҭам са сдацқәа шәымаӡа змаӡоу,
Изхымԥсаауа шәымца имыцәо изыцроу.
Сызгараз агара анҵыра алахьынҵоуп,
Снаҩсан игарҵуагьы иԥеиԥш ӷьацароуп.
Иаџьал наскьагоуп, зыжәлар ззыԥшу,
Рыуаҩра шаԥшаԥуа згәыраз иҭашу.
Шәгәы ашьҭыбжь садыруеит, исызҭо алша,
Шәгәы ашьҭыбжь иаздагәоу илам шәа шәшьа...

***

Исаҩсхьоу сеишуеит ахухуҳәа,
Имиц сымшқәа рымҩа кны.
Ӡыхьк анлеиуа ахьхьа-хьхьаҳәа,
Амра цәырҵуама игәыкны.
Cгәаҟpa исаҩсхьоу сҭаԥшуеит абла,
Бла иамбо ашьҭақәа сырхуп.
Аӡәы изаатуа ашә мариала,
Са сзыҳәа иларшәны иаркуп.

95

Схьышьҭра схылаанӡа, ҵаҟала аҩсҭаа,
Сыцҳа аҿаҟәара дахьӡоит.
Исхызго маҷшьо иху сышьҭа,
Инхаз ҳәа сымшқәа иԥхьаӡоит.
Дәыԥшӡак збеит ҳәа сааигәа ишьацха,
Рацәак бжьамзаргь – ихарахоит.
Сызнеиӡаргьы – ицаҟьа ҭӡамцха,
Шьаҿак сзацымҵо саабжьахоит.
Џьа мбаӡакәа аӡәы аԥҟараҳәа,
Амҩа дықәуп, дцоит сасра.
Сишьҭахх снеиуеит, дзырыз акәара,
Ирҩашхоит снеиаанӡа сара.
Сызну ацҳа схьаақәа хыҵуа,
Сышьҭахь иааиуа ҭынч дшәаҳәоит.
Дызныкәашо имҩа сананысуа,
Ҵәаҳәҵас хә-шәахсҭак сырҿашәоит.
Исаҩсхьоу сеихсуеит, рҭынчшьа ақәӡам.
Исаҩсхьоу иснаҭаӡом ҭаха.
Аха сԥеиԥшҵәҟьа – исаҩсхьоу акәӡам,
Ԥхьаҟоуп иахьыҟоу сԥеиԥш хада.
САБАЦӘА РХЬАА
Исыцкыдуп скыдзар ашьха,
Иаасыцрымшәо изцу са соуп.
Даргьы сыцҭоуп сҭазар ашхәа,
Амҿи амцеи реиԥш ҳаицроуп.
Изырхәахьоу ашәышықәса абӷа,
Иҭазмыргылац амшын аҭра.

96

Иалмыршакәа иԥызххааз аӷба,
Шәхыԥшыл, ихыӡлоит са слакҭа.
Иацеиқәылоит ианеиқәу амца,
Аха иццышәха изцаӡом.
Акәашмцеиԥш иакәшоит схәыцра,
Сԥышәо исыцуп, еиқәтәаӡом.
Сабацәа рхьаа сара сҭаӡуп,
Сгәаҵа изҭымсуа ибаӡом.
Сабацәа рхьаа сацуп, сахацуп,
Рхьаақәа схьааҭра иҭабаӡом.
Шьыжь сангыло исыцҿыхоит,
Иҟам ахааназ рымца хҽуа.
Исывагылоуп, зных исҿыхәоит,
Аха иҟам сызхәаҽуа.
Иааигәа инеиӡом измам чҳара,
Насгьы инзыжьуа урҭ мҩабжа.
Сабацәа рхьаа сырҭеит ҳамҭас,
Сшьа-сда иалоуп урҭ рыҽша.
Сыццакуазаргь дара срыҵоуп,
Урҭ са срыҵхуп сцәаҳәаны.
Забацәа ргәаҟра иаҵам дрыцҳауп,
Рхьаа иаԥыло ицәырҳаны.
Исыцкыдуп скыдзар ашьха,
Иаазыцрымшәо изцу са соуп.
Иаргьы сыцҭоуп сҭазар ашхәа,
Амҿи амцеи реиԥш ҳаицроуп.
Амра ангыло ицәырҵуеит иацны,
Аха ишацу иҭашәаӡом.

97

Сдунеи анысԥсахуа мышкызны,
Ишьҭызхуа дсымоуп, слыцәшәаӡом!..
СЫЕҴӘАХӘ
Сыхьӡ ухызаргь сымацара,
Мап, са сымала устәӡам.
Схы рхызбаауеит уара укәицқәа,
Схазы мацара усҭахӡам.
Лакәк ииааирахо уаҳамҭан,
Иҭынчу сыжәҩан блас уахаз.
Сыжәлар рзеиӷьашьара уамҭан,
Инымҵәо ԥсҭазаарак уазҳәаз.
Аб зхы ԥҽыз згәызҽанӡамкәа,
Имӷьац ихәрақәа изырӷьа.
Иашҭа иҭшәаз измамкәа нҵыра,
Ицушәа аԥсҭазаара игәарԥха.
Амҩа иқәу хьыӡрацара,
Иааира гәашьымхк иԥшынҵа.
Иахыз улаԥш анаӡара,
Укыдыз, сыеҵәахә, ужжаӡа.
Сымшқәа сзырԥхьаӡо акгьыҟам,
Иуаззаргь сашәақәа зхаԥсоу.
Укыдшәарц акәӡам зны саныҟам,
Рлакҭа умырӡын сыԥсы зхоу.
Уанимыхәа измам лаӡара,
Сгәы шузыҩбахо ӡатәӡам.
Сыхьӡ ухызаргь сымацара,
Сыеҵәахә, сымала устәӡам...

98

***

Ашьхақәа ирхашҭӡом изхаану,
Сабацәа ирҩызоуп – иашшӡом.
Ирхьаауп уаргьы-саргьы иаҳхьаау,
Сбызшәада урҭ рызшаӡом.
Урзыӡырҩы, уҽныҵак рҩыҵа,
Арҩашқәа, сышьха-гәы зызҭоу.
Иуарҳәап, аӡыхьқәа уразҵаа,
Рымаӡа сыгәҭыхан сшацроу.
Уаргьы-саргьы ҳаԥхьа ирныруеит,
Цәыӡк азыԥшызар ҳажәҩахыр.
Ашьхақәа лакҭала иаҳнырхуеит,
Шьацрак ишакәым иҳацәхәыр.
Сышьхақәа, изхылҵыз Ахәрашәа,
Ԥсеивгагас иамоу са сдац.
Сышьхақәа еиқәдырхаз Саԥсшәа,
Цашьа умаӡам унагәҭас.
Ашьхақәа ирхашҭӡом изхаану,
Сабацәа ирҩызоуп – иашшӡом.
Ирхьаауп уаргьы-саргь иаҳхьаау,
Урҭ рыда Аԥсны-ԥшӡа шаӡом.

***

Араҵла аҵаҟа игылоуп агара,
Иԥыррашәа.
Насыԥк ҭахәмарт ҩаԥхьа агәара,
Иамам ԥрашәа.
Абжьы шьҭыҵуеит агәыдыҳәа,
Игәырӷьаҵәа.

99

Инахыԥрааит ҵыскгьы ссирха,
Абжьы карҵәа.
Сакәыхшандаз агара ақәра,
Ҩаԥхьа аира иазыԥшуп.
Ф-абиԥарак згарҵхьоу агара,
Хымԥада, имшуп.
ҨАЖӘИЖӘИБЖЬ
Шәаламцәажәан шьацрак шәылагыла,
Ишьҭабоит.
Ишәымҳәан аӡыхьгьы шәахагыла,
Еихәлабоит.
Ирывжәга, сшәыҳәоит, сҭоурых хаҳәқәа,
Еиҭа еиҟәнашоит.
Аԥсуа гәашәқәа – имӷьац сыхәра,
Еиҭа сдыршуеит.
Дгылар алшоит ицәоу аԥшқа,
Дцәырҳаны.
Абӷьыц иаҵәа агәылптха ашәҭа,
Шәаазыԥшны.
Ахра икыду даҿҟьар алшоит,
Дҭашәмырхан.
Зашҭа аршлаз ихылҵгьы даршлоит,
Зны ишәмырҳан.
Ицәышәҵәах иныҟәо раԥхьаӡакәны,
Ма дцыркьхоит.
Ҿыц ацәажәара зҽазызкуа,
Дҿаҳахоит.

100

Ирцрашәмырсын имиц Имшқәа,
Ргәаҵәахы.
Ишәмырдысын сгәашәеиԥш Имшра,
Ишәҵәахы.
Дқәыԥшуп ан, дихылҵт нхаҩ қьиак,
Иаашәычҳа.
Илывжәга, дрыцҳауп, дизԥшуп сабиак,
Даашәыхьча.
Дышиз дҵаауазаргь ишәҭа ашәыха,
Ихы шәшьышьла.
Ҩажәижәибжь, алахь шәыга,
Ахьӡ шәшьала!..

***

Сазыхгом ашҭа оума зыхҭысхьоу,
Ԥсрала идысхьоу са санҭԥсаа.
Иаԥшәымахт суадаҿ аҵхқәа исаҩсхьоу,
Ицахьоу сымшқәа инеилыԥсаа.
Са сыда царҭа змам ахьаақәа,
Сыԥсоуп изҵаршәу аахала ихәу.
Са сыда илшом аӡәгьы рхьакра,
Аӡәгьы издырӡом иахьҵәаху.
Аԥҭа, угәылшаа, уцәырҵ, амза,
Сымшқәа рыхәрақәа рӷьатәуп.
Ашҭа исыцҭоу схәыҷқәа рыԥсыхаа,
Саныҟам иӡуеит, ирԥхатәуп.
Уи сахьӡарц шьыжьыкоуп сзыҳәо,
Исыҭа, аԥсҭазаара, унапқәа.
Шәымш дахыԥоит ҽнак иахыԥо,
Сырхьыжәгӡа амра ашәахәақәа.

101

***

Акгьы злам аз амцаԥшь ҳажәлоит,
Ҳҿаҳәатәха.
Ааԥын шәҭыцгьы ҳхьаан ҳнашәылоит,
Ҳаимактәха.
Акгьы злам аз ҳхы ҳачычоит,
Еиҟәшауа.
Лаӷырӡыла ҳӡамҩа ҳҩычоит,
Ҳгәы рԥшаауа.
Акгьы злам аз ҳдунеи ҳаныҵуеит,
Изаамҭам.
Акгьы злам аз нас ҳаиԥырҵуеит,
Изыхәҭам.
Акгьы злам аз иҳамбаӡакәа,
Ҳаицҭахоит.
Иаажәша аӡыхь ахыҵнахаанӡа,
Ҳаԥсра ҳҭынхоит.

***

Сыччаԥшь згәықәыршоу адәҳәыԥшқәа,
Сгәы иахшазшәа иҩашьаӡом.
Сашәа зҿықәыршоу аеҵәышқәа,
Рыԥхашьала иҩашьаӡом.
Сгәырӷьаӡ иаҿыхәахьоу аӡыхьқәа,
Рныҟәашәала иҩашьаӡом.
Сгәыӷра иарҿыхаз ахәышҭаарамца,
Акәицқәа рыла иҩашьаӡом.
Сычҳара зҵашәҭыз ажәҩан,
Ахьӡыркрала иҩашьаӡом.

102

Зымаӡа салашәҭыз ажәлар,
Рлахьынҵала иҩашьаӡом.
Сыԥхара злысыз агәашәқәа,
Раатшьала иҩашьаӡом.
Сшьыжьбзиа зхьысыз ашәҭқәа,
Рыптышьала иҩашьаӡом.
Сныҳәаԥхьыӡ зхьысыгӡаз аҳәыҳәқәа,
Рнаалашьала иҩашьаӡом.
Сҭоурых-ҵәца шеиқәдырхаз ахаҳәқәа,
Рцәажәашьала иҩашьаӡом.
Сылаԥш зҭахәмарыз агәара,
Ашьац иаҵәала иҩашьаӡом.
Аҽыҩқәа, иззеиӷьасшьаз АИААИРА,
Рыԥрышьала иҩашьаӡом!
Сыԥсы зыхҭәалоу ашьха рҩашқәа,
Ргәеисбжьала иҩашьаӡом.
Сыԥсы зыхәлаҭәҳәоу аҵхқәа, амшқәа,
Сабхьӡ рхушәа, иҩашьаӡом.

***

Сбызшәала ицәажәоит ашьха ӡыхьқәа,
Сбызшәала ицәажәоит аԥхьарца.
Сбызшәала ицәажәоит аҵла абӷьыцқәа,
Сбызшәоуп Аԥсны ԥшӡа зырӷьаца.
Сбызшәала ицәажәоит аxpa агәаҵа,
Сан лҳақаз са суаарам.
Сбызшәала ицәажәоит сыдгьыл аҵа,
Иацәхьаҵыз имҩақәа харам.

103

Ахаҳәгьы цәажәоит са сбызшәала,
Сбызшәала сангьы деиқәырхоуп.
Сбызшәоуп еихазҳа сџьынџь, са сԥашәқәа,
Сбызшәала ухәрагьы рӷьоуп.
Иԥшӡоуп сбызшәала ажәа «Аиааира»,
Сымшқәа мшызтәуа – сҿаҭахьа.
Анҵыра азҭо анра, абра,
Сҭахоит сбызшәа ансыцәҭаха.
Ажәа «Аҭынчра» хаауп сбызшәала,
Саԥсшәа иацуп агәбылра.
Збызшәала иҽыжәу дыӷәӷәоуп жәҩахырла,
Алҵшьа дақәшәоит абылра.
Ихьаа хҽыгоуп ан лмыткәма,
Ахы злымҵыц лгәахы.
Сбызшәа иарӷьагоуп уи лгәаҟра,
Амшын ихҭәалоу иахьагьы.
Сбызшәа цәажәоит са слакҭала,
Сбызшәа – исзымҳәац сгәазхара.
Дгьыли жәҩани рыкәа инҭала,
Иаҿуп ҳазегь ҳарԥхара.
Ушҭагылоу уашҭа, угәара,
Убызшәа гәыԥшқа ануцәҭаха.
Илахьынҵадоуп узгарҵыз агара,
Умҳаџьыруп уара ухаҭа.

***

Амра ашәахәақәа гәыбзыӷуа,
Суада ахышәаҿ иҽырбоит.
Амра ишамам сыда ԥсыхәа,
Ацԥхьқәа рылагьы аҽснарбоит.

104

Хракгьы цәажәоит абжьы ныҵак,
Сара сыда аӡәгьы имырҳа.
Ҿыц ашәа хаак ҿыхеит сгәаҵаҿ,
Гәҭыхак сгәыҵашәҭ сеиларха.
Шьхакгьы сгәанаҭт шьхак иахыԥшны,
Разҟы ссирк ала сеилаҳәа.
Ажәакгьы акаҩбыжь геит саахьарԥшны,
Сацәцар ҳәа ишәошәа, сеимлаҳәа...
Аԥша хааи амреи сыԥсы ргәылоуп,
Ирыцысҵеит рыгәра ганы.
Ахреи археи срыбжьагылоуп,
Исцәеисыр алшоит сеимакны...

***

1937 шықәсазы 100-ҩык инареиҳаны иҭаркит Бзыԥҭаа рҵеи­цәа

Ԥсрацәгьас иҟоу ақәкын шәыԥсырҭа,
Шәыԥсы шҭоу ишәзырҳәарц аԥсы.
Шәыԥсы шҭоу иӡбаажәхарц с-Бзыԥҭа,
Шәнапала ихәылашәшьырц Аԥсны.
Маҭышҳамс иҟоу хыршьуан шәыхәда,
Шәыԥсы шҭоу ишәхыларц аԥсфҩы.
Џьоук аԥса рылнашьуан шәа шәҿымҭра,
Уи аамҭаз иахьҵаамхаз шәыԥсы.
Ԥҳәасамахәҵас шәаԥсуара ҿыххаа,
Иашьҭан шәдыртәарц шәырҟәыдны.
Иабылуан шәахьашьҭамыз аԥсҿыхра,
Шәыламыс ахьрызҭамшьыз шәгәаҟны.
Шәдыршәаҵәҟьоз џьыршьон жьхыршыла,
Шәкылџьаа ишәнырҵазаргьы адамыӷ.

105

Иҵәааҵәаауа ирылсуан геи-шьхеи,
Шәшьа ирзаламшьыз Саԥсуара, Сҭоурых.

***

Сгәырӷьатә еимхәыцны шәашҭа сҭаԥсоуп,
Суарҳал иаҵәан уаҟа иҭаршәу са соуп.
Ашьыжь са сцәырҵроуп амра ззыԥшу,
Схәыцрақәа рӡаӡоуп ашьацра иаԥшну.
Ахрақәа ргәаҵа сыччаԥшьны сҭыршоуп,
Архақәа ргәамҵра рхызгарц срызшоуп.
Арҩашқәа ргәашьымх сыгәҭыхан сашәуп,
Арашқәа рыбӷьыц иаҵәа сразҟала ишәуп.
Аӡыхьқәа злеицәажәо сызхылҵыз сбызшәоуп,
Ажәҩан злаҭынчу, излаҽхәо сыԥшшәоуп.
Ааԥынтәи амшқәа ирыҟәнылаз сҟазшьоуп,
Ашәаԥшь уаркалеираҿ ихәмаруа са сшьоуп.
Ашәҭқәа зырҿыхаз слакҭоуп, сныҟәашәоуп,
Сгәыдкыл исҿыхәаз ажәоуп – иԥхьажәоуп.
Ашьауардын амҵәыжәҩақәа сара срыҿҳәароуп,
Агәашьамх еиҭамшәарц иахасҵа сҿароуп.
Ӡыхьҿатәи аԥсабара сгәаԥхаран саҟәнуп,
Аҳәамҭа сҿахәҳәаган бираҟҵас искуп.
Ахраҿ абчараҳ иԥсы зку са соуп,
Аҳаҳаиҳәа иԥыло, даҿызго сыԥсоуп.
Сгәаҵахьтә иаауашәа аԥшалас разуп,
Сгәаҵа илҽыжәԥазшәа Бзыԥгьы ласуп.
Аԥсабараҿ бзабаахарц блаҷыцны сахоуп,
Саԥсшәа иаҩызоуп, иԥызоуп, иԥхоуп.

106

Ахьышьҭра уаҩ дықәызҵо лакә цыԥҵәахоуп,
Ашәиԥхьыӡ ныҳәаԥхьаӡызтәуа аԥсыуа цәаҳәоуп.
Аԥсабара агәы зреисуа иахаҵәҟьоу сыԥсоуп,
Сымшқәа ршәахәацқәа сшьардаамҭан сырхаԥсоуп.
Сгәырӷьатә еимхәыцны шәашҭа сҭаԥсоуп,
Суарҳал иаҵәан уаҟа иҭаршәу са соуп.
Ашьыжь са сцәырҵроуп амра ззыԥшу,
Схәыцрақәа рӡаӡоуп ашьацра иаԥшну.

***

Ԥагәырӷьантә иаауашәа еиқәлафха,
Март ҩҽыжәԥеит шьыжьнаҵа.
Хаха инадгылт имақаруа,
Ибыбышӡа игылаз абҳәаса.
Ашькыл акыха самраӡакәа,
Сыкгьы аҿаанахт иаԥшынҵа.
Нас уи иажәыз ахыԥсаазшәа,
Аччаԥшь нықәшит ҳамӡырха.
Ԥҳәыс бааԥсушәа илақлақуа,
Ихышҿышт агәы еибаркуа,
Ԥшацәгьак цәырҵит илакҩакуа,
Цҭәак ҳа иаҳусӡам еимакуа.
Март сасуп, иааит анхара,
Шьҭа имчыдоуп аҵаа, асы.
Адгьыл иаҵалт са сыԥхарра,
Ашьацаагага са сыԥсы...
МАДИНА
Ажәҩан ашәуеит бҩызцәа рыччабжь,
Бара быччаԥшь рылабоит.

107

Бхьаақәа згәылсхуа ибжатоу бҳәоуқәа,
Иӡарҵәиин сыхәда иалапоит.
Быхьӡи быжәлеи ззынхаз бтетрадқәа,
Имцабызха исыкәҵәашоит.
Сараӡәк соуп изԥыло бышьҭа,
Бышьҭақәа сдырны исылаҵәоит.
Бҩызцәа сԥылар – сақәшәом рыдҵшьа,
О, сзыхәларшәу гәаҵәыхароуп.
Быкласс ршыкьбыжь иаршәҭуеит ашҭа,
Бара шьҭа бацәыхароуп.
Бҩызцәа рыччаԥшь – изнысхуа бсахьа,
Бара бҩызцәа срыкәыхшоуп.
Сыхәшәыц-хәырбӷьыцқәа, исызымҭо аԥсыха,
Сынҵыра бҩызцәа ирыкәыршоуп.
Ажәҩан ашәуеит бҩызцәа рыччабжь,
Бара быччаԥшь рылабоит.
Бхьаан бызгәылсхуа ибжатоу бҳәоуқәа,
Иӡарҵәиин сыхәда иалапоит...
1983

***

Ашәҭқәа исарҳәоит ба беиқәхазшәа,
Ашҭа бҭоушәа ҳанбзаз еиԥш.
Насх, сааҭрысхуеит быбжьы саҳазшәа,
Ажәҩан иақәлоушәа бԥеиԥш.
Ашьац иаҵәараҿ бышьҭақәа нхазшәа,
Амра ашәахәақәа ԥшаауеит.
Амза шнеиуаз џьара бабазшәа,
Бгыл, даагап ҳәа саанарԥшуеит.

108

Еицбыхьӡыртәызшәа быхьӡ Мрамза,
Са сеиԥш беимаркуеит, брызхаӡом.
Исыхәаԥшуеит ргәы сзынхазшәа,
Ԥыхьеиԥш исыкәшо сдырԥхаӡом.
Быхәмаргақәа ҭаалым ҟарҵошәа,
Ирадны иқәгылт ацәаҳәа.
Зны иҵаауашәа, зны ак рӡошәа,
Иаҿуп аргама сырҳәацәара.
Бара беиԥш ирыфҩыхуеит ашәҭқәа,
Хьычԥаԥырқәак ԥырԥыруа.
Сзыхшәырҟьазеи, дсымзхыз амшқәа,
Ҳазцыз ашьыжьқәа, шәыҽсшәырба.
Бцыра хәыҷқәа реихаԥсашьа,
Сырнықьшәа исцрасыз сымцаркуа.
Сабанӡанарго, сырзырӷьома,
Быфҩыхаа згәылсхуа бышәҵатәқәа.
1988

***

Бара ибеиԥшу ӡӷабк дызбазшәа,
Сылхьынҳало сгәы зжьалоит.
Бхаҭаԥсаҭа, быбжьы саҳазшәа,
Бызбашашәа схы зыжьжьалоит.
Ес-ииуа бықәра инҭагыло,
Сыԥсы ҿырхуашәа збалоит.
Рааигәа снеиуеит ҭынч сҽынкыло,
Бцәа злархыскааша ак сԥалоит.
Сашҭа бҭам ҳәа, мап, ихасҵом,
Иахьагьы быбжьала сеиқәырхоуп.

109

Амала, быжьшықәса бырхысӡом,
Са стәала ибхыҵуа быжьба роуп.
МРАМЗА
Сышԥеиқәнархаз бызхылҵыз ашьыжь,
Гәыӷрак ныҵхәраан аргама еиқәных.
Инсылаҵәан бара бгәашьҭыбжь,
Ихҽын ишызбоз сызҵымгәоз сгәыхь.
Сцәыӡқәа рыԥсы бара иныбхалан,
Сыхәра ахьаақәагьы ннакылт.
Ԥсыс инҳхалан бара быԥхара,
Мра шәахәакгьы ҭынч иаҳԥылт.
Уажә игәхьаазгоит бызцыз аҵхқәа,
Сеихазҳа-еиҵазҳоз сыԥсы ҭакуа.
Еиҭах срышьҭоуп бхәыҷра аԥхыӡқәа,
Бшыцәоу бзырччоз быбжьы ҭгауа.
Сеихьысеиԥысуа срышьҭоуп сыҩуа,
Игәхьаазгоит сгәырӷьара иӡыҭхьоу.
Акыркырҳәа быччаԥшь згәылҩуа,
Аҵхқәа исаҩкәрааны ицахьоу.
Насыԥк саҿзырхәоз дунеик азна,
Сыԥсы схазҵаз ҿыц ҩаԥхьа.
Шәынтә исзымҳәоз быхьӡ МРАМЗА,
Сцәа сҭазырӡыӡаауа иахьа.
Ишԥагәхьаазго быжәҩахырқәа,
Ббызшәала ицәажәоз бнап хәыҷқәа.
Сышԥаҿыгәҳәаау ба бшьапышьҭа,
Ҳаҩны сакәзыршоз бныҟәашәа.

110

Ишԥагәхьаазго бара бгара,
Бгәышԥы аныриааиуаз бгараҟәҟәақәа.
Ишԥагәхьаазго иацтәи ҳгәара,
Иансыцәҩабгоз бара бнапқәа.
Ишԥагәхьаазго «нан» аныбҳәоз,
«Дад» аныбҵа баб изы.
Ҿымҭ гәаныла са санныҳәоз,
Хара саннахоз абааԥсы.
Азхара изҵәыуом иахьа сгәыԥшқа,
Сгәыԥшқа, изцрымҵуа ахҿақәа.
Бызцым сымшқәа, исыҵшәаз сыԥшқа,
Хлымӡаах иагәылаблыз сҿара.
Ҿымҭ сзыргәырӷьоз быхьӡ Мрамза,
Бызҭаз сашҭа бышьқьыруа.
Ахышә зыҽкылхәаа иаҳхалоз амза,
Ҳуада ныҳәаԥхьӡык ҩнаршуа.
Сеихьыс-еиԥысуа срышьҭоуп аҵхқәа,
Сеихаҳа-еиҵазҳаз сыԥсы ҭакуа.
Сышԥарҿыгәҳәаау бхәыҷра аԥхыӡқәа,
Ҳшыцәоу бзырччоз быбжьы ҭгауа.
Ишәхьаз хҩыуаа быԥсы ҳхабҵан,
Ҳашҭа ҳҭабҵан ахьхьа-аџьџьа.
Сышԥарыцҳау иахьамоуз нҵыра,
Абылра ҳалзгаз ба БХӘЫҶРА...

***

Зхьышьаргәыҵа сакәыхшоу, о Гәашьа,
Сдунеи ԥшӡа насыԥны иазшоу.
Ба ибыцназго дыҟоума изҳәаша,
Зышьҭа меиҭашәо иԥшьоу.

111

Сазхәыцлоит быҷкәынцәа шәҩы ргара,
Агарақәа, изааӡахьоу ахьыш.
Имышьҭабзиоуп изҭыҵыз ба бгәара,
Сасрыҟәа, Сиҭ, Гәыҭсакьа, Хнышь.
Бныҳәаԥхьӡоуп исызҭо алшара,
Быччара, бымч, ба былша.
Издыруеит бшаԥылоз ашара,
Бхаҵамԥҳәысра, бгәаҭа лаша.
Исԥылоит быҷкәынцәа аӷламқәа,
Быԥшрала издыруеит зегьы.
Инхоит урҭ сааигәа, харамкәа,
Издыруеит рҿымҭрагь зызку.
Цәыцә ила издырит, о Гәашьа,
Ахӡырымгара зхылҵыз ба бшьоуп.
Ибдыруеит ахәрақәа рырӷьашьа,
Аиааирахь икылзга бҟазшьоуп.
Хроушәа саҵаԥшуеит, о Гәашьа,
Нарҭаа адауаԥшьқәа рхыԥша.
Афырхаҵа Бжеиқәа-Бжашла,
Даныздыр ианеиқәҭәоуп аҳаԥшьа.
Сыдгьыл иадыруеит, о Гәашьа,
Сышьхақәа рыԥсаҭыҩра шыбхоу.
Ибыӡбаз ишамам ԥыргашьа,
Ахааназ аԥсыҽра бшаӷоу.
Хьаа хкыс иарбан ибҿымхац,
Аха бышьҭыбжь аӡәгьы имаҳацт.
Сынҵәеит ҳәа хаҵак дыбмырҿыхацт,
Иамуит ҳәа шьҭахьҟа бмеихацт.

112

Ааӡабрак санақәшәо ҿысҭуеит: о Гәашьа!
Издыруеит ишсыхәо бцәашьы.
Исԥылоит имыцәац бнашана,
Сдунеиԥшӡа иазишаз быбжьы.
Бнашаноуп исымоу, о Гәашьа,
Издыруеит ианцәгьароу, ианбзароу,
Ба была издыруеит ахшара,
Ирылҵша анацәа ишрыбзоуроу.

***

Мацәазблак аччаԥшь зызхалоз,
Шьацла зыхәра зырӷьалоз,
Шә-хьаак ирҿыхәа измырӷьацоз,
Сырнықьҭрак згәаҟбыжьқәа ҭаӡоз.
Жәларык зынӡалоз уажә сакуам,
Жәларык ирцәымцхәу са исызхом,
Аԥырԥырҳәа сыԥсы былуеит,
Абыцеиԥш сыбаҩқәа таруеит.
Аҵхқәа еихалазшәа ишаӡом,
Сымшқәа еиԥыршьызшәа ихәлаӡом,
Ажәҩан иаҵаӡом сыԥсы,
Адгьыл иқәӡаӡом сыԥсы.
Шьаци бӷьыци харахеит,
Амзеи аԥҭеи еибарххеит,
Ахра шеибгоу згәы иҭаӡоз,
Ишәаҳәарц еҵәацкгьы зызхалоз.
Зхатәгәы згәаҵаҿ имыцхәхаз,
Зыԥсы ахаара зцахахаз,
Амҩа инымҵәо згәыԥшқа иҭхәааз,
Згәы иҭоу зызҭымго ихаҳәхаз
Ахьаақәа ирзымхо згәы дырҳәхьаз,
Аҭоубыҭ сҭоушәа сыԥсы ҟәыкуеит,
Мшыннырцә сыҟоушәа сгәыкуеит.

113

Заҟантә усцәыржәхьоузеи, сыԥсы,
Заҟантә усхырххьоузеи, сыԥсы,
Сынарцә гәҭыблаагақәа рыԥсы,
Рыԥсы ухалама, сыԥсы.
Иуазу анацәа рыԥсы,
Ҿызымҭуа абацәа рыԥсы,
Рыԥсқәа ицҟьоу икәыкәны,
Аԥсра иажәхьоу иҭыркәкәаны.
Ариаҟара иаҵгәахьоу рыԥсы,
Мыткәма иалам урҭ рыԥсы,
Сгәыӷран саҵдазааит шәыԥсы,
Иаҳа ианеилашуа шәыԥсы.
Исхышәкаалааит шәцәыӡқәа рыԥсы,
Шәцәыӡқәа ирыҵаршәзааит сыԥсы,
Иԥхоуп, ирықәыршәзааит сыԥсы,
Иӷәӷәоуп ирыкәыршаз сыԥсы,
Ахьырхьын икылху ан лыԥсы.
Аихабла икылыршәоу аб иԥсы,
Сасрыҟәа иԥсоума иухоу, сыԥсы,
Аџыр дырсозма уа узын, сыԥсы,
Убриоума изџырха абас сыԥсы.
Изнымкәа иццышәхахьоу сыԥсы,
Иахькаԥсоугьы игәаҟуа агәаҟ узы,
Избахьада иццышәхахьоу аԥсы,
Имыцәо аццышә, амца зыцроу,
Нашанак иалаҟоу, имаӡоу.
Еисуеит ахәра ахы ҟәыннашьарц,
Иԥсуеит алаӷырӡ иаблыз ашьац,
Иалшоит агәаҟра зны иацәынхар,
Аԥсы ҭалар, ииаҵәахар.
Зыццышә мҩашьо сара сыԥсы,
Зыццышә азмырҩашьо ақәеи аси,
Сбызшәа фырхаҵа, ԥсыс исхоу,
Сыԥсыхаара ԥсыԥхас иахоу.
Ашьацра сыццышә нызлаԥсо,

114

Иазҳааит аӡаӡа неихаԥсо,
Имблыц шәахьчааит сара сыԥсы,
Хәырбӷьыцк ишәзаҩсааит сара сыԥсы,
Ишьацаагагоу сара сыԥсы,
Иарӷьааит шәыхәрақәа зегьы.
Шәхьаақәа шәымнахааит сыԥсы,
Ишәыкәыхшааит сара сыԥсы.
Ирбааит адгьыл ишалоу сыԥсы,
Сыццышә иаҳәап ишыцқьоу сыԥсы...
НАРҬАА РЫШЬҬАҚӘА
Ашамҭаз саанарԥшит Аинар-жьи,
Адәеиужь ианыслоз ижьаҳәа.
Сасрыҟәа ирашь акьыркьырбжьы,
Хҿоушәа иналҟьеит аԥшаҳәа.
Дныҳәаныԥхьо дгылан Гәашьа,
Ирзылыԥхарц хьӡы ԥшаахк арҳара.
Схымшәо схылеит иара иҽышьҭа,
Уи ала издырт дшагоз хара.
Иҽышьҭа аҿыгоуп абахә кнаҳа,
Дахьцозгьы сарҳәеит маӡала.
Дыздырт Сасрыҟәа игәеисыбжь ала,
Ацыӷцәа анызба еилблаауа.
Ржәытә-рҿатә, рџьынџь, рдацқәа,
Нарҭааи сабшьҭреи еимадоуп.
Нацәа каҷҷа – Нарҭаа рҭаца,
Дҭамхеит, сҭоурыхаҿ дхадароуп.
Ахьҭа злысыз иашьцәа гәаҟуа,
Аеҵәа ианаакәшоз сара срыниеит.

115

Афырхаҵа Нарҭ Сасрыҟәа,
Иашьцәа аџьалк ҳәа еиқәирхеит.
Зылха лакәын адых-дыхҳәа,
Абаа рхыџхыџуа даҿын асра.
Гәында сдырны исалҳәт лыгәҭыха,
Гәында зааӡа илгеит сыгәра.
Шьҭыбжьык мацәысыр аԥҟара-ԥҟараҳәа,
Хьыӡрацара ицоитоуп хара.
Изызку збахьеит ианхыс аҟәҟәаҳәа,
Фырхаҵарак иҭоуп ҩаԥхьа.
Нарҭаа рыччаԥшь, ма изырдысуа,
Ирымам исцәырҵәахуа акгьы.
Мҩакгьы рымам сгәаҵа иҭымсуа,
Урҭ зегь нагоуп сгәы иҭҳәааны.

***

Сабацәа рыԥсы-рыԥсаҭыҩра –
Аҽыбӷаҟазара.
Рҟамчышьҭыбжь, изнысхуа ргәымшәара,
Рыҽырбара, рҟәыӷара.
Ажәҩан иагәылҷҷо pxәыцра,
Рыламыс ацқьара.
Рыласра, бираҟда рхьамҵра,
Рныҳәаԥхьыӡ, рқьиара.
Аҽыбӷаҟазара – сабацәа рашәа,
Сызмырҩашьо рыгәаӷьра.
Еишьҭагыла, еибыҭа рыжәҩа,
Иԥхьагылоу рхыхәара.

116

Сабацәа, зҭоурых ԥышәоу,
Иҳаразкыз сышьхақәа.
Агәаҟраҿы згәашьымх ԥышәоу,
Имцахаароу рҽышьҭақәа.
Сҭоурых гәылшаа аԥсы ахазҵо,
Исымардаз рычҳара.
Еиҭах сагәылԥаа схьаа ԥхазҵо,
Исдунеиу рымчхара.
Аԥҟараҳәа ишьҭхысаа иҩеиуеит,
Аҽыбӷаҟазацәа.
Рыԥсы ҭоушәа игылоуп саԥхьа,
Зыԥсы схалаз сабацәа.
ЖӘАҨАКӘАРА
Ахьхьаҳәа илеиуеит Жәаҩакәара,
Сгәаҵа иҭысуашәа иԥхаӡа.
Ахыҵнахызшәа сзааӡаз агәараҿ,
Сбызшәала ицәажәоит ихааӡа.
Аиргь ҭыԥҳаушәа ахцәқәа кьларуа,
Ирҭахәмаруеит Гагрыԥшь адақәа.
Гәыхь ҭархаган ҽкәаршәа икәаруа,
Аԥсабара аԥсы ҭакуа.
Ргәыблыра нылырша ашыцра,
Рыччаԥшь ныларҭәоит игәырӷьаҵәа.
Ижәытә уарҳалха yaҟa ашьацра,
Адәқәа ирықәыршәуп ииаҵәаӡа.
Аԥсыуа нҵыроуп иахьа рыбжьыхаа,
Ирҿашәаҳәо ахәыԥшӡақәа.

117

Ргәашьамх сгәыӷроуп, ирымам ԥшыха,
Ихәыҭхәыҭуа еилаҵәан еизгәыкуа.
Ахьарчбыжьқәа ҩаԥхьа иахылҵуа,
Ирымам исыҵаркуа маӡа.
Ираҩсхьоу амшқәа сырзырхәыцуа,
Иԥырны илеиуеит рыҽкынҵа.
Сан лкыкахш еиқәнархазшәа,
Мыцхәы игәыбзыӷуп сара сзы.
Хәрак рнызаргь уи иарӷьазшәа,
Избоит ишсылаҵәо рыԥсы.
Иӡҭит, иҟам ԥхьантәи ргәала,
Сыхнахт саранџьшәа урҭ рыԥсыԥ.
Жәаҩа ныҳәаԥхьыӡ, Жәаҩакәара,
Исыкәыршоуп жәаҩа насыԥ.
Зымца мыцәо аԥсуа игәаҵа,
Жәытәла изҭыгоу аԥаҩ ҭшәақәа.
Хьчашьас иарҭоз саҳәо имӡакәа,
Ицоит Хьачрыԥшь агәы инҭашәкәа.

***

Ихәыҭхәыҭуа ашьхақәа акы рҳәозар,
Дтәымым, са соуп убри зызку.
Сҩыза игәаҵаҿ сашәа ԥхозар,
Имҩамшуп уи амҩа сызқәу.
Иацы аҵкыс арҩаш ахыԥша ӷәӷәазар,
Иеисарц аӡбеит сара сшьамхы.
Ашьац есааира ииаҵәахазар,
Ааӡабрак схымситоуп сшьахны.

118

Ашәақәа сҽышькылаҿ иҽырбозар,
Агәра ргоитоуп изыхшаз рыҭра.
Амра ашәахәақәа ҿыпуазар,
Аӡәы илымшеит сгәырӷьаӡ аҭтара.
Сгәыла иашҭаҿ «Радеда» гозар,
Бираҟк шьҭыҵуеит са сгәаҟны.
Исԥыло схьаа дысзацәгозар,
Сашшыр иашам акаҟны.
Агәаҟра иаҿабылуа игәаҟра сызшозар,
Ахаангьы стәашам схы-сгәы кны.
Иацы иргәашаз иахьа дкәашазар,
Шәарак ыҟам сара сҟны.
УА ШЬЫЖЬБЗИА!
Аеҵә шцәырҵлак аԥсшәа сарҳәоит,
Амза иаршәуеит ашәахәа.
Шырԥазыла аҵар сыԥхьоит,
Ҳашҟа бааи ҳәа шәаҳәара.
– Уа шьыжьбзиа! – ҿнаҭуеит ажәҩан,
Схы-сгәы нақәҵа шьыжьнаҵа.
Дгьыли-жәҩани еибыҭа рыжәҩа,
Сшахьӡаша сарҳәоит снапынҵа.
– Уа шьыжьбзиа! – сгәашьымх шьҭызхуа,
Бымшәан схьызгӡо, сзырӷәӷәо.
Шәыга хкыла, цәаҳәак саԥызшьуа,
Шьыжьтәи шәаԥшьла сынхыхәхәо.
– Уа шьыжьбзиа, аҽыуаҩ хаҵа,
Ԥшӡала ахьӡ ҿыц ззыԥшу.
Заб игәы зманы ашҭа иҭыҵуа,
Сымҩа зымҩақәа ирыԥшу.

119

– Уа шьыжьбзиа! – ихырхәоит ахра,
Ахра скәицны згәы сҭаԥсоу.
Адәы иаҵәа, акаршәра, арха,
Имыцәо шәҭыцны сызқәыԥсоу.
– Уа шьыжьбзиа, шьыжьтәи аӡаӡа,
Илҳәаа ашьҭақәа зну.
Ахәатә хыза зқәыз акәицқәа,
Иԥхьаршәҭны шәацәажәа иахчну.
О, ари аԥсшәа сыдҵа ҳаразкуа,
Шьыжьбзиа, ишьҭызхуа сыгәҭакқәа.
Убри азоуми шьыжьбзиа мҳәакәа,
Ахаҳәгьы сзавымсуа схаҭа.

***

Ҿамҩак ахәрашәаз сыԥсы схыҵуан,
Дунеик аџьалда иҭахон.
Ҿамҩак ацхыраараз сымҩасуан,
Ҿамҩак – сеиқәхарцаз исызхон.
Ҿамҩак адлаԥса акьаасыбжь ааҩуан,
Ҿамҩаказ сашҭа еиԥхьшаауан.
Ҿамҩак «бымшәаназ» схьаа сиааиуан,
Сахьԥсуаз ҿамҩаказ сгәы аҽашьуан.
Ҿамҩак мацараз схацхә сышәхабылуан,
Ҿамҩак азыҵәҟьа – сеилагон.
Сыхәра мӷьацкәа ҽа хәрак ашәылон,
Ҿамҩаказ сыргәыдыршәыла сааргон.
Шәанаџьалбеит, ҿамҩак азыҵәҟьа,
Аԥсра дахәларҭәҳәааит ҳаӷоу.
Амца зырцәо, илшои ӡыда,
Ӡыда ирцәт ҳәа заҳахьоу.

120

Ҿамҩак ахәрашәаз сыԥсы схыҵит,
Дунеик аџьалда исыцәҭахеит.
Ҿамҩак исмыхәаз еиҭа срызхәыцит,
Сдунеи хәыҷ аԥхара хаҳәхеит.
Амца салзгаз Сдунеихәыҷ хьамҳәуа,
Иахьцаз сеиҵамгыло сыхьҭшьуеит.
Сыԥсра раԥхьатәиим, аха уи аиҳа,
Сахьԥсыз ҿамҩаказ сыԥхашьоит.

***

Гәыҵхас иҟоу алҟьоит сгәаҵа,
Цуҭак рхьаа аҽхьнуп иара.
Ҟармоушәа исықәҵәиашоит ргәамҵра,
Срызбом ахьаақәа рызхара.
Урҭ сынрывсны исымам цашьа,
Исымбаӡазшәа сыбла хҩа.
Аӡәгьы илшом хәрак сыцәӡашьа,
Саргьы сызраҩсуам наҟ сырҳа.
Ҭәыцк аҳәынҷар арҩаш хага,
Атрышә иасуеит сгәы хаха.
Аԥсы еилахәаргьы шәарахк хракаҿ,
Сгәы ианыруеит ан аԥхьа.
Измаӡамгьы суазра гәалас,
Сгәыхьқәа ирзацуп уи игәыхь.
Шәҩык рааӡабра срымоуп гарас,
Аха срыҵгәоит урҭ еиҭах.
Срыԥшаауеит агәыхьқәа рхала,
Ацгәабла иарҭәҳәо сыԥсынҵра.
Тәым хьаак ыҟам сара сзыҳәа,
Ԥсыхагь сымаӡам зынӡа.

121

Икылху дшәарҭам ижьышуа аихабла,
Усывамгылан снапы санкны.
Иааишьа шрымам рбахьеит агәыхьқәа,
Рымҩа зҭыгоу сара сгәы.

***

Схьаақәа схызго аԥсабара,
Сыҵхқәеи сымшқәеи ԥсыс ирхоу.
Гәаӷшақә иашьҭоу аԥсҭырбара,
Сиҵәыуарҭам, уи дсаӷоуп.
Абӷьыц аптымҭаз иаҿшәазар аҵла,
Сыхәра аламӡеит азоуп.
Аҵла ҩазар амчқәа алӡаа,
Сгәаҟра иацгәаҟуан азоуп.
Слакҭа здыруа аԥсабара,
Иахикаарц илшоит са сыԥшра.
Аӡыхь ишхшылоу сара ссахьа,
Игәаӷьрыма аӡыхь ашьра.
Сара сгәаҵа иҵсуа аккара,
Абжьы уазыӡырҩла иугәарԥха.
Амҷа игылоу абна аҵкараҿ,
Сбызшәала ишцәажәогьы урҳа.
Абаҳча иҵсуа урыҵашьыцла,
Шә-гәҭыхак еиԥызшьуа маӡала.
Ашәҭ ангәылптуа са усызхәыцла,
Ишысныруа дырла ианканӡа.
Ашьац иаҵәара сыԥсы ахьылоу,
Исҭахуп унылсны цқьа уԥсшьарц.
Иудыруаз, ԥсыс сшахалоз дырноуп,
Сабацәа изыдмырҟьацлоз ашьац...

122

Схаҭа слаҳәызаргьы цәамҩада,
Уазла иркшазаргьы слакҭа.
Шәара шәангәырӷьо, анацәа,
Акгьы смыхьӡеит са схаҭа.

***

Ӡиаск ныҵхәрааит храк иагәыҵԥраа,
Сабиҵас акыркыр иччо.
Ицоит иама сгәаҟра сгәыҵԥаа,
Иԥхоит амрагьы каҷҷо.
Џьара илеиуеит адгьыл иаҵԥраа,
Хәыцрак иаҵоуп маӡала.
Иашоит гәыӷрак адгьыл иҵԥаа,
Иузеиӷьашьо агәахәтәхьӡара.
Ахьхьаҳәа иҵҵызшәа сыԥсаҵаҿ,
Иаҿыхәаз дшеимнадо ихааӡоуп.
Аӡәгьы инардырӡом ахы ахьыҵҵуа,
Дгьыли-жәҩани рызгьы имаӡоуп.
Ихҽуеит иӷәӷәазаргь ахәра ахьаақәа,
Иҵаулан ихәыҵаршәу аҟара.
Ианҳзымдыруа иҵәахтәу аԥхьакшьа,
Иахылҵыр алшоит агәырҩа.

***

Амаалықьцәа сыԥсы рыцуп,
Зан лкыкахш заа изыҿшәаз.
Имиц рашәақәа сырҭаӡуп,
Ахьычԥыԥырқәа инрылшәа ицаз.
Гәыла-ԥсыла снымхацт схала,
Урҭ зегь шәԥылоит сыԥсаҿы.

123

Сцәа-сжьы иадуп урҭ рыԥхара,
Урҭ зегь шьҭалоит са сгәаҿы.
Ашәы ишьҭышәхыз наҟ ишьҭашәҵа,
Амаалықь даршәоит ашәы.
Илахҿыху цәҩычак шәшәышәҵа,
Ишәцәшәырӡыр алшоит иршәаны.
Доуҳала сшәыцуп, иҟам шәара,
Шәкыкахш рҿықәшушәа ишәԥхьаӡа.
Рцәашҟа инеиуам анышә хьшәашәа,
Сгәы-сыԥсы шрыҵаршәу ҵаҟа.
Ԥсеиқәырхаган рыеҵәахә сыцуп,
Ирызнымҵыз саҵоуп илаӷырӡны.
Ан лхылҵ из лыԥсы хәшәыцуп,
Сыԥсы наҵдаз шәыԥсынҵры.
Иҩаҵхахаз рыеҵәахә кәицқәа,
Сара сгәаҿами иахьҵәаху.
Сара сгәаҵахь шәымҩахыҵла,
Зымаалықь дызбар зҭаху...
ЗОУТӘИ АЖӘҨАН
Издыруам ахрақәа ирхамлац,
Сышәԥызгало гәыӷрала сҭаҳәҳәа.
Ахраҿ сабшьҭра шеихәламхац,
Аҳаҳаи ҳәа ишырԥыло сдоуҳа.
Издыруам ирҿымсыц напхыцла,
Сыԥсы ишаку ахраҿ ашьац.
Абчараҳ дшыхгылоу ишьапԥынҵа,
Илзыршо иккаӡа иршарц.

124

Ашьхақәа рдаракәац зеиларсу,
Изырҭаҵәаху абчараҳ рбыжьқәа.
Ажәеиԥшьаа рашәала изрысу,
Изырҿыҩуа аԥсуа ашәақәа.
Ахрақәа ирҿызгоз ацыӷеиԥш,
Аҽыццышәқәа изрылоу ршьа.
Раԥсшәа ичча-ччо аӡыхьеиԥш,
Адгьыл иаԥсхаҵагоу рҟазшьа.
Здунеи зыԥсаххьоугь уа дзысԥыло,
Иацым ҽыԥныҳәак зҿара.
Иҟам ишьҭа шьанҵак ианбало,
Мҳәыршәа имҩашьацт уи ихҿа.
Издыруам ашәахсҭақәа иснымҵуа,
Ахьаақәа сгәыԥшқа иҭаӷьаз.
Есииуа игара иацрымҵуа,
Сыбжарак нырцә иахьынхаз.
Сабацәа рлакҭала садырит аиҩхаа,
Сырдырит рышьҭақәа сызху.
Усзымҵаан! Уаҿала ахра,
Сызхылҵыз рдырра зҭаху.
АҼАДЫРУЕИТ AXAЛA АШЬА
Нарҭаа рабшьҭреиԥш исызгәакьоуп,
Ажәҩан иалоу ашьха Зоу.
Схәышҭаарамца иагәуп, иагәакьоуп,
Зҿыгҳара сгәаҵа иҭасоу.
Ахәыԥшӡақәа лакә цыԥҵәахоуп,
Ахаҳәқәа – сабацәа ирымшынҵоуп.

125

Шьаци-бӷьыци жәҩан иагәахәоуп,
Ишьха лакәны ирыԥшынҵоуп.
Саб игәеисыбжь ҵәахны иамоуп,
Иҭрыс илеиуа ашьха рҩаш.
Ӡыхьҿа аӡыхьеиԥш сыԥсы алоуп,
Зыччаԥшь хыҵуа аӡиас Рҩаԥшь.
Ҳаиашьареиԥш рыжәҩа еибыҭа,
Еицәыхарам, ашьхақәа еиԥнуп.
Идмырҩашьацт саб иҽышьҭа,
Мҳәырҵас ашьха-мҩа иануп.
Ара исыхӡыӡоит аԥсабара,
Аԥсабара аҭоурых-ӡыхь сыхьнаршоит.
Схы-сҿы иаҟәнырҵоит агәаԥхара,
Сшырымбац дырны исҿаԥшуеит.
Ныҳәаԥхьыӡла ишәҭу ашара,
Ахрақәа исзааигәоу рҟазшьа.
Сырдыритоуп – саб иԥшрала,
Аҽадыруеит ахала ашьа!..
АХАҲӘ ДУ
Дзахыԥаӡом аҽыуаҩ хаҵа,
Зоу акалҭан ахаҳә ишьҭоу.
Аҽыԥҳәа иалҵуеит амца,
Шьхагәуп уи гәыс иазҭоу.
Сгылоуп аԥхьа саҵашьыцуа,
Шьхаԥшӡеиԥш иалахеит сыԥсы.
Иласкьагазаргь – ишьха хылҵуп,
Зоу ссир иаҩсуеит сара сзы.

126

АҴАНГӘАРАҚӘА
Аҭырас ҩнқәа иахьа иҟам,
Гренадеиԥш иццышәха ицахьеит.
Ҟаламаҭгьы дгәырӷьо дыҟам,
Ҟаламаҭ ибжьы ӡыҭхьеит.
О, ишышәнықәуаз Нарҭаа дуқәа,
Шәызԥныз ашьхақәа ирҳәахьеит.
Аӡәгьы шәшанымшәоз аҽыԥныҳәа,
Зылха лыла исаҳахьеит.
Шәҭоурых даздыруам ҵеи мчыдак,
Шәҭоурыхқәа сықәҵәиашеит сырхырц.
Шәгәарақәа исарҳәоит шәҟыбаҩ ҷыда,
Ахрақәа шракәу шәара шәызхылҵ.
Aҭыpac ҩнқәа иахьа игәыхьхеит,
Aҭыpac ҩнқәа ццышәха ицахьеит.
Ҟаламаҭгьы инҵыра дамыргәырӷьеит,
Ҟаламаҭ ибжьы ӡыҭхьеит.
Ашьха исԥымлеит аҵан рыжәла,
Ашьхақәа сырхыкәшо сеимдеит.
Аха ишымцабзыз урҭ ргәыжәла,
Ргәарақәа рыла агәра згеит.
АБЧАРАҲ
Иумаз агеи ашьхақәеи рылԥха,
Уабацо ҳәа шәизымҵаан, абџьар иҟәнуп.
Сыԥсыхаара уцуп уахьхало ахра,
Шәаракгьы уԥылаӡом, сылаԥш ухуп.

127

Ирымаҵәҟьам ашәарах угәашьамх аԥысшьа,
Иуарҳәап уабацәа рышьҭақәа иандоу.
Сукәыхшоуп, ишьҭумхын, иныжь улабашьа,
Лабашьада ахра уаҿысырц ухәҭоуп.
Сакәыхшоуп угәашьамх, уҩазго ԥслаҳәшәа,
Срыкәыхшоуп узхылҵыз, зышьҭақәа уху.
Срыкәыхшоуп ублақәа – ажәеиԥшьаа рашәа,
Ублақәа – ахрақәа рсахьақәа зху.
Ушьҭахьҟа умԥшыроуп ахра уанхало,
Умҩа изацлаӡом знык уаҟа ушәар.
Ҭыгашьа амаӡам уҵаҟа атыша,
Знызаҵәык уи улаԥш уа иҭашәар.
Лаҳәышьа умаӡам, иуцуп сыԥхара,
Ахыҵырҭа кнаҳаҿ мцахааран сеиқәуп.
Шәарак шуԥымло снырхьеит доуҳала,
Лаԥшыцәгьа ҵәыршыла иблақәа аркуп.
Аҵх анапы разқәа ирыниаалеит ашара,
Хьчалакгьы ҵаруеит гәыӷрак каршуа.
Ажәеиԥшьаа уширчаз адыруеит снашана,
Исымоуп саргьы Гәашьа лдоуҳа.
АИБАБАРОУП АГӘЫБЫЛРА ЗЫХШО
Зыҽны инсыжьуаз ашьхақәа,
Сара саԥхьа дара ирдырт.
Сыԥсы зкынхалаз ахшьырақәа,
Ихьухьууа сгәы инҭыст.
Сымаӡа иахьамаз ԥхьарҭас ҳәа,
Агәарҭыԥқәа са сзын иԥшьаз.
Рынҵыра сыцырҵеит ҳамҭас ҳәа,
Аҵх лакәқәа ара исыршаз.

128

Маӡак еибырҳәеит ахрақәа,
Анык лхылҵ реиԥш рыхқәа неидкыл.
Рыбӷьыцқәа еинырҟьеит ахьақәа,
Гәҭыхак сырҭеит сымҩа нкыл.
Игәыдыскылеит амза рҿыха,
Имҳәакәа сцар агәы сзынхон.
Аӡыхьгьы нсыжьит снаҿыхәа,
Сбызшәала ицәажәо акы рҳәон.
Ашьацра илԥон арҵуқәа,
Ирҭахын иҵегь уа саанхар.
Хәыҭхәыҭк еиларҭәон аҵлақәа,
Баангылон ҳәа, ибҭаххар.
Мҩамш ҳәа иныҳәеит ацаҟьа,
Зоу ду, зныҳәаԥхьыӡ схьыршоу.
Сызцом... сгылоуп рыҵаҟа,
Аибабароуп aгәыбылра зыхшо...
АԤСУАРА
Аԥсуара. Акны иаҳҳәозар, хаҵароуп изтәу.
Т. Ҷаниа

Рхьыӡҳәара бираҟызтәуаз ҳабацәа,
Улаԥш зырхәмаруаз рцәамаҭәа.
Рбызшәала иалагон Раԥсуара,
Иароуми изырлашоз рыбзазара.
Кьахьба излаиршәҭуаз амҩақәа,
Уаҿцәажәа, иуанаҳәап сԥацха лҩа.
Нарҭаау? Аԥсуара агәҭылсақәа,
Хьӡык рыма изхынҳәуазма уи адлаԥса.

129

Аԥсуа, зынӡа иазхьамԥшуа заԥсуара,
Иҩны, игәара дыршәыми дрыцҳахәха.
Ихьшәаӡам, иазышьҭаҵа аҭамзаара,
Изызгәамҭац ҳаԥсуара аԥшӡара.
Ирҵага шәҟәқәан, иашәан ԥсабаратәла,
Абаақәа, сшәыҳәоит шәрынԥшыла сабацәа.
Аӡыхь иаҿыхәон инаҭәҳәа-наҭәҳәауа,
Хьымӡӷын дара рзыҳәа аԥсыцәгьара.
Сааҭла дахцәажәомызт Аԥсуара,
Иҷкәын дмышьҭӡакәа аибашьра…
Аԥсуара ныҟәыргон аԥсышәала, –
Рыжәлала иалагон раԥсуара.

***

Бжьык са исыцуп сахьцалак,
Бжьык са сахьчоит сахьыԥшлак.
Иаасыхоит схы-сгәы ианҭаӡам,
Иихьан са саԥхьаҟа, иҿаӡам.
Сыӡсо снырхырҵоит уа блақәак,
Сцас инрылашәкәа ԥҭақәак.
Харак инсԥыршәан ицаӡом,
Уаашәҩык сыцыз – ираҳаӡом.
Амшын аҵахьтә иҭгоит ҽазны,
Абаҳча сыҵаз, ма ахәаҿы.
Храк скынхалар – саҿнагоит,
Ашәак сампыҵшәар сыҭнагоит.

130

Аҳаҳаи! – ансықәнарго сҿахоит,
Сымч-сылшарагьы ҽакхоит.
Исыцнаҵ исымаҵәҟьам ԥрашәа,
Бахәык снаҿашәҭуеит сԥыррашәа.
Сыԥсы рахәыцра азнауеит,
Џьоукы исхырхло сханаҵоит.
Зны имыткәмоуп, зны иашәоуп,
Зны игәыҭшьаагоуп, ибызшәоуп.
Мышкы сыԥсуазаргьы, сеиқәнакып,
Сазыразым еиҳау напык…
АМЦАҾ АШӘҬРА
Жәеинраалак санаԥхьо уа уоуп сзызхәыцуа,
Сзааӡахьоу аӡыхьоуп зышьҭыбжь саҳо.
Иахҭырххьоу ауп сыззыӡырҩуа сгәы надҵа,
Зыбзиабара ҭоурыхны исԥсҭынхо.
Ианызыҩуазгьы шьацрамызт сызлагылаз,
Шьамҩак санысны ҽа шьамҩак сазцон.
Хаҳәык иахьумырсын усҟан сызҭагылаз,
Амца иаԥыцклашәаз сакәмалҵас сӡыҭуан.
Амшынқәа еимаркуаз аԥсуа ҷкәын иҟәыхқәа,
Нашанак аҽнылаҳәан сышҟа иааскьон.
Иҿажәкхьаз ашҭақәа рџьамыӷәа снагәылхуа,
Исчҳахьаз сырхәаны сгәыӷран скьасон.
Шәгәаҵа сынҭаланы, ишәыхьша снаҿыхәо,
Шьхакгьы сыҽнадҵа, сӡамҩала исшьышьуан.
Исгәыҵашәхьаз срыцнаскьон, ажәа анысҳәоз,
Рышьхәаҭыԥ ансыцрала, сеиҵамгыло схьыҭшьуан.

131

Иҭыржәаахьаз шҭакгьы сшәахәацха снашәылоит,
Сҿабызшәа нызхашәҭыз – еихаршәыз, – иӷьацоит.
Илацәаз гәашәкгьы сырҿыхарц азы сжәылоит,
Тышак иҭашәаанӡа аеҵәахә сахьӡоит.
Ажәеинраала анызыҩуа ажәҩангьы сыԥхьоит, –
Иԥыруаз, исцәырхәыз шьауардынк сырӷьарц.
Еикәацәаз хәшҭаарак снаҵхо еиқәысҵоит,
Имицгьы сиҿцәажәоит, ҳазлаҟоу еиқәирхарц.
Ажәытә ашәа аниуаз еиԥш сыҟоуп сҭашәалан,
Усеихсит ҳәа! Уԥсыҽроуп, сгәахы изҭашәаӡом.
Аԥҽыхақәа нарылыршәшәо, иԥсҿыхгоу ашәала,
Ҭоурыхк сшагәыдкылоу ухызаҵә сахәхаӡом.
Ацыԥхьоуп сызлагылоу, ажәеинраала санаԥхьо,
Сыҭҟьоит сара усҟан, сабџьаруп, сыхҿоуп.
Сымҳаџьыруп, сублаауп, ашәышықәсоуп сызгәылхо,
Ҽыццышәкгьы сыҵԥраауа абахәра саҿоуп.
Хьааи гәаҟреи рзын скыблаашам сыццышәха,
Имиц гәҭыхаха ахәараҳәа сеиқәҭәоит.
Аинар-жьи ирыҭәа сара сыбжьакушәа,
С-Нарҭ Сасрыҟәаха амцаҿ сышәҭуеит…
САЖӘЕИНРААЛА
Избалак даумырԥхьан ажәеинраала.
Вл. Аҵнариа

Са исгәеисыбжьуп, имиит мариала,
Сыжәлеи сыхьӡи иара иахуп.
Схатәымца иҽҳәашәҭыз сажәеинраала,
Еилызкаауа даԥхьозарц сҭахуп.

132

Зны сеилнархуеит хыла-гәыла,
Ҽазны сқәыршыҩха сканаршуеит.
Имариам мҩоуп! Сшәом храгәыла,
Ажәак азын, сҭахаргьы ауеит.
Бжеиҳан сеиԥшуп аԥсабарацәырҵра,
Ашиҵәҳәа смацәысуеит зны.
Амш саҩызоуп, сеилшәап уаҵәынӡа,
Сымрахәагаха суԥылап уаҵәы.
Зхы кны итәоу игәаҟра далзгап,
Изысҳәап ашәа дзыҿҳәароу.
Сабчараҳха снаиаԥызап,
Иԥсыртып игәыӷрақәа иҿаҳәоу.
Аҵәҩан ҭыԥқәа ашәала исҩычап,
Мзызда – ажәеинраала зиӡом.
Ухьаа жәеинраалала исҳәынҷап,
Схазын мацароу, о, мап, сыҩҩӡом.
Еҳ, заҟараан ҭахыла мацара,
Жәҩанахь дхаргалахьеи аҿаҳа.
Игәнаҳауп аԥсшәа цқьа имҵаӡакәа,
Иркшаны уахцәажәар ацәаҳәа.
Ианеиқәырԥхьаӡо илԥсҭынхаз ҳәа,
Раԥхьа игылоу дара роуп.
«Избалак даумырԥхьан ажәеинраала»,
Ирыцҳау, ишабалак иаԥхьаз иоуп.
СПОЕЗИА
Џьоукы андышшылоз, бынҵәеит ҳәа,
Сызҿуҭуан, аҳаҳаи, бымшәан!
У-Бзоуха, снышьҭарс, сышьҭкәыцәаа
Срылугон, уа уажәа ажәан.

133

Храк санкынхалоз – усаԥызан,
Убжьыҵар еиқәырхаган, иашәан.
Саныржуаз, усԥырымҵт, усҩызан,
Исԥымлацыз хәшәын, ухәшәҭран.
Тышак сацәуган, дәыкаҿ суршәҭит,
Адгьыл снықәԥхеит сымраха.
Поезиатә рыжәтә уамак суржәит,
Агәаԥхара соут ашәа аҳәара.
Имаӡаҭроу ԥсабара ҵаулан,
Ҟазшьас исылеиҵаз – аҟазшьоуп.
Сыбзазара зыдҳәалоу маӡаҭран,
Сыхьчоуп, анцәа ила сыԥшьоуп.
Санбылуаз усыцбылхьан, споезиа,
Сыблыцԥхьаӡа исхоуҵон уԥсы.
Споезиа – изыԥсахуа Барцыц-ԥҳа,
Споезиа – сзыԥсхылҵу Аԥсны!
Аԥҽыхақәа сылзхло, споезиа,
Изырцәало исылоу ахқәа.
Уара уда сымҩа еилшәозма,
Споезиа, сымҵәыжәҩа, сҭынха.
Лаԥшык ус иҵамшәо дунеиуп,
Са сзыҳәа ухақәиҭра наӡоуп.
Споезиа, са сзын у-Саҭанеиуп,
Лдоуҳала са усмаӡаҭроуп.
Ухырқәақәо утәахьан са сымшақә,
Сыццышәқәа урылсхьан сыԥшаауа.
Споезиа, иудыруеит ус ҽырбашақә
Сшузыҟам, ушынсмыжьуа мҩабжа.

134

Саныбылуа усыцбылуеит, усыцуп,
Аблырсҭақәа иахьанӡа еицызну.
Аӡыбларақәа срылзгахьоу мцабзуп,
Ҳаԥсҭазаара аиҳараӡак зыхҭну.
Згәы саду, зыгәра зго, споезиа,
Сдақәа ирҭашәаҳәо уара ушьоуп.
Гәашәк сызҵраазар сыжәлар рзыҳәа,
Уара уоуп, споезиа, иуџьшьоуп.

***

Аԥсабара иман са саб ҩызас,
Иҳәон абнагьы абызшәа.
Шьаци бӷьыци дрыман гәахәас,
Игәыблыра иақәмызт ҭашәара.
Игәы надҵан днадҵуан арҩаш,
Дахьцозгьы ицын иара абжьы.
Ашәҵла, ахьаца, ажа, араш,
Маҷарҵас рыфҩыхаа дазгәышьны.
Аҵиаақәа илаԥш нызхьысыз,
Аԥсуахәшә алырхуан, иџьбарахон.
Ишакәым уазныҟәар аҭырас,
Агәынамӡара шинаҭаз иҳәон.
Адыд данықәнак уахык ашьха,
Аџьҵла амацәаз ианҭанаршә.
Анцәа диҳәон инадҵа ибӷа,
Ицқьароуп ауха деиқәзырхаз.
Аӡәгьы издырӡом сара сыда,
Иарбан шьхоу измадаз иԥсы.
Уброуп иахьыҟоу са сыԥсҭбарҭа,
Иахьынӡамаӡоу – исыхьӡом акгьы.

135

АДГЬЫЛ ДАГӘӠУАН А- КАЗАНБА ҶКӘЫН
Аӡыблараҿ срышьҭоуп са сцәыӡқәа,
Амшын Еиқәа иҭаҵәаху еиқәԥах.
Амҳаџьыр ӷбақәа сзыԥхьаӡом нацәала,
Исыхьи, сынҵәахма еиҭах.
Ркьаасыбжь саргылом аԥсуа сабицәа,
Рыбжьы ахьго сзынаӡом – лашьцоуп.
Ранацәа ӷызыӷызуеит, – Аԥсныҟа, –
Иабаҟоу, амҩақәа ҿахҵәоуп.
Аԥсыбаҩқәа ирхаԥалон сгәыԥшқа,
Аԥсыбаҩқәа сынҵыреиԥш ишын.
Зан лкыках зҿыҵашәыз аԥшқа,
Дылгәыдхәаа данахәыртәуаз амшын.
Иблақәа сылашәит иԥсымҭа,
Згара игардыршәаз Аԥсны.
Дсыҳәон, изыхәламыз зыбзада,
Бахьцо исызга ҳәа сыԥсы.
Аамҭа иаҵԥсааӡом сзырдысхьоу,
Иҩашьахьеит сцәыӡқәа рбызшәа.
Сеилнархуеит ашәышықәса исаҩсхьоу,
Саларԥшуа ҳаӷоу дызлаԥшра.
Аӡыблараҿ срышьҭоуп са сцәыӡқәа,
Амшын Еиқәа иҭаҵәаху еиқәԥах.
Амҳаџьыр ӷбақәа сзыԥхьаӡом нацәала,
Исыхьи, абаа, сынҵәахма еиҭах.
Ахәыцрақәа сызлазԥаз саарылҵзар аарла,
Амҳаџьыр ӷба иалхәаа сыԥсы,
А-Казанба ҷкәын ишьамхарсны дгылан саԥхьа,
Адгьыл дагәӡуан, са сгылан сеихаԥсны.

136

***

Ацанбақәа ражәабжь ахы аҵыхәахь иргомызт машәыршәа

Сызлашьҭырхызоуп иныҳәаныԥхьо,
Сгара злеибырҭаз исықәгәырӷьо.
Иарала ирхьчоз сгараҭыԥоуп,
Бзыԥҭа, угәҭыха злаԥсыртызоуп.
Шәабанӡаго ҳәа џьоукы иҟәныршьон,
Зцәа иадыз – ҳамҩа кьаҿхоз џьыршьон.
Ҳа ҳтәқәа ракәын, иаҳа ҳазмыхәоз,
Тәым бызшәан еснагь ирзымхоз.
Иахымсыргьы Егри Ԥсоуи рыбжьара,
Рыбжьара иалшахьоу иаҭа аџьшьара.
Аҵыс бызшәагьы иара иахылҵит,
Иҭшәоуп шырҳәоз Москвагьы инахысит.
Абыжьныхак уара ула иныҳәоит,
Абыжьшьхак уара ула ихыҵуеит.
Ажьирақәа рымч – уфырхаҵара знашаноу,
Ахаангьы сызхара исзымҳәо, сызшароу.
Уара уда исымамзар сара ԥсырҭа,
Уаԥсыуа бызшәахомызт саргьы сыда.
Дырмит Ду раԥхьа дызлацәажәоз,
Иарала раԥхьа ажәа еинзраалоз:
Изгәаӷьыз уаҵеишьырц ишьаргәыҵа,
Иҵхәраауан ишьаӡагәаӡа.

137

Егры даахыҵцыԥхьаӡа дызлаԥхьарцо,
Ԥсык схырхцыԥхьаӡа ԥсык схазҵо.
ДЫРМИТ ДУ ИБЫЗШӘА
Сыбжьы злахарҵаз Рада-гәышьа,
Зымцахә сыцу Ҳаџьараҭ.
Игарашәа злалҳәоз лшьаҭамырӡга,
«Ацынҵәарах» зҭоурыху Баграт.
Ахәшәҵхҩы инапгьы хәшәызароуп,
Ашьхардац аҵхра аџьыкац азхаӡом.
Аблырсҭаҿы ирҳәо – абылраҭәҳәоуп,
Ихәу зегьы рзы «Ахәрашәа» рҳәаӡом.
Имажәуа сыжәлар рҳәамҭа гәакьа,
Рцәа ахыскаартә сыҟнынӡа иаазгаз.
Имиц дызлаиацәажәоз Кьагәа,
Илҵуаз изааны избахьаз.
Зкьаасыбжь згараҭыԥ иазныжьуа,
Ишиз иԥсызгьы – дазҳәоуп еҵәацк.
Ианымиац иоуп ауазра ианымшәо,
Ауазроу – зегьы иреицәаӡам!
Аԥсра ҽеи ԥагәырӷьа излаҩырхуаз,
Амыткәма сынҵәеит азмырҳәоз.
Хынкылагас ирымаз, излаӷәӷәаз,
Агәырӷьараз – бӷьыц иаҵәак зызхоз.
Ахаҵа Афырхаҵара илазҵоз,
«Аиааира» ҳәа злаҿырҭуаз Гәымсҭа.
Цандрыԥшь хәырбӷьыц Гагрыԥшь
хәырбӷьыц иақәызҵоз,
«Аҵыс бызшәа» згәылшааз Сбызшәа!

138

СУКӘЫХШОУП, ИРСИН
Ирсин Инаԥҳа ихьӡынҩылоуп

Бжьы-мшынк ҳабжьаз, угылоуп саԥхьа,
Быӷәӷәаз, бымшәан! – шсаҳац исаҳауеит.
Бжьы-шьхак сырхыгаз, иҳауша зылԥха,
Ҳахәреи ҳахәреи еибарӷьоит.
Улаӷырӡқәа сыблагә ихышанхалоит,
Амшын иазеицрыгом, ҳагәқәа еицуп.
Харантәи убла цқьа схыԥшылоит,
Иҳаҩсхьоу ҳхьаақәа шьҭа ицагәуп.
Уара уԥсҭбарҭоуп исыԥсбарҭоу,
Уиоуп. Аԥсҭазаараз сықәԥоит.
Аеҵә шуԥхьаӡо са соуп избарҭоу,
Сашҭа иахыкны уахак узбоит.
Сныҳәо сҭагылоуп сара сгәара,
Саҭанеи леиԥш сҳәахьа наӡоит.
Снапыргьежьуа абра, Гагрантә,
Амзаҿ ублақәа срыгәӡуеит.
Шьардаамҭа Аԥсноуп аԥтырсҭа,
Сгәаҿы иқәԥсычҳауеит угәы.
Сҵәыуатәӡам сашҭаҿ сыԥсы аҭбамҭа,
Кьаасбжьык гозар нырцә уа уҿы!

***

Ҳацәгьеи ҳабзиеи ҳӡиасқәа ирбахьеит,
Ацәгьауцәа рымшала рыԥсыӡқәа былхьеит.
Абзиа зуа даныҟамла, аӡиасқәа зиӡом,
Ииӡаргьы, ӡыда ҟәароуп, хара изцаӡом.

139

Абзиа ныҟәызгоз аӡыхь-ԥшьақәа хдыртхьеит,
Абзиа ибзоурала иҭабазгьы ҭдырҭәаахьеит.
Абзиа зцуҵаз аӡиас, аԥаҩ ҿыцқәа аԥнаҵоит,
Иԥыруеит, гәырӷьаҿҳәаша иахьӡоит.
Аӡиасқәа ирышәҭала абзиара дуӡӡақәа уны,
Ижәбап иҽыццышәха, имҵарс ишцо иԥырны.
Еиҳау акгьы шәашьҭамлан ҳәа ҳазҿыҭуа,
Извысуа ааԥхьара рнаҭоит: абзиа жәула!
Ишлеиуа ицқьоу, дәы ссирк аҿы имҩахнагоит,
Илакәха, изымҵаныҳәо хьацаҵланы иазҳауеит.
Абзиара узыҟаҵонда, зназы иауҭаргьы аӡы,
Хара иагома, иузыԥшуп, иузыҵәахуп уаҵәазы!
ҲҚЫҬАҚӘА
Анцәа рашәа ахьеицаԥырҵаз ҳабацәа,
Ҳамчыдахоит, рҽанадрымҵа абиԥарақәа.
Еималоит ашҭа, иахьырымҳәо Агарашәа,
Ашәакәа иабылуеит аӡыхь иахьахырымхуа.
Ихьшәашәахоит ажәа, идумырҵар иумыздаша,
Ҳқыҭақәа роуми ҳгәыӷра лаша змоудаша.
Ҳҿаҳәатәха ҳаныҟоу ҳаахьазырҳәуа,
Иаҳхылаԥшуа, еиқәызҳәало ҳуазрақәа.
Ҳашәақәа жәларзтәыз ҳаԥсуа қыҭақәа,
Абжьы ухазҵаз узрывсуам игәамҭакәа.

140

Ҳқыҭақәа, ҳҿаԥыц ҳәамҭа ахыҵхырҭа,
Ицәажәо ҳдашьхәақәа, ҳашьха хыҵырҭа.
Ирԥеиԥшузеи ашәа зҭыршам агәаҵақәа,
Хҿыхгас иҟеи икәыбрыҭыԥхар ҳқәаҵақәа?
Ишәарҭамхеит ҳаӷа ианирцәа ҳамцақәа,
Ухала иурцәароуп, ианзеиқәымло, ӡыбнаҟа.
Исашәымҳәан, ҳашбзаз ҳаԥситоуп ирааӡаз,
Аҵахь ҳцеитоуп иацы ҳкыдԥраа ҳахьыхәнахьаз.
Алабжышқәа рҭыԥ рнызхуеи ҳӡамҩақәа?
Аӡхьамԥш рнызгода урҭ, ҳашьхацамҩақәа?
Арыцҳара иалҵхьаз, ауама зыхҭыргахьаз,
Каканрыцҵас згәы-згәаҵәа ҭыргахьаз.
Иахьырбжьалоз зны ашәуа қьақәақәа,
Афырхаҵара ахьышьҭыркаауаз Кьагәараа…
АБЛАҚӘА РБЫЗШӘА
Смоҭа Сабри изкуп

Амаалықьхәыҷ, хәымз зхымҵыц,
Дысҿаӡырҩуа илаԥш схуп.
Ибла мҟәысӡо, «нан» ззымҳәац,
Блала ак сеиҳәарц иҭахуп.
Илаԥш сылашт уи лымкаала,
Шҭа лахьынҵа ссиршәа ишоу.
Илзымариоума иаԥхьа анеира,
Акырынтә забхьыӡ дыршахьоу.

141

Дышԥагәамҵуаз сыбла анхызҩа,
Мцак дысцәаблыр ҳәа сшәаны.
Уа дырхеимдо, дышԥанырхыла,
Сшәон дкашәар ҳәа дынхшәаны.
Абчараҳшьҭеиԥш, иаҿхәаау ахра,
Иҷыцқәа сҷыцқәа рҿы ишәҭит.
Ибла абызшәа – саԥсшәа аԥхара,
Шәыла иԥахыз зегь ԥнартит.
Инсылсуа исылаз уи аԥҽыха,
Гарашәоушәа схы-сгәы арӷьеит.
Сызхазыршҭхьаз ашәак рҿыха,
Сыбжьала иблақәа исдырҳәеит.
Ԥеиԥш бзиа шәгәашәқәа ирықәыз,
Аирақәа ирымамкәа ԥрашәа.
Амаалықьцәа шәашҭа иагмыз,
Шәышьҭызхуа ажәҩан ахь шәԥыруа…

***

Ахызаҵә лхьымӡо днеиуеит дыҭрысны,
Имиц дыбжьагылоуп аԥсреи абзареи.
Сшьамхы сазынкылом, сгылоуп сеихадысны,
Лымҩа ҳаԥынгылеит илзыскызи сареи.
Исымбац амаалықь игәеисыбжь сахӡыӡоит,
Иснымԥшуа сабаҟоу мгәарҭа иҟоу ишьра.
Дунеик еиҵызхша, дунеик ҳацәлырӡуеит,
Шәсыцхраа, илыхьшәмырсын амаҭаԥшь ашьа.
Ахьӡ ҿыц заҳҭаша. Изауша анҵыра,
Данамыхәо дзааӡаша, иазҳәаша «нан»,
Лахьынҵас изаҭәеишьаша хьыӡрацара,
Иааигәаны бзырхәыцда, бҟәышынеи, бара ан.

142

Ирывагылаша бҵеицәа, бахзырԥо банԥсыша,
Ҵеи мыцхәы дамазар базҵаа Аԥсны.
Снапқәа мчыдахеит, ирылшаӡом уаҳа,
Шәсыцхраа, еиқәырхатәуп имиц иԥсы.
Уаҳа санылмыхәа, сгылеит сшьамхы арсны,
Слыҳәеит исыманы сынарцә хәыҷқәа.
Сцон уажәааигәа раԥхьа сымҩасны,
Еиқәсырхаз еихигон раԥхьатәи ишьаҿа.
Ҽыхәак зкәадырша, зшьыжьбзиа уарԥхаша,
Ԥсык нахазҵаша иҿыцәааз хәшҭаарак.
Гарак зыршәҭша, абиԥарак ԥхьа изгаша,
Дзыԥсоузеи иқәзыршәша иаҳну хҭыԥк.
Имиц ҳихьҵәыуо ҳанҭагылоу аамҭа,
Ҩ-рык ахьеиҿабылуаз даныриааи аӡәы.
Ԥшьынҩажәи зеижәҩык хацәан дасу ртәала,
Аха ашәктәи – иухаиршҭуан Нарҭаа зегьы.
САԤСЫУОУП, САХЬСАӠЫМ – УИ ХЫХЬӠАМ
«–Уа, акы ҳахьит ҳәа исыԥхьаӡом, ҳара ҳашьҭахь ҳҭыԥқәа
рҿы ҳбызшәа згәылшааз аԥсуа бызшәа ықәыҩуанаҵы».
Гьечаа раҳәшьаду Рабиа

Саԥсыуоуп, сахьсаӡым – уи хыхьӡам,
Асаӡшәа аҷыц соуп, уи боуп.
Хырхарҭак сыздыруам сҳәар, сшәамахьым,
Асаӡшәоу? Уи аԥсшәа иаԥоуп.
Сыԥсыхыргьы ицәажәонда иарала,
Заԥсшәа иацәыхьчоу, изымҳәаӡац.
Иҵӡозеи исҵәыуожьҭеи гәырҩала,
Аԥсуа нбан аԥхара зымбаӡац.

143

Сабацәа ргәеиԥшоуп сышрыцу,
Ихаразаргь, иааигәоуп, рыҭра соуп.
Издыруада заҟаҩы ықәцоу, иахьҭажу,
Издыруеит, рыԥсқәа ахьыҟоу са сҿоуп.
Цандрыԥшь, Лакрха, Чрыгрыԥшь, Ԥсоуҭа,
Рҭыԥхьыӡқәа ак наар ҳәа ишәон.
Ҳаԥсшәоу? – уи акәӡан рыԥсҭбарҭа,
Имиц ишидырҵашазгьы рзон, иршәон.
Рхаантәи ахаҳәқәа хәыҭхәыҭла,
Сгәы иҵала акы рҳәошәа саҳоит.
Рыдгьылқәа срыҵсхьеит хәыҭхәыҭла,
Ҳазлаҟақәоу рныруашәа збалоит.
Зны-зынла ихароуп, ихарагәышьоуп,
Сҿыҭбжьи сылаԥши рыхьӡаӡом.
Исныԥшуп, рыдлаԥса сыргәашоуп.
Инсылсуа исылоуп, исызхаӡом.
Сангәаҟлак – саԥхьаҟа саарыхоит,
Гәаныла рӡыхьқәа сталоит.
Лассы-лассы Цандрыԥшьҟа исыхоит,
Избашашәа збалоит, – сеимдалоит.
Сыԥсаҵан дыԥсхыхуеит, дыԥсхыхуеит,
Иахьанӡагьы сыԥсы зхызхуа Рабиа.
Бызмырҭынчуаз сарҭынчуам, исҿыхоит,
Бмыткәмабжь иақәым кабара.
Исыхоит, ишсыхацгьы исыхоит,
Саӡҭыԥ зегь шаҳтәугьы иахьа.
Аха аԥсышәам ирҳәо, ишсыхьцеиԥш исыхьуеит,
Сгәаҵаҿ исыхьуеит рыгәқәа!..

144

АМАӠА БЫЗШӘА
Сбызшәаԥшӡа иагәҭылхны асаӡқәа,
Иаԥырҵеит амаӡа бызшәа.
Ҵарада, ақьаад акы анымҵа,
Хшыҩла мацара еиқәыршәа.
Иҵәахтәу – арԥхашьа иақәшәон,
Асаӡ бызшәа аԥсышәала ирҳәон.
Лаԥшхырԥаган ацырақәа еибырҭон,
Маанала еихәыдхаршьны ирԥон.
Хьаԥшьаҭрас ирыман ҳаԥсшәа,
Жәлацыԥхьаӡа – рырҿиашьа хазын.
– Уаԥсыуазароуп иуҵарцаз Асаӡшәа, –
Иахлафны ирҳәалон рхазын.
Ҳаԥсшәа иахьа амч ду анамоу,
Асаӡшәа саҳауеит иааигәаны.
Д-Цанбоуп ари ажәаса зҳәамҭоу,
– Угәыҵәҟьагьы, дад, иацәуӡароуп акы!
Ҳцәажәаргьы егьаурымызт иқша-ҳәша,
Ҳаԥсшәа ҳҭахындаз рашәа.
Амаӡа реиԥш иаҳҵәахуандаз,
Аҳәаа дахҳажьуазма ҳаӷа!...
НАРҬАА РҲАԤШЬА « ҨАӠАМАКЬАҬ »
Аишьцәа ианеимарк – Сасрыҟәа,
Клыхәра ихәнигеит ирҳәазаны.
Уантә дагәҭасит уи шьацәхыԥла,
Сара сышҟа ахы рханы.
Ишааиуаз ашьхақәа ирхууаа,
Инкаҳаит ҳгәара агәҭаны.

145

Ицеит ишызбоз, ибӷьыжәт ажьгәаӷьқәа,
Иахьӡеит Аԥсны зегь ипланы.
Избондаз ҳаԥшьак иаԥшьу саԥсшәа,
Гагра ианхәу имчала инцәахәны.
Мамзышьхантә напымшла иансыршәуа,
Аԥсныжәлар инрылсуа иныҳәаԥхьыӡны.
Аҳаԥшьа анԥҽлак, сбызшәа саркьалха,
Гәаԥхарак ҿыпны шәашҭақәа ирҭаԥхарц.
Аԥсуаа шәхәыҷқәа ргәы-рыԥсы инадҵа,
Аԥсышәала аԥсшәа дшәырҵаларц…
ЦАНДРЫԤШЬТӘИ АӠЫХЬҚӘА
Цандрыԥшь ӡыхьқәа, сҿымҭра аҭакқәа,
Дунеик амаӡа – сҳәатәқәа.
Кьыс змамкәа инхаз иҳәамкәа,
Инсылсуа исылоу рыхҭәақәа.
Қәыԥсычҳабжьыла исаҩсхьоу раамҭа,
Уажәгьы исылоуп ихҿаха.
Ихьҭшьыз сашҭа са сҭахамҭа,
Аӡыхьқәа – изхымбало рхы-рҿқәа.
Иреиӷьу ҳамҭоуп рҿаԥыц ҳәамҭа,
Исзыларҵаз уаҵәазы.
Сырҿыхәо сҩеиуеит урҭ рӡыхьқәа,
Зыдлаԥса сыҟаз зны слаҳәны.
Зшьара изықәымлац макьана,
Шәхьарчбыжь иаалҵыз иааԥсаха.
Саӡқыҭ-ӡыхьқәа избахьоу ргьама,
Изҵоу идыруеит са сбызшәа.

146

Быԥсы санықәуеит баҟак исзаҩсуа,
Ҳҳагәашә-цәахьчаҩ Геч-ԥҳа Рабиа,
Гарашәала бмыткәма ԥсахуа,
Дӷьацеит аԥсуа иахьа абра.
Рыԥсқәа сыцуп сганаҿ игылоушәа,
Рыԥсқәа шыӷәӷәоу збоит, избоит.
Аԥсцәа зеиварҵо мчык рымоуп ҳәа,
Рыԥсқәа рыла агәра згоит.
АХӘРАШӘА
Мҩахәасҭаҵас сшәахсҭақәа еихәыдхашьуп,
«Ахәрашәа» уабаҟоу? – Саб иашҭа шьышьла.
Сыхәрақәа шымӷьац схьаақәа шаҳаҭуп,
Аахаҭыԥқәа ишырҭыкьасо са сшьа.
Сыԥсҭазаара ҭагылоуп ашәарҭа,
Соурышьҭуам аҭӡамцқәа иҟәыку.
Исаҩымсуа сызԥыцклаку ашәахсҭа,
Сарҭынчуам – зхьаақәа аапку.
Иԥтит ишакәымыз уажә сжәытә хәра,
Саб иаҳәшьа лгәеиԥш иҭаԥҽуп саргьы сгәы.
Ахәрашәа, усԥырымшәан, Ахәрашәа,
Ихымҽыц ахьаақәа, суҳәоит, еиқәкы.
Срыцҳауп хәрашәада хәшәы змыхәо,
Хәрашәада аԥсуа дыхәшәым.
Сышьҭахьҟа иауеи сгәы зсыхо,
Сҭоурых ҿаҳазарц сҭахым!
Аамҭа аӡыблара сыргәамҵны,
Ажәытә хәразы Ахәрашәа сзырҳәаз.

147

Исԥеиԥшыз дырноуп, иазхәыцны,
Сыжәлар изаԥырҵаз ианаамҭаз!
НЕСТОР ЛАКОБА
Иаҳа дызбарҭахеит агәымцқьа,
Маӡа усцәызфаз азҩа ҳаны.
Еицәазгьы сԥигалт уи аԥсымцқьа,
Исцәыҵихт убаҩқәа гәаӷьны.
Срыниеит иахьыҵәахыз угәыхьқәа,
Аџьалда исцәыргаз угәеисыбжь хәҵәа.
Ирҳәеит исзеиҵуххьаз аӡыхьқәа,
Уаанӡа ирымаз исыцәӡа.
Саниагәышьеит сангәаҟ ухәра,
Ухәра Хәрашәа змаҳаӡаз.
Иаазгагәышьеит уԥсы цәаҳәала,
Атышаҿ убаҩқәа икәаҳаз.
Иаҳа дызбарҭахеит аԥсымцқьа,
Маӡа усцәызфаз уцҟьаны.
Еицәаз сзиузаргь уи агәымцқьа,
Ак смыхьт иахьсоуз уԥсы цқьаны.

***

Иабаҟоу иуцәыӡыз аҭынчра,
Ухьышьҭра узхымлои, Аԥсны!
Ҩажәи жәибжь ашықәс хьанҭыџьра,
Ухазыршҭыз изаҵгәару уԥсы?
Ашәи, ашәи сашҭа сҭаргәаша,
Ирҿыцны иахаԥахма сҭоурых?

148

Гәнаҳа змам сабацәа рашҭа,
Амыткәма зхаҭыҩзеи еиҭах?
Ишулаз ижьакцаз аԥса,
Исхьаауеит иакәымкәа ӷьарак.
Уқәра зегь гәаҟроума, Аԥсуа,
Агәаҟрагьы иаманеи ҿҳәарак.
Ақәԥароума иузиша наӡаӡа,
Алаӷырӡ исцәабылхьеи заҟа хчы…
Дрыцҳауп – исхарам анбамха,
Дызҵымгәо данаҵала Схәыҷгьы.
1989

***

Сабшьҭра иналарс саншьҭра аҿынӡа,
Сыццышәхашьа сызхон ԥсраҽнынӡа.
Сыццышә сыжәлеиԥш еилауаҭырхьан,
Акырынтә аццышәқәа схы сдырдырхьан.
Аԥшалас – сшәаџьҳәаҩ, уи еилнарххьеит,
Сыццышәқәа рыгәҭа схаҿсахьа ҭнаххьеит.
Ибжьаӡхьеит ззырҳәоз хьӡыкгьы ҿыхеит,
Шәанаџьалбеит, аԥсышәала ицәажәеит.
Знык иццышәхахьаз шәон саҿыԥсаар ҳәа,
Иабардыруаз цҳас ишрымаз сыԥсҭбарҭа.
Сырхаҩхьан, шьапымцқьак дыламгыларц,
Сзанышәомызт лаԥшыцәгьак днырхагылар.
Срылабжьон: аццышәхара зынӡа изымбацыз,
Ауазра хцәушәа блала изымԥацыз.

149

Иххаӡа иарку цәымзак иацымблыцыз,
Ирҟәыблааз, хәҩыуаа са сеиԥш ртәы азмыркыцыз.
Гәаныла хьшьыцбак иацымԥрыцыз,
Ма ахааназ сабик дызмааӡацыз.
Ԥсык анызымгацыз ианхәаа амҩа,
Рахәыц хаҭыԥан зхатәы ццышә ала.
Еилкаашьа иоушам са сызусҭоу,
Баша ишкамшәо сара исҳәамҭоу.
Хәынтә санццышәхоуп сара иангәасҭа,
Абаҟақәа ишраҩсуа аццышә ҭыԥқәа.

***

Фучик иирамш аҽны сизаап сара,
Ибахьан ахыҵырҭа еимаздоз ашьа.
Дԥамхоз ҳәа еимҵашшуа акыр еилахеит,
Иҵасым ҳәа нас шьтәак аԥсы иаԥдырхеит.
Ӡәыр рымазар идырӡхьан, иузрыҭомызт гәыбӷан,
Аибашьра ду иашахьан арӡра иацәынхаз.
Мыткәмала агәдыҳәа сгара дырҵысуан,
Агарашәа рхашҭны ауаз имҩахнагон.
Изакәыз здыруазма, саргьы исҳәалон,
Диида хса, ибзырҵада ҳәа исзаӷьлон.
Рмыткәмоуп абжьы шсымаз сзырбаз,
Сышмаҷӡаз ашәаҳәашьа са исзырҵаз.

150

Узхаану ахыгара мариамзаап ҵаны,
Избанзар, уцәа иалҵуеит илаӷырӡны.
Сызхаанымыз ахыгара сықәшәеит саргьы,
Алабжыш сгәаҵа иҭашәит ихаҳәны.
Акыргьы ахыҵуеит, акыргьы ирԥхатәхеит,
Аҵыхәтәантәи сымшгьы, абар, иааигәахеит.
Аҵыхәтәантәи сымшу? Иазуӡом зҳәара,
Аҵыхәтәантәи сымш сазбаӡом азхара.
Иҟалозар, уи амш ус агәаӷ шәымкын,
Акымзарак ахараӡам, ус ишәымшәин.
Аҵыхәтәантәи амш џьаргьы иашәмырбан,
Иазхымгоз иаҵасҵеит, иахьӡу шәымҳәан.
Мгәаҭа исылалазоуп абас сзырҳәацәаз,
Иахароузеи уи амш сгәы аҵаӷара анҿахҵәаз…

***

– Заҟа бхыҵуазеи? – Сыблақәа дырхыԥшылон,
Сыблақәа дрыԥхьон…Илабжыш хшылон.
Саагылеит иаԥхьа, ихҭигахьаз сназхәыцны,
Жәеинраалак сизаԥхьеит сыбжьы неиҵыхны:
– Сақәлоуп, – сҳәеит, шәраҵла, угара зҵагылаз,
Акәапеи зхыршәланы уи шәӡыхь иахагылаз.
Дубома ани амаалықь, зны сицгароуп агара,
Сгәаҿоуп иахьыҵҵыз Бзыԥ, зны сақәлоуп Гагра.

151

Кьахьба ихазыҳәан Ахәрашәа аниҳәоз,
Ихәра ианамыхәа, сара сакәын иҭәҳәоз.
Са сакәын шәымцан ҳәа ахаҳә иқәгылан иҳәҳәоз,
Деиқәыскхьан аублаа, збызшәа зқьышә иқәбоз.
Аҵлақәа рцәеижьаҿоуп иахьыҟоу рықәра,
Имаӡоу, зныхгьы иаргамоу сара сынҵыра.
Срықәлоуп аԥсуаа зегь, аԥсышәала ицәажәо.
Ҩышәгьы ирҭысхьаз, срықәлоуп сзыҿцәажәо.

***

Сыжәлар рымшын ҭазырбашаз ианиахьеит,
Аҭырҭәаара шрылшозгьы ҳаӷа идырбахьеит.
Имшала аби-аԥеи ҷанҷаны еибакхьеит,
Аиашьа изын аиашьа ишәақь еибагахьеит.
Ирхарамкәа сыжәлар акыргьы игәынқьхьеит,
Руазра аназхымга, ажәҩан хәашьхахьеит.
Аеҵәақәа кыдшәаны атыша иҭаԥсахьеит,
Рыцқәа ҭкәыцәааны амаҭқәа цҳахьеит.
Иҳазгәаҟуаз еилагылан рхы-рыԥсы еиҟәыҷҷо,
Ҳазҭахымыз кәаша-кәашо иҳалаԥшуан иччо.
Рымшала еидыӡлахьеит ҳжьы, ҳара ҳцәа,
Абри зегь урԥшы еиҭагьы суҳәоит, Анцәа.
Рызегь сыриааины санылеит мҩа ҿыцк,
Ишысҭаху еибагароуп исаноушьаз сҿаԥыц.
Ҳӡыхьқәа мхәашьырц, изхызгахьоу уама,
Ҳаӷа иакәымзи ашҳам хҭәало ирызымҭоз ҭаха.

152

Иахьанӡагьы дашьҭоуп иаҳҿеиҵарц ҳа ҳжьы,
Хымхәароуп иаҳраӡар. Ҳазҵеиҵо ҳжьаны.
Ҳаидымгылара амшала ҳашә маатызар аҷара,
Ҳаихара амшала ҳкаҳа-бӷалахьазар џьара.
Иҳанажь, гәнаҳарыла иҭәызаргьы ҳаԥсы,
Ҳамҭас иҳауҭаз Удгьыл аҳаҭыр азы…

***

Сгәы иадуп сызхаанӡам ргәыхьқәа,
Инаскьазгоит амрагьы аҭашәамҭа.
Уахынлаз, сызҿырҭыр ахаҳәқәа,
Рааныжьра сылшаӡом ҭакда.
Ԥсыкгьы иуазырхьаз сырҭынчуеит,
Ауазқәа сеимаркуеит уахынла.
Гәыӷрала бжьыкгьы сҩычеит,
Адамра иадырсхьаз хыла.
Иԥсхыхбжьы сахьӡеит ԥсрацәгьак,
Суада сныҩнҟьеит сфырҭынха.
Аҵәаабжь сдәылнагеит гарак,
Еиқәсырхеит, санкаԥса сыццышәха.
Схәыҷыхьӡ абаиаҳаи ахымхәа,
Дсыҳәон уи, сашәак даҿсырхәарц.
Рашьҵас сылкаԥеит иҿаԥхьа,
Даҭамҵакәа сишәылеит исмыхәац.
Сызҿырҭааит, сыдмырцәааит наӡаӡа,
Аҭынчра самыҳәацт, самыҳәа.
Амала, сашәақәа насыгӡаанӡа,
Исыхьӡу ихаиршҭааит аԥсцәаҳа.

153

***

Ашәақәа, ашәа, агәашәлашә ԥыртыгақәа,
Ашәа гәыбзыӷқәа – алашә иблақәа.
Анасыԥ шагақәа, ашәа гәырԥшаагақәа,
Ҳаззымхо ашәақәа – ауаҩра ашәагақәа.
Изҿыхәатәу ашәақәа, ашәиԥхьыӡ хәызҵәаша,
Ирҿыхатәу гәыӷрала, алаԥшцәгьа ҳаицәызгаша.
Ашәышықәса зырҵысхьоу. Сыхьӡ зху аҵхқәа,
Сыццышәаҿ ркәиц сзырбо. Ирбылхьоу ҳабхьыӡқәа.
Шьардаамҭа зҳәаша, ауазра ныԥхьазыршәҭша,
Згәаҵа зызқәаҭыԥхаз абацәа неиҭазҳәаша.
Кәыдры аиҩхааҿ исылалаз, о, урҭ аԥҽыхақәа,
Сцәеижьаҿ исзырчҳаша ахьаа хҽыгақәа.
Аҵх агәы кылзҵәо, анацәа рмыткәмақәа,
Сынҵәеит рызмырҳәаша, ашәа меижьагақәа.
Ҳшьамҩақәа иаҳбаҟаҭыԥхаз ирыҭәҳәаша ашәақәа,
Ҳҵеицәа рыгәқәа зызҭалаша ашәа меиҭашәақәа.
Абацәа, урҭ абацәа ирзызуша лабашьара,
Ргәашә шыламцәаз дзырбаша, ишҭамхаз ус башаӡа.
Ашәақәа, ашәа, ҳажәлар ражәа ашәазтәыша,
Ҳагәҭа ижьышуа ҳаӷа ибла млашьқәа ԥсыдазтәша.
Есжәашықәса знакәын Баӷаа ажәаԥҟак анаԥырҵоз,
Аха ҿаҭахьак ирзаҩызан рхы-рыԥсы зыхҭнырҵоз.
Иаҩсуан рсаӡшәа згәылшааз рыԥсадгьыл,
Ирҭоубан уи ажәаса, – знык ианадқәыл.

154

***

Схьаақәа еиқәҿырҭын,
Сыҵхаҿ еизеит.
Исаҩсхьаз рыҽдырҿыцын,
Рхыгара цәгьахеит.
Сыҩнаҵәиуеит суада,
Сгәы аԥса иахоуп.
Исымаӡам хгарҭа,
Ашьыжьгьы хароуп.
Саҵаӡом ажәҩан,
Бзыԥҭа сакӡом.
Ирҟәыдушәа амҵәыжәҩа,
Аамҭа ццакӡом,
Аеҵәақәа ҭынч ицәоуп,
Аԥҭақәа ирҭаҳәҳәа.
Мыткәмак сгәы иҭыҩуеит,
Дунеик агәы иҭхәаа.
Сҿаԥхьа изызҳашаз,
Инхеит, наҟ инхеит.
Сӡыхьхәы зжәышаз,
Сызқәаҭыԥ ркхьеит.
Ишьаҳаиҭхеит аҵх,
Сеидара азыхгом.
Ауазрақәа рыцыԥхь,
Ашарахь сазгом.
Санымшәарц нас ахьымӡӷ,
Цас сыҽсырӷәӷәеит.
Ишызбоз нас аҵх,
Ашарахь еихеит.

155

ҲКӘАШАТӘУП
– Ҵәыуара бышԥаауаз! – саныбба быҳәҳәеит,
– Ба бакәынеи аҵәыуатә! – бҳәеит, ус бҳәеит.
Мап, сҵәыуатәӡам! Сара скәашатәуп,
Сшәарҭаӡам, избанзар, сара сшәаҳәаҩуп.
Зхазымацара икәашо – дхымхәоуп, дкәашаҩым,
Зхазымацара иҵәыуо – дыԥшааҩым, уи дымшым.
Тәым мыткәмам сызлаҵәыуо, сара исхатәуп,
Абларҭыԥқәа рыҭәҳәараан сара сыԥшаатәуп.
Тәым гәыбылрам саазгазгьы, сара исгәыбылроуп, –
Бынҵәеит сҳәарц акәӡам, бхьаа сшаразоуп.
Изцушо данумамоуп, – амцаҵәҟьа ануҿхыс,
Усҟаноуп уԥсырҭа ианҭашәа узгарыз.
Алаӷырӡ мацарала баргьы-саргь ҳаԥшаам,
Амыткәма мацарагь, мап, ҳара ҳазшам.
Ибхамшҭын, быԥсҵәыуаҩ соуп, быԥсра сыԥсроуп,
Бынҵәеит сҳәарц азакәӡам, бымшәан сҳәаразоуп!
Бымкәашаргьы шыҟамло дыртәуп уажәнатә,
Узфахьоу ишаиааитәу ббароуп иахьанатә.
– Ҵәыуара бышԥаауаз! – саныбба быҳәҳәеит,
– Ба боупеи аҵәыуатә, – бҳәагәышьеит, ус бҳәеит.
Сшәарҭаӡам! Избанзар – баргьы бшәаҳәаҩуп,
Ҵәыуатә анцәа дҳаумҭан, ҳадгьылаҿ ҳкәашатәуп!..

156

АХӘРАҬЫԤ
Узхааным ахәроуп иухьаауа ӷәӷәа,
Ихәыз еиҳагьы уа иузҭо ааха.
Ианхәыз амш аҟны аҭыԥ нхаӡом,
Шәахсҭак ихнаҩаргьы, ус иӷьаӡом.
Иҵасым, «Ахәрашәа» есымша ирҳәаӡом,
Аха гәаныла иумҳәаргьы ауӡом.
О, мап, са сыда «ахәрашәа» хәшәӡам,
Жәлас ишьҭысхыргьы – омашәа ибатәӡам.
Уанхәыз аҽны акәӡам ианухьуа иаҳа,
Ашәышықәса рышьҭахьоуп ианҿыхо ҩаԥхьа.
Ишнеиуа «Ахәрашәа»амақьеиԥш имхарц,
Ҽа хәрашәак нахуҳәаароуп иџьбарахарц.
Аҭәҳәагьы ҽакы ахарҳауеит иҭәҳәахарц,
Алаԥшцәгьа илаԥш зымҩа иахнагарц.
Уа хәра зызԥымшәац агәаҵа ҭацәуп,
Аӡәы данхәу изыхьуа зынӡа даҽаӡәуп.
Ухьаау?.. Уа уаԥхьа иснырхьан мгәарҭа,
Уи азыноуп сызхаанӡам сзабылуа уеиҳа.

***

Ашьхақәа ирҿалакьуаз амҩа ҳақәын,
Раԥхьаӡа акәын, сзыҳәан зегь лакәын,
Ҵыс иаҵәак схаԥыруан, абжьы каҩуан,
Сыхьӡ ҳәаны аԥсҭантә бжьык ааҩуан.
Ԥсаатәқәак сыдныҳәало еилауаҭыруан,
Сшырымбацыз сырдыруа, рхы сдырдыруан.

157

Аиҩхаақәа ирыбжьашәаҳәон арҩаш,
Хыхь ихықәгылаз – ҳашҭаҿтәи араш.
– Шәгәышәҽаныз, дадраа, иҿҟьарсҭоуп,
Амҩа рахәыцшьҭоуп, ара иҭшәарсҭоуп.
Ус, ахьшьцәа реиҳабӡа ҳгәыҳҽанҵамҭа,
Шьхашәҭк снахҟьашеит, абар, сҭахарҭа…
Ирҿиааит ашәаԥыџьаԥ ирылазшаз амӷра,
Аҽсыларԥсны сацәнагеит исымҭа аҭахаха.
Санԥслак сгәаҿы еиҭашәҳа амӷра,
Сыԥсы еиқәзырхаз ҩажәа шықәса раԥхьа.

***

Гәлымҵәахк иеиныхраҿ ацәашьқәа ршон,
Ашаҩ лышҟа инаскьон, ирхьымӡар ҳәа ишәон.
Ацәымзақәа ихырблаахьаз снапқәа ҵысҵысуан,
Усҟан сеиҵалон, сырнықьҭрак сҭаӡон.
Ибылуаз ацәымзақәа сгәыхәтәы сахьдыршәон,
Сышьҭахьҟа снаскьон, исзылкыр ҳәа сацәшәон.
Ирхьымӡар ҳәа ишәаны зегь лышҟа инаскьон,
Исыбымҭан, сбыҳәоит, гәаныла сыҳәҳәон.
Исаҩсхьоу аҽырҿыцны еибафо сырџьабон,
Ашаҩ лышҟа инаскьон, сара сгәы шьабон!.
Ацәашьқәа былуан, сцәалаӷырӡны сӡыҭуан,
Ацәымзақәа ихырблаахьаз снапқәа ҵысҵысуан.
Ацәымзеиԥш сӡыҭуан, сгәы аҭра иҭдыршәон.
Цәымзак сзылкыр ҳәа сшәон, сара сшәон…

158

« ДАД »
Аҵарауаҩ Б. Е. Саӷариа игәалашәара иазыскуеит

«Дад» маакыроуп, шьха еибаркыроуп,
«Дад» нҵыроуп, «дад» шлароуп.
«Дад» гәадуроуп, ибаагәароуп,
«Дад» ламысуп, «дад» хыԥшоуп.
«Дад» уаҩышәоуп, аҳақгьы ԥышәоуп.
Аԥсуа дгьылаҿ «дад» хьыӡ ԥшьоуп.
Иахьынӡаҟоу аҭоурых ԥыжәоуп.
«Дад» са сжәытәрақәа ирашьоуп.
«Дад» ҵаулоуп, гәахәтәы хьӡароуп,
Зны имаҳмызоуп, зны ишьаҿоуп.
Зны и-Лыхнашҭоуп, ишьхардацуп,
Зны иҭоурыхзар, ҽазны имаҿоуп.
«Дад» зшәымло имҩа шәарҭоуп,
Мариала адгьылаҿ длагӡоуп.
Хара хәыцроуп, пату еиқәҵароуп,
Уи лабашьоуп – напынҵоуп…
Рыԥшӡагас иҟоу «дад» иҭаӡуп,
Даҽазныхгьы – «дад» қәԥароуп.
Зны и-Нарҭроуп хьыӡрацамҩоуп,
Иацы иуасиаҭзар – иахьа иҭоубоуп.
Уи мардуанха иузкыдгылоуп,
Угәуҽанӡамкәа – уеиқәнархоит.
Ушҽыжәнаҵо еиԥш уҽыжәызхуоуп,
Уҭахарҭа уавгангьы уагоит.
Дад и-Нанра насыԥ дадроуп,
Иахьынӡаҳамоу рыхә шьатәуп.
«Дад» имоҭа гарак дгароуп,
«Дад» ахьагым ашҭа мшуп.
«Дад» ҵаулоуп, гәахәтәы хьӡароуп,
Зны имаҳмызоуп, зны ишьаҿоуп.
Зны и-Лыхнашҭоуп, ишьхардацуп,
Аԥсуа ихсаалоуп – уи маҿоуп.

159

***

Адәқьанаҿ икнаҳан хәыҷтәы ҵкык заҵәӡа,
Исаҩсхьоу мыш гәаҟқәак хәыҭхәыҭуан ак сыцәӡа.
Сылаԥш аԥахит, иаԥахит сшьапқәа,
«Нан, аҵкы таата!» – сеилдырхт абыжьқәа.
Ахәыҷтәы ҵкы кнысхит, еилшааит сыԥсахы,
Ишсыхьҵәыуоз сзымцеит, икнысхит аҵкы.
– Бзырхәыцуеи, ибымгозар, исҭахуп схәыҷ лзы, –
Сышьҭахь аӡә дгылазаарын, ҿааиҭит, – бласы.
Дымҵас, исымпыҵԥаа ианигоз слашәхеит,
Иууеи, изкугьы дуаҩупеи сымҳәеит.
Сгылан, са сгылан, сгылан сбылуа,
Иӡӷаб хәыҷы дгәырӷьон, дицын дԥыруа.
Аӡӷаб хәыҷы лыччаԥшь ааҩуан игәыкӡа,
Гәаныла дысныҳәон: «Ақәра наӡа».
Аҵкы таата зхацхәыз ирыманы ицауан,
«Таата!» – сгәаҵахьтәгьы бжьык саҳауан.

***

Саб инхамҩеиԥш иҳалалуп,
Уахатәи аҵх.
Ажәҩан ижәытәӡоу уарҳалуп,
Саб иаҳәшьа илсыз.
Аӡаӡа аблақәа ҭыџьџьоит,
Бзиабарак акәаш.

160

Амза сашҭа агәы ҭнарҷҷоит,
Ихышхыҵәеит арҩаш.
Амзаҿа уахак сгәы арҭәуеит,
Икыдыхәхәала аџьымшь.
Ахьхьаҳәа ӡыхьшәа сгәы иҭаҭәоит,
Аеҵәақәа рыччаԥшь.
Саб инхамҩеиԥш иҳалалуп,
Уахатәи аҵх.
Ажәҩан ижәытәӡоу уарҳалуп,
Саб иаҳәшьа илсыз…
ОҲ, ГӘЫШЬА
Саб иаҳәшьа ианылҳәоз: оҳ, гәышьа
Сацәыхәыҷцәан, аха сыхьҭыьуан.
Хгарҭа змаӡамыз ахгәаша,
Л-оҳ, гәышьа ҳгараҭыԥ арҵысуан.
Саб имаҳарцаз, – дыбналон,
Сангьы инахылгон лхы.
Ахәылбыҽха дабацоз, дгәарлон,
Оҳ, гәышьа, иагахьан ргәахы.
Сабацоз усымамызҭгьы, оҳ, гәышьа,
Дымицзаап са сеиԥшҵәҟьа узҭаху.
Ибырги иззымдыруа, оҳ, гәышьа,
Иреиӷьу сышықәсқәа зыхҭну.
Оҳ, гәышьа, оҳ, гәышьа, оҳ, гәышьа,
Анысҳәо схьаақәа еиқәтәоит.
Сԥахны сышьҭазаргьы ҳәагәыжьла,
Оҳ, гәышьа, гәышьала сыԥнартуеит…

161

АГӘАҞ ИАЖӘА АУХОИТ, АХА…
Ахаангьы иҿахҵәашам са сашәа,
Аигәышәеиԥш мышкызны ихаӡом.
Ҽнак аҿы иизаргьы са сыжәла,
Ҽнак аҿы ахаангьы инхаӡом.
Ишәарҭам, ишозар абхьӡыла,
Абиԥарақәа реизҳара иазҳәоуп.
Иахылымшәар амцажәла акәицқәа,
Иҿарҳәаӡом, амцажәла ҭархоуп.
Исхыццакуеит исзынхаз саамҭа,
Ирҩашха исыжәлоит аҳәатәқәа.
Бжеиҳан, санҭамӡало амыткәма,
Сырҭыҵлоит споезиатә цәаҳәақәа.
Еиҵыхцәаз, Егри Ԥсоуи ирыбжьамӡо,
Хеиқәырхагас исоухьоу – ирхадоуп.
Сызхара исзымҳәацт сызлацәажәо,
Иззеилымкаауа дансцәаԥхьа – сҭархоуп.
Сызлашәаҳәо – ари сара сгәыжәлоуп,
Ибзыԥха иахьыҵыҵуа сгәаҟноуп.
Апрозаҿгьы саԥсыуа жәеинраалоуп,
Излеиҿартәу – ҳфырхацәа рбаҟоуп…

***

Шеит, анцәа иџьшьоуп, иҳазшеит,
Иахыццакуазгьы зегь лашеит.
Адыд иҿнафааз ҵлакгьы ччеит,
Ашьа зыхьшәыз ахаҳә ианҷҷеит.

162

Шьаҿак инсыдымшәеит аԥша,
Ажәҩан ҵәыуан агәы аныԥшаа.
Сыԥсы зхызхуаз цәгьа дхәыҷцәан,
Сыԥсы лхыхра цәгьа ицәгьан.
Сыԥсы лхыхбжьы сарҳәацәон,
Ҽа ԥсык шысхамыз агәра лгон.
Аха аԥсра еиҭаԥсра инеиҳан,
Изымшакәа сымшала уа инхар.
Иабаҟаз, шарԥыеҵәа харан,
Арахь – амшын, анахь – ихран.
Аҽаҵәахт амза, аҽналак ԥҭак,
Аӡыхьгьы ҽырцәа ауит ԥыҭрак.
Ҵыскгьы адхон сара сышә,
Ацәа иҭахьҭшьуан сара сгәашә.
Амшын ихьарчуаз – аҭра иҭыҵт,
Аԥсабара аҭынчра ацәсырӡт.
Ҽа мҩак соухуазма, инҵәаз,
Амацәазблеиԥш згәы аҭра иҭшәаз.
Снылхагылан ажәақәак сҳәеит,
Сыбжьы ҭымгакәа сыҳәҳәеит.
Гәаныла аккаҳәа смыткәмабжь геит,
Оҳ, гәышьа, аҳәазшәа иаашарккеит.
Инхазеи! Схала сыҽсырӷәӷәеит,
Суаҩуп сара, смаиааир ҟамлеит.
Адыд иҿнафааз ҵлакгьы ччеит,
Ашьа зыхьшәыз хаҳәык ианҷҷеит.
Сзын аԥсра еиҭаԥсра инеиҳан,
Сеиҳа зхызгаз рзымшакәа инхар…

163

ИШӘАҲАМА? ВОРОНОВ ДЫРШЬИТ!
Аныха иаҩызоу Аԥсныжәлар,
Ишәаҳама? Воронов дыршьит!
Ихьӡ ианықәуаз уи ҳажәҩан,
Ҳамцакра аҽнеиԥш ихәашьит.
Адамра иасит ирыхьхьаз рзымхо,
Ҳаԥсадгьыл ахьӡала иҭахаз.
Рхьаақәа рхашҭит жәак рзымҳәо,
Аибашьра згәашәқәа анаркхьаз.
Зхьышьҭрақәа ырхынҳәыз ҳӡыхьқәа,
Иԥсы рхыҵуазшәа игәыкит.
Ҳбызшәала ирцәажәахьаз ахаҳәқәа,
Еиҵамгыло ихьыҭшьит.
Ауарбаҵәҟьа иазышьҭымхт амҵәыжәҩа,
Аҳаракра ныжьны илбаауан.
Амрагьы завҵуамызт уи ахра,
Харак адызшәа ибылуан.
Иеҵәахә итәымызт ихала, –
Зтәы кыдшәахьаз рзынгьы иԥхон.
Ҳа ҳаԥхьа ҳбаашқәа рыхәра,
Ихәран, ирӷьон, еиқәирхон.
Ҳцәыӡқәа рыцԥхьаӡа хы шилаз,
Ҳмыткәма ицәеижьаҿ иҵәахны.
Ҳтәыла ахҭысқәа зыхҭысхьаз,
Аиааиразы иқәԥоз иаӡәны.
Иҵәааҵәааит Ҵабал: – узгәаӷьыда?!
Иара иакәӡам, иушьыз са соуп!
Имҩа ԥзыртыда, дызҵәахыда? –
Абга шкәакәа уи диеицәоуп!

164

Арахь ишрымамгьы ҿааҳәыра,
Рышҳам жьышуеит уажәгьы Аԥсны.
Рнапала ихәмаруа имааишеи раамҭа,
Изхоу урҭ амаҭқәа рыԥсы.
Ихьаҵӡомызт раԥсшәа ианадқәыл,
Ҳажәлар оума зхызгахьоу – инцәоу.
Иачҳахьоу анбамха уи ҳадгьыл, –
Иаҳгәыҵашәоит еиҭах еицәоу.
«Шәымшәан!» – мацарала ҳалзгаз амца,
Абџьарда ҳаӷа дышьҭаԥҽны.
Иҳахьзеи нас, иԥхасшьоит, шәаҳама? –
Ҳҿахәҳәага дахьыршьыз Аԥсны!

***

Уара узвысуаз еинҟьаны,
Наҟ инужьуаз унапы ҟьаны,
Сара ишьҭысхуан иҭаҳәҳәаны,
Сыԥсы ахҭнысҵон ирӷьаны.
Уара икаужьуаз ишәины,
Изызку мдыркәа, ушәаны,
Сара исышьҭан еиханы,
Агәырҩа исуҭаз наҟ ихҽны.
Уара узвысуаз уччаны,
Хымҳаџьымшьа ирџьаны,
Сара исымоуп иҵәахны,
Изыԥшуп имиц инцәахәны.
Умцан ҳәа суҳәон икәаҳаны,
Еилукаауан зегьы аарҳәны,
Иуаӡар – уахысуан иркшаны,
Уҟаз џьушьон укәашатәны.

165

Узвысуаз ублақәа хҩаны,
Сара исԥылон аԥсы ҭаны.
Абзарбзан зқәукуаз урҳаны,
Ҿнаҭуан уаҟа сыхьӡ ҳәаны.
Уи сҭоурыхоуп, сара сбаҟоуп,
Урҭ ахьыҵҵыз сара сгәаҟноуп.
Урҭ рзын сара сашәан,
Ианаҭахызгьы са сажәан.
Узқәаҭыԥ шыҟаз еимактәны,
Изааны ианысххьан ухы-уҿы.
Цқьа исурбеит уара узакәыз,
Аԥсны шуцәнарӡуаз мҩас узқәыз.

***

Ашәҭқәа еиҭасҳаит ҳгәашә нҭыҵ,
Рыԥшӡара зегьы иаҳзеиԥшхарц.
Сара сцас иадыргеит анапхыц,
Адацқәа ирыхеит иҵҩаарц.
Аеҵәақәа, сшәыҳәоит иҵегь шәҳаракха,
Исылшозар уи азы сгәы шәызҭасҵон.
Бзиашәа иҩаӡом ҳара ҳнапқәа,
Ажәҩан ацас иҿыххаа ишьҭаҳҵон.

***

Аӡы шыцәоугьы сақәшәахьеит,
Иҳәатәыз азгьы сеиламхаӡеит.
Имариам, рҳәон ацәажәара,
Аха исылшан ацәашәала.

166

Рыхьӡ зларҳәоз рыццакра,
Амра зышәхашәҭуаз рыцқьара.
Ҳагәрагара рцәыӡзаап ҳӡыхьччақәа,
Рыгәнаҳара иаҵаз рымшала.
Акгьы иақәымшәеит исҳәақәаз,
Акгьы азымԥсахт сзыҳәақәаз.
Гәҭынчла измыцәо иҳархәашьхьеит,
Ҿамҩак рызҳамҭо иҵаҳшьхьеит.
Рӡыхь хәы ахьӡаха рымҭакәа,
Ԥыҭҩыкгьы хәаажәахьеит идмыржәӡакәа.
Аԥацхаҿ ишьҭашәҭуаз амҿыццышәқәа,
Рыцқьароуп издыркылоз аҽыццышәқәа.
Рыцқьароуп ирылаз ҳцыхаӡқәа,
Рыцқьароуп ирымаз ҳӡыҵхәраақәа.
Руак аныцәаз сақәшәан, аха,
Иҳәатәыз азгьы сеиламхт, аха…
ШӘАРАХ ДУӠӠА
Шәарах Ԥачалиа игәалашәара иазыскуеит

Здадра зымшроу Шәарах Дуӡӡа,
Снагәылаԥшлоит уқәра – уԥыза.
Уа узиааихьаз ахьанҭыџьра,
Иаҳәап амшын, измам ҭынчра.
Иԥсадгьылны иазшаз зыԥсадгьыл,
Изакәыз здыруаз знык уанадқәыл.

167

Уҟазшьа џьбара – ихәрарӷьагаз,
Шәҩыла ужәлар ирҿахәҳәагаз.
Ԥшьба-хәба сахьа – аамҭа ахҵәаха,
Заҟа иркшазеи уаԥсшәа ацәахаа.
Урҭ аблақәа – агәы ишасаркьоу,
Ҩыџьа шәыла ишызбарҭоу.
Акыр аҳәозма ахра бӷабда,
Дзыԥсеи Фернанда Луиза лыда.
Аԥшра зҭахыда баша хшыҩда,
Шәиааира збодаз нас хәаԥшҩыда.
Дгьыли жҩани еимаздо ашәами,
Дыдгьылтәызар – уара ужәҩанми.
Саша, Иака, Гәдихан – урҭ роума,
Расҭа ирольгьы – урҭ дрызхозма!
Уаа шәҩык рыблала ирзымбоз,
Гәыла игәазҭоз, гәыӷра змымбоз.
Иԥышәам иами зымшқәа шәаӡыӡо,
Имԥсыц иоуп аԥсра изанымшәо.
Аԥҳа бзиа ҩынтәгьы дԥами,
Агәра ҳзыргазгьы лара лоуми.
Марица – Аиааира! Шәарах – Аиааира! –
Шәышықәса рышьҭахьгьы еиҭах ааҩра.
Ишәҳәои, изҩыз сара исхарам,
Шәара шәыда атеатраҿ ԥхарам.

168

Алықьса Аргәын иеиԥш шәа шәызбарҭоу,
Роуп измырцәо шәара шәышҭоубоу.
Амра атыҩ иацрызго хымҭоуп,
Шәкы рахьтә зтәы ақәшәо, уа уеиԥш дҳамҭоуп.
Узԥашәдацу саԥсуара – са смилаҭра,
Шәарах Дуӡӡа, санықәлоит у-дадра…
АССИР ИАЛАШОУП ЦАНДРЫԤШЬ
Баӷбак днымхозаргь Баӷрыԥшь,
Ассир иалашоуп Цандрыԥшь.
Аԥсыуа еизароуп уа Мқьалрыԥшь,
Гәырӷьароуп! Ҳаҭоуп Гьечрыԥшь.
Анкьа, анкьаӡа уа еихәылԥхон,
Саӡқыҭ ҭарԥшӡа иҭанхон.
Шьыри, занкьамзеишь иахьа,
Ҳнырҭамԥшуази рлакҭақәа.
Рӡыхьқәа ргьамагьы шәсырбарын,
Ҳшьардаамҭаха уа ҳԥыррын.
Рбызшәа аиҿыртәышьа ҳазҵаарын,
Маӡасгьы иаҵаз ҳаԥшаарын.
Маӡа, маӡа имаӡаҭрақәан,
Рсаӡшәа Саӡқыҭ иазгәыкуан.
Саԥсшәа Саӡқыҭ иаҿԥсаауан,
Сабацәа аагылара ирзаауан.

169

Аԥсны иадыруан рыжәҩахыр,
Ирныруан иаԥхьа Бзыԥтәик дхәыр.
Мшәан, иаԥсыуаамзи дара,
Ҳбызшәа иахыбаауан ҳаиҳа.
Аха ишәарҭам иахьагьы,
– Аҳаҳаи! – каҩуеит иаҳагьы.
Ахәра аҭыԥан – шәҭык пытуеит,
Ԥшӡала агәашәқәагьы аатуеит.
Мқьалбак дыҟамзаргь Мқьалрыԥшь,
Лажәахә агӡам уа Мамзышь.
Мамзышьу – Гечаа раҳәшьаду,
Рабиа лаҳәшьеиҳаба лоуп сызҿу.
Мамзышьха зыхьӡ аҿынтә иаауа,
Зны-зынла слышьҭоуп сыԥшаауа.
Саӡқыҭ – ҳгәашәқәа ирхадоуп –
Ара ҳаԥсныжәлар ргәыӷырҭоуп.
– Уа шьыжьбзиа! – ҿнаҭуеит Гагрыԥшь,
– Сыҟоуп сыҟа! – иччоит Хьарчыԥшь.
Цуныҳәа ҭыԥхеит уа Чрыгрыԥшь,
Мқьалаа рымцажәла Мқьалрыԥшь.
Лакаа рхәыԥшӡа – Лакырха,
Иахыкны амза зкынԥхаауа.
Иацуха зааӡа уа рызшеит,
Рабаиа Рома ԥак дихшеит.

170

Лнапқәа ыргьежьуа Рабиа,
Агарақәа данрыкәшозеиԥш убра,
Ахысыбжь Гечрыԥшь еимнарҟьеит,
– Соушәыжь! Ԥагәырӷьахь снарыԥхьеит.
Чрыгбак днымхои уа Цандрыԥшь,
Баӷбак днымхозаргь Баӷрыԥшь…

***

Сгәашә сынҭыҵаанӡа схәызҵәашаз сԥылон,
Аԥсынкәеиԥш исҿагьежьуан сразҟы.
Исҭаалоз зегьы сгәы ҳзеиԥшыз џьысшьон,
Санрышьҭалоз иҭыҵхьан уи ҭашьны.
Џьоукы ианырыԥхьаӡоз амра ахьтәы чыхәқәа,
Сцәаҳәацқәеи сареи атымитыш ҳазцон.
Хәҩыуааа ирхааныз сцәымза чанахқәа,
Хәҩыуаа рыԥсышьа рынхәыцло стәалон.
Қьафшақә акгьы ииазгомызт уаҵәашҟа,
Сымшақә рыԥсқәа рхырххьан уаҵәқәа.
Сеибафон сеиԥшха игҿагьежьуаз аӡҟәыҵәа,
Исԥылон ана-ара ииуаз ацәаҳәақәа.
Урывымсын ҽырдагәа, ихьшәоуп ҳәа,
Бжаџьара сцәаҳәацқәа ишьҭаԥҵәоу.
Ахәшәеиҵаҵа иаларҭәон ихәшәуп ҳәа,
Аӡыхь ҿамҩа аҽышьҭа иҭаҭәоу.
Шәаҿыхәа, сыхьӡ зху сӡыхьхәыҷ,
Сыеҵәахә еиԥш иаҳзеиԥшуп, ишәталарц.
Сымтәацт сара схы кны сеиҵахәач,
Сыццышә аҿы агәилгьы ԥытларц.

171

Сцасҳәа иццакуеит, иџьасшьо уи аамҭоуп,
Сыҽхәызжәаргьы шьҭа, имаҷӡоуп сзыхьӡахьоу.
Исылшаз ахәыҷы Гагра ианхәу иҳамҭоуп,
Сбызшәаҭра иамаӡаз, с-Бзыԥҭа, исцаԥхоу.
АНАСЫԤ
Ҩ-ҵлак ирмыхәаргьы ҵлак адацқәа,
Аԥсҭазаараз гәык аӡәырҩы иҳазхоит,
Анасыԥу? Иаласхи уи сымала схазыҳәа,
Насыԥкгьы жәларык еиқәнархоит.
Заҟа насыԥдара иадырбылхьеи ҳадгьыл,
Ишәҟәыблаауп, насыԥдарак зегь ҳаинархоит.
Заҟантә ҳалбаардахьеи ҳаԥсқәа надкыл,
Қыҭак рынасыԥдара ашәышықәса архоит.
Улымкаа саҳәозар – усҟан саԥсышәам –
Иаразын унасыԥзароуп Анасыԥ рыԥшааӡом!
Аҳәиҵәҳәа иузшом, ажәлаҟьаҩ ирыцжәлам,
Иԥшқарахуп, шәеиҷаҳала, иузԥшӡом.
Сгәы сыԥсы шәыҵаршәыз зхы иазымҭо ԥсыха,
Жәларык рзы мцахааран зынасыԥ еиқәу.
Анасыԥ зысҭахи шәылымкаа, схазыҳәа?
Уи аҵкыс ухьаа саҵаз, зԥацәа рыла зышә арку.

***

Ахәыцрақәа, схәыцрақәа, схәыцраха сырҭоуп,
Амзеи аҵхи реиԥш, ҳаишәхашәҭуа ҳаиҭоуп.
Инымҵәаӡо шьхоуп, идгьылуп, уи мҩоуп,
Хәыцра зцым ашәымҭақәа са сзын игәырҩоуп.

172

Ацәаҟәа Бзыԥ аӡы анажәуеиԥш ишабаны,
Сызҿыхәаз ахәыцроуп иуцралаз аҽшаны.
Аԥсынкәеиԥш иуҿагьежьуа урҭ уаахақәа,
Иулзыҟәшәо схәыцрақәа роуп маӡала.
Умбои, нас, саԥхьаҟа схәыцрақәа иихьан,
Сиаанӡа Кьагәараа хьыԥшьаҭрас сдырҳахьан.
Дыӡӷабхар ҳалшьит ҳәа шырҳәозгьы саҳаит,
Аха санышәагәышьеит, сымшәеит, смырҳаит.
Акаҵәараҿ субозар, ухәыцра иаџьшьоуп,
Ахраҿы ишәарыцоз иԥсеиԥш иԥшьоуп.
Ахәыцрақәа сырхәыцраха ианҳәынҷаз сеиқәхеит,
Сшеилахаз гәазҭаз саџьал аҽҭанархеит.
Ахәыцрақәа са исымшроуп – урҭ рыда ухәшәӡам,
Исыцԥсӡом. Иузынсыжьуеит, рӷьычра аҭахӡам.
Ҳаибадыруаз, ахәыцрақәа рхәыцрақәа ирыҭроу,
Аџьалҵәҟьагьы увсуазаап хәыцрашәк ануҭоу…

***

Ишеит аҵх шсыҵагылаз,
Схьаа сацәынхозаап,
Аԥсы ҭалт ашьац ихҩабжьааз,
Алабжыш сацәцозаап.
Аҿа ахылҵит ажәла икасԥсаз,
Еиҭах сҿахозаап,
Ашәы ишәихт изшәызымхыцыз,
Амшқәа удырӷьозаап.

173

Ҭаҳмадак ишәиҵеит шкәакәак,
Ашәа ҿыцк ҳәатәызаап.
Еҵәацк кыдшәацԥхьаӡа жәҩанаҿ,
Аԥсра иазҳәамзаап.

***

Напхыцла, напхыцла, напхыцлоуп,
Сыԥсҭазаара абахә бааԥс сшаҿоу.
Рахәыцла, рахәыцла рахәыцлоуп,
Атымитыш сыԥсы алхәаа ишаазго.
Исымпыҵшәа, исымпыҵшәа, исымпыҵшәа,
Ԥсы зҭымҵуа ашырахь ҵа змам.
Аԥсрақәа срымбацшәа, срымбацшәа,
Срынҳәыла, срынҳәыла егьызлам.
Инҵәахда, инҵәахда, инҵәахда,
Зегь раԥхьа аԥшалас еихоит.
Иҭыцәаа, иҭыцәаа, иҭыцәаа,
Сгәы мышьҭы, еиҭахгьы сеиқәхоит.
Сааҭыхо, сааҭыхо, сааҭыхо,
Ишьамҭлаҳәха џьаҳанымк сынҭашәон.
Сеиҿырхо, сеиҿырхо, сеиҿырхо,
Шәышықәса иазхо сымчқәа сшәон.
Сышәныҳәа, сышәныҳәа, сышәныҳәа,
Саԥшаарц исыхәаша бӷьы иаҵәак,
Сахьынҳала, сахьынҳала, сахьынҳала,
Сгәы камыжь искырц ҽа маҵәак.
Ишәныҳәеит, сашҭа, ишәныҳәеит,
Цәгьа ыҵазшьуаз ашәакгьы нҭыҩт.
Исыхәеит, сыҿнахит, исыхәеит,
Шәкы рахьынтә акы ақәшәон атыҩ.

174

КЬЕХЬЫРИԤА БОРИС
Аамҭа наскьацԥхьаӡа иаҳа уааигәахоит,
Уҳалсуеит иаҳа-иаҳа, ҳхьаақәа еихоит.
Ушьхақәа рзыҳәан уаргьы ушьхаԥшран,
Уԥсадгьылны уан Уԥсадгьыл уазшан.
Иҟалоз зааӡа избоз Анцәа иеиԥш,
Изааны иудыруан уаҵәтәи ҳара ҳԥеиԥш.
Уажәа ҳақәҿыҭуа иҳаԥызаны ицоит,
Ашыршырҳәа уара уеиԥш иҳахьӡоит.
Агәаӷ ҳамаӡам, анышә иҳабжьоу,
Ухы зқәуҵазоуп, ухьӡ еиԥш иԥшьоу.
Убзиабароу? Ҳамырӡит, ҳшарԥхац ҳарԥхоит,
Борису? Борис! – еиқәнархац еиқәнархоит.
Аԥсныжәлар иҳацлааит иҟоу ҳаҟара,
Аха Кьехьыриԥа анырҳәоз иган уа угәра.
Ажәҩан ҳҩаҵаԥшыр – ҳаргәыӷуан лыԥхак,
Амшын ҳанхыԥшылар – иаҳбарҭан Уҳақ.
Ушьхәаҭыԥ ҩашьаӡом, уа ҵлак иаҵәахоит,
Иуаҳҳәарц иаҳҭаху иаҳа ирацәахоит.
– Шәабаҟоу! – ҳәа унықәгылан ҿуҭуан шьыжьы,
Шәақьбжьын уи абжьы, иаҳхызгоз ашәшьы.
Рыԥсы шҭаз заа аԥшеиԥш џьоук еиԥхьбеит,
Изырҿыхоз уа шуакәыз аргама ирбахьеит.

175

Ҳәынҭқарратә бызшәахароуп ҳәа аԥсуа бызшәа,
Иаартны уқәгылон, иаимурц ԥрашәа.
Ианыҟамлоз қырҭуа нбанк арҵысра,
Ҳҭыԥхьыӡқәа рзын иқәԥоз, угылан рыгәҭа.
Аҷырҷыршьала издырит ухаантәи аҵыс,
Угәеиԥш иаҳхылаԥшуеит амшқәа узцыз.
Укәицқәа ныҟәызго, иҳагмыз, иаӡәым,
Икыдымшәаз аеҵәеиԥш уҭыԥгьы ҭацәым.
Кьехьыриԥа, Кьехьыриԥа – ҳӡыхьқәа рыԥсы,
Арҩашқәа урҩызоуп, избом уааԥсаны,
Кьехьыриԥа Борис! Убылуан зегьы ҳзы,
Кьехьыриԥа анырҳәо сналаԥшуеит Аԥсны!…
ҲАРАЗ ЧАМАГӘУА
Гаграа рзын аԥсуа школ аргылара иазықәԥоз апатриот ду
Чамагәуа Ҳараз Ҳаџьараҭ-иԥа игәалашәара иазыскуеит

Жьи напхыци реиԥш уаласоуп уи ашҭа,
Уи ашҭа уҳақ еиқәнархоит.
Иахчынгылоу ари ашҭа Аҽыԥсҭа,
Иныҵакны хаз Хәрашәак аҳәалоит.
Қырҭтәыла хәыҷ ҳәа изышьҭаз Гагра,
Иҿызхыз рхыԥшала ишәҭлап.
Анацәа рыхшаара аԥсшәа,
Аԥсышәала идзырҵашагьы ҟалап.
Напхыцла, напхыцла мацара,
Уҵхқәеи уԥси неиԥшьны,

176

Иавган иабажәго схәыҷқәа ҳәа,
Иахьанӡагьы игоит уа убжьы.
Аԥсреи абзареи уа уеимаркуа,
Рыцԥхьаӡа хы шулаз иҭахаз.
Зыԥсадгьылаз ибылхьоу – Чамагәуа,
Ҳаԥсуа школ иагимну – Ҳараз…

***

Исылаз ахқәа ишсылшоз срыхеит,
Рдацқәа аурыжьзаап, еиҭа сахеит.
Еиҿаԥон убас, сымчқәа ԥыршәеит,
Сара стәала – рызегь сылшәшәеит.
– Оҳ, гәышьа, – ҳәа иҩеиҵысхит сыбӷа,
Азныказы иласхеит са сыхәда.
Сааҭгылан, жәеинраалак саԥхьеит,
Сҿы ҭабон азы ӡыхьк снаҿыхәеит.
Ҳашҭа саақәгылан ажәҩан сҩаҵаԥшт,
Гәынамӡарыла амрахәага аасыхәаԥшт.
Иҳәҳәон, иҳәҳәон, иҳәҳәон ахҭыԥқәа,
Мцабзк нықәшит сылахь, схы сҭахымкәа,
Царҭа рмоукәа ахқәа еилысуан,
Ззын исылҟьоз рыԥсқәа уазыруан.
Еилақь сцәахәацқәа ааикәагылеит,
Иззыскхьаз сыкәшаны иааҭгылеит.
Уцәеижьаҿ ишныҟәоз сзазымхәыцзаап,
Рхатәы мҩақәагьы ылырххьазаап.

177

Еибархханы исылалеит, сеиҵалеит,
Иансықәшәоз еицәа амца сыцралеит.
«Быкрычҳаҩын, бааиуанеи бӡыхьха,
Дара рыда быхәшәӡам, Барцыц-ԥҳа!» –
Бжьык ҩсыхҟьеит абас аԥҟацаҳәа,
Инашаноу бжьуп, игеит акаҩҳәа.
Уԥсыбаҩқәа рыҵхра иаҳа имариазаап,
Ахы улхра – аулҟьара еицәазаап.
Рызегь саарыхеит! Ирыԥхны исылоуп,
Иахьа сызлардыруа дара рылоуп!..

***

Д. Гәлиа иажәеинраала «Исыбаргәузеи шьҭа сара» иаҿырԥшны

Исыбаргәузеи шьҭа сара,
Ақәыџьма дақәтәоуп сара сԥа.
Зны «ӡе», зны «ба» рыла ижәла «ԥшьоуп»,
Ҩ-паспортк имоуп, Қарҭ дыбжьоуп,
Иан дикәыхшоуп сгәацаԥха.
Урыс бызшәала аԥсшәа иҵоит,
Аҟәа дшубо Ԥсоу дахьӡоит.
Англыз бызшәа аҩынтәхәы ишәоит,
Дыԥсуп иаԥсшәаз, иҵар ҳәа дшәоит,
Иан дизӡатәуп сгәацаԥха.
Аԥсыха лымҭакәа иԥҳәыс,
Ихы риҭеит џьоукы маҳәыс.
Уи дызмаз даан, дизыԥшуп,
Ҳашәгәашә дылхоит, игәы шуп,
Зегь рыла дыссируп, сԥа дымшуп.

178

Диванлеи шкафлеи иҩнқәа ҭәуп,
Аҩны анысҳәа, ԥшьба ихатәуп.
Ихы инаирхәан имаҵура,
Ирхынҳәит ԥыҭҩык ҳаӷацәа,
Иан дикәыхшоуп, сгәыӷырҭа.
Иханқәа руак – ижәқәа рзоуп,
Изал хазынаҿ иҟәарҭқәа хуп.
Борас иман Гагрыԥшь зегь кны,
Ижәбонда ишырфоз еимакны,
Апальма адацқәа ирынкны,
Урҭ ирхаз изтәыз рыԥсоуп,
Иан дикәыхшоуп, сԥа дааԥсоуп.
Даҽа знык Жәыргьыҭ дцан даар,
Еибгала ибжьиго знык избар,
«Хвадить» сҳәап ҳәа сгәы ишҭаз,
Сирҽеип шысҳәоз ишахәҭаз,
Гәаныла сшыҽхәоз аҩсҭаа ицәӡа,
Дыжтәха дышԥасоу сара нҵәа…
1995
ЖАНА АЧБА
Зылашәра шьыцызго Жана Ачба,
Шьамхышәара иззымшәац уа улшара.
Иахьа сазӡышоит уԥхьарца абжьыхаа,
Схы-сгәы арҿыцп – ҿымҩак снаҿырхәа.
Зыҩблак лашәу, згәыблыра ҳәаадоу,
Ҩ-рахәыцк рыла зшәахсҭа збарҭоу.
Уаа шәҩык рыблақәа ирзымбо,
Уаҵәтәи сымшқәа ирыхьша схызго.

179

Иҟан саргьы аԥсра санаҳәоз,
Аха сзанымшәеит – имариоупаз.
Иуҳәоит: ҳагәқәа зыԥшьу Лыхнашҭоуп,
Жәларык рышьҭа шҭысуа ҳхамшҭроуп.
Уиашоуп Жана – ахқәа сдырдысхьан,
Саниуазнатәгьы шәкы сырҭысхьан.
Уа уеиԥш сацәшәоит агәы ҳахшәар ҳәа,
Аӷьыч даныржуагь иаҳҳәо Ахәрашәа.
Зны угәынқьуазаргь, ҽазны угәрыӷәӷәагоуп,
Убжьы ԥсхаҵагоуп, уи нырхагоуп.
Уаа шәҩык ирзымбо ҩ-рахәыцк ирҳәозар,
Уаа шәҩык иршьхьоу ҳгәы урӷьозар,
Исызхоит рахәыцкгьы сахьӡарц ашара,
Иарҳәа, Жана, уԥхьараца нашана.
АҬӘАҴЛА
Ацаҟьа кышра иалхәаа адацқәа,
Ибӷаӷеит, акаҳара аҽазкуа.
Адацқәа рыҵжәаха амраӡакәа,
Иннакылеит ашәҵла аҽырӷәӷәа.
Ирзеиԥшхазшәа рыҩба рԥашәқәа,
Абӷьыцқәа чча-ччоит есааԥынра.
Икаҳауаз нызкылаз абзоурала,
Арсҭаакгьы иалихит аԥхьарца.
Иаҵагылоуп жәашықәсала,
Ма иалшон ацхәыхә неихашәыр.

180

Ҳабацәа ражәа иаламызт баша,
Аџьал хырԥага – ажәҩахыр…

***

– Шәышықәса ниҵит, дкәашатәуп, – рҳәеит,
Алаф ааилырхыргьы цәгьа ирымбеит.
Шыԥсраз рхашҭит, зааӡа инатәеит,
Аҵәцақәа еинҟьо иржәит, ирыжәӡеит.
Ихчаны иқәгылаз апатреҭқәа рымбеит,
Игәы дааҭасуа дшыԥсыз рымҳәаӡеит.
Изқәаҭыԥахь данынаскьаргоз рымбеит,
Амҵәышәеиԥш ршьапы изхымгыло ибӷаӷеит…

***

– Аԥсҭазаара сгәы ахшәеит, – иҳәеит,
– Аԥсрада даҽакы саҳәом, – дыҳәҳәеит,
– Ибылшозар бсыцхраа, – дҳәеит.
– Узацәшәозеи, уахьоуп уахьатәу, – сҳәеит,
– Амала иуцәызӡом, – сыбжьы аасыргеит,
– Арахь уаҳа узыхынҳәӡом, – агәра исыргеит.
«Аԥсрада акы зҭахымыз» убас днеихеит,
Са сакәызшәа иԥсцәаҳа, дагьхьамԥшит, дцаӡеит…
УЧҲАРА ХЫҴЦӘАП АХШЕИԤШ
Сычҳара хыҵит ахшеиԥш…
Вл. Ахьиба

Ирызҭазеи абри аҟара аамҭа,
Рқәыԥшра, ршәымҭа, рхамҭа.

181

Ацәгьаҳәароуп занааҭс ирымоу,
Аичырчара – уаҩрас ирылоу.
Рыԥсқәа ҭоушәа аԥсуарала,
Иҽхәоит, арахь иҟам ааигәа.
Насыԥ рымоуп дара ртәала,
Иҟоушәа удырбоит еинҭәыла.
Адашшылараан шьхәаҭыԥк еидкыла,
Иамаз еилоуп хыла-гәыла,
Аԥсымҭәра иззаҩсуа хьыӡрацара,
Иџьоушьап иахьацло рхыԥхьаӡара.
Анаҟәеиԥш ихчыла рҭаҭын-лҩа,
Акьутқәа реиԥш ихтәалоуп амҩа.
Ахшеиԥш учҳара хыҵцәап,
Усмоу, аџьалдагьы уарцәап.
Ижәбап ианԥслак ишрыхцәажәо,
Шьҭаҵәҟьа – убри ауп исызхымго…

***

Ацәгьара иаҳзиуз – наҟ иухаршҭ,
Аӡыхь иаҳзеиԥшыз азхәыцра уҽаҭ.
Уааԥеиԥш, мрахәагала дҳарԥхап,
Ажәҩан аҳаҭыргьы аабап.
Зхы шьҭыху ашьха ҳнаҿаԥшып,
Уаҩ дшеилнамхуагьы ҳаԥшып.
Утәы иҿахысра – хҭархароуп,
Уаӷа иабашьра мариоуп.

182

Анцәа иажәа ҳнаҩс ҳамцап,
Анажьра шҳалшогьы ҳамӡап.
Агха зыхьлак – дҭаҳмырхап,
Аӡә дҳарӡыртә ҳшыҟам ҳҳәап.
Иахьынӡауа – ҳихан даагалап,
Далҵырц иныҳәаҿа ҳклап.
Уааи, нас, амреиԥш ҳаицыԥхап,
Хәрашәк иаҳну рахьтә ак ҳарӷьап.

***

Алаҳәа ҭаҟырит сгәаҵа.
Алаҳәажә, исгәыҵарч афҩы.
Аныҵысха снамҭеит ақәаҵа,
Сардысит исысызшәа афы.
Сыблақәа ҭнахырц аҭахушәа,
Сымҩа ԥнаҵәоит ана-ара.
Изхылшааз аблақәа ҭыҟәшәа
Изфо, исаҩсуама сара.
Алаҳәақәа зыԥсахуаз ақырҭуа,
Изҿыҵшьуа изфахьаз сара сжьы.
Исышьҭоуп иахьанӡа исхаҟыруа,
Сзыцәаӡом исаҳар уи абжьы.
Уи аԥсы зхоу шәҽырцәышәыхьча,
Алаҳәақәа ҳхаԥеит омашәа.
Иеиԥшхаз алаҳәа ԥсыцәгьа,
Иныгҿакны изыжәжәо зԥацәа.
Реиԥш уанеичыча, – нҵәарами,
Срызхәыцыр – схы сгәы ахдыршәоит.

183

Алаҳәа – алаҳәара еицәами,
Алаҳәақәа ҳреиԥшхар ҳәа сшәоит…

***

Сгәаҵа хәуп, ихәуп, ихәуп,
Ашьыццәа рымшақә сгәы лаҳәуп.
Иаҳзымҳәеит амра дшацԥҵәахаз,
Иажәа шьанҵа шхьыҵәҵәахаз.
Дырҩашны ахра илбааҟьахьаз,
Зыжәлар рзыҳәа ибаҟахахьаз.
Ашьыцра, ашьыцра, ашьыцра нҵәа,
Аԥсны ианбаԥҵәо уара уҵыхәтәа.
Ихә ршьарыма ауаҩ хьыҵәҵәа,
Лаԥшык иамкуа ашьац иаҵәа.
Иԥсы ахьынӡаҭоу дзыԥсоу ҳазҳәом,
Данԥслак дҳарҽхәоит ҳәа ҳааԥсаӡом.
Рыхә ҳазшьозҭгьы ианаамҭаз,
Ԥыҭҩык ахьӡон, иахьӡон ргәы иҭаз.
Сгәаҵа хәуп, ихәуп, ихәуп,
Ашьыццәа рымшақә сгәы лаҳәуп.
Аҟәраан аԥсоуп ашьыццәа ирхоу,
Дәахьи ҩныҵҟеи есымша иӷроу…

***

Аӷьычра забхьыӡхаз сгәыла,
Уа шьыжьбзиа имаҳаӡеит.

184

Илаԥш иҵакын цәык гәаныла,
Изеимаак шишьамызгьы имбаӡеит.
Адунеи итәуп, итәуп насыԥла,
Тәымк анига – деизҳауеит.
Аӡә цәык ицәыӡыр нахьхьи Бзыԥҭа,
Зегь раԥхьа иҟны иаауеит.
Дадырсызшәа дахьынӡагылаз,
Игәы ацә аҿы инаӡахьан.
Ацәду акәын дызвагылаз,
Гәаныла атәыҩа дахьӡахьан.
Угәеиҭо дыҟамызт џьара акала.
Ишьхәа дахаҵәиуан дынҵәаха.
Ацәа ахихуан убас гәаныла,
Алажәқәа имҵхон лабҿаба.

***

Мгәаҭа сшыҟаз ахысбыжьқәа саадырԥшхьан,
Ақәԥараз ишьҭалоз ршьацқьа сыхьшхьан.
Анацәа рылаӷырӡқәа ирҵаахьан амшын,
Аихарҭәа сааҭыргазшәа цәгьа сшын.
Сиит сымшәаӡакәа, сиит ҳәа сыҳәҳәеит,
Бымшхааит ҳәа раԥхьа амра схаԥхеит.
Џьоук саԥхьаҟа иихьан ахарԥқәа рышәны,
Уи аҭыԥан хьаан исшәыз, аха сиит сашәаны.
Дыӡӷабуп, ҳалшьит ҳәа ианашшуаз саҳаит,
Сҽасыршьцылеит, сымгәааит, смырҳаит.

185

Аха сгәарҭазаап нас акырӡа ихьшәаны,
Шықәсыла имӷьоз рзын сышгылаз сыхәшәны.
Сашәақәа ирзыӡырҩуан, инаҿыхәон сыбжьы,
Исҭаауан иахьа, аҵх азы, ма шьыжьы.
Мгәаҭа сахьыҟаз Ахәрашәа саҳахьан,
Изҳәалоз Кьахьбараа ҩызас сдырҳахьан.

***

Аԥсҭазаара сҭахымзаргьы цасҳәа,
Изҭаху раҳаҭыр азы бзиа избоит.
Схы ишасымҭогьы сҳәароуп аԥсцаха,
Исклак ԥҵәаргьы аԥсра сацәцоит.
Март саҩызахт – жәантә сеиҭасуеит,
Сгәырӷьара шәымҭакоуп – еиԥхьбоит.
Схатә хьаа аиҳа уа утәы сардысуеит,
Хылԥакажьын снаскьазго – дызџьабоит.
Схы исзаҭом ҭынч аԥсшьаха,
Сыҵх аҿоуп иахьеизызго сызгара.
Қьаф аныруа сҩызцәа ҭхаџьуа,
Цәаҳәақәак срышьҭуоп сынҵәаха.
Аԥсҭазаара иснаҭаз амҵәыжәҩа,
Изымбаӡац ирыхәан иԥыруеит.
Аччаԥшь аныҵашу слакыҵа,
Исхьыԥшызаап, иаҵәарак пытуеит.
Ус анакәха, исымаӡам аԥсҭбаха,
Сахьгылалак иҭаԥҽыргьы, сацәцоит.
Зхы зҭахымда, аха ианысҭахымгьы, цасҳәа,
Сахьацәымӷу азы бзиа избоит…

186

***

Ҵәык анулеикшо изын ныҳәоуп,
Итәала илоуп ауаҩра.
Зегь реиҳа идыруеит, иара дныхоуп,
Иуиҭом ажәа ауаара.
Аԥсшәа уеиҳәоит дыҭрыс дышнеиуа,
Уи зегь реиҳа дыццакуеит.
Акы агуп амрагьы ишеишеиуа,
Акы анахимҳәаа – дымцакуеит.
Егьрааны дубаргьы гәалак имоуп,
Аԥша даҩызоуп игәы иҽарго.
Аԥшаҵәҟьагьы хәарҭарак алоуп,
Иамхны иунаҭоит зны Бзыԥ иаго…

***

Саб изын аԥсҭазаара мариамызт,
Изыҳәан акаршәрагьы бахәран.
Уажә ииӡбаз уаҵәынӡа иауамызт,
Ишәхымс аҿынӡагьы ихаран.
Агәыхьеиԥш агәаҟрагьы шьҭрала
Иаауазаап, иҿахҵәон игәҭакы.
Шәымҭакгьы имамызт аԥсшьаха,
Иуаажәлар ирыҵаршәын игәы.
Ажьаӷьрҩага икылхын имшқәа,
Арахь ибарақьаҭын инапы.
Қыҭак ахьыԥшын иара имшра,
Ныҳәара дыргон деимакны.
Нҵырас имаӡаз – анхароуп,
Аӡәырҩы ирзеиԥшын ихатә ца.

187

Иабацәа рҿаԥыц ҳәамҭоуп,
Иҳәашьа: дацәызхьчоз агәырҩа.
Напхыцла, напхыцла мацара,
Дшахозгьы дызлаҟаз изирхон.
Ԥхьаӡара иаламыз ицәыӡқәа,
Дыргәалашәар, уахыкала ддырхон.
Напхыцла мацара, напхыцлоуп,
Амраҵәҟьа дшаҵаԥшуаз цәгьала.
Ихшазгьы напхыцла мацароуп,
Шәзын ишаԥылҵо лцәаҳәақәа.

***

Сышьхақәа – ауаҩра ашәагақәа,
Еснагь зхы шьҭыху аԥагьақәа.
Иҵәахуп ишәылоу ахымҭақәа,
Шәкыла иазыркхьеит аҳәамҭақәа.
Сышьхақәа – аеҵәақәа рыцыԥхьқәа,
Насыԥ шәаҳҭааит урҭ рыцыԥхьаӡа.
Сымца са сеиԥш еиҵышәхла,
Ашәа сыцшәҳәа, шәысзыхәшәыцха.
Абзиа зызгәамҭо абашақәа,
Ҿымҭ инрывжәга шәылаԥшқәа,
Хәы-змаӡам сара сышьхақәа,
Рыхьчашьа иақәшәо ашәақәа.
Ҳшышьхаз збаз иоуп зыбзазара,
Ҳамҭас иазызшаз ҳаԥсуара…

188

АҨЫЗА
«Угызмалзар ҩызас дышьҭыхла агызмал…», «Умааҭ уцәыӡыр
иаҳа еиӷьуп, уҩыза дуцәыӡыр аиҳа.» Абас ҳаиҳәон Гь. Ӡиӡариа.
Гь. Гәыблиа

Шәиашоуп, Гәыблиа, сгәысҽанышәҵеит,
Аҩыза имырӡра – снапы ианышәҵеит.
Аҩыза имырӡраз еиҭа сҽыжәышәҵеит,
Аха иабаҟоу! Сара сҽыжәҵхьеит.
Сзыцәзырӡыз рзы ашәы сшәысҵеит,
Акыр ихьшәазаргьы – сырԥырҵхьеит.
Схы здыруазар – сҩызцәа хацәан,
Шәкы ирҭысхьазгьы сара срықәлан.
Аҩыза гәыҭбаа, даҩсуеит ужәла,
Изымҵаныҳәо аҵла, ашәа гәылшәа.
Абахә икыдрысу аџьҵла адацқәа,
Акы кыдымҩаарц зҩызцәа ирԥеиԥшуа.
Схы анысҭахымызгьы – рхьаақәа срыҵан,
Схы ансцәымӷызгьы – рымшқәа срыцын.
Рыкапан еиҳазгьы аидара рымздон,
Рхыхьқәа рхыхны, сгәырӷьара рыцсҵон.
Цәаҳәак ҳаиднакылон, сыгәҭыха рыцсшон,
Иахьҵәыуатәхоз дмырдыркәа исырԥшӡон.
Џьоук шәыдлаԥса егьараан сгәаҟлап,
Уаҵәгьы ирҿыцны шәыԥсра сылҟьап.
Ас исымбацызт ахаҵа шьыцра,
Ахаҵа, иадыркыло ахра ашьанҵа.
Шәыбжьы сыцуп, снапы ианышәҵеит,
Аҩыза имырӡразын са сҽыжәышәҵеит.

189

Иԥызшәахьаз иоуп шәаргьы ишәазҳәаз,
Абаақәа, думырӡын ҳәа иуҳәаз.
Аӡә дысзышәиуам са сгәы аншугьы,
Аҭахызар иакәыз сыԥсра иазԥшугьы.
Угызмалзар – агызмал дышьҭых ҩызас,
Агәрамга уаԥхьа думыргылан ԥызас.
Уҩызара зҭаху зхазын мацара,
Еиӷьуп заа уиԥырҵыр наӡаӡа!

***

Рҽынканҵа иҳашьҭоуп аҩсҭаацәа,
Ихысхысуа иаацәырҵуеит аџьнышқәа.
Угәаҟра ишьҭнахуеит ргәаҳәара,
Еицәоу аныҟәгаразы ргәахәара.
Ҷанҷаны еибадырфалап аиҳәшьцәа,
Ашәӡы рыбжьыргалап аишьцәа.
Харантәгьы иудыруеит умҩашьахуа,
Ухаҵкы кадыршәуам иуашьапкуа.
Аԥсымҭәра иаржьакцаз ргәымбылқәа,
Ашьыцроуп изыршаҟьо рыблақәа.
Изықәтәоугьы – шьашә рарбаӷьқәа,
Ҟамчыс иркугьы – амаҭ аԥшьқәа.
Жәлар рымҩахь измам бжьысырҭа,
Рышьҭахьҟагьы – агәрамга хьаԥшырҭа.
Тымитышоуп ирзалху шьҭаларҭас,
Ишҳамыркроуп ирымоу бзазарҭас.

190

Ирхатәы жәлахазгьы – аҩысҭаароуп,
Аџьнышра еицәоу – абзаҩысҭаароуп.
Иӡааҟәрылахьеит руаҩра аӷбақәа,
Иџьныш ӷбақәами, еиџьуп рыбӷақәа.
Сышлаҳәыц рымшала слаҳәуазаргьы,
Сышҭахац еиҭа сҭадырхозаргьы,
Срацлабны – ахаангьы сзаҩысҭаахом,
Сыжәла Барцыцԥҳауп – исзыԥсахуам…
ИААЛЫРҞЬАӠАМ
Шәызбоит сҿаԥхьа заҟаҩ шәхырхәо,
Изакәытә шьыжьбзиоу са сзыҿшәырхәо.
Срыԥхьоит шәыблақәа аԥсшәа сазҳәо,
Архәара шәнавалар дара ирсахьоу.
Узбоит сышьҭахь – сыбзиа еихразҵо,
Иуаӡар – сгәыраз аҭыџь шаҽхьнуҵо.
Нас, сгәы аагылеит ҳәа узыҳәҳәои,
Иаалырҟьаӡам! Иаалырҟьазшәа зышәҳәои!
« АЕҴӘА КЫДИХЗААП…»
Аеҵәақәа ҳарчычеит уажә ҳаазқәылаз,
Акыдԥаара ҳқьышә иқәхеит ишакәымыз.
Ҳарԥарцәа заҟаҩ аеҵәақәа рыԥсахуаз,
Ҳаԥсадгьыл иахҭнузеи ҳәара зқәымыз.
Еиӷьӡами шәынрыҵаԥшлар ианшәзымхо,
Шәрыхӡыӡаауа шәҩарыҵаԥшлар шәханы!

191

Рыцԥхьаӡа кыдырххьазҭгьы ус ззырҳәо,
Ажәҩан ҭацәхьазаарын икыдымхкәа акгьы.
Аеҵәақәа рыда иҳамаӡам ршашьа,
Уаха шаанӡа изыбылуа ҳара ҳзоуп.
Адгьыл ишамамеиԥш ҳада рыԥшӡашьа,
Даргьы ҳаргьы ҳаизызшаз анцәа иоуп.
Иахьанӡа сгәы исзадымхӡацт ҳцәыӡқәа,
Ишәҳәала ашәа, ишәҳәала ирыхҳәаау.
О, заҟаҩ ҳамада Сасрыҟәа иҩызцәа,
Изылшахьоу аеҵәа акыдхра инеиҳау.
Сизхәыцлоит, сизхәыцлоит Сасрыҟәа,
Фырхаҵак данилак схы кны стәалоит.
Иахьанӡа ишьаԥха зыхшылоу Ҟәбина,
Шәынхыԥшыла, ишәанаҳәо шәызхоит.
Аеҵәа акыдхра, иабанӡеиҳау ҳиааира,
Ианҳзымыхьча, – ҳазгара ҳхы иҭашәоит.
Лассы-лассы рыхьӡ шәымҳәан ҳфырхацәа,
Сшәахьеит азы, ҳфырхацәа срыцәшәоит.

***

Мҩахәасҭак санылан – имӷрахеит,
Ҩызцәақәак рызҿысҭын иӷрахеит.
Мардак снаҵагылан – ихрахеит,
Сзышьҭалаз сиеҵәахә харахеит.
Сӡыхь сызҿыхәалоз – хаҳәрахеит,
Сызқәылаз сыцҳа – рҿаҟәахьеит.
Сызхьымӡац абаҟоу – ирацәахеит,
Арахь аидара сашьит, сашьцәеит.

192

Изгәылымҵыц ашәҭыцқәа сзыԥшуп,
– Дабабжьаӡ! – Ажәақәа ргәы шуп.
– Аеҵәа кыдылхзаап! – изухьоу ҟәыншьа,
Џьоук сыхьӡ хҭаркит омашәа.
Жәаба сымихзаргьы сара сызшаз,
Иреиҳау санашьоуп – сзыԥшааз.
Амцажәлеиԥш ихәыҵаҷҷоит сцәаҳәақәа,
Хәшәы-еиҭахәшәра сзыруеит инцәахәха.
СГӘЫЛА ҾЫЦ РАЏЬПАС
Иҟьаҟьаӡа иаасыртуан ахышәқәа,
Сҩарыҵаԥшуан ашьха ҳаракқәа.
Ӡыбларак сналыргон смыршәакәа,
Сынрылсуан ашықәс харақәа.
Ҳашәгәашә дылагылан аԥсцәаҳа,
Хәыҷи-дуи ҳагәқәа анҭаԥҽыз.
Қәрахьымӡан измыхәоз ахәшәқәа,
Аӡӷаб хәыҷ, аԥсҭазаара зҭахыз.
– Исзаарт аԥенџьыр, нас уи аԥхьа,
Снықәбыртәар, сҵәыуаӡом, – зҳәоз.
Ишреиҳаз еиԥш ашьхақәа рылԥха,
Лхьаақәа нлылҟәшәаны иргон.
Ашьхақәа дышрыҵаԥшуаз ԥшьаала,
Дысзеиқәыркт, лыблақәа хҩон.
Ла лынахыс урҭ ашьхақәа рыла,
Лыԥсы сзырхалҵазшәа сыржьжьон.

193

Ишьхамзи, санԥсыша сахырԥа –
Ахырԥо уажәраанӡа саазгаз.
Сгәыла ҿыц сиҳәон: ахыбра
Ааскьаган сԥенџьыр анаиркуаз.
Рыԥсеиԥш иҟьашьу аҭӡамцқәа,
Сыркыдыԥшылоит ашьхақәа рцынхәра.
Қәрахьымӡа дызнысхлоз иахьанӡа,
Ахыбра ҳарак дсыцәнарӡт зынӡа.
Ихы дырны ибжьихыргьы аҭӡамцқәа,
Исхыҵӡом сыԥсра схазыршҭыз агәыхь.
Иранажь, Анцәа , дгәаҟуп аԥсымцқьа,
Гәнаҳарак мнеирц ихәыҷқәа рахь!

***

Иахьыччатәымоуп ҳа ҳахьыччо,
Ҳара-ҳара, ҷан-ҷаны ҳаичычо.
Учуан иҭарԥштәым аҳәаа дахаагоит,
Ахьыԥшымраз иқәԥоз дҳархагоит.
Аиҵаԥшра аҭыԥан дышьҭаҳшьуеит,
Ӡыхьк дазымыӡәӡәо аӡмах даҳҭоит.
Иԥсы шихыҵлак – ҳнеидашшылоит,
Ацәа ҳцәандаз, ҳалабжыш хшылоит.
Агәылптха рымҭакәа ашәҭқәа,
Иахьанӡагьы – иаҳтәым агәашәқәа.
Ҳаԥсы ҭазкшаз ҳаԥсымҭа-хамҭа,
Зегь ахароуп, – ҳҳәахуеит аамҭа.
Иҳалцатәу – хыхь дышьҭаҳхуеит,
Зыхьӡ ырӡтәу – ипатреҭ ҭаҳхуеит.
Ҳарцәыбналоит иаҩызаз ашәа,
Идеиԥшьыгаз зажәа, зыжәла.

194

Аԥсны уныҳәаз!– сааҭла ҳцәажәоит,
Иҳамбаӡакәа арыжәтә ҳажәуеит.
Усҟан аԥсуара агәы иааҭасуа,
Ҳҵәыуара иаҿуп, ахы иаасуа.

***

Бзыԥҭа, уара уоуп сара сзааӡаз,
Ашьха-хаҳәқәа рымаӡа сҟны изымӡаз.
Уара уоуп ашьҭыԥраара сгәазырԥхаз,
Умҵәыжәҩақәа срыҵакны сзырԥхаз.
Уара уоуми иахьатәи сыԥхьарца,
Сабацәагьы ирывзгалоз ах-цақәа.
Рымцажәлоуп сыҽҳәаҿы иҿаҳәоу,
Аԥырӷқәа исарҳәалоит узыцԥҵәахоу.
Снапаҿы адгьыл шәаҳәоит. Ишәаҳәоит,
Махәык аҭәаҵла сшәаҳәарц исызхоит.
Аҵиаақәа са сыбжьала ихәшәҭрахоит,
Снапсыргәыҵаҿы анышәгьы шәҭуеит, ишәҭуеит.
Урҭ зегьы, сқыҭа Бзыԥҭа, иубзоуроуп,
Изымбац шәаҭаала, бла иабо хы иаԥсоуп!
ГАГРАТӘИ АХАҲӘҚӘА
Гагратәи ахаҳәқәа ирымҭаны,
Ахьхьа-хьхьаҳәа ӡыхьк еиқәҭәоит.
Ианиз Амш ҿыц иаҳамҭаны,
Цандрыԥшьи Гагрыԥшьи еизгәыкуеит.

195

Шәнаҿыхәеи ирхылҵыз апоезиа,
Сдақәа ирҭахәмаруа дара ршьоуп.
Убарҭ роуп сыцәгьа, са сыбзиа,
Исымоу рҟазшьоуп, исхоу рыбжьоуп!

***

Дас исылоу зегь ацахеиԥш еиԥшьуп,
Сцәеи сжьи рыбжьара сымшқәа бжьашьуп.
Изныкымкәа сҟатара ахқәа ҭашәахьеит,
Сыԥсаҵан ақәыԥш иԥсы ҭшәахьеит.
Уиашоуп! Уабацо уанымшәар аԥсра,
Сҟуҵәыуо сзаԥылом абзара.
Ашьхақәа раҳаракра сара саԥшуеит,
Иагымхарц аӡыхьгьы сыччо сынҭаԥшуеит.
Арахь исылоу сдақәа зегь еиԥшьуп,
Сцәеи-сжьи рыбжьара алабжыш бжьашуп.
Срыцәцап нас егьараан, шьҭа схәыҷым,
Скәашатәуп сылахь аҿы дак ахьхәачым.

***

Аихеи ажьакцеи
Жәашықәсала еибарххон.
Ианеишьцыла дара-дара,
Еижьразшәа еибарӷьон…
АБААҬАТӘИ АҬӠАМЦҚӘА
Сабацәа ршьа зкыдшылоу аҭӡамцқәа,
Сибранӡа сбылра аҭыԥқәа сзырбаз.

196

Зыбзиабара зышәхарацәхаз аҵеицәа,
Зҳәоу ԥшӡа зааӡа иахьдыршәаз.
Аиаҳәшьцәа, иабылхьаз урҭ рымца,
Рымҩа ишаԥшыз заҟаҩ сыԥхеи.
Изхьымӡаз рҿахәы сҳәарцоуп, анҵыра.
Сныԥхьаӡа сзазиашаз рдунеи.
Ашьашьҭақәа, хынҳәымҩа нызқәымлац,
Снархымшәо сцалоит, сыԥшааҩуп.
Агәашәлашәақәа, зымцақәа ҿыцәаз,
Изырҭынчша хәшәқәак рызшатәуп.
Ухашҭшьа сымаӡам, Нестор Лакоба,
Зыуаҩра сцәахырбааз Аԥсны.
Ҭенгиз, Никола, Инал-иԥа Кока,
Сгәы иалымҵӡацт, икылзкааз шәгәахы.
Сыԥсала шәыԥсқәа здырит, шәсаԥыза,
Рахәыц цынхәра сыԥсала шәызгоит.
Уаҳа иҟамларц ари аҩыза,
Шәшьажәцәа зегьы идсырбоит.
Алагерқәа срыҩнами сҳәыҵәыҳәыҵәуа,
Ари ахыбраҿы заб иашьцәа рҷыҷхьоу.
Акамерақәа, аԥсырҭақәа, аҟарсқәа,
Иахьанӡа сыхцәхәыцқәа зыҩнаԥсоу…
Абарҭ зегь сынрылԥшны дызбеит Сариа,
Рауф изҿылҭуеит: «Сыҷкәын, ичҳала!»
Зыхшара иашәхарҵәины еиқәуазха,
Аӡарҵәиқәа зхадыршәыз Шьахәсна.
Сшәышьҭоуп сызмыцәо сшәыҿгәаҟны,
Абааҭаҟа исырхынҳәырц шәыԥсқәа.
Агәра шәсыргоит Гагрыԥшь санықәны,
Са шсакәу иаԥшәымоу шьҭа ара…

197

АҬӠАМЦҚӘА, ИШӘАҲАМА!
Срыбжьагылоуп аҭӡамцқәа, зхыб зхыԥсаахьоу,
Игәыҭҟьагоуп аҭӡамцқәа, зышәгәашә ҿыԥсаахьоу.
Абааҭатәи аҭӡамцқәа, жәларык зҭынҵәахьоу,
Абааҭатәи аҭӡамцқәа, сабацәа зҭарҳәацәоу.
Абааҭатәи аҭӡамцқәа, сыццышәхартә сзыршхьоу,
Дымшырцгьы залшом шәыҭӡамцқәа ирҿаԥшхьоу.
Ашьеи-ашьеи реидыӡлара – аброуп иахьакыз,
Аибафарҭа, аизӷыӷра аброуп иахьыҿкыз.
Аҭӡамцқәа ирыбжьаҵәахуп иахҭырххьоу Аԥсны,
Аҭӡамцқәа, изхымԥсаац ақырҭуара аԥсы.
Ҽа шәышықәса рышьҭахьгьы иарҿыхашт жәларык,
Аҭӡамцқәа ирыбжьамӡаз иркышам хә-шәҟәык.
Имхьшәашәац ашьашьҭақәа сыԥшаап,
Ашхәеиԥш срынцәажәало рыбжьара сыршап.
Ахыбаҩқәа реинҟьабжьы ахәхәаҳәа исаҳауеит,
Исыхьхьоу ирхаршҭгаха арҵәааҳәа иҳәҳәоит.
Шәааины игәашәҭа аџьалда иҭархоу,
Дубароуп уаргьы саргьы ҳазфалоз, иҳаӷоу.
Иуҳәароуп заҟаамҭа иҳәаӡамкәа иҵәахыз,
Иуҳәароуп ҳқыҭақәа ирнаҭахьоу ацәыӡ.
Сыш-Барцыцԥҳаз схазыршҭыз ашьажәцәа рыҩны,
Сыҩнагылоуп уажә абраҟа, сгәыраз лаҳәны.

198

Имыткәмоу ауаз ашәа аккаҳәа исҳәоит,
Игәҭыблаагоу сабацәа рыӷызбыжьқәа саҳауеит.
Сгылоуп сқьызқьызуа, хьаала иҭәу,
Шәсыцхраа, Ахәрашәа, са соуп изызҳәатәу.
Ара икыдшылоу ашьа – шаҳаҭра ауеит,
Ҳабацәа рылаӷрыӡқәа шкаҭәац икаҭәоит.
Аихатә ҵәаҳәаҿ иахькнарҳауаз, абар, иубоит,
Иацы ирбылуаз урҭ ракәызҭгьы уажә са сбылуеит.
Аҭӡамцқәа еимумдацзар, суздырӡом схаҭа,
Аҭӡамцқәа иркыдԥшылахьоу дӡаагылоуп ахырҭәа.
Ԥаса сара сакәызҭгьы шәара ишәырҳәацәоз,
Ԥаса са сшьакәызҭгьы шәара ишәхьыҵәҵәоз,
Са соуп иахьа, аҭӡамцқәа, ишәҿызхуа шәҿахәы,
Сцәеижьоуп зегьы злаҵәаху абас ихҿаны.
Сышәзыӡырҩуеит аҭӡамцқәа! Имӡакәа ишәҳәа,
Исшәырбароуп сабацәа риашара зкәаҳаз.
Шәҿыха, аҭӡамцқәа! Еиқәырхха иҿаҳәаз,
Сшәыҳәоит, аҭӡамцқәа, са сҿынӡа иҿаҳаз.
Исшәырбароуп иргаз зыхқәа хыҵәҵәаны,
Ҳәашьиа исцәыршьыз, рыбжарак нырҵәаны.
Акьырҭыԥ иахьанӡагьы изхылшәшәо рыӡфҩы,
Акьырҭыԥ санавсуа сшәаӡыӡуеит уажәгьы.
Аҭӡамцқәа, избарҭаз исцәырфаз рҟазшьа,
Аҭӡамцқәа, ишәхамшҭын, изжәыз сара сшьа.

199

Уаҟагьы изаанымхаз, урҭ рыхшара ртәгьы,
Иахьанӡагьы абас ҳаӷа дзыҟамлаз дыҭәны.
Акыкахш саҩызоуп, шәынсыгәҭас шәызцаӡом,
Жәларык рыгәнаҳара ақырҭуа имҩа ԥнартӡом.
Шәцәажәала, аҭӡамцқәа, Бзыԥ агәы иҭҳәаа!
Шәҿыха, шәарҭ аҭӡамцқәа, иҿаҳәаз иҿархха.
Ицәыржәга исцәыжәгаз аҳәҳәага нарыхьшьны,
Сгәыӷрақәа зыдҳәалаз хьымӡӷыла ицәырҳәны.
Ражәымҭа аӡахәарҵәи нахаршәны анхацәа,
Анхарада гьангьашрак зламыз рԥацәа.
Иҩныршьаахьоу рыбаҩқәа шыцқьоу аарԥштәуп,
Исыршалароуп абраҟа, рыԥсқәа ҷаԥшьалатәуп.
Шҭацыԥхьаӡа изыҵымҵуа зӡыхь-хәы ҭарбаз,
Ргарақәа зҵадыргылоз рраҵлақәа зырҩаз.
Шәхацәазар, исыцшәҳәа, Ахәрашәа ҳәатәуп,
Ҩажәижәибжь ахәрақәа рхәышәтәышьа ԥшаатәуп.
Еилшәыргароуп аҭӡамцқәа, аԥси нас абзеи,
Шәцәажәала, аҭӡамцқәа! – агәыхьқәа рмузеи.
Ишәаҳама аҭӡамцқәа, сааит изгаразы,
Ирыцқьаны исышәҭароуп сабацәа рыԥсы!
УХААНТӘИ АԤШАЛАС
Ҳабацәа ахьҭарклоз Абааҭатәи абахҭа зхықәгылоу амшын
урҭ аамҭақәа рзы акыр арахь иааскьаны иҟан. Ақыҭақәа рҟнытә

200

аҷкәынцәа ҳааганы иаҳдыржуан, адамбақәа рыргыларазы. Ажы­
гақәа узыҵаҵомызт, ахәхәа рыхга ауаҩԥсы хыбаҩқәа ааҵыҵуан.
Кәына Гыцба, ақ. Бзыԥҭа

Ухаантәи ԥшаласк Бзыԥҭантә исзааит,
Амца сыцрасызшәа сцәа сынҭыбзааит.
Кәына Гыцба, Кәына, лабҿаба уснарбеит,
Ирҿыцны уа убжьы Абааҭа иснарҳаит.
Уиашоуп Гыц Кәына, аԥсыуак изын,
Иҟаӡам гәаҟрак ажәытәра иагаз.
Убри ауп иҭызцаз амшынгьы аҭра,
Арӡра еицәазоуп изыниаз Абааҭа.
Аԥаҩқәа ирысуан, зынӡа агәы ԥшаауан,
Агәынқьбыжьқәа азыхгомызт, еилшаауан.
Иҟоу збоит ҳәа амшынгьы ааскьеит,
Бзыԥҭантә, Лӡаантә изаҳаз еизнагеит.
Еилагьежьуан аҷкәынцәа, ирысызшәа афы,
Рԥынҵақәа ирҭасуан рабацәа рбылфҩы.
Ржыгақәа карыжьит, иҭрысит рыгәқәа,
Рыҳәҳәабжьқәа еинҟьон рабацәа рхқәа.
Ирдыруан уи аӡбахә са сҿынӡа ишаауаз,
Ирдыруан уи амшала скәицқәа шкаԥсоз.
Абааҭа агаҿа снавалар иахьа,
Гыц Кәына уааскьага уснарбоит иаҳа.
Ухаантәи аԥшалас уа уеиҳа ннаҵит,
Уабацәа рхыбаҩқәа, абар, снархьыԥшит.
Сануҿцәажәоз амш, абар, уснарбеит,
Уӡамҩа иахьысуаз улабжыш сырбеит.
Амца сыцрасызшәа сцәа сынҭыбзааит,
Изырҿыцыз аԥшалас Бзыԥҭантә исзааит…

201

ДАРАФЕИ ХЫШБА
Ажәҩан неилыԥсааит, иааилагьежьт аԥсаа,
Ашьхақәа еибырҳәеит дышроуз алԥсаа.
Дызнысхьаз ашәышықәса рымҩа саныст,
Аихабла икылыршәаз имшқәа сеилдырст.
Дырҩашны дкаҭәазшәа аҩарқәа кьасеит,
Дзызхымгаз абӷьыцқәа зааӡа икаԥсеит.
Са сеиԥш ҳқыҭақәа еимҵашшуа иааилахеит,
Амшқәа еилысуа иԥсышьа иааиланархеит.
– Ус иҟоуп! – иҳәеит ахрақәа рлахьынҵа,
– Ус дыҟоуп! – рҳәеит аԥсабара аԥсҭынха.
Ашьхақәа исарҳәеит иқәра шышьхаз,
Лӡааных алԥха иснардырит дшыԥшьаз.
Ахра ԥагьақәа, арҩаш лбааҟьақәа,
Дарафеи! – изыԥсахуа аԥсуа баҟақәа.
Унаҵаԥшуан и-Хышбара, ишәан иара, изан,
Ажәлар рҳәамҭақәа реиԥш, иажәақәа зан.
– Ажәлар шәхаҵкы! – ибжьы ҿыц сааимнадеит,
Азныказ аеҵәақәа жәҩанаҿ иаагәаҭеит.
Иарбан гәаҟрас дызхаанымыз Дарафеи,
Ҩажәижәибжь рзынгьы ибжарак рымфеи.
Абри зегь зхызгахьаз – дзанымшәеит акы,
Иақәшәашьа ихаҵашьахеит, инаигӡеит игәҭакы.

202

Иҳәалон: дад, уаиааироуп, дад, узыниаз,
Бӷеиҵыхрак уазнеигап, иухьхьоу узхаз!
Игәыблыра ҳзынижьит, аԥсы ҭоуп, имхаӡеит,
Уналԥшлар, Лӡаа, даауԥылазшәа иузхеит.
Дныҳәан азы Дарафеи, уи ныҳәара дыргон,
«Хышба иныс» – ҳәа дыздыруаз зегь қәуан.
Ихьӡ уцнаҵы – ахаан насыԥда унхаӡом,
Иажәақәа уҳәонаҵы ақәыџьма уахәхаӡом.
Дымраны дынҭашуеит уаргьы умӡырха,
Ихьӡ дунеи ҷыдак аанартуеит иккаӡа.
Азҵаара исызимҭацыз, ианҭаз уи иԥсы,
Исыма снахагылеит еиҵиххьаз аӡыхь.
Еиԥишьуан еиԥишь, иулаԥыҵәҵәаз удақәа,
Хышба Дарафеи – сабдуцәа рбызшәа!
Дарафеи – ԥшӡа, гәаҭа лаша, иазишаз Лӡаа,
Иҳәалон: «Лӡаа инеиз, имнеишеи Мӡаа».
Ирҳәоит, Дарафеи иҩыза ииеҵәахә ҿшәаӡом,
Ирҳәоит, иара ихҵәаха имра ҭашәаӡом.
Данбзазеиԥш Лӡаа дыснарбеит даҽа знык,
Ҩынтә дшиуаз снардырит снызхагылаз иӡыхь…

***

Шәиԥхьыӡ згымхаша уи аамҭа,
Исзыҵәахыз даниуа ҳәа иԥшны.
Иҭашәоз сқыҭауаа рыԥсырҭа,
Сгәахы иакәзыршоз ашәшьы.

203

Иацроуп сашҭа иҭауазыруа,
Рыхәра хәрашәа змаҳаӡаз.
Иҿыцхоит рхьаа сгәаҿы еилысуа,
Харада, ҳақда иҭадырхаз.
Сахьӡеит рыццышә, сызшаз сшамкәа,
Исҵәахит сгәаҵа инҭаԥсаны.
Иансыцрало еиқәҭәо рхьаақәа.
Иҿасҳәоит рыццышә наҿаԥсаны.
УАԤСҴӘЫК АНЫШӘ
1937 шықәсазы Арасаӡыхьаа анықәыргоз, саб иашьа Камыгә
рызқәаҭыԥ аҿынтә уаԥсҵәык анышә иқьаса иҭаԥсаны ицәа иад­
ҵаны игеит.

Уаԥсҵәык анышә ҭеиӡит,
Иҭаҭын зҭеиԥсалоз иқьаса.
Ажәлар шәраӷоуп ҳәа идырӡит,
Ақәыџьмеиԥш инарцон иҿарҟьаса.
Сзыхдырҟьозеи аҳәаха дзахьымӡеит,
Амалажьыфацәа дшырҭииз ибон.
Дахьымаашаз амҩа данырҵеит,
Саб иашьцәа ахьыԥсышаз иргон.
Малк ихнамхцыз анхара ада,
Дыргон дахьыршьшаз хараны.
Хьымӡӷыла, хьӡыда, цәада,
Цәгьара зламыз анхаҩы.
Ҟьашьрак ианымшәоз, зхыԥша ӡыхьыз,
Ашҳам иаблакьаз зшьаԥха.
Инапала уаԥсҵәык анышә ахьыҵхыз,
Ааҩсан даҳҭеит саб иаҳәшьа.

204

Атәым жәҩан аҵаҟа анышә уазыруан,
Дунеик иаламӡоз агәы иҭагӡо.
Саб иашьа, иажәа анышә ианыруан,
Напынҵак азынижьуан, дагәӡон.
Иаԥсшәа иҿықәбомызт гәыӷырҭада,
Ауаҩыраз анаӡара иԥсы анҭбоз.
Зныхгьы иахикаауан шьардаамҭа,
Ажәеиԥшьаа рашәеиԥш деимнадон.
Имицыз сакәхап игәы иҵхоз,
Инырхьан сшаҵалоз иҭоурых.
Идыруан гәҭынчла сышмыцәоз,
Знымзар-зны сышҽыжәлоз сеиқәных.
Акы змыхьӡаз иеиԥш салҵит ахьымӡӷ,
Риашароуп сзыршәаҳәо иахьак.
Рыбаҩқәа рыблызаргьы ирзымбылӡеит рыхьӡ,
Имыӡит уаԥсҵәык анышә Аҳақ…
АХӘРА ХӘЫШӘТӘЫГА
Абылраҭәҳәа змыхәоз хьаан,
Сгара иақәҵәиашо иацраз.
Хәрасгьы иҟаз зегьы ирыхәран,
Имшәыц шәзыҳәан – имаӡаз.
Ркьатеих ԥҵәо иахьыччоз сҩызцәа,
Санзымыччоз, сырбон омашәа.
Схәыҷра сымнахзаап исмырбакәа,
Ҩажәижәибжь ашықәс еиқәаҵәа…
Сгәы зӡаагылаз шәырбашьа сымамызт,
Исҭахымызт ишәхьысыр са сзыԥшааз.

205

Акызаҵәык – исиҭазаап ҳамҭас,
Алаӡара санеишьеит сызшаз.
Саб иаҳәшьа даныҵало сгәыԥшқа,
Сызхыбаауа лхьаақәа ԥсыртуеит.
Амаҭ ацҭыԥ рыхәшәтәуеит шҳамла,
Убарҭ рыла схы схәышәтәуеит…

***

Наҟ-ааҟ ҩ-хьаак срыбжьагыла,
Сныҳәоит иахьымсырц уаҵәтәи ҳԥеиԥш.
Ҳамшқәа гәаҟхьеит гәыԥсычҳабжьыла,
Иҭҟьаз ахызаҵәқәа рхыԥшеиԥш.
Уаҳа ирмоуааит нас ҿааҳәыра,
Абас иаҳнызҵаз абылраҭыԥ.
Ҳәажра иаҳцәыргаз реиԥш ишәҳәыла,
Имжьыжькхоит ахәра ҿыц иԥтыр.
Ҩажәижәибжь – сашҭа иҭыжәга,
Ашьҭа еимашәԥса, исышәмырбан,
Ҩажәижәибжь – сыжәлар қәашьда,
Шәызцәынхада! Шәара шәыӷәӷәан.
Ҩажәижәибжь, сҵәыуоит схәыцыр,
Сеиҩҵәоуп ҩажәижәибжьџьара,
Ҩажәижәибжь еиҭа ихыҵыр,
Схәыҷреиԥш иаҳцәыблышт Ахәыҷра.
Еиҳау ҟамларц иаҳхазыршҭыша,
Ахьӡ шәақәшәины ишәхәаҽла.
Амаалықь дацәышәыхьча шәыхәра,
Ианамуа шәхала шәаҿаԥшла.
1990

206

***

Рхьаақәа еибахәыруеит ҩ-абиԥарак,
Имӷьаӡо ажьакцақәа урҿаԥшуеит.
Зышьҭа еимамло гәырҩа-гәаҟрак,
Маӡа умшқәа ҭанаҟәшәоит.
Иҟәараӷны ес-ииуа игара,
Ахы ирдыруа инахашәоит.
Иауам еимнамдар уа угәара,
Гәыӷрак уашҭа иҭнаршәоит.
Агәаҟбыжьқәа урҭ ирхылҵуа,
Шәыӡ рахәыцшәа еихәыдхашәоит.
Иаауцрымшәо еихьымӡа-еиԥымӡа,
Угәы ианҭам умҩа ааихнаҵәоит.
Сабиԥара иреиҵоугьы ирныԥшуеит,
Абиԥарак уазла иахьҭахаз.
Акызаҵәык са сгәы ннакылоит,
Рыхьӡ аҳәара иахьҳлахьынҵахаз.
1989

***

Ҳабацәа ҳашьхақәа ирнықәуан,
Аныха ирзаҩызан, рыгәқәа рызҭан.
Ашьхақәа дара ирыԥсықәран,
Нҵырала еиԥшьын, еимадан.
Иаҭаххаргьы рыхқәа ахҭнырҵон,
Баҟара зуаз рхыԥшала ихьчан.
Еиҿыԥшны ҟазарак еицаԥырҵон,
Рыҳаракра – сабацәа ирыџьшьан.
Иҩарыҵаԥшуан, рыда ихәшәымызт,
Аби аԥеи реиԥш аламыс иашаз.

207

Урҭ рыда Мамзышьхагьы хәшәымызт,
Уи ауп рхы зақәырҵаз ирыхшаз.

***

Аҿеҩбжьы, саанарԥшит ҳраҵла амахә,
Снықәтәеит санҟьазшәа Ӡыхьҿа ҳабахә.
Саб иаҳәшьа изнылҟьалоз са данызба,
Лгәы ианыҵалалоз изымхынҳәыз лашьцәа.
Сындәылҟьеит, слыхәарц џьара акала,
Сналхьыԥшызшәагьы збеит нас аргама.
Саб иаҳәшьа, иишаз, иишаз агәаҟраз,
Дцахьан уи, дхарагәышьан, дабаҟаз!
Иҵҩаа ишцахьазгьы иара ҳраҵла,
Ирыцҳашьаны иаҳзақәымҵаз амца.
Аҭыԥ зегь анықәҵоугьы дәыкрынла,
Сгәы иазынхеит абжьы: «Аҿеҩ!» ҳәа.
ИАСОН КОКОСҚЬЫР
Асовет Еидгыла Афырхаҵа И. Кокосқьыр
игәалашәара иазыскуеит

Улаӷырӡқәа леиуан аҳәҳәыҳәа,
Ианаадыртуаз Бзыԥҭаа рбаҟа.
Ахьыӡқәа урыкәшон лаԥшыла,
Ахаҳәцәы ианыз иҭаԥҟа.
Иужәлон шә-зҵаарак еизыҵәа,
Аԥсеиԥш иулҟьон рыҽхны.
Аԥсҭазаара иазӡышоз уҩызцәа,
Рылымкаа иахыбаауа ухы.
Сҭазшәа суазыруа аҭабиа,
Ԥҽыхақәак рылхуа хәцәақәак.

208

Сгылан сқьызқьызуа гәаныла,
Уҿымҭра иснаҭон аҭак.
Унарцә гәҭыблаагақәа – уԥхара,
Угәы-уԥсы нрыҵаршә ҵаҟа.
Аамҭала иахьалухыз ухала,
Узқәаҭыԥ иахадыргылт убаҟа.
Рымцажәла еиқәурхеит гәышԥыла,
Уашьцәа, уқыҭақәа узызгәыкыз.
Ҿыцәаара ақәым уи амца,
Усҟан унапала иауркыз…
Ахьӡқәа урыкәшон лаԥшыла,
Ахаҳә-цәы ианыз иҭаԥҟа.
Улаӷырӡқәа леиуан аҳәҳәыҳәа,
Ианаадыртуаз Бзыԥҭаа рбаҟа…
ЏЫР ЧЫКӘБАР
Амалаҽыршьыга ззырҳәоз ҳаниагәышьеит, Џыр,
Издыруада, мышкызны ҳхьаақәа хҽыр?
Иаҳхаҟыруаз лҳақәлан ҳаилыршьааит еиҭагьы,
Ҩ-шьаҿак инамышьҭкәа иргәыҵыблаазаргьы рыгәҭакы.
Иҩеиҵагылаз ҳажәлахәқәа ирылгахт ҩаԥхьа,
Ҳабацоз шҭа-мырцәагақәак ҳазнымхар, ҳаӷеиҭа.
Имариамыз ҳаиааины мҩа ҿыцкгьы ҳнангылт,
Ахԥышәара анаҭахыз ҳара-ҳара ҳаиҿагылт.
Иацы ҳзырԥшӡоз, ҳаԥхьа игылаз ҟыт рзымҳәо ихәаҽуп,
Ҳанеихәашаз ҳара-ҳара аибарԥсра ҳаҿуп.

209

Шьацәхыԥла ҳагәҭасуеит, ихьчатәыз, ҳаԥсы злаҭоу,
Уиашоуп, ҳхоуп ҳзаӷоу, асҵәҟьагьы убахьоу!
Аибашьраан зҽызҵәахыз роуп, рынкылара цәгьахеит,
Рымшалагьы заҟа ҳхаагеи, ҳазлаҟаз ҳаицәахеит.
Аҽеимааиԥш ахьаақәа акырынтә иҳархахьеит,
Иҟаҳҵозыз, ҳахыбаар акәхеит, ҳара иаҳхатәхеит.
Зегь ргәаӷ зыхҭаҳхуа уқәлацәа роуп, избоит,
Аха ианысымҳәа иаҳцәабылхьоу ҽа зныкгьы шәбылуеит.
Дгьыл наӡараҿ уԥсадгьыл азы ушьа каҭәахьан,
Уиашоуп, Бзыԥҭеиԥш иубон, аџыреиԥш уҭәахьан.
Иаҳзымхагәышьеит, ҳадгьыл ҳаҵыблааит, ҳҭадырхеит,
Ҳаиҟәыршеит, ҳаилыргеит, аха угәы акны инхеит.
Аган иавахт зхы иамеигӡоз, ираԥызаз жәларык,
Ашьыццәа роуп, ишакәымыз еибырҭацәеит рыжәҩахыр.
Ҳазқәымгәыӷуаз ус, рыламыс акәареиԥш иҭабеит,
Ирбаз ааизырыҳәҳәан, аҽнышьыбжьон инеиԥхьбеит.
Уа уеиԥшоуп сшазхәыцуа, амал иазыӡбаӡом зегьы,
Иаҳхаагахьоу уи иазырцәом, иазхыхӡом ҳгәы.
Сааннакылоит абас уанцәажәо, о, уаҳлакҭоуп,
Сызхаанӡам Бзыԥҭаа ублақәа рҟны рыԥсқәа ҭоуп.
Уган аҿы игыландаз рҩызцәа хҩызаҵәык урҭ,
Иубарын ҳазкыдҟьозар аԥшатлакә, нас аурҭ.
Уқәлацәа рмаҷхара сгәыланашьхьеит омашәа,
Ршәымҭақәа рҿы изынамӡакәа, ирчычеит аԥсра.

210

Издыруеит, Џыр, ауазашәада шьҭа ухәшәӡам, –
Уаныҟам зны уеилаҳкааргьы, ааи, ихьшәаӡам.
Исымамкәа сишазҭгьы, аира иацу насыԥ,
Аԥаҩқәа ирыбжьыржәаар алымшози нас Бзыԥ.
Удырразын Џыр, даҽа шәышықәса ҳазхом,
Даадыруан ҳҳәагәышьап, ҳхы ацәгьа ҳазҳәом!..
Х-ЖӘЕИНРААЛАК

(Ареспублика Аԥсны агимн азы)
1994 ш. маи мзазы Ареспублика Аԥсны Агимн (атекст, аму­
зыка) аԥҵаразы аконкурс анҳаларҳәа агәырӷьара дуӡӡа сыз­цәыр­
нагеит. Х-ажәеинраалак зҩит, ус, ҭыԥк азын акәымкәа, аб­
ри аҩыза агәыҳаракра ахьҳԥеиԥшхаз азы. Рыхԥагьы (аконкурс
аԥҟара иақәыршәаны) икьыԥхьын ҳгазеҭ «Аԥсны» адаҟьақәа рҿы,
ателехәаԥшралагьы ишьҭын. Сара сзын урҭ нхеит игимнны

Аԥшьаҭыԥ еиқәырхоу Абацәа рхыԥшала,
Заԥсуара згәымшәароу рыгәқәа еикәырша.
Уцқьара, уламыс, уажәа, ухьыԥшымра,
Учҳара зԥышәагоу – Аԥсуа бызшәа.
Еиҭарҳәо:
Сыԥсадгьыл, схақәиҭра, сашәахә, са сымра,
Сымцажәла, схьыӡҳәара, сызшаз ашацәа.
Сыԥхара, сгәадура, сныха, сгәыблырҭа,
Бӷеиҵыхра уиҭааит усызҭаз анцәа.
Ушьха хыҵырҭа – Нарҭаа адауаԥшьқәа,
Ужәлар игәаҟхьоу бзазо имшәа.
Уашәақәа рашәа, рымшра, рылшара,
Ухрақәа ирԥызоу, иацәымшәац гәырҩа.

211

Еиҭарҳәо:
Сыԥсадгьыл, схақәиҭра, сашәахә, са сымра,
Сымцажәла, схьыӡҳәара, сызшаз ашацәа.
Сыԥхара, сгәадура, сныха, сгәыблырҭа,
Бӷеиҵыхра уиҭааит усызҭаз Анцәа.
Амца иагәылсыз Аԥсадгьыл Фырхаҵа,
Уеидгыла иалиааз Аиааира наӡа.
Уҭоуба зҭоубоу, – иалҵыз ушьанҵа,
Угәыжәла згәыжәлоу – шәнеибац аԥацәа.
Еиҭарҳәо:
Сыԥсадгьыл, схақәиҭра, сашәахә, са сымра,
Сымцажәла, схьыӡҳәара, сызшаз ашацәа.
Сыԥхара, сгәадура, сныха, сгәыблырҭа,
Бӷеиҵыхра уиҭааит усзызшаз анцәа!

***

Ихәыҭхәыҭуа уҭоурых хаҳәқәа,
Даара акырынтә идыршхьан.
Амшын иамаз урҭ уҟәыхқәа,
Ухьӡ шырҳәоз ишабахьан.
Знык узбанда, Аԥсынтәыла,
Ҭыԥс уанимазеиԥш анцәа.
Суапа нақәыршәны са сҽыхәа,
Гагрыԥшь сныҵԥраа слашаӡа.
Имӷьаӡацкәа ухәра ҭыԥқәа,
Уабацәа рыбаҩ дырҵысхьан.
Усабицәа ирымҭа аиха,
Лаҭа хымцала ирбылхьан.

212

Ужәлар уашҭа ишҭагылаз,
Ргараҭыԥқәа уаарахеит.
Аха уашьцәа рымч еибырҭан,
Еиҭа «Шәнеибац» еиқәнархеит.
Знык узбанда, Аԥсынтәыла,
Ҭыԥс уанимазеиԥш анцәа.
Суапа нақәыршәны са сҽыхәа,
Гагрыԥшь сныҵԥраа слашаӡа!

***

Иблахкыгоу умреи умзеи,
Аԥсни аԥсуареи иазшоуп.
Гәаҟра звымсуа урхеи ухреи,
Ихьаа хҽыгоуп, иӷәӷәоуп.
Иршанхагоу убахә дуқәа,
Уҵеицәа рыуаҩра рыԥшнуп.
Егри Ԥсоуи, изцу умра,
Аԥсны ахьыԥшымра иаԥшьуп.
Аԥсынтәыла, насыԥ шкәакәа,
Ҳгәырӷьаҿҳәаша, ҳҿаҭахьа.
Инашаноу умч, улшара,
Ҳахьӡырҳәага, ҳлахьынҵа.
Ан илҩызоу удгьыл, ужәҩан,
Ныҳәаԥхьыӡла еиласоуп.
Зышькыл иангылоу уара ужәлар,
Ухьӡ аныҟәгара иаԥсоуп.
Кавказ гәыҭбаа агәадура,
Ҳбаагәара Нарҭаа рхыԥша!
Дзакәхарыда аԥсуа уа уда,
Нхыҵи-Аахыҵи рхәышҭаара.

213

Аԥсынтәыла – насыԥ шкәакәа,
Ҳгәырӷьаҿҳәаша, ҳҿаҭахьа.
Инашаноу умч, улшара,
Ҳа ҳхьыԥшымра, ҳлахьынҵа…
АԤСУА ЦӘЫКӘБАРҚӘА
Аԥсуаа ацәыкәбар икылнаҵәаз ахаҳә алаԥш азын ибзиоуп ҳәа
ихыршьуан.
Аиааира ашҭаҿы имҩаԥысыз жәлар реизараҿы
иқәгылараан Ал. Гогәуа Аҟәа, декабр 7, 2006

Зхы сзырдырыз ахьаа шәышықәса ахыҵхьан,
Ахыгара мариамызт азы, ашәақәа азыскхьан.
Сира иахыццакуа, ишьхныԥсыланы исзыԥшызоуп,
Имшымзаргьы, аха ҳәа, сабацәа исзынрыжьзоуп.
Ԥслаҳәшәа изҿыслоз ахрақәа исыма сырхалеит,
Иҵәҵәаны исхырххьаз сыԥсы еиҭагьы исхалеит.
Рыҷкәынцәа ргарақәа ирцәырӡахьаз рыԥсхыхбжьы,
Ирхаанымыз сымҩа кны саздырӡырҩит сыӡрыжәны.
Шәахсҭала ирыԥхуп, сцәеижь аҟәаҟәахьеит,
Уаҩы ишимбац сгәахы кылблаауп, сгәаҟхьеит.
Изнысхьаз амҩақәа, рбызшәала изынԥшылоз,
Амреиԥш иубарҭоуп иқәԥоз ахьыԥшымраз.
Зыбз тәымхаз дхьаҵуеит, зназы дыԥрыргьы,
Сҵыхәтәа ԥшӡахоит сара иагьа сыблыргьы.
Избанзар, саҩызахеит адыд зысыз аҵла,
Ахаангьы сара шьҭа сазыбылӡом амца.

214

Сеилукаарц уҭахызар – уааи, урыҿцәажәа,
Мчыс ирымоу сдоуҳа шакәу рҳәап ацәыкәбарқәа.
Сызҿу удыруоу? Аԥсыуа цәыкәбарқәоуп,
Ахаҳә анҭырцәаауа зны ублала иубароуп.
Сылаԥш здоуҳаџьбароу – аԥсуа цәыкәбарқәа,
Сгәеиԥш ихәшәхазаап ома зхыргахьоу ахаҳәқәа…
УБРИ АМШ АҼНЫ
Егри Ԥсоуи ирхысхьеит Аԥсны аҳәаақәа,
Адунеи зегь арӡырҩит иҳауз аҳәатәқәа.
Иҿыцӡоу ҽа еиҭакрак ҳагәашәха иаартуп,
Ҳзышьцылаз ауп, наџьнатәгьы ашьа ахҭнуп.
Иуапа шәкәакәаха агәрагара ҳашәнаҵеит,
Аԥсуа иҿаҭахьа уи Амш аҽны инаӡеит.
Ҳаныбылуаз иҳацбылуаз гылеит еиҭагьы,
Ҳарҩашқәа ааҭгылан, иазыӡырҩит ҳагәҭакы.
Анацәа Рҳақ алԥха рԥылеит ирбаратәа,
Мамзышьха ианыҵсуаз ихырхәеит Ҟабарда.
Иҳалԥсаахьеит ҳәа иаҳԥхьаӡоз ҳдацқәа ҽакхеит,
Иҳазгәамҭацыз ҽа ҟәыӷарак ҳшаԥсабараз рҳәеит.
Аҽышьҭақәа ҭызблаахьаз ашьашьҭақәа инархыст,
Зшьамҩақәа збаҟаҭыԥхаз рыԥхара нырхьыст.
Ҵлак иҵаӡоз ҳауп, жәлахәык аҿынтә иаауаз,
Уаашәҩык асасцәа гараҭыԥк рыззырхаз.

215

Аиашьа идлаԥса игәыдҳамкыларц агәашь,
Ҳаиашьаратә жәҩахыр иарлашеит ҳқәашь.
Адунеи зегь алаԥш ҳашьхақәа ирхуп,
Ҳхьыԥшымра ҳаиднакылоит, ламысла ҳаилахәуп.
Дҳалҳцеит ҳаӷа иаҩсҭаа – дачычааит ихы,
Уаҳа арахь дхьамԥшырц, днакәыхша ҳхы.
Ҳабацәа злаӡхьаз – рԥацәа ҳшалҵыз дҳарбеит,
Ҳдаракәацқәа аԥҟараҳәа даҽа знык еизнагеит.
Ҳаӡәк дышәҩыкызтәуа – ҳгәырӷьареи, ҳгәыӷырҭеи,
Егри Ԥсоуи ҳнархырԥраа ҳахьызгӡаз адунеи.
СА ИСЫЗДЫРУАМЫЗТ ИАХЬАНӠА
Ахәбатәи Аԥсуа-Абаза жәлар адунеизегьтәи реизара аде­ле­
гатцәа ирыхьӡынзҩылоит.

Сыԥрит жәҩанахь, быжь-насыԥк сыцны,
Аеҵәақәа сырҭааит уажә сара.
Ирхылҵуаз аԥхара еҵәа-еимхәыцны,
Сыхәда ихыршьит сгәы ҟаҵа.
Аеҵәақәа, ҳадгьыл зыршәҭуа,
Иаасыкәшеит сшырбаз еилыџьџьаауа.
Адгьылаҿ иҟоу ҳа ҳаиҳа издыруа,
Шә-зҵаарак сырҭон ргәы ҭыҷҷаауа.
Исыҳәон, Аԥсуаразын исыҳәон,
Анапынҵа сырҭон, схы сдырбон.
Шәыеҵәахәқәа аԥсшәа сарҳәон,
Дасу шәхаҿсахьақәа ҽырбон.

216

Аԥсны рныҳәон мзашәахәала,
Зегьы шәырныҳәон, зегь гәыкуан.
Уантә сааскьаргон шәаҳәарыла,
Адгьыл ашҟа сыццакуан.
Рыеҵәахәқәа Нхыҵи Аахыҵи,
Мшыннырцә иҟоу еизнагон.
Ҳдаракәацқәеи нас урҭ рхылҵи,
Ҳхьыԥшымра наӡа агәра сдыргон.
Ҳамцахара иҩаҵха еиқәызҵаз,
Иԥшьоу доуҳала ҳа ҳзырԥхо.
Сырхыбаауеит уажә саазқәылаз,
Аеҵәақәа, Аԥсназын иҭыԥхо.
Ахаан еҵәацкгьы са исымбацшәа,
Рыкәа сҭакәашо, сеимдон.
Рнапқәа сыкәшон зыԥсы рыхҭнызҵаз,
Ак шырмыхьызгьы сдырбон.
Цқьа ҳаӡәыкны ҳажәҩа еибаҳҭар,
Жәҩангәашәԥхьарамхои ҳа ҳ-Аԥсны!
Еиламгароуп ҭоубак наҳҭар,
Уи Амш зҽалазкааз ҳа ҳзы.
Зыҩнду иаҭааз ҳдаракәацқәа,
Сгәы иҭаз зларҳәоз са сбызшәоуп.
Ҭырқәшәала иҳәазаргь дызлахәыцуа,
Шьараф Аргәын – даԥсыуашәоуп.
Зыҩнду нзыжьуа ҳдаракәацқәа,
Ргәы сҭарҩит сгәы иҭхәааны.
Сара исыздыруамызт иахьанӡа,
Рыеҵәахәқәа шкыдыз ҳара ҳханы…
Декабр 15, 2006

217

ИААНАГОЗЕИ ГАГРА?
Еиҭагара аҭахӡам Гагра,
Иаанагоит ахақәиҭра, агара.
Араҵла, изгәыҵаку агәара,
Ашәақәа зҭарыҩуа аккара.
Аӡыхьқәа еиқәҭәо ахьхьаҳәа,
Ахаҳәгьы ахьныҳәо уа уаԥхьа.
Гаграда иахьҳамам ԥсырҭа,
Гагра – аԥсуа нбан аԥсҭбарҭа.
Ашәҭқәа абаҳчара зҩычо,
Аԥсны зегь ахьаақәа зҳәынҷо.
Ашьхақәа: Гагрыԥшь, Мамзышьха,
Иахьеивҵоу рыԥшӡара ашьхәа.
Аԥсыуа напҟазак илсазшәа,
Алада – амшын-бла иаҵәара.
Аира ҿыц, агәыӷрақәа, агара,
Абарҭ зегь аанагоит Гагра!
ГАГРА
Адунеи иазеиԥшхаз гәашәхадоуп,
Рада гәышьоуп, иааирашәоуп.
Гагра – хьҭырԥар ҽыжәларҭоуп,
Излаԥшӡоу иацларц хԥышәарҭоуп.
Гагра – ҳӡыхьԥшьоуп, ҳгәырӷьароуп,
Аԥсны зегьы иагәыӷырҭоуп.
Аиааира ҳәа ахьҿырҭуаз раԥхьаӡа,
Еҵәашәк ҳцәыӡқәа рыцԥхьаӡа.

218

Иацы излаҟаз еиҭаҳәатәуп,
Иахьа излаабо еихаҳатәуп.
Ҳамцажәлақәа еиҵаҳхроуп,
Ҳашәаԥыџьаԥ ҳрацлаброуп.
Аратәи аҳауа гәаҳәароуп,
Иԥсҭаҵагоу гәаԥха гәахәароуп.
Гагра – Гагрыԥшь шьардаамҭоуп,
Адунеи иазеиԥшхаз еиҭаҳәарҭоуп.
Гагра – ари жәҩангәашәԥхьароуп,
Саси-аԥшәымеи рдоуҳалашоуп.
Гагра – уаҵәтәи ҳабзазарҭоуп,
Зегь амҩа ҳазҭо ҳаԥсуароуп…
ГАГРЫԤШЬ
«Цандрыԥшь хәырбӷьыц Гагрыԥшь хәырбӷьыц иақәырҵон».
Асаӡ жәаԥҟа

Гагрыԥшь – Гагрыԥшьоуп изеиԥшу,
Сызхааным рсахьақәа зыԥшну.
Дамоуп уа ахатәы нцәахәы,
Иуарымҳәац амаӡа ҵәахны.
Саӡқыҭҟа а-Бзыԥқәа рхы андырхоз,
Ма Гечаа Бзыԥҟа ргәы анԥыруаз.
Руапақәа рықәдыршәуан рыҽқәа,
«Мҩамш!» ҳәа иҭдырҟьон рыхҿақәа.
Гагрыԥшь аныҵсра рзы иразҟын,
Иркәадыруаз рҽыхәақәа хазын.

219

Иԥшьаҭыԥуп ҳәа иԥхьаӡаны,
Рыҽқәа раӷәрақәа ирынкны,
Гагрыԥшь рдыруан, мҩасгьы изқәыз,
Аҽқәагьы ирныруан ари закәыз.
Ара иуҳәаз аныҳәаԥхьыӡ наӡон,
Рбызшәа хазын, ражәа драӡон.
Апҟараҳәа ианцоз дара еиқәных,
Иазхәыцхьан имицыз сҭоурых.
Ахәырбӷьыц ҽак ақәҵара иахьӡахьан,
Еицәоу сшанышәозгьы рбахьан.
Ухьӡ шырӡҩазеиԥш Цандрыԥшь.
Ухьӡ ианзаламкьыс, Гагрыԥшь,
Қарҭ хәыҷ ҳәа иушьҭан, урызхомызт,
Ҳаухырбаауан, рызхара урызбомызт.
Изеицамкит ушьха-ӡыхь Хьарчыԥшь,
Сшиуаз дырны иухьӡыртәит Гагрыԥшь.
Адунеи уахыҵәеит рыуа узтәу,
Узтәу иҳазуқәҵар шьҭа пату.
Гагрыԥшь зымбац издыруам Аԥсны, –
Ԥсыс ишахалаз, иҿызхыз рыԥсы.
АХЫ ИАҚӘИҬХЕИТ ГАГРА
Жәохә шықәса нызҵыз ахҭыԥқәа еихоит,
Иҿыцхаз ахҭысқәа Гагра еибарххоит.
Мамзышьхоуп раԥхьаӡа Аԥсны иҿырхыз шьхас,
Уа рбаҟақәа гылоуп Герзмаа Алхас,
Кануков Нургали, Науржанов Ибрагим,
Дыҟам араҟа зымцахә еиқәым.

220

Валери Смыр, Бганба Сафер,
Ишьала икәабоуп уа Тәанба Завер.
Гагра – Гагрыԥшь – 118-ҩык ршьацқьа ахҭнуп,
Ақырҭуара иахәаҽхьаз ҳҭыԥхьыӡқәа хтуп.
Чрыгрыԥшь, Мқьалрыԥшь, Лакаа рхәы, Лаԥсы,
Ҟарҟарашвили ишьҭақәа еимаԥсоуп Ҳашԥсы.
55-мшы дакәыршан изтәхоз џьызшьоз ҳаӷа,
Напҭацәоуп иабџьарқәа шихырԥааз хаха.
Раԥхьатәи ахымҭа зшьаҽыз Иура Қаԥшь,
Амшын дхыԥшыло ахаҳә даласоуп Цандрышь.
Роберт Кәарҷиа иркәашеит ирцәигаз атанк,
Ддырҳәацәон Шьершьелиа, аха иҿымшәеит ажәак.
Асҭамыр Агрба игәы ишықәжьызгьы атанк,
Дрыҳәон иҩызцәа: шәыхнамхын даҽа малк.
Ӡаԥшьиԥацәа х-гәараҭак неикәабыл иргеит,
Ҩыџьа-ҩыџьала рҵеицәагьы Аԥсназын иҭахеит.
Гагрыԥшь аиҩхааҿ умшәарыцан, иԥсроуп,
Ақырҭааи Ԥасаниеи рыццышәқәа бжьаԥсоуп.
Ацаҟьа иаламӡоз ҳашьцәа ирычҳаит,
Рфырхаҵара саркьалҵас адунеи зегь иаҳаит.
Қырҭтәыла хәыҷ ҳәа изышьҭаз Гагра
амҵәыжәҩақәа ԥнартит,
Нхыҵ-Аахыҵ ҳдаракәацқәа арахь иԥрит.
Ҳуазра рлабашьаха хақәиҭраны икашит,
Анра ныҟәызгоз Анацәа рԥацәа рыла иааԥшит.

221

Гагратәи Ҳиааира! – амчқәа лашеит, иӷәӷәахеит,
Ааԥхьара знамҭада, о, ари хьыҵәҵәахеит.
Мрагылара, Аҟәа, ма ишьҭалаз Гәымсҭа,
Гагроуми иахьуԥыло рыԥсықәра, рыԥсаҭа.
Ихьӡ ҳацуп, згәы Бзыԥашҭаз Сергеи Дбар,
Иҟалома Гагра уӡыхь-хәы ҭабар.
Ирина Бысныкԥҳа, Агрба Рудик! – шәа шәоуп,
Агәымшәара шәцәеижьаҿ иахьԥышәшәаз аброуп.
Ушьапы уаԥшла, ан лыхцәхәыцқәа урхашәоит,
Увараҿ иҟоу лԥацәа рыԥсқәа уршәоит.
Игәыдкыл ахаҳә, ишьа ахьшуп уашьа,
Уаҿымхәан Ԥсоу, – иржәӡом аиашьа ишьа.
Уамеихсын ардәына, ҳаныршьуаз аҽашьуан,
Ухәра иаҿаҭәҳәон, ахӡы уҿнашьуан.
Иҳанажь, Анцәа, агәнаҳара ду, ҳазҵоу,
Гәыбылрада ҳахьлывсхьоу ан амца зыцроу.
Анацәа! Зыгәқәа ргахьоу иҭырффаны,
Зԥынҵа иҭасло згараҭыԥ абылфҩы.
Анацәа, жәантә иԥсны ибзахахьоу,
Иԥсны ибзамхац ирздырӡом Аԥсны ҳзыниахьоу.
Анацәа, рыблақәа анкаԥсоз иҭышәшәаны,
Ргәашәқәа анеилаҳауаз, ахьацеиԥш игылоз ишәҭны.
Аеҵәақәа хыла иаҳмырсырц адамра,
Рыԥсадгьыл абзиабара иауеит хадара.

222

Абаақәа, шәрызхәыцла, ҳа иҳамбо рбоит,
Абаақәа, ҳаидгылап, ма иҵегь ҳбылуеит.
Амыткәма зларҳәоз рбызшәоуп ибатәу,
– Шәымшәан! – ҳәа шҿырҭуаз, убриоуп иҳәатәу.
Абаақәа, еилымкаакәа рыхьӡқәа шәымҳәан,
Амаҷ азын арҵәааҳәа иахьраҳауа шәмыҳәҳәан.
Рыҷкәынцәа рыжәлақәа ҳаԥсаҵаҿы иҵәахтәуп,
Рыԥсқәа ҳзеизызго ҳбаҟақәа хьчатәуп, ихьчатәуп.
АХӘРАШӘАЗЫН АХӘРАШӘА
Иҳәа Ахәрашәазын Ахәрашәа,
Уи аҿынӡа снеины схәуп.
Ахәырбӷьыцгьы шьҭа хәырбӷьыцда,
Рӷьашьа амаӡам, сыблуп.
Рыжәҩан аҵаҟа са сашьцәа,
Рыбла рзеиқәыԥсом, сшьа рыхьшуп.
Иазыԥшу леиԥш аԥа иира,
Аԥсадгьыл аиааира иазыԥшуп.
Аиааира иациз ахьӡ ихьӡыз,
Уи иоуп ахәрашәагьы зырӷьо.
Аиааира ааимҭа аӡыхь иҵҵыз,
Иуанаҳәап иара дзакәхо.
Иалашәозаргьы узаҵә иаџьал,
Ухы умкын, аԥсадгьыл уеиқәнархоит.
Икашәмыжьын, сашьцәа, шәабџьар! –
Шәхьамҵын! Сзымцәажәо сынхоит.

223

Аиааира иациуеит уа ужәла,
Аԥсны азыҳәан иҭахаз.
Диит, деиҭеиуеит афырхаҵа,
Ԥагәырӷьа хысбыжьны игахьаз.
Аԥҽыхақәа Ахәрашәа иалзхша,
Иахьа Аԥсадгьыл даҭахуп.
Иҳәа Ахәрашәазын Ахәрашәа,
Уи аҿынӡа снеины схәуп.
ИЗМАДАЗ АЦӘАХА!
Ашәҟәҭыжьырҭа «Алашара» 1994 шықәсазы иҭнажьыз ашә­
ҟәы «Ахаҵарашәа» ианылеит саргьы сажәеинраалақәа. Снеи­лыб­
лааит зынӡагьы истәӡамыз ацәаҳәақәа шагәыларҵаз анызба.
«Ахәрашәазын Ахәрашәа» ҳәа хыс измаз ажәеинраала аҟнытә
ҿырԥштәыс иаазгоит х-цәаҳәак:

«Сыцәоу џьысшьоит, схәуп, сшьуп,
Ахәырбӷьыцгьы хәырбӷьыцымшәа,
Имчыдахеит, еикәашьшьуп…»

Сабацәа рыбаҩқәа ашәра иаҿызшәа,
Сцәеижьаҿ еихон, еихон.
Раԥхьатәи амш инаркны сашьцәа,
Иҭахон, иҭахон, иҭахон.
Ҳхы ԥҽны иаабаҵәҟьеит ҳшыцәаз,
Қырҭтәыла ҳәацәон, иҳәацәон.
Дбыргыз, дқәыԥшыз, ма джыцәыз,
Абџьарда ргәы ҳԥырак дыршон.
Аиба Кәычка иеиԥш жьхыла,
Ирыхҭырхда рыҷкәынцәа ргәаӷ.
Ҳҭыԥҳацәа ирышьҭан хьымӡӷыла,
Ирҩашьа ирхадыршәырц аҟәараӷ.

224

Абылтәы нрықәҭәаны ирҿыжуа,
Ақырҭаа иеиԥш икарыԥсада ибылны.
Ишаҳаҭуп Гагрыԥшьтәи аиҩхаа,
Рыццышәқәа срылоуп иахьагьы.
Аԥсабараҵәҟьа иамамызт цәамҩа.
Аԥсреи абзареи еилаӡон.
Ҳаӷацәа ирызныжьны Гагра,
Хәыҷи-дуи ӡмах-мҩала ицон.
Аконцлагер жьышуан Колхида,
Ианиасуа ҳәа ԥыҭҩык иаҳзыԥшын.
Сҭахаргьы, сеиқәхаргьы уи ала,
Исзымгәаӷьт. Аӡмахгьы бааԥсын.
Шеварднаӡе иԥсыхәашь ахазшәа,
Иҵәиуан, иҵәиуан, иҵәиуан.
Ахқәа зхашәышәуаз апылҳаҭра,
Иҵәаауан, иҵәаауан, иҵәаауан.
Кьехьыриԥа иԥсы злигаз аӡмахра,
Сзацәцомызт. Ишьамҭлаҳәын. Сагон.
Иаҳа еиӷьын ахы. Сызлыҵыз еимаада,
Сааӡабха, сшьапы хтны схы згон.
Сгәыцхәыбаҩқәа рыҟнынӡа инеины,
Сыхәраҭыԥқәа еихон, еихон, еихон.
Цәамҩа змадаз, урҭ зегь сыриааины,
Ахәрашәазын Хәрашәа ҿыцк сҳәон…
БЗЫԤЕИԤШ ҲНАҾЫХӘАЛАП ШӘЫХЬӠ
Шәыблақәа – ԥсадгьыл блақәан,
Иҵарын, дара рзыҳәан қәԥаран.

225

Ишәазҭгьы – ҳзыҳәан иԥсран,
Ҳа ҳзыҳәан ԥсҭазаарак иаԥсан.
Ахьыԥшымра! Шәзын игәыхәтәыхьӡаран,
Шәзыхшаз реиԥш шәзынгьы ԥхьацаран.
Шәҭахарҭа ҭыԥқәа цқьа иаҳшьышьлап,
Шәбаҟақәа ҳнарыдтәала ҳаԥсы ҳшьалап.
Шәыхьыӡқәа рҿаԥхьа – ҳаҽҳарԥхалап,
Шәаабазар аҟара иҳазҳархалап.
Шәыжәла ҳаихырхәап, еиқәаҳҵап мцак.
Амҩа ахықәан шәыхьӡала еиҭаҳҳап ҵлак.
Амыткәмоу? Амыткәма гәаныла иаҳҳәап,
Ҳҽынеиҵыхны «Ахаҵарашәа» ҳҳәап.
Шәызлаҟаз мӡакәа ицәыраагап, иҳамӡап,
Шәызгәалазыршәаша ҳааӡалап.
Иаҳҳәап шәызегь ишшәылаз хәшәрак,
Ҳаԥхьап жәеинраалак, ишьҭаҳхып ашәак.
Шәаҳхызбааз ахааназ ирыгымхарц шәиԥхьыӡ,
Бзыԥеиԥш ҳнаҿыхәалап иаҳзымхо шәыхьӡ…
ИАЗЫМХЕИТ, ИАЗЫМХА
Изыскуеит Арсҭаа Феликс Уасика-иԥа

Ашьамҩақәа хыцәхәыцны еиҭа сырхашәеит,
Исықәшәахьаз схазыршҭуаз сгәы иҭашәеит.

226

Жәытә мыткәман акка-ккаҳәа аиҩхаа ҳәацәон,
Еиқәымтәоз ахысбыжьқәа Ашьақаршьха еихнаҵәон.
Гәымсҭатәи афронт аҽарҿыцны иааскьон,
Гьечрыԥшьтәи ашьамҩақәа рҿы ашьа кьасон.
Зыбаҩқәа зымбацызгьы шәнеибац ҳәа иҳәҳәон,
Ҩажәижәибжьтәи сыццышәқәа ҵысҵысуан.
Кәыдры ахықәан иазымхеит иқәшхьаз ашьа,
Аиҩхаа ҭырцәажәо еинҟьон уа ахҿақәа.
Иааирак сышәхашәҭуан, шәнеибац шгац игон,
Арсҭаа Феликс Уаҭҳараҟа дааргон.
АҬЫРАС
Лыхнашҭаҿ Лыхнашҭа сашьҭа сыԥшаахьан,
Сҳәыҵәыҳәыҵәуа Аҭәаҵла аҵаҟа сыршахьан.
Адацқәа срықәныҟәо сырҭысхьан Аԥсны адақәа,
Сыԥсадгьыл сыхьҵәыуон сыԥсадгьыл агәҭа.
Ишьыцызгон уи аамҭазы зыҷкәынцәа ҭахоз,
Забра иахрашәаха занхьӡы иаԥсҭынхоз.
Имблыц иумырдырын еицәа, еиҭа ишеицәаз,
Алықьса Аргәын иеиԥш иацәынхазгьы дызцәагаз.
Издыруан Аҭәаҵлеиԥш дшынхоз дынцәахәны,
Ирыцҳасшьон усҟан зԥацәа змаз иҵәахны.
Ашәра даҿызшәа имицыз аихара даҿын,
Иҿыблааз игара ахы алзхшаз еиҿыртәтәын.

227

Ашьаарҵәыра иалагылаз ахацәа џьбарахон,
Аиааира акәицқәа Гагрыԥшь еиԥхьынҷҷаауан.
Кавказаа ршьапышьҭаҿы аҵиаақәа хәшәхон,
Анацәа ирҿыԥшны ашьхақәа ӷәӷәахон.
Дныҳәаҩхоит асаби заб иҭахамҭазын ииз,
Гараҭыԥхоит ақәыԥшцәа ршьа ахькашыз.
Ҭоубаурҭахоит азаҵәқәа иахьрыхшәаз рыԥсқәа,
Ршьамҩақәа баҟала ирысзаргьы иахьа.
Абыжьеҵәак уи ауха Аныхаԥсҭа имцакуан,
Аҭәаҵла абыжьмахәык хыџхыџуа игәыкуан.
Алхас Шьаҟрыл иеиԥш заа зфырхаҵара шәхьаз,
Гагразын ишьҭалон згәымшәара шәҭхьаз,
Гагратәи ҳиааироу? – ҳхьыԥшымра иагәуп,
Извыршьааз рымцахара Мамзышьха еиқәуп.
Гәыли Кьычба – рыбаҩқәа зымбац зԥацәа,
О, шәарҭ Анацәа, Аԥсадгьыл аҟәырҷахақәа.
Ҳиааира ажәашықәса блас дшахоу аԥсуа Ан,
Сикәыхшоуп, иазгәеиҭахьан Сосналиев Сулҭан.
Ишаҳаҭуп амрахәага, иаҳхаԥхо иагәарԥха,
Ашәымаҭәоуп ҳазиааиша иаҳшәиҵаз ҳаӷа.
Лыхнашҭа шьҭа еизнаго ҳаҟам ҳаимактәха,
Ҳцәеижьоуп Аԥсны аԥсҭбарҭа змоу еибаркны.
Саҭоумҵан, иахьанӡагьы сахьзымҵәыуац сызхара,
Уахьыбылхьаз аҭыԥаҿоуп сахьыблыз схаҭа.

228

Аҭәаҵла снахымсӡакәа избеит изыԥсаз,
Амҳаџьырқәа еибадырбоз «Аҭырас» шбызшәаз…
АЖЬИАА РЫҶКӘЫНЦӘА
Нанҳәа 15, 1992 ш. Цандрыԥшь адесант шыӡхыҵуаз заҳаны
ицоз Ажьиба Зурик Џьота-иԥеи Ажьиба Даур Чынчор-иԥеи Кол­
хида иахмыжькәа изшьыз Миқаӡе Мурман Гунико-иԥа иоуп. Нас
ирҳәазаны концлагерны иҟарҵаз ақырҭуа школ ахь инаргеит.

Ажьиаа рыҷкәынцәа, Ажьиаа рыҷкәынцәа,
Еиҟәгашьа рымамкәа рыжәлеиԥш еицын.
Ршьапышьҭақәа ирылҵуан, ирылҵуан акәицқәа,
Агәыԥ хәыҷ, уи ахеиҿак Даур дреиҳабын.
Ажьиаа рыҷкәынцәа, Анацәа рҟәыбҷақәа,
Рабацәа ирҩызаха ахҭҟьеиԥш имцакит.
Ажьиаа, Ажьиаа, ршьамҩақәа ргәыҵарҷҷа,
Иахәалак, иахәалак – Цандрыԥшьҟа иццакит.
Рҩызцәа, рықәлацәа, раԥхьатәи ржәылара,
Мҩамшра, мҩалыԥха, зегьы иҳазнауит.
Ажьиаа, Ажьиаа, изуз мцажәлара,
Иԥшаласха, иԥшаласха, иԥшаласха иԥрит.
Рыӡбахә шәымҳәалан, ус аламала,
Раԥхьаӡа аӷа иҿагылаз рыҽхны.
Раԥхьатәи ахымҭа иамгеит мариала,
Ҽнак аҿы ирҳәеит шәымш рҿахәы.
Раԥхьаӡа алакар-ӡыхь шәаҿыхәала ԥсыцқьала,
Ихҭәылеит рыԥсқәа, измаӡаз ҿамҩак.
Ажьиаа, Ажьиаа, шәарҭ агәыхәтәхьымӡақәа,
Гагранӡа шәнеиратәы ишәмаӡеит ҽа мҩак.

229

Иршьит, аха ишԥаршьи – втоматк рызмырхакәа,
Ирыхҭархит, ирыхҭархит Аԥсны зегь агәаӷ.
Ажьиаа, Ажьиаа, ршьырҭа шәахылаԥшла,
Ирыхьхьоу еицәоу акы ҳмыхьырц еиҭах.
Иахәалак, иахәалак, иахәалак иахьанӡа,
Рыбжьала иахәалак – ашьыжьгьы исаҳаит.
Ажьиаа, Ажьиаа, Ажьиаа рыхьыӡқәа,
Раԥхьатәи амш аҽны ҭыԥхьыӡра ауит.
ҲАБАЦӘА РЫБАҨҚӘА ҴЫСИТ…
Шәышықәсала анышә иамаз,
Ҳабацәа рыбаҩқәа ҵысит.
Рыԥсаҿынӡа «шәнеибац» неины,
Ахақәиҭраз еихьнарԥшит.
Ирныргәышьеит сҭоурых дацқәа,
Иҟәыбан Аҟәа ишкаԥсоу.
Сзымшар алшон «шәнеибац» уда,
Сзымнеир алшон сара Ԥсоу.
Ашәа, ашәа, сгәыдкыл ашәа,
Исшәых сгәаҟра исхаԥоу.
Ирцәа, ирцәа иаку сызқәа,
Аԥсынтәылаз уи иацроу.
Иубац сакәӡам – иацтәи уашәа,
Сда азеиԥшьӡом иԥыҵәҵәахьоу.
Ишубац иҟам сџьынџь аԥашәқәа,
Гәымсҭа зашьцәа ҭанҵәахьоу.
Сыԥсы ҭакуа уашәа анхыҵуа,
Сарҭынчратәы ҿамҩак сархәа.
Сазеиқәкышам иуҳәац ашәа,
Ҳабацәа рыбаҩқәа шҵысуа.
Изыԥсахуа нас «Ахәрашәа»,
Иухазыршҭуа «Сыԥхьарца».
Ашәа зхылҵуа угәы садҵа,

230

Исмырдыркәа ҭынч сырӷьа.
Сиумырҵәыуан ԥсадгьылла имблыц,
Забацәа рыбаҩқәа мҵысыц.
МРАҬАШӘАРАТӘИ АХАҲӘҚӘА
Мраҭашәаратәи ахаҳәқәа сыбжьы иазыԥшуп,
Иахьанӡагьы ашьа рыхьшәуп, сыжәлеиԥш ишуп.
Урҭ ашьхақәа рҿысра лаԥшылагьы имариам,
Агәалашәарақәа рымца ишуҳәо еиԥш имрам.
Сықәра иагәылашәхьеит акыр зхыҵуа ахҭәақәа,
Исыҵаԥшуеит ссаркьалушәа акрызхыҵуа аҳәатәқәа.
Саҿыхәоит рӡыхь-хәы џьоукы зхьымӡаз абара,
Даниуа ҳәа исзыԥшызшәа исԥылеит рнапынҵа.
Имаҷӡам са схаангьы мраҭашәара сызлаԥшхьоу,
Санхьӡи сабхьӡи иҟьҟьа-иҵәҵәа изшахьоу.
Сыбӷалахьеит, скыдҟьахьеит, аџьалда санԥахьеит,
Сашьцәа ршьа анеизыкәкәоз еиԥш сгәырӷьаӡ бахьеит.
Дара ртәала ирхатәушәа уа Ԥсоугьы рыԥшьахьан,
Шәышықәсала ирхаанызшәа апап ихаԥахасцәа ижьахьан.
Исҳәац еиҭасҳәароуп, иахьсылҟьацоуп сахьхәу,
Ахәрашәаҿоуп суԥшаарц ахьулшо сызҭаху.
Ахәрашәоуп иурҿыцша саныржуа аҽынгьы,
Гәанылагьы исыцзароуп, сымш азгьы, ҽаангьы.
Уи ада ахаҳәқәа рзгьы ицәгьагәышьоуп аршара,
Уиоуп сара сырҭызгаз иқьыпшәыпуа сцәаҳәақәа.

231

Аԥсны зегьы аԥсҭбарҭа уи аҳагәашәоуп измадоу,
Сара соуп ирцыԥхоугьы, изгәаҭоу, уа излакҭоу.
Сыҵыржәоит сырдацхазшәа сыжәлагә санкны,
Аԥсхыхбыжьқәа сыԥсаҵа цәҟьарас еимакны.
Рыҵыхқәа ирыбжьарацәхаз сцәа сара сжьы,
Рыхьӡала сыххаӡа садыркызшәа са сцәашьны.
Ҽа шәышықәса нысҵыргьы, мап, о мап, исызхаӡом,
Сымшқәа зегьы еиԥысшьыргьы шәызхара сызҳәаӡом.
Аха ҽназаҵәык сзахымсыргьы ишәарҭам аказы,
Сзыԥсахуа, сагьухазыршҭуа гарҵхьеи заҟаҩы.
Исчҳахьоу гәаҭаны, Ԥсоу амшын ахь иццакуеит,
Уа иашак ааурԥшыцыԥхьаӡа, ҳаӷа ицқәа цагәуеит…
АТАМА ҞАԤШЬ
Сара саб атама ҟаԥшь агьама ибаӡомызт, уи иалҵуаз ашәырӡ
Аџьынџьтәылатә еибашьра Дуӡӡа аҟнытә изыхнымҳәыз иабацәа
ршьа еиԥшнишьалон азы.
Алықьса Аргәын

Ишәҭит, ишәҭит, аха ишԥашәҭи,
Ишәҭыз зегьы ыршанхо ишәҭит.
Ишәит еиҟәыншәыла, аха ишԥашәи,
Аӡамҩақәа тамашәҭха ишәит.
Атама ҟаԥшь иалахеит илаԥш,
Динарбеит иаб, агьама зымбоз.
Иҵалеит иԥсы, иҵалт рыҽиларш,
Иҩԥацәа, заб игәыӷрақәа зԥалоз.

232

Зшәымҭа-ԥшӡа иҭагылаз ахаҵа,
Изҿымхкәа даԥырҵит атама.
Атама ҟаԥшь изеизнагаз ҳаруаа,
Дрылаԥшуан иҭамӡо игәы аҭра.
– Даду, исызҿухыр сҭахуп – ҳәа,
Длырхынҳәит имоҭа – иԥа иԥҳа.
– Бааи нас, дбыкәыхшоуп бабду, – ҳәа,
Дышьҭихит ахқәа рыԥсҭынха…
Игәы днадиҵеит даҩсуа Ахәрашәа,
Ахәырбӷьыц хәыҷ ахәра зырӷьо.
Заби, нас заб иашьеи ршоура,
Мышкызны аԥышәара зықәшәо.
Ицәеижьаҿ еихон, еихон Лабра,
Ҿыц дилашит зхы нақәызҵаз Баҭал.
Зыццышәқәа рызкамԥсаз абра,
Иԥсадгьылха Аԥсны адақәа ирҭалт.
Иазымхеит, зны иҿырхырц аԥсшәа,
Ирхагылақәаз икны алабақәа.
Иабиԥароуп напхыцла мацара,
Адоуҳатә мчы ҳзызхьчаз ҳбызшәа.
Уи ахьӡала ишьҭалаз Баҭалраа,
Иаҳхазыршҭша ҳмыхьааит еиҭа.
Аԥсыуак шьҭа дацәымшәааит аира,
Дацәымшәааит иҟалар ҳәа атама.
ЗОУ АШЬХАҾЫ
Амаҭ зыцҳаз аҽҵыс ԥсхыхуан,
Иалсыз ашҳам аҿачуан.

233

Ҭыԥк иакуамызт, ан уазыруан,
Аԥсы ҭнахуан, ибылуан.
Иаҵакәашо насыԥ еицрыман,
Ианцоз ашьыжь снархьыԥшит.
Шьмақь ду иаҵаршәны иҩеихьан,
Ирԥылаз амра нырхашит.
Ан иаҿыԥшны ашьац иахеит,
Иабадыргәышьоз уа иазԥшыз.
Аҽҵыс абз амаҭ ацҳаит,
Еихеит ирыма изгарыз.
Дара рзыҳәан амш мшымхеит,
Шәымҭак ала зегь ааҳәит.
Ашьац бырфынра рҿаҵахәымхеит,
Ашҳам рыманы ихынҳәит.
Иаауан, иаауан, иаауан иҭрысны,
Изҭыԥрааз агәарҭыԥ иазаауан.
Аԥсаҵаҟа сааҵахеит сдысны,
Раашьа ашьхақәа арҵысуан.
Ани аԥеи рылаԥш еидхалан,
Ан абз ахәра иаҿнашьуан.
Сыбла аҿаԥхьа аԥсы ахыҵуан,
Ан иазхымго аҽашьуан.
Иахәалак, шәсыцхраа аҳәозшәа,
Ирықәгылт ашьҭахьтәи ашьапқәа.
Мацәысҵас ихәнеит аҵангәара,
Икьыркьыруан ишьапкуа.
Анаӡарантә илаба ааиҵшьуа,
Хьчакгьы даханы дылбаахьан.
Хәшәыкгьы аиржәит иара итәала,
Аха ашҳам наныкьара аухьан.

234

Ашәаџьҳәабжьы еимнарҟьаз ашьха,
Ишԥеизнагеи агәыларатәи аҽқәа.
Ршьапхыцқәа иҵдыршәшәон ахаҳәқәа,
Аҿараҳәа инеинырҟьон рыхқәа.
Ан мыжда кыдлеит иаапкызшәа,
Иахьрыхьыз ихәныга иднарбон.
Аҽқәа инеиларҭәоз рылабжышқәа,
Абахә ашьапы кылблаа иргон.
Аҽқәа ахьдашшыло икьыркьыруа,
Исымбацызт сара ахаан.
Зоу ду ашьха ихалаз раԥхьа,
Иахьанӡа исылоуп ари хьаан.
Уиаахыс, абар, иҵӡозеи,
Раԥхьаӡа ашьха сара санцаз…
Исыцралаз закәытә мцоузеи,
Сдақәа ирҭымҵуа ишсыцраз.
Иҭахоз рҵәыуара сахьнеиуаз,
Аҽқәа ркьыркьырбжьы саҳауан…
Аҽҵыс хьышьаш амаҭ зыцҳаз,
Ашҳам аҿыҵкьаса саԥхьа ишьҭан…
СГӘЫԤШҚА ГӘЫКУЕИТ
Иҭахоз аҷкәынцәа рҵәыуара сахьнеиуаз аби ани срыдгы­ла­
ӡомызт. Аӡәгьы иблақәа сырхымԥшылакәа схы сықәыжьны ашҭа
сҭыҵуан. Арҭ рҭахаразы саргьы харак сыдызшәа исыԥхьаӡон.
Сыбжаны схы збон…

Снылахәыцуеит сгәашә сыҽнадҵа,
Ԥасак еиԥшым: «Шәнеибац!» – гоит.
Изаҵә днаскьеигоит сгәыла хаҵа,
Сгәыԥшқа тәымхан игәыкуеит.

235

Егьа днагаз, акыр даԥсоума,
Ирыцызҳәаша ԥак дызмам.
Иҭахо рыцԥхьаӡа ахқәа нсылсуа,
Иныҟәо исылоуп ҭынчра злам.
Аԥсуа иоуп измоу ԥагәырӷьа,
Баша хысрам – еизҳароуп!
Аӡә иоуп игыло арык раԥхьа,
Ныҳәара ирго – иныҳәоу иоуп!
Бҿаԥхьа схырхәоит, ан ахцәышла,
Зыҷкәын ишьала иҿыху Ԥсоу.
Ԥсадгьылла ибылхьоу иоуп издыруа,
Абџьар зкыша аԥа дзыԥсоу.
Ушьыцызгоит, аб фырхаҵа,
Аԥсны ахьӡала ахәра зну.
Снылахәыцуеит сгәашә сыҽнадҵа.
Шәнеибац каҩуеит сзызгәыку.
Еҳ, сыԥсыхыргь, Гәымсҭа аҭабиа,
Ԥак дҭатәанда сыхьӡ зху.
Абык ицәҭамхар алшон ҩыџьа
Иӷьон наӡаӡа сгәашәгьы ихәу...
ҲАҶКӘЫНЦӘА, ЕҲ, ҲАҶКӘЫНЦӘА
Ҳаҷкәынцәа гәымшәақәа, хәрашәа мыхьшәашәақәа,
О, шәара сгәыԥшқақәа, ҭынч зызмыршац.
Зыбӷах ихымтәалац, ашҭа мцашоурақәа,
Агәаҵа мыцәақәа, ииаанӡа ишлахьаз.
Ҳаҷкәынцәа! Ахысбыжьқәа! Абацәа гәыԥҽыхақәа,
Мгәарҭа ишыҟазгьы ахқәа зылҟьахьаз.

236

Ҳаҷкәынцәа! Ҳҭыԥҳацәа! – анасыԥ мҿыхақәа,
Ҭагалантәи зҿамаҿа зцәымзахә иазкхаз.
Шәышықәса ҵыргьы исхьаалашт шәыхҭыԥқәа,
Иснымлар аушам шәҭыԥҭацә инхаз.
Ижәдыруеит сҿымҭра, ишсымам ԥсырҭа,
Сшазыԥшу қырҭуа бызшәада ицқьахарц.
Қыҭа мҩахәасҭаҵас еилысуеит сыхәрашьҭақәа,
Сшәоит аӡәы ухьаҵыр ҳәа исымҭа ҳәатәы.
Шәымцан ҳәа сҿыҵшәозар, башоуп,о, сгәыхьхәшәқәа,
Исҳәоитоуп сахьгәаҟуа – шәнеибацоуп аҵакы.
Абра изахьымӡаз, иаҳамбац ргарақәа,
Жәытә аахыс излыҟәшәам, излоу ахҿақәа.
Шәабаҟоу схылҵшьҭрақәа, ажәымҭах ркарақәа?
Сымцажәла еиҵышәхароуп, ирҩашьоуп схаҿра.
Ихьухьууа сгәы иҵоуп, иԥшаам урҭ зыбаҩқәа,
Аха сгәы ҭынчуп иахьахыгам Аԥсны.
Храхыҵырҭа еимамлакәа, сзынцәажәало шәыблақәа,
Сышьхақәа зхагылоу баҟаны.
Имиц зны исазҵаар: – иабаҟоу ҳабацәа? –
Идсырбап Абираҟ, иахагылоу Ԥсоу!
Шәымцан ҳәа сыҳәҳәаргьы, ихашәымҵан ҳаҷкәынцәа!
Еҳ, шәара ҳаҷкәынцәа, идыртәуп шәзыԥсоу.
АСҬАМЫР ҲАЛУАШЬ
Илзыскуеит Асҭамыр Ҳалуашь
иан лаҳәшьа Нелли Чыкәбарԥҳа

Сыблақәа дырхыԥшылон, дыббама,
Ихьӡала, ҿыц акыр быҩхьама?

237

Есшаргьы Асҭамыр дишьҭоуп,
Илури, дызху иара ишьҭоуп.
Ибылуеит ишыблыц уи лгәаҵа,
Длааӡон Асҭамыр лгәы днадҵа.
Иалҳәалон: с-Асҭамыр, сҳамҭа,
Дысзыхьча ҳәа даҳәалон уи аамҭа.
Есымша лгәы ҭәымзи уа ула,
Есымша даԥшымзи уара умҩа.
Асҭамыр Ҳалуашь, Асҭамыр, Асҭа,
Дрыцуп ҳамшқәа, дыҟам зҳәада.
Ихьӡала ашкәакәа шәшәышәҵа,
Ихьӡала ашәақәа аԥышәҵа.
Патреҭқәак дыргәылоуп улзымхо,
Ирҿыцны уаҳа акгьы зцымло.
Амшқәа дразҵаауеит: дыжәбама?
Ихьӡала, ашәҭқәа, шәышәҭхьама?
Дрылоуп аеҵәақәа, нас амза,
Агәалашәарақәа дунеик азна.
Ухаантәи амра ашәахәала,
Лыԥсы ҭоуп уԥсы зхоу цәаҳәала.
Асҭамыр Ҳалуашь, Асҭамыр, Асҭа,
Длыцуп Нелли, дыҟам зҳәада.
Ихьӡала ашкәакәа шәшәышәҵа,
Ихьӡала ашәақәа аԥышәҵа!

238

БЕСЛАНРАА
«Ааи, Владимир Касланӡиа иԥазаҵә ақырҭқәа дыршьит, аха
иаб… Иаб аԥсуаа дыршьгәышьеит».
Платон Бебиа, 1996

Ишԥасҭаху, Аԥсны иагаз Аиааира,
Ихҵәахамкәа инаӡазарц аԥеиԥш.
Ҳиааироу! Заҟаҩы ахҭныда Бесланраа,
Ашәы ршәыда Ан Џьулетта леиԥш.
Узаҵәуп, дад, уҽнавак мҳәаӡакәа,
Угәы аԥырак, нан, ҳаҷкәынцәа згәыӷьыз.
Ҳрыцҳахоит урҭ Абацәа анбамха,
Ажәытәгьы Гәымсҭа ахықәан ихәыз.
Ашьацра рхы ахырбаауа инылсуеит,
Ҳа ҳаиԥш иҵәыуом алаба рҽанҵа.
Иашшӡом дара, рӡыхь-хәы иаҭәҳәоит,
Иузыркуеит рҿы иазыркхьоу рҿаҵа.
Хык рыламшәа ҳаԥсҭазаара иацуп,
Иадацхеит, гәаҟ Аԥсны, алахьынҵа.
Рыхәрақәа шьыцызгоит, ааи, сшьыцҩуп,
Измаӡаз урҭ рҩызцәа аԥацәа.
Иреихсуан, саԥсыуоуп рҳәацԥхьаӡа,
Иҭахон, урҭ ахәшәыцқәа ҭахон.
Аиааира ҳәа ҿырҭуан рҭахамҭаз,
Раԥхьаӡа злаҿырҭуази еизынхон.
Ишәхашәмыршҭын изфаз Арушьанраа,
Изнықәлатәу Џьулеттараа рԥеиԥш.
Ҳиааира иахҭну урҭ Бесланраа,
Ҳхьыԥшымра иазықәԥоз зыԥсеиԥш…

239

***

Ҳиааира амш аҽны ҵәыуараны исысуеит,
Ҵәыуаран исысуеит, исысхьоу зегь сылсуеит.
Сылаӷырӡ сналԥшны шәыблақәа сырхыԥшылоит,
Аӡәаӡәала шәеишьҭагыла сыблақәа шәрыхшылоит.
Абар, абар, сымҩашьеит, сҿаԥхьа шәаагылоит,
Лабҿабоуп, лабҿаба, амцеиԥш шәнеиқәылоит.
Шәыхьӡқәа даҽа зныхгьы игәыӷра ԥыртыгоу,
Ишьамҩахаз сдақәа, шәа шәышьҭақәа зҭыгоу.
Аӡҟәыҵәеиԥш гәыӷрақәак рларҭашҟа сымҩахыҵуеит,
Сылаӷырӡқәа рышьҭахь сгәаҟрақәа схыҵуеит.
Алаӷырӡ ҳзызшаз дымҩашьеит, уи сыхәоит,
Уи ашьҭахь сҿыцхоит, аԥсҭазаарахь исыхоит.
«Ауаз ашәа» ҳархахьан, – аԥсы аршьатәгәышьан,
«Ауоу» ахаҭыԥангьы гарашәак ҳәатәгәышьан.
Ҳгәаҟашәеи ҳчарашәеи инеилаҭәоит иахьанӡа,
Гәырҩак ҳҽамҭакәа, иҟаҳҵоит ҽырхаҵа.
Уиоуп уи Амш аҽны ҵәыуараны изсысуа,
Ҵәыуаран исысуа, ишәысхьоу зегь зсысуа.
Ӡиаск ҿнаҭуеит: – абаақәа, шәхы шәахәа,
Амрагьы иаҭахуп Анацәа ршәахәа.
Ишәарҭаӡам дахьынӡаҟоу убла ихыԥшыло,
Алаӷырӡ дналԥшны зыблақәа урхшыло…

240

АСҬАМЫР АГРБА
Мраҭашәара ахақәиҭра азааганы Мрагылараҟа зхы зырхаз,
аха Цандрыԥшь изахымсыз, зтанк хышәҭны згәы иқәҳаз Ҟәла­
ныр­хәатәи арԥыс Агрба Асҭамыр Константин-иԥа изыскуеит.

Дкәашеит, рҳәеит, Асҭамыр дышьҭыԥраа,
Абираҟ анахадыргыла Ԥсоу.
Дахьӡагәышьан дызхыццакуаз риааира,
Еицыкәашазаап аби аԥеи.
Аԥслышқәа еинырҟьон рыбӷьыцқәа,
Леселиӡе нахкәыцәаан Гьечрыԥшь.
Аркәашага цәырнагеит ахаҳәҵәҟьа,
Ҳахьҭырԥар идрыцқьахьан Цандрыԥшь.
Рымҩа дырхеит рҳәеит, Гәымсҭаҟа,
Цандрыԥшь аҳархьалра изахымст,
Лахьынҵами, ирыцәхышәҭит агәаҟқәа,
Излаз зегьы злырххьаз ртанк.
Иҩшьапык ицәзырӡыз Харабуа,
Асҭамыр игәы иқәжьын атанк.
Аҽашьуан Чрыгрыԥшь аҳабла,
Шәабаҟоу ҳәа анацәа Рҳак.
Аҽиларԥсны дшакызгьы аихаӡа,
Иҟаиҵон ҳазҵаарақәа рҭак.
Ихы-иҿы ччон, иаҩызаз аихамца,
Иханы данырзаҵымх атанк.
Дҩаҵаԥшит Цандрыԥшьтәи ажәҩан,
Ихала иԥсы ҳзаҵигеит атанк.
Уԥсы сакәыхшоуп, угәымшәан,
Иахаԥыруеит Мраҭашәара ахәҭак.

241

Иумычҳара арбану атәрада,
Ҳзырнышәомызт ҳӡыхьқәа рхәынгара,
Рифмара шеицыруаз саӡ-қыҭқәа,
Зныкыр иаабахьазма ара.
Мраҭашәара, иамаӡам ухашҭшьа,
Гәышԥыла ишьҭызхыз атанк.
Ҳалаӡар акәхеит иԥсҭбашьа,
Иацәнымхоз џьызшьоз ахҭыԥ…

***

Ашҭа изҭысхьаз ашьамца,
Ааԥын нҭаԥрын – ииаҵәахеит.
Ашьа иаҵаҵәаауаз ашьацра,
Аԥсы аӡаӡа иҭанаҵеит.
Ацаҟьа, изызхымцәаауаз зыхәра,
Иқәиааз ахәырбӷьыц иарӷьеит.
Ӡыхьҿа ианымҵуаз ашәахсҭа,
Ацәлаа аҽхыртар ихнаҩеит.
Амзеи Ашаеҵәеи еицхыраан,
Ахьаца адацқәа еиқәдырхеит.
Иаӷьеи Бзыԥи еицылан,
Иҿажәкуаз амшын иазцеит.
Ихырҩеит ашәҭқәа рхала,
Атанк икылнаблааз ахаҳә.
Ашьарҩаш салҵырц лыԥхала,
Иныҳәеит «Аҭырас» саахьарҳә.
Амра аҽынкынҵа шәахәала,
Икашыз ашьашьҭақәа арбон.
Аҟармаҵысҵәҟьагьы шәаҳәарыла,
Еихоз адгьыл еиқәнартәон.

242

Аҳәҳәабжьқәа иржәхьаз ахәыԥшӡа,
Иқәҵан, адәыкакаҷ иаџьшьаны.
Ишатыз инхаз Анацәа рыхәра,
Ирышьҭаԥшуан иазхьамԥшыз џьашьаны.
СШӘЫҲӘОИТ, ИШӘМЫРШӘАН!
Рызегь – еиднакылон цәаҳәак,
Еивагылан, еицыршон ҿаҵак.
Рыгәҭыха рзеиԥшын, иакын,
Мҩас ирымаз дара иргәын.
Жәаҩыла иахьыԥшын абџьарк,
Еихылаԥшуан, иахдырԥон аџьалк.
Аԥсабара шаҳаҭуп, зегь аҳәоит,
Уаҿцәажәа, ҵлакгьы узхоит.
Чрыгрыԥшь, Мқьалрыԥшь, Ҳашԥсы,
Ибжьаӡхьаз аҭыԥхьыӡ – Хьарчыԥшь.
Арашахәы, Аныхаԥсҭа, Лашԥсы,
Цандрыԥшь уҳәа ирхарҵеит рыԥсы.
Имыцхәу ажәакгьы рыхҳәаатәым,
Ирылшаз – аԥсы ҭоуп, ирххатәым.
Рыжәлақәа ҽырбоит, иҽырба…
Агәыӷрақәа ларҵеит ҳазхара.
Рааӡашьа иауит хьыҵәҵәара,
Идырԥшӡеит ҳхаҿқәа рҵыхәтәа.
Ҵыхәтәаԥшӡа иамаӡам ҿахҵәара,
Ус шакәу убарҭоуп уара.
Гагратәи ахақәиҭра еизнагоит,
Гагра исзеиԥшха срызгәыкуеит.

243

Мамзышьха икаҭәеит урҭ ршьа,
Аԥшалас, иухыскаауеит рҟазшьа.
Баша хаҳәыкгьы – рзын ибаҟан,
Рыламысу? Ашьхақәа ираҟаран.
Сшәыҳәоит, сшәыҳәоит, ишәмыршәан,
Риеҵәахәқәа икыду ҿышәмыршәан!
АШӘЫ ШӘШӘЫШӘХЛА!
«Ааигәаӡоуп ашәы анысшәысхыз. Ибгәаӷьызеи ҳәа сџьаз­шьаз­­
гьы ҟалеит. Аха исшәысхит Аԥсны сазхәыцны, агәаӷьрагьы аҭа­
хын иара.»
Заира Џьапуа-Лагәлаа

Бымшәан, зҳәашаз сыдышшылон,
Жәашықәсала абри сарҵәыуон.
Ашәы ахьысшәысхызгьы џьаршьон,
Сызлыҵыз амцарҳәы ҟәныршьон.
Схы снапаҿы иаазгеит схала,
Санылеит схала мҩак лыԥхала.
Ус саагәазҭаз аԥҭақәа хыҵит,
Сӡыхь-хәы ыҵҵит, ашәшьы салҵит.
Инҵәаз сара, амҵәыжәҩақәа соузаап,
Ажәҩан збахьазма, сыԥрызаап.
Иҿаҳәаз сашәақәа ԥсыртызаап,
Иҿаҳәаз сымҩақәа еилшәазаап.
Са сеиԥш игәаҟхьазгьы сиҳәеит,
– Арахь, арахь! – ҳәа сышҟа сихеит.
Иашҭа иакәыршаз ашәқәа ашәысхит,
Ашәӡы изгҿагылаз наҟ ихсыршәҭит.

244

Ҳгәыхьи ҳхыхьи амшын инхыӡлеит,
Ишызбоз аеҵәақәа раҟара рыцлеит.
Ажәҵарақәа ҳбарҵаҿы ихылеит,
Ҳгәашәқәа рыбжьара ашьац еинылеит.
Иҿыцәеит ззырҳәаз рхәышҭаарамца,
Ҭацаагарашәак рхылҵит акәицқәа.
Хцәык акыдхбжьы иарҩахьаз аҵла,
Уажәы игылоуп ишәҭны ибабышӡа.
Иаҳшәызхуа дарбанушь ҳәа шәымԥшыкәа,
Шәхала шәхы шәахәаны ишәшәышәхла!
СБЫЗШӘА
Иуқәкны иаарышьҭуаз ахрыԥхқәа,
Са сакәын изыхәлашәоз уа уаԥхьа.
– Аҳаҳаи! – ҳәа злаҿырҭуаз уҵеицәа,
Аиааира излазыԥшызоуп уаӡӡеицәа.
Ԥсоу иахыԥрааны зхыԥша наҩыз,
– Ԥшь-миллионк иҟаз уаӷа ииааиз.
Убызшәада иулзхуада аԥҽыха,
Убызшәада ишьаҳаиҭхап уҽыхәа.
Убызшәада иуоушам лахҿыхра,
Убызшәада иуқәашьхом ахҿыхра.
Ианушь – иушьитоуп уара уашәа,
Уаҳагьы изҿиашам уара ужәла.
Ушә-гәашә нҭагылахп ашәарҭа,
Угараҭыԥ зыршәҭуада убызшәада!

245

Иаҳзызхьчо ҳашьхақәа рылԥха,
Сбызшәа – иџьбароу доуҳала.
Ҳхала иугәыдҳамҵар уҭархага,
Ҳаӷа ила шьҭа иумам ԥырхага.
Аӡәызаҵәык издыруам сбызшәада,
Аԥсҭбарҭаҿы ишыҟоу сыԥсаҭыҩра.
Ҩ - РАҴЛАК
Хабиԥарак ирхааныз уи Араҵла,
Иҭаҵәах измаз рҿахәы.
Сыԥсаҵантә иаауазшәа адацқәа,
Ихьухьуа иныҵалоит сгәы.
Заҟа жәабыжь агәыҵакны иамаз,
Заҟаҩ ражәа уи ала еиқәырхаз.
Иалызххьаз агәаҟрақәа ирылаз,
Иааскьага иснарбон ихараз.
Сабацәа рцәыӡқәа ишрызхәыцуа,
Заҟантә рыҽнадҵа идыршахьаз,
Сызхаанымыз аамҭа иахыԥсаазшәа,
Ицеит иныҵҩаа ҳанхәыҷқәаз.
Ҽа раҵлак еиҭарҳаит уи ааиҩсан,
Избоз ирҳәон: – Абзиа уазҳәаз!
Уажә аҵаҟа дыхәмарлоит ихала,
Гагра аныргоз заб дҭахаз.

***

Сахьышьҭыблааз аҭыԥқәа рҿы,
Ашьҭашәҭра саҿуп.

246

Ақырҭуа бызшәа зымҵысуа,
Наӡаӡа ихәаҽуп.
Сшьа зыхьшәыз ахаҳәқәа,
Ргәырҩа иаалҵын иҽырбоит.
Иҵҩааз раҵлак адацқәа,
Ашәабжьык ҿдырпуеит.
Ахҭыԥ зныпҟҟаз ашьхақәа,
Ишьҭыхуп рыхқәа.
Сшәахсҭа анызаргь Аныхаԥсҭа,
Иаҵәа бӷьыла иҭаҳәҳәа.
Ақырҭуа бызшәа зымҵысуа,
Наӡаӡа ихәаҽуп.
Сахьышьҭыблааз аҭыԥқәа рҿы,
Ашьҭашәҭра саҿуп…

***

Иазыуааран ара са саԥсшәа,
Исырҭахьазма зныкыр ажәа.
Зныкыр са сҿы арахь иҳәхьазма,
Цандрыԥшь сабхьыӡ дырҿиахьазма.
Ана Сваниӡе, ара Дадвани,
Леселиӡе, мамзар Хеивани.
Цандрыԥшь ахыхны – уа Ганҭиади,
Зныкгьы ирзымҳәеит: «лхьаа гәаҭи».
Сҭыԥхьыӡ кәакьк ианылахьазма,
Санхьӡу?.. машәырны исаҳахьазма.

247

Сыхьӡ ахьамхыз сцозма схала,
Сацәшәон сзымаар ҳәа лыԥхала.
Иахьа Цандрыԥшь иҟоуп сымца,
«Анбан» иаҩсуеит уатәи схәыцра.
Зегьы иреиҳазаргь уатәи сшәахсҭа,
Зны урхашәозаргьы уа сыхцәхәыцқәа.
Шәарҭа ҳамам, ихылеит ашьҭра,
Аӡыхьқәа рыцқьоуп сашьцәа ршьала.
Схы ахызбааргьы реиҳа ахьнысҵыз,
Ашәа рыцсҳәоит дара зхылҵыз.
Урҭ зхылҵыз рҩызцәа ахацәа,
Акоуп изламӡоз – Аԥсны ацәыӡра.
Акоуп изнымшәо – ашьамхарсра,
Иамугәышьеит ҳәа шьҭахь ахьаҵра.
Изахьымӡаргьы «Радеда» рызҳәаха,
Иҟалап зны рашҭақәа зырԥхаша.
Иазыуаарам ара шьҭа саԥсшәа,
Ишынхац инхароуп са сыжәла.
Ажәак ахьсзымҳәоз са сымблыкәа,
Хҭыԥла ирҩашьаз урҭ аҭыԥқәа.
Зны сыздырыз смыткәма абжьала,
Иахьа днаскьазгоит шәаҳәарыла.
Уахь исыхоит, исгәыблырҭоуп Цандрыԥшь,
Аӡәгьы сизгашам шьҭа уа сныҵашь.

248

Ара ихынҳәыроуп Аҵангәара,
Ара иӷьацароуп аԥсуа иныҳәа.
Саиааит, сагьалҵит уатәи амцаԥшь,
Иҵәҩаншьап арсуп аԥсуа Цандрыԥшь.
Хышьхантә ҿылҭуеит Рабиа Гьеч-ԥҳа:
–Уҳақ сакәыхшоуп аԥсуа игара.
Иалахәыцуанаҵ аԥсуа иаԥсшәа,
Ҳаргьы ҳаҟоуп, иҟоуп ҳашәа!..

***

Храк саҿысуеит слаӷырӡашан,
Бжьқәак сышьҭоуп сеимакны.
Сацроуп хракгьы сымцашоуран,
Ԥшаласк асуеит игәыкны.
Аԥсыуа гарак абжьы сылхоит,
Саӷа итәала ҳәажра ижыз.
Уа бахәыкаҿ сылаԥш кынхалоит,
Ԥсык аҿнагоит акраамҭа иԥшыз.
Сануп амҩа, амца знысхьоу,
Ахьаақәа еихацҵас сшырҿашәоз.
Гәымсҭа аӡиас, сшьарҩаш зҭысхьоу,
Саниеит сабхьыӡ ахьбылуаз.
Ҽышьҭак гәаҟуан, сымҩа нкыла,
Исынцәажәло ак аҳәон.
Напынҵак сиҭон Мирод Гәажәба,
Хылҵшьҭрак гәышԥыла ихьчон.
Џьара иҿасҳәоит Нарҭаа рыхәра,
Икьыркьыруа исхагылоуп Бзоу.

249

Исацәажәоит Цандрыԥшьаа ргәыӷәӷәа,
Сҭасоуп сгәыӷран сара Ԥсоу.
Шә-сахьак саарылҵзар, сашҭаҿ сгылан,
Кьахьба иԥсоуми ԥсыс исхоу.
Сцәажәо џьыршьоит баша схала,
Ихала дцәажәааит исаӷоу.
УИ АЖӘА, УИ АШӘА
Раԥхьа изҳәаз даԥсыуа хаҵоуп,
Уи ажәа – иааирада хьамҵроуп!
Уи ашәа – аԥсуа имра иамроуп,
Аԥсуа хацәа уажәгьы иршьамҩоуп.
О, заҟантәгьы уи рҳәахьоузеи,
Заҟантә уи ала сеиқәхахьоузеи.
Ианаҭаху уи ажәа ззымҳәаз,
Иҭынхозеи иԥсы аҭбамҭаз.
Хәра ҿаҳәагоуп, мҩа ԥыртыгоуп,
Зԥа дыззааргогь – уи иҳәароуп.
Уи ажәа – сышьхақәа ирҭаӡуп,
Уи ашәа – Саԥсуара иадацуп.
Ахыҵырҭа еимаздо цҳами,
Абацәа рашәа инахҵәахами.
Уи рыбжьара Егри Ԥсоуи,
Убри ада ҳара ҳзыԥсоуи.

250

Уи ашәа сыцнаҵ – сара сшәарҭам,
Уи жәа зҭыҩуа – ашҭа ашәадам.
Инхаз иҳәароуп, изҳәоз ҭахазар,
Еиҭа, еиҭахгьы иаҭаххазар.
Еиҭоугаргьы – уи аԥсышәоуп,
Уабгьы иабхьӡын, саргьы исыжәлоуп.
Шәҩыла ҳҵеира ахқәа шрылхоз,
Рыбла хырҩеит, ишырҳәа-шырҳәоз.
Зны ихәрашәоуп, зных – ихәрахәшәуп,
Аԥсуа Игимноуп – Аԥсадгьыл иашәоуп!
АБАЦӘА РАШӘА
Ари ажәеинраала анызыҩуаз ҵхык агәазын сҿаԥхьа даагылон
зԥа аҳалал изҭоз Аб – Касланӡиа Владимир Арушьан-иԥа. Ирзыск­
уеит иара иеиԥш зызаҵәқәа ҭахаз абацәа зегьы

Уца, дад, сызаҵә, Гәымсҭаҟа,
Угәыдскылом! – иаԥым ԥсыуаҵас.
Ухьамҵын! Аӷа уа дҭаҟәаҟәа,
Аԥсадгьыл уазгыл хаҵаҵас.
Уца, дад, сыҷкәын, Гәымсҭаҟа,
Сыхәшәыц, улшара иазԥшуп.
Угараҭыԥ уазыруеит уи Аҟәа,
Аццышәқәа ужәлеиԥш ишуп.
Уанцознатә издыруан иуԥеиԥшыз,
Аха Аԥснада илашәхон слакҭа.
Сизеилкааӡом ԥсадгьылла имблыц,
Зызаҵәқәа ҭамхац Гәымсҭа.
Ирыцҳау – дызмам роуп ицаша,

251

«Шәнеибац» зшьа иалам, измаҳаз.
Уца, дад, сызаҵә, Гәымсҭаҟа,
Аԥсадгьыл збалап уцынхәрас!..
ХЫШӘҨЫК БЗЫԤҬАА РАНАЦӘА
98-ҩык Бзыԥҭа уҵеицәа арӡра ахьтә изымхынҳәит,
Бзыԥҭаа ракәым урҭ ззымхоз, Аԥсны зегьы арлаҳәит.

122-ҩык рыбаҩ ҷацқәа Аибашьра Ду иалаӡҭит,
122-ҩык Ранацәа ари ианышәеит, иалаӡеит.
Иӷәӷәахозаап аҵла адацқәа, адыд иаршәыз зымахәқәа,
Урҭ Анацәа шәымшәан ала еиҭа еиқәырха рымцажәла.
Лакоба ихаангьы Бзыԥ ахықәан «Кьаразаа»
ахьҽыжәлалоз.
«Шәнеибац! – раԥхьа арантә ишцазеиԥш,
ргәашьымх ахьԥыршәалоз.
Рашьцәа рзыҳәа ҳаб иаҳәшьцәа,
икыдырххьаз рыхцәышьқьырқәа,
Иахьанӡагьы урхашәар алшоит урҭ, асабицәа гәашәҭала!
Уламгылан! Уабылуеит! Уаԥхьа икаԥсоу рыццышәқәа,
Уи аҭыԥан ашьац иаҵәазаргь, еихадысхьан рыц-рышәқәа.
О, иазымхеит, уа иаанымхеит,
ирԥсҭынхаз иаҳшәылт ашәымаҭәа,
Еицәа, еиҭа еицәоуп
ҳазлаԥшызгьы ржәытәхәра ҳаҽналгамҭа.
Нона Ажьи-ԥҳа лҩызцәа ԥшьынҩажәаҩык Анацәа,
Ԥшьынҩажәаҩык Бзыԥ Аԥацәа, Наԥҳа Кьагәа ихҵәахақәа.

252

Ҵысшьыгала Гьечрыԥшь ҿызхыз,
Аԥсны аҵеицәа гәымшәақәа,
Мрагылара ҳхьаа хызҽыз, Аиааира наӡа ԥыртыгақәа.
«Шәхынҳәы» ҳҳәаргьы шәа ижәдыруан,
еиҭаган шәхьамҵын шаанагоз,
Жәаҩыла акәын ҳқыҭақәа, ҳашҭа ҳԥацәа шҭаргалоз.
Акка-ккаҳәа Анацәа, сынҵәеит зымҳәоз змыткәмақәа,
Гәымсҭа ижәылоз ҳаибашьцәа, иҵхны иагон рлымҳақәа.
Уа ҳазшьодаз, шьҭахьла ишәықәшәар,
ицәгьахон шәҵәыуара,
Ҳәатә ҳамамкәа, нас ҳабацоз, дунеик ахь ҳазцәырымҵуа.
Згараҭыԥхәыҷ зызқәаҭыԥхаз Конџьариа Ахра Артур-иԥа,
Зыхәра зхала иҿазҳәаз Роберт, иабираҟхаз з-Леибара.
Хагәышь Аслан уеиԥш, «Радеда» рызҳәаха,
о, заҟаҩ нахьымӡакәа,
Рабхьӡ ашәымҭа рӡыхь ҭабада, иҿыцәаада рымцахәқәа.
Х-абиԥарак анеицысҵа – хышәҩык Абацәа рыҷкәынцәа,
Х-саркьалбжьык! – р-хышәҩык
– Аԥсуа нбанеиԥш шәрыԥхьала.
Бзыԥтәи афронтаҿ аигәныҩра,
ҳашьцәа дуқәа шә-Мамзышьхара! –
Кавказ зегьы шәабаагәароуп, рыԥсы шәхами ҳҭыԥԥшьақәа,
Хышәҩык Анацәа Рҳақ шәанԥшыла,
иавсуа зегьы иаҳныҳәарҭоуп,
Уа бжьыцқьала шәамҵахырхәа,
ҳҭоуба урҭоуп, ҳныхахәоуп!..

253

« АԤСУА БЫЗШӘА ҴӘҨАНШЬАПУП...»
Мқьалрыԥшь инхо Мқьалба Џьрыц ахԥатәи иԥагьы машәырла
ахраҿы дҭахеит. Иуацәа рыхқәа ааиларкын, «ауоу» аҳәара иаԥ­
шьыр­геит. Џьрыц идимыруит.
– Аԥсуара аҿаԥхьа гәнаҳарак сыдны сыздыруам. Иарала сыч­
чон, иарала сыҽныскылон, сшәаҳәон. Иарала суазгьы сҳәахьеит.
Сабацоз, абарҭ зегьы зласыгӡоз, исылазыгӡоз абызшәа сыма­
мызҭгьы. Ус анакәха, сгәашә акышьа амаӡам. Мышкы иҟамло иҟа­
хузеи, аԥсыуак иҵәҩаншьап аирсырц иҭаххар, «Ауоу» ашьҭахь
дзымӷьацар ауеит. Жәларык ҳхьаақәа злеиқәҿырҭуаз, асаӡ
быз­шәа зхылҵыз Аԥсуа бызшәа ыҟанаҵы, сара иалсыршом саӡқыҭ аҿаҳәара, – иҳәеит зыжәлеиԥш зхатәы бызшәа ҳаҭырла
иазыҟаз Џьрыц.
Бекьиа Бганба иҳәамҭоуп,
Гагра, 1973

Ақырҭуара иҭнажәаахьан рҭыԥхьыӡқәа,
Иршахьан, ирҵәҵәахьан рыдгьылқәа.
Ирхатәызшәа, аԥсыуак дықәрымҵеит,
Ҵәҩанк аирсырц имҩахыҵыз дықәырцеит.
Амқьалба хаҳәқәа ҵәааҵәаауан,
Агьечба жәлақәа ҵааԥшаауан.
Маҭҵас иакәдыршон ақырҭуара,
Амцаԥшь рыжәырҵеит ҳгарақәа.
Ҳдацқәа ирыхеит иҵыржәарц,
Иаапкит зынӡа ҳқьаԥҭажәыртәырц.
Рыгәқәа ҳԥыраркт ҳаҷкәынцәа,
Бзыԥеиԥш ихыҵит рычҳара.

254

Ахаҳәқәа ркәабеит шьацқьала,
Наӡаӡа дықәырцеит хымцала.
Иҵхәрааит асаӡ ӡыхь-ԥшьақәа,
Акәицқәа рхылҵит рымцажәла.
Саӡ-жәла ахьыҟазаалак срыкәыхшоуп,
Аԥсуаа рнапқәа уа иакәыршоуп.
Сгәы-сыԥсы шәыҵаршәыз ҳаҷкәынцәа,
Изырхынҳәыз ҳадгьыл, ҳсаӡ-хьыӡқәа.
Бжаџьара сеиҩҵәазаргьы ахнышьареиԥш,
Сгәылҷҷеит амра ахьышәахәеиԥш.

***

Амца иахазазон Архнышьнақәа,
Акырынтә изыҟәнысххьаз аҟарма.
Архнышьнақәа иршахьаз хәыџьара,
Рҿаԥхьа исықәсҵон аҿаҭахьа.
Ҳабацәа иареиџьхьаз ашәышықәса,
Рныҳәаԥхьыӡ рҿыцны исаҳауан.
Инрықәдыршәшәан иҩзгәылҵыз сыццышәқәа,
Сарӷьарахь ишаагылазгьы збон.
Ахымҩасқәа, ахыкәалаақәа, ахыкәалаа,
Ишиашаз сыԥсырҭа иҭашәон.
Аинар-жьи ирыҭәа ибжьакушәа,
Ҳаруаа ашьамцаҿ ишәҭуан.
Иӡрыжәхон, иӡрыжәхон ҳгәарақәа,
Аихалыхгьы ахақәиҭра иазԥшын.
Ирылшәон ҳахьҭырԥар рықәлацәа,
Архнышьнақәа сыццышә еиԥш ишын.

255

Иҿыфааны игылан сгарақәа,
Сгараҭыԥ амыҭҳагәыс иџьабон.
Схагахон, сдырхагон, схагаха,
Сырхнышьнақәа иреихсны иччон.
Амца иахагәырҩон, иахагәырҩа,
Иҭахон иҭахалацыз рԥацәа.
Раԥхьаӡа ирықәшәон ахыкәалаа,
Изазон зегьы рцәа иҭагӡа.
Сҿаҭахьа сықәсхуан сыҽрыкәырша,
Аныхаԥааҩ ибжьеиԥш схьыҵәҵәаха.
Сымцақәа ирхашәҭуан архнышьнақәа,
Ахыкәалаақәа ирзымгаз иҵәҵәа.
ԤСОУТӘИ АҴХ
«Аԥсуа ԥҳәыс лгәымшәареи лҭеиҭԥш блахкыгеи роуп иахьа
иззышәаҳәатәу – афырхацәа агәамч рыманы иҟазҵаз.
Ал. Аргун

Ԥсоутәи аҵх, жәҩан хьыҵәцара,
Иахылаԥшхәу Ацанба игәара.
Ахыҵырҭа ашьамҩа еиԥшьырсҭа,
Ашәышықәсақәа идмырӡыз ишьҭа.
Гьечрыԥшь, Цандрыԥшь, Ҳашԥсы, Ԥсоуҭа,
Уакәын иахьыҟаз аԥсуа иԥсҭбарҭа.
Ус шакәыз ааԥшит, иааԥшит аргама,
Ианаҭахыз шәарак ҳнымԥшит акала.
Баҟак иаҩсуа сынрылс-ҩрылсуеит,
Зегь рышьхәаҭыԥқәа уа еилысуеит.

256

Уатәи аҵхаҿ ҳаибашьцәа сԥылоит,
Лаҭа иҭарблызгьы иӷызбжь сылхоит.
Шромазын ижәылазгьы ҩ-шьапыкда,
Егры иҭахазгьы узбоит убраҟа.
Ԥсоутәи аҵх – иҵхы нашаноуп,
Иҭахаз рыжәлақәа – ари мрашароуп.
Уатәи ажәҩанаҿ шәыԥсқәа ҭами,
Ԥсоутәи аҵх аҿы шәысбарҭами.
Раԥхьа иахьаабаз аиааира агьама,
Ирыхәҭоу ажәа ҳзымҳәацт макьана.
Зны ишәаҳауазаргьы инҵәада, инҵәахда,
Цәыӡ даҳмоуӡеит уа хьӡыда-цәада.
Уа, сабацоз, шьҭахьҟа шәхынҳәызҭгьы,
Шәа шәгәымшәара убра илашәхазҭгьы,
Жәлас ишьҭысхуаз, мыткәма сзымҳәо,
Схы абасҵәахуаз, арахь шәысзымхо.
Шәышьҭақәа знысхуа Хышьха амҩа,
Иахоу шәыбжьоуми, салзго алҩа.
Иубарц уҭахызар – уа уршароуп,
Угәы рызхьаазар – уа уԥшаароуп.
Ишаеҵәа кәицха жәҩан иангароу,
Шәаӷа иԥеиԥшу шәуп, еиқәароу.
Ҳбызшәа шаҳхьчо ҭоуба раҳҭап,
Ҳамеижьар ҳажәа – ргәы раҳаҭхап.

257

Ҳрызхәыцроуп ҽеишәа ҳхы неидкыла,
Шәааи, ҳаиниароуп уа ҽакала.
Усҟан Гьечаа рҵыхәтәа ԥшӡамхои,
Мраҭашәара зегь шьацла иқәҵамхои.
Гьечаа рҵыхәтәоу – уи ҳа ҳауми,
Рҵыхәтәа зырԥшӡо ҳа ҳлыԥхами.
Ԥсоутәи ахацәа, Ԥсоутәи ҵхыкаҿ,
Рԥацәа шыгҿазгьы ирҳәон, «Шәнеибац!»
Гьечрыԥшь ирылҟьаз ахқәа шрылаз,
Гәымсҭа аӡиас зшьацқьа хшылаз.
Иԥсадгьылҵәҟьазаап урҭ зегь зхылҵыз,
Урҭ ранацәа ҳџьынџь, ҳԥашә змырӡыз.

***

Аццышәқәа ныԥхьашьшьаауа снеит уа Кәыдры,
Мамзышьха иазхымцәаауаз ахҭыԥқәа ԥыртны.
Абрантә исбарҭахеит Мраҭашәара икаԥхаз,
Абрантә исбарҭахеит Ҳхьыԥшымра, ҳзакәхаз.
Аԥазаҵәқәа ахьышьҭыблааз забхьӡ зыԥшааз,
Бзыԥҭа афронт аҿы имыцәа зыршахьаз.
Ҳажәлар оума зхызгахьоу, Абжьныхак рымч зымчу,
Рылԥха шәоуааит абжьшьхак – Гагра ианцәахәу.
Аиааиразын ашьҭахара мариазаарын иаҳа,
Аха ахьчара шыцәгьаз ҳбарҭахеит ҩаԥхьа.

258

Иаҳзаазгаз рыбжьала: Ҳхьыԥшымра шәыхьча,
Абаақәа, Абаақәа! – шәыгәра еибагала!
Ишәарҭамзаап уаӷа дшыԥхьоуцо уҭахар,
Ҳашәшьитоуп, ҳашәшьитоуп хаз-хазы шәеихар!..

***

Аҳәаа дхыҵит ҳгәыҳҽанӡамкәа,
Аԥсны дажәлеит ҳанирҵәарц.
Аӷьыч, ацәгьауаҩы, ацәаԥҽыга,
Абџьар рзишеит ҳаишьаҟьарц.
Азҩа, аҿкы злаз, акгьы рызхозма,
Автоматқәа, «Гаубица», «Град»,
Амаҭҵәҟьа иагәаӷьрым уи аҩыза,
Аҟәраанбыжьқәа ахыскаауеит Қарҭ.
Исыздыруам, изҳалрымхуа рызах,
Аҽы арӡсауа ҳшьа казыршхьаз.
Еилкаауп ҳаҷкәынцәа рхы зқәырҵаз,
Аха исзеилкаауам дара ҳзыхдырҟьаз.

***

Азаҵәгьы дышәҩыкхаӡом ԥсадгьылда,
Аԥсадгьыл азыҳәан имгәыкыц.
Сизеилкааӡом имблыц ԥсадгьылла,
Забацәа рыбаҩқәа мҵысыц.
Дҵәыуатәӡам азаҵә иԥсы аҭбамҭа,
Мҳаџьыр ԥсҭынхак дихшазар аԥа.
Ишәарҭаӡам азаҵәқәа рҭахарҭа,
Шанибовк дызҳауазар Ҟабарда.

259

Дцәаҳауп, дирыцҳауп арыцҳа,
Быжьҩык зманы хьӡыда инхо.
Дшьыцзгоит Азаҵә фырхаҵа,
Иԥсадгьылны Зыԥсадгьыл иазынхо…
АУАРБА
Ауарба шҩеиуаз аԥша ааҿаххит,
Еиндаҭлеит ажәҩан еимакны.
Аԥша хагахеит, зынӡа аҽарӷьит,
Хланҵы иҭаларц ажәҩа ианкны.
Ауарба шымгәыӷуаз амч анашәа,
Амч-ҿа ахылҵит, иқәԥеит омашәа.
Ахага иажәа цқьоуп ҳәа аԥша,
Мҩамш! – аҳәеит ишаҵахаз анаба.
СЫШЬХАҚӘА РАН
Сышьхақәа ирымоуп аԥсуа ҟазшьа,
Рдақәа ирҭашәаҳәоит сабацәа ршьа.
Сышьхақәа рхыԥша ахара ицахьеит,
Рыхәрақәа шымӷьацгьы иӷьазшәа ирчҳахьеит.
Сышьхақәа иахьатәиим, рымч ршәахьеит,
Изныкымкәа «р-Шәнеибац» аиааира агахьеит.
Сышьхақәа ирхалашо аԥсуа илакҭоуп,
Гәашьамхыс ирымоу иара игәаҭоуп.
Сышьхақәа рыҭбаара ламысла еихаԥсоуп,
Рҿатәреиԥш ржәытәра зырҿыхо ԥхьарцоуп.
Сышьхақәа рырҩашқәа маҷарҵас иџьбароуп,
Ԥсыхәашьык даҿыхәар иԥеиԥш џьабароуп.

260

Излацәажәо аԥсуа бызшәа ахаан иажәӡом,
Иналыршәан кажьшьа умаӡам ажәак.
Сҷыц иарбаны ухысыргьы иузҭыршәаӡом,
Ахаангьы ихьшәашәаӡом иреиҵоу шәахәак.
Рычҳара иагәылԥхо рыхқәа ҳаракны,
Игылоуп сышьхақәа, шгылац иӷәӷәаны.
Ицәажәоит сышьхақәа, измаҳацда рбызшәа,
Сышьхақәа ирануп саԥсуа бызшәа!
ПАҶИКӘА
«Хышба Паҷикәа Гәыгәына-иԥа, Барцыц Урсҟан Маф-иԥа» –
1953 ш.».
Абас аҩыра зну ахаҳә шьҭоуп Зоу ду ашьхаҿы, Аҵангәарақәа
рханыҵәҟьа.

Зоу акалҭан, ақьала иахыкны,
Сылаԥш архәмарт ахаҳә ишьҭаз.
Ахьӡи ажәлеи аганаҿ рыҽхьакны,
Ирнызоуп сзыршанха – изыџьшьаз.
«Дад, ибымаз ашьхақәа рылԥха»,
Ахаҳә агәаҵахьтә исаҳауан.
Саби Паҷикәеи цәырҵызшәа саԥхьа,
Иӷьӷьаны ианырҵазоуп, сарԥхауан.
Ашәышықәсабжа инеиҳау аҩыра,
Ахьча ифҩы хаа сырҳауа.
Сыбжьы саԥысит уа срыниазшәа,
Игәыдскылт иакәырша снапқәа.
Сгәазҭаз аӡыхьгьы ччон ахьхьаҳәа,
Ахаҳә саагәылҵызшәа сышәҭны.

261

Адҵшьа сақәшәомызт, сгылан сҳәынҷа,
Сцәыӡқәа срыниазшәа рыԥсқәа ҭаны.
Схалан игәыдскылт санықәлоз амҩа,
Сылаԥш зырхәмарыз саахьарҳә…
Санықәырц шсылшоз сцон сазхәыцуа,
Бчараҳбаҟак исзаҩсыз уи ахаҳә.
ЕНВЕР ҚАПБА
Ԥсыуа нбанк рҵаҩык иулмырҵаӡакәа,
Ԥсыуа школк ухаан Гагра уҭаӡамкәа,
Зхатәы бызшәа иазыҟаз гәрагарала,
Адаракәац аҿы инеилоз гәыблыла.
Уабацәа реиԥш уақәшәон аҳәашьа,
Аҳәашьоуп умҩахызгоз ужәлар ргәашҟа.
Иацәхьаҵуаз рҿаҿы ироуҳәон аргама,
Аԥсуа нбан – Ан лҳақ, ишарымҭо гәала.
Зыжәлар рыжәлартәразы измамыз ԥсшьаха,
Убаҟан, убаҟоуп Аԥсны жәлар рзыҳәа.
Зхатәы бызшәа ззаҩызахаз аԥсуа лабашьа,
Иумбазшәа аԥсыуа цәаҳәак иавымсуаз баша.
Уи ада, уи ада, ҳшынхоз гәыӷырҭада,
Иудыруан хара ҳашзымцоз ҳбызшәада.
Ирӡҩаз ҳҭыԥхьыӡқәа, Қарҭынтә иааргазшәа,
Рырхынҳәра зегь раԥхьа иалагаз рнапала.
Аныхаԥсҭеи Гьечрыԥшьи урцыԥҵәахоушәа,
Сырҭалоит рдақәа ухьӡ рыхҵоушәа.
Иуџьшьоуп иахьҳамоу ухаҿсахьа знаҳхуа,
Иҳамҭоуп иаҳхылаԥшуа, иахьҳацу уа умра.

262

Гагрыԥшьтәи ҳӡыхьқәа ааиуанаҵ ахьхьаҳәа,
Ибаҟоуп уара ухьӡ, ууаажәлар ҳзыҳәа…

***

Ҳжәытәра, изырԥшӡо аҿара,
Ҳжәытәра иӡырзго ҳа ҳхәыҷра.
Анра иацу ашәара, азара,
Зԥацәа ирылзхуа ауаҩра.
Имырхәашьыкәа аӡыхь иаҿԥшуа,
Амзеиԥш абахә иаҿшаауа.
Рымра иақәым ҭашәара.
Рыхьӡ иақәым кашәара.
Амра зҭамшәар хәылбыҽха,
Цәырҵшьа амаӡам шьыжьӡа.
Ишҳазхәыцуа, ԥшӡала аршоит,
Хаа-хаа ишҭашәазеиԥш илашоит…

***

Анцәа дыҟоуп ҳа ҳазшаз,
Анцәа изын ҳаргьы ҳзыхшаз.
Анцәа ида ҳхәарҭаӡам,
Иашәахә иаҩсуагь рацәаҩӡам.
Имч амшынгьы ҭанарбоит,
Жәларык ирԥеиԥшу гәыла ибоит.
Ҳа ҳангәаҟуа ҳгәеиԥш дааигәоуп,
Ҳамшра иамшроуп ицқьоу игәоуп.

263

Анцәа сикәхшоуп, иара ҳиуаауп,
Иҽкаршә дзызхәыцуа ҳара ҳауп.
Дгьыл ҽыҭк ыҟам дызхашым,
Ҵиаак иныҳәаԥхьыӡ зыхьшым.
Ҳагха ҳаҭеиҵом, ҳа даҳҭоуп,
Аха ахдыррагьы ҳахәҭоуп.
Ауаа еилыхны ибаӡом,
Уаҩра зламгьы дибылӡом.
Ҳаӷоу дицмыз, – дыԥшӡахом,
Хылеи хшыҩлеи деизҳаӡом.
Анцәа дынхом ицқьам дбаны,
Шәанызааит, сиҳәоит, инапы.
Аашар ҳашиҵаԥшуеиԥш Анцәа,
Иаргьы дҳалаԥшуеит дгәырӷьаҵәа.
Анцәа ииашара дакуп,
Дымроуп, дымзоуп, уи дҳаракуп.
Ҳхьаақәа ԥишәоит ицәаҿы,
Илаԥш ҳаҵакуп зегьы.
Ҳаибагәышьаргьы омашәа,
Иҽҳақәиршәоит игәы мыршәа…

***

Зыҽны инсыжьуаз ашьхақәа,
Сара саԥхьа дара ирдырт.
Сыԥсы зкынхалоз ахшьырақәа,
Ихьухьууа сгәы инҭыст.
Сымаӡа иахьамаз ԥхьарҭас ҳәа,
Агәараҭыԥқәа сзын ианхаз.
Рынҵыра сыцырҵеит ҳамҭас ҳәа,
Аҵых лакәқәа ара исыршаз.

264

Маӡак еибырҳәеит ахрақәа,
Анык лхылҵ реиԥш рыхқәа неидкыл.
Рыбӷьыцқәа еинырҟьеит ахьақәа,
Гәҭыхак сырҭеит сымҩа нкыл.
Игәыдскылт амза рҿыханы,
Имҳәакәа саар агәы сзынхон.
Аӡыхьгьы нсыжьт снаҿыхәаны,
Сбызшәала ицәажәо акы аҳәон.
Ашьацра илԥон арҵуқәа,
Ирҭахын иҵегь уа саанхар.
Хәыҭхәыҭк еиларҭәон аҵлақәа,
Баангылон ҳәа ибҭаххар.
Мҩамш ҳәа иныҳәеит ацаҟьа,
Зоу ду, сгәырӷьаӡ зхьыршоу.
Сызцом.. сгылоуп рыҵаҟа,
Аибабароуп агәыблра зыхшо…

***

Схаԥыц ахьаа – ашәа ҿыцк аԥнаҵеит,
Сагеит хараӡа, амшынгьы сыхнаҵеит.
Ишысҳәа-шысҳәоз ашәышықәсаҿ снаӡеит,
Ишызбоз ашәа схьаа сыхнацеит.
Шьыри, ахьаа цәырҵында даҽа хаԥыцк,
Имиуази исмаҳац, исзымҳәац ашәа ҿыцк.

***

Ианымацәысуаз адыд хысны,
Ахьацахь ҳаибарсны ҳцалон.
Хьацԥҳа Анцәа иан ҳәа,
Ус аҳәамҭақәа ҳдырҵон.

265

Шәахьчап, дад, ҳәа, дныҳәаныԥхьа,
Икнеиҳауан ҳбарҵаҿ ҳаб махәык.
Сгараҭыԥоуп, улаԥш сзахыз ҳәа,
Дахӡыӡаауа ҳраҵла дазыԥшлон.
Цәҟьарас имамызт Аб хпатуқәҵа,
Иабхьӡеиԥш дазыҟан ишахәҭаз.
Аныҳәаҩ бзиа иаҩсуаз аҵла,
Баша имамызт ныҳәарҭас.

***

Амацәазблеиԥш сгәы аҭра иҭдыршәахьоузеи,
Заҟаџьара сҳәоу сахьдыршәахьоузеи.
Сиашара рхәаҽхьоузеи сыргәаша,
Сшьа кадыршхьазеи ирҩашха.
Заҟаџьара сҵааршәха скашәхьоузеи,
Сҭаркәкәа ӡышхәыс сыржәхьоузеи.
Амзашеиԥш скаԥсахьан сыццышәха,
Ҿамҩа заҵәык ашәа сзыхәшәыцха.
Ажәакоуп сҭахарҭа сацәызгаз,
Цәаҳәакоуп уи абахә саҿызгаз.
Аӡмыжьра шәӡыкьаса сырзгаз,
Акгьы смыхькәа амцаԥшь салзгаз.
Снеиуеит амҩақәа ирныршәла,
Саҩызахеит аԥсуа жәеинраала.
Ҿнаҭуеит угәы иҭыԥрааз нашанак,
Сбылрашьҭақәа снызхуаз лашарак.

266

Ҽазнык скаԥсаргьы сыццышәха,
Ушлара саагәылҵуеит сышәҭыцха.
АНРА
Афырԥҳәысра злаз ажәытәтәи Анацәа угәаларшәо, Аԥсны
Афырхаҵа Арзик Ҭарба иан Гәыли Кьычба лоуп Анацәа ашәы
ршәырхырц раԥхьа ааԥхьара ҟазҵаз.
1994

Ашәы ршәырхит Анацәа,
Аԥсны аҭынчра нагӡахарц.
Ашьа казҭәаз рыҷкәынцәа,
Рхы зыхҭнырҵаз абза рбарц.
Анра иамблырц аиқәаҵәа,
Анра ацәаԥшӡахь ихынҳәырц.
Ашәы ршәырхит Анацәа,
Шәӡыла рышьҭра меикәаҳәырц.
Шәӡыла имҩашьарц аҷкәынра,
Гарак ҭуанкаҿ имажәырц.
Абра иацзарц ачҳара,
Ӡыхьхәык зыҵымҵ имхәаҽырц.
Ан иаиааиз аиқәаҵәа,
Уи иахылкааит ҳаӷа ицәа.
Ашәы ршәырхит Анацәа,
Уаҳа арахь дмааҳәырц ҳаӷа.
Шьацла иқәҵазарц рашҭақәа,
Ҳаӷа итәала ихҩаахьаз.
Абду ишәиҵарц ашкәакәа,
Зыжәлагә ццышәха ихҩахьаз.

267

Ан, изымбац зԥа ибаҩқәа,
Анацәа ранрала иӷәӷәоу.
Ан илхылҵыз ашәақәа,
Абра иаҩсуа гәыла ирԥхоу.
Анра ианроу Анацәа,
Аԥсны Анацәа шәаарыԥхьоит.
Ирыма ишәыҳәоит Рыҷкәынцәа,
Шәаиааи ашәы! Ожәшьҭа иазхоит!

***

Москва ҳаалҵны акыр ҳааскьахьан,
Ҳдәыӷба ԥыруан, Аԥсныҟа ахы хан.
Ахаҳәгьы гәхьаазгон, сыццакуан,
Жәашықәса исымбацшәа сгәыкуан.
Ӡынран, шьамхахьынӡа асы шьҭан,
Амаца иасуан, гәҭынчла зегь тәан.
Аихамҩа иаваршәны каршәран, ҵларан,
Аԥслышқәа нрыҵаԥшра акырӡа иаԥсан.
Ԥсабарак сымбацшәа сылаԥш ахын,
Ауарбақәа неидаҳало анахь-арахь ихын.
Лыԥшра, лныҟәашьа, сан, Дбар-ԥҳа лхаҭа,
Амҩахәасҭа ианыршәла даханы дцон.
Дцон, аха дышԥацоз, шәыракгьы лкын,
Лымала, дхьамԥшӡакәа, лылахьгьы еиқәын.
Сан ҳәа ҿысҭырц исыгымхеит аԥсык,
Машәыршәа уа ааигәара иубомзт ҩнык.

268

Бнышәынҭра гәыдскылон џьара санцалоз,
Сгәы иҵхон, сахьымӡеит, сыбла ак абомызт.
Изура сақәшәомызт, сгылеит, зны стәеит,
Гәҭынчшьас исымоузеи, арахь ихәлеит.
Адунеи снанылазар, сшамкәа сшаны,
Исымбацызт ахаан, ус ҩыџьа еиԥшны.
Адәыӷба са сцасҳәа иаҳа иццакит,
Иааҳәыз сгәы исызмырхынҳәуа имцакит.
Урыстәылатәи ахьҭа, арахь хәылбыҽха,
Сыҟанаҵы иахьанӡагьы, исылоуп ихҿаха.
Знызаҵәык, знызаҵәык, бхьамԥшит бааҳәны,
Адәыӷба шьҭхысааны ицоит иццакны.
Бгәалашәара иамшуп, Дбар-ԥҳа, иахьа,
Бнышәынҭра саҭааит, стәоуп уажә убра.
Сыбла изхымҵыз уи асахьоуп сызлоу,
Ибывҟьаз адәыӷбоуп сеиқәуазха сызҭоу.
Иҵӡозеи, иҵӡозеи, сан, убриаахыс,
Машәыршәагьы инсԥыршәом сыбла инхыҵ.
Иахьанӡагьы инымҵәаӡо мҩахәасҭак бануп,
Бынкажьны саазшәа сгәы аҵәыуара иаҿуп.
САН
1
Схәыҷра хынҳәызшәа быгәхьаазоит, сан,
Убас сгәы быҵалоит, самхаҵәыуоит нас.

269

Убасҵәҟа схәыҷхама, исыҵалазеи, мшәан,
Ҿыц исаҳаит: «Шәан дшәыкәыхшоуп, шәан!».
Быхцәԥарақәа абар, иахьбықәу ҩбаны,
Быхцәԥарақәа гәырҩада наҟ-ааҟ иԥаны.
Шәҳәашьа, ҳанбзаз, ҳаныҟаз ахьхьаџьџьа,
Тәыҩақәак анамаз илакәыз ҳхәыҷра.
2
Лабжышк шәыцәхыҵыр – иԥхьаҳцон зымҩа,
Шәылахьқәа ааиқәылар – ишәхаҳцон ҳара.
Амаӡа аҵәахшьа шәышԥақәшәоз мшәан, сан,
Шәшеизыҟаз рыԥшӡаган, гәыла шәыҭбаан.
– Шәабиаҳәшьа, ишәыхьша! – даҳԥылон астәы,
Ашьхантә дҳазлыбаауан ҳаб деикәаҭәы.
Зегьы бырԥылон, зегь наскьабгон; быҟамзт бхазы,
Хәԥхак башьҭамызт, бтәон ҳазегь ҳҵыхәтәаны.
3
Ҳӡыхьгьы даҽа гьамак амазма нас, сан,
Асаранџьқәа анылашон ҳшыцтә саан.
Шәхаантәи аҵлақәа, изхыскаалоз шәцәа,
Ҳанырбо рықәцәқәа еинҟьон игәырӷьаҵәа.
Игәхьаазгоит ҳарашҵла ажь шкәакәа зқәыз,–
Ихьшәаноуп ианшатәуаз, ссиршәа еиҟәыншәыз,
Ҳарашҵла анысҳәа ахышәҭқәа рҳәы-рҳәын,
Ирыԥхны саҳәшьеи сареи ҳахәда ихшьын.
4
Амца анеиқәыбҵоз ҳбыкәшаны ҳнатәалон,
Бнапқәа адыруазшәа иаразнак еибакуан.
Аҷҷаҳәа акәицқәа ртәала ишьацәхыртәуан,
Аԥсшәа шәанаҳәоит ҳәа бгәырӷьо быччон.

270

Акәицқәа аҳауа инагәылшәҭ иӡыҭуан,
Амцабз иагәыдкылан иахакнабҳаз бчуан,
– Ҳамца. Сукәыхшоуп,– бныҳәо баҳҿаԥшуан,
Иагьа бааԥсазаргьы, есымша блашон.
5
Сикәыхшоуп, сикәыхшоуп, аԥшалас зшаз,
Ҳа ҳаиԥш аԥшалас ҳашҭа иҭшааз.
Аԥшалас, аԥшалас, аԥшалас ажәӡом,
Исҭаауанаҵ сгәы иҵало сыцуп, исцыршәом.
Ахәҵантә бкылххы банаауазеиԥш, сан,
Сгәыдкыло, схыдкыло исацәажәо исҭан.
Иахьынӡасҭоу, сан, сан, бысҭоуп баргьы,
Ахәхәаҳәа иансхагьежьуа схы адуп бгәы…
АНАЦӘА
Ҳқыҭақәа мцажәлас ирымаз,
Анацәа – наџьнатәгьы ибызшәаз.
Рбызшәала иувыргон ахымҩас,
Иԥсадгьылны Аԥсадгьыл иазшаз.
Хынкылагас ирымаз иаракәын,
Аеҵәеиԥш рыхьӡ ҳаракын.
Иарала рхьаақәа ԥхьакын,
Аб иҭыԥ мцахаараха еиқәын.
Еиҩызцәамхар агәыӷрақәеи агәыӷреи,
Гәыӷра заҵәык иазышьҭыхуам акгьы.
Ишеибарӷьоз ахәрақәеи ахәреи,
Избарҭахт санадла шәа шәгәы.
Ианымиац иоуми ԥсра ианымшәо,
Аԥсрақәоу? – зегьы еижәлам.

271

Ҳамшқәа инанраха иршәыло,
Шәыгәаӷьра мцажәлоуп, иажәуам.
Шәа шәыла исҳәоит сара аԥсшәа,
Еиқәзырхаз шәыԥсқәа рхан.
Афырхаҵара шаауаз аншьҭрала,
Са саԥхьа а-Гьечбақәа ирҳәахьан.
АБЫЛРАҬӘҲӘА, МА АХӘРЕИ АХӘРЕИ ЕИБАРӶЬОИТ
Илзыскуеит Емма Ермолова

Аҵых иагәылҩуеит «уан,уан» ҳәа,
Сишь! Емма Еромолова лыбжьоуп.
Лцәеижьаҿы иҿыхеит Мамзышьха,
Уа игылоу Алхас ибаҟоуп.
Гәыли ҿылҭуеит: – Бымшәан! – ҳәа,
Алхас иԥсы Мамзышьха иахоуп.
Иеҵәахә ахьчоит Мамзышьха,
Емма, Мамзышьхеиԥш быӷәӷәоуп.
Быҷкәын данбзымхо, Емма,
Мамзышьха ҳхалап, баала.
Бызаҵә иԥсы алан Мамзышьха,
Ихаҭыԥан Мамзышьха баала.
Ҿылҭуеит Кавказ аԥҳа Зина,
Сбылраҭәҳәа, Емма, бласы!
Зина, Гәыли, мамзаргьы Емма,
Ацәашьеиԥш ибылхьеит Аԥсназы.
Едикраа, Арзикраа, Алхасраа,
Рыԥсадгьыл азы ршьа кашит.
Анацәа, иныҟәызгоз Анра,
Шәыҷкәынцәа рыла иааԥшит.

272

Быҷкәын данбзымхо, Емма,
Мамзышьха ҳхалап, баала!
Бызаҵә иԥсы алан Мамзышьха,
Ихаҭыԥан Мамзышьха баала!
ЗЫҶКӘЫНЦӘА РЫБАҨҚӘА ЗЫМБАЦ АНАЦӘА
Гәыли Кьычба леиԥш зԥацәа рыбаҩқәа
зымбац анацәа ир­зыскуеит…

1
Анацәа, сшәыҳәоит, уаха аҵх аныҵәцоу,
Хгарҭак шәымамкәа шәԥацәа аншәыцроу,
Шәҩаҵаԥш ажәҩан, уа ҳалаԥшқәа еиқәшәап,
Ҳаламыс цқьоуп азы ҳалаԥш хәшәхап.
Аеҵәақәа ҳрыҿцәажәап, урҭ рыгәра згоит,
Ҳа ҳзыноуп изкаҷҷо, ҳзыҳәан игәыкуеит.
Гәанылоуп, гәаныла хҽышьас иамоу ааха,
Избанзар, агәқәа роуп излалаз ахқәа…
2
Шәааи, нас, ҳаӷа ицасгьы ҳаҽҳарӷәӷәап,
Ажәҩан ҳаицаҵаԥшуа шаанӡа ҳаицшәаҳәап.
Ҳабжьы иазыԥшу Анцәа игәы иҭҳәаа,
Уанаҵаԥшуа уныҳәаԥхьыӡ иамчыми иаҳа.
Сшәыҳәоит, Анацәа, зԥацәа рыбаҩқәа зымбац,
Рыбаҩқәа шыжәлартәхаз шәарҭ агәра жәгарц.
Наӡаӡагьы ҳадгьыл иакәыршоуп рыгәқәа,
Шәааила ҳбаҟақәа рахь, уа иԥшуп рыԥсқәа.
3
Адоуҳалаша шәиҭеит, ишәиҭеит Анцәа,
Шәыҷкәынцәа рыбаҩқәа ҳзихьчоит ҩаԥхьа.

273

Анацәа згәырҩашақәа нхәыҵаршә изҵәаххьоу,
Мшынк иҭамӡара зцәа иҭаӡахьоу.
Анацәа, анацәа, сгәы иҭалашо иҭоу,
Шәызмыцәара сылырсны аԥшалас санаҭоу.
Аӡәаӡәала, аӡәаӡәала шәара шәхы-шәҿқәа,
Сыҵхаҿ шәанеизызго исылзхуа ахҿақәа.
4
Ацәымзаҿы раԥхьа иқәдыргылоит аӡыхь,
Абаақәа, уи зҳәоуп, ҳӡыхьқәа шәрызхәыц.
Рыжәлақәа ҭаҵәахушәа збоит Гәымсҭа,
Ԥсыцқьала ухыԥшыла, гәбылрала уҭаԥшла.
Абаақәа, абаақәа, ишәмырҟьацын ашьац,
Ишԥеиҭахыз гәҭынчла днылаиан дыԥсшьарц.
Шәаџьҳәара изызуаз Ахьаца неилԥсааит,
Дышнымхоз ангәанаҭа ацәа инҭыбзааит.
5
Анацәа, Анацәа, Анацәа ԥшӡақәа,
Азаҵәқәа, рызаҵәқәа, рызаҵә ԥацәа.
Анацәа рыҿцәажәара мариам, ицәгьоуп,
Аԥсышәалоуп, аԥсышәала аҽазыҟаҵара ҳахәҭоуп.
Ашьыжьқәа, ашьыжьқәа ирықәҵатәуп пату,
Ԥшӡала ахьрызшаз ҭабуп зыхҳәаатәу.
Иахьанӡагьы зыбаҩқәа зымбац ирыцроу,
Иззымдыруа ишәумырдырын зегьы ишреицәоу.
6
Унылаԥш аҭырасра, иҵыртәыз иҭәырԥсаны,
Сгәанала, ԥыҭҩык уа иамоуп иҵәахны.
Ирӷьатәуп аҳацаҟьа, иахьишьуан инапқәа,
Илаԥшхаа азынижьит ҳара дҳазгәыкуа.
Аҽынканҵа шьхауарбак иара ишҟа иаауан,

274

Ишьа ажәырц азы акәмызт, хәрашәара изауан.
Рыԥхара зхумкаауа акгьы ыҟам ара,
Сшәыҳәоит, шьаҿацыԥхьаӡа ишәшәала, ишәзала.
7
Абаақәа, араҵла цәҟьарас иҟаумҵан,
Аҵаҟа иан игара лырҵысуан.
Аԥшалас шәаԥыла, агәашә аарттәуп,
Ӡыхь-хәык ыҵыҵит, рыхьӡала итатәуп.
Шьрома уаншәарыца, даара иԥсроуп,
Ҳабаҩқәа ԥсаҟьаны ҳашьхақәа ирҿаԥсоуп.
Егьаџьара, ана-ара ҳӡиасқәа ирҭаԥсоуп,
Абаақәа, шәрыҭәҳәала, џьамыӷәала иааԥсоуп.
8
Ианҭахоз аԥсабара акәын шаҳаҭра зуаз,
Ахаҳәҵәҟьа алоура ауан, ахаҳә ауаз.
Ан лыблақәа, мамзаргьы лара лнапқәа,
Рыла издыруеит измаӡац зыбаҩқәа рбара.
Аиааира! – ҳәа злаҿырҭуаз Аԥсуа бызшәа,
Абаақәа, убриоуп изышәҭалаша ҭоуба.
Убасҟан рыбаҩқәа изрылымҵыц рыԥсқәа,
Ииасуеит ҳа ҳашҟа иҟанаҵ ҳ-Аԥсынра!
« ИСЗЫԤШУП СУАДА АҬӠАМЦҚӘА »
Амашьына сахьылбаауа сазааигәахацыԥхьаӡа сгәы ҭыԥ­саа­
уеит, исҭахӡам сшәыцрыҵыр, аха суада аҭӡамцқәа сзыԥшуп.
Емма Ермолова,
Аиааира жәашықәса аназгәаҳҭоз ашықәс азы.
Лыхны, Сентиабр 7

Илыхоит лыжәлар ргәахьы,
Азаҵәра икыднамхырц лгәы.

275

Дрыцуп зыҷкәынцәа ҭахаз,
Ргәаҟрақәа дрымоуп хадас.
Акы лмыхьызшәа лбоит рыгәҭаны,
Ишмыцәаӡо анацәа рыгәҭакы.
Бжьқәакгьы лыцуп дыхҭакны,
Аԥсны дацнаҵ дҟалом дыхьҭакны.
Аҷараҳәа луада ашә наркны,
Дындәылҵуеит Емма есшьыжьы.
Дҟамлацт лгәыӷра ҿахҵәаны,
Лгәыԥсычҳабжь рымоуп иҵәахны.
Лыҩны ашәқәа драцәажәоит бжеиҳан,
Илылабжьоит, бҽырӷәӷәа, бымшәан.
Лашҭаҿы аҵиаақәагьы лзыԥшуп,
Лԥа ишьҭыбжь амырӡит, илхьыԥшуп.
Мҩамш ҳәа днаскьеимгозаргь иара,
Ҭацак, ма моҭак дԥырԥыруа.
Ан илдоуҳаџьбароу Азаҵә-ԥа идоуҳа,
Луадаҿы илызнауеит ҭынхара…

***

Ақалақь хәыҷ, ламыс дуӡӡа,
Анҵыра уиҭааит шәышықәсала.
Иҭәуп ламысла уатәи Раида,
Уеиқәных ҽыла рашҭа унҭала.

276

Шәнеины игәашәҭа, ари лакәым,
Пицундатәи ашьанҵа ҩашьара ақәым.
Уатәи амшын раӡны шәахқәа,
Уатәи ахаҳәқәа, аҳҭны хышәқәа.
Дхыхны дамоуп уа ухьӡ Пицунда,
Умҩа дықәуп асас: знык снаӡанда.
Уатәи анацәа уа иуҟәырҷахоуп,
Уатәи абацәа уара иуцыԥҵәахоуп.
Хәыцрашәк аԥшӡара рҽынагәылак,
Уа идунеихеит дара рхеилак.
Урҭ зегь беиоуп уа ҿаԥыцла,
Урҭ еиқәныхлоуп аԥсыуа ҵасла.
Издыруеит рԥацха-лҩа афҩала,
Мҿыжәлас иақәу, еиқәу рымца.
Зыжәҩан хьышәахәахаз, Пицунда,
Пицунда қалақьуп, ишәҭит насыԥла.
Уа шәеицҿакны ицәыржәга Раида,
Анцәа иҳамҭоуп, шәкәаша гәырҭәыла…

***

Хьшьыцбак нысхыԥрааит дыргак нсыҭа,
Издырит аҵх агәазы ишымааз насыԥда.
Х-ӡиаск шҳабжьоугьы инсхашәҭит ухәыцра,
Исарҳәеит уашәеиԥш сшалоу уԥхыӡхаа.

277

Ублақәа харантә исыцрадырсыз амца,
Исыханы сыргеит ҳгәашә ду аҿынӡа.
Аԥшалас аасҿагьежьын инсывсит ажәада,
Абас уцәа ахыскаауа сҟамлацызт уажәада.
Уиеҵәахә аԥхара чыҭ-ҵкны инсшәылеит,
Ҵәымӷк акараҳәа уеҵәахә иналшәеит.
Угәах иалаз шакәыз иаразнак издырит,
Сгәы инадсҵеит, игәаӷьны исызкамыршәит.
Сԥырҵшьа иақәшәомызт, исырхынҳәыз аԥшалас,
Хәыҭхәыҭла исанаҳәеит ссаркьа ушанԥшылаз.
Сабылуан, сабылуан узыԥсахыз уԥшалас,
Уԥшалас уара уеиԥш аҿымҭра иаршлаз…
Саԥхьа ишьацәхыртәит амза ашәахәацқәа,
Сыхцәԥарақәа еиҭа инырхьысит ахьшьыцба.
Хӡык сыжәҩахыр инақәнаршәит акәапаҳәа.
Цәыкәбарк раӡынԥсараха инсықәҭәеит акәапҳәа,
Уи аҭыԥаҿ амзашеиԥш сахьынкаԥсаз сыццышәха,
Ҵлашәҭк еихытаруеит, ақәцәанӡа ишәҭышха.

***

Гагрыԥшь иахашәҭыз амра сеиԥшха,
Ублақәа снырхшәылеит исԥеиԥшха.
Лассы сшаеҵәахан снаҵаҷҷеит ажәҩан,
Нас асырҳәеиԥш сҿаасхеит сналшәшәан.

278

Ашиҵәҳәа уаԥхьа сниаҟьеит смацәысха,
Ахырхырҳәа сынкаҭәеит сқәаршыҩха.
Сыԥшаласха снауқәҵәиашан, сымҩасит,
Жәантә сеилысит, жәантә сеиҭасит.
Сеилшәеит амшеиԥш скеикеиуа, сҵәыцоуп,
Сароу? Иреиҳау ԥсабара цәырҵроуп…
АЦӘАҲӘЕИ АЦӘАҲӘЕИ РЫБЖЬАРА
Ацәаҳәеи ацәаҳәеи рыбжьара,
Суҿықәлама снасыԥны.
Ацәаҳәеи ацәаҳәеи рыбжьара,
Усхыԥшылама сы-Бзыԥны.
Ацәаҳәеи ацәаҳәеи рыбжьара,
Усҿыхәама са сӡыхьны,
Ацәаҳәеи ацәаҳәеи рыбжьара,
Угәы сақәызма схәырбӷьыцны.
Ацәаҳәеи ацәаҳәеи рыбжьара,
Ухәда сакәшама сшәахәацны.
Ацәаҳәеи ацәаҳәеи рыбжьара,
Ухахәышла салаԥсама сеимхәыцны.
Ацәаҳәеи ацәаҳәеи рыбжьара,
Ушәхымс сылаԥсама сышәҭыцны.
Ацәаҳәеи ацәаҳәеи рыбжьара,
Сахьӡама уԥсы сыхәшәыцны.
Ацәаҳәеи ацәаҳәеи рыбжьара,
Укәа сҭашәама сеҵәацны.

279

Ацәаҳәеи ацәаҳәеи рыбжьара,
Сугәыҵыҷҷама сфымца кәицны.
Ацәаҳәеи ацәаҳәеи рыбжьара,
Уӡамҩа сацроума са сшәаԥшьны.
Ацәаҳәеи ацәаҳәеи рыбжьара,
Суарҳалхама уаԥхьа сшьацны.
Ацәаҳәеи ацәаҳәеи рыбжьара,
Сыхәрашәан сацында улаӡара.
Иахьаҵәҟьа исыхшәаргьы нас ԥшьаала,
Исызнымҵуа сзацҵонда унҵыра.

***

Аҟармаҵыс абжьы аныздыр –
Сҟармаҵысхеит.
Иахьысҭахыз саԥсшәа ансыртыр,
Хьышәахәан снахьыӡсеит.
Санахьӡа аиха имҩаниҵаз,
Схьацадацхеит!
Аӡыхьқәа сыԥсы анрыцсҵа,
Сышьхаӡыхьхеит!
Сыжәлар ирыхьша санаҿыхәа,
Сыхәшәеиҭахәшәхеит.
Ианрылсх ирылаз аԥҽыха,
Сышықәсқәа ирыцлеит.
Аеҵәақәа рашәа ансшәысҵа,
Сыжәҩантәхеит.
Аԥша сахьагалак санымца,
Сыжәлартәхеит.

280

***

Сгәырӷьароу? Исымаӡам ҵәахышьа,
Сыжәлар ишәхьызгӡоит ишаны.
Нашанак сымоуп шәхьаа шәхызхша,
Шәа ишәмырбакәа шәыԥшааны.
Шәысгәаласыршәом ианеиқәу сылахь,
Имаӡоу мҩак санысны сцоит.
Лашьцарак ықәымларц шәа шәымԥахь,
Агәырӷьароу? Ишсоулак сшәыхьӡоит.
Сызлабеиоу – сара сы-Бзыԥҭоуп,
Схазыҳәа инхәыҵаршә хаак сҵәахӡом.
Шәзыҳәан сашәа еснагь еибыҭоуп.
Сгәы шәанҭымсуа – исызшаӡом.
Сгәырӷьаҿҳәаша – ари ԥсабароуп,
Ага, ахра иузацәӡаӡом.
Иаарту жәҩануп, имрахәагоуп,
Аԥҭа амра азхҩаӡом.
Са сиҩызоуп Бжеиқәа-Бжашла,
Бзиашәа, ишәызгәаҭаӡом сзыԥсоу.
Ишәхыкны амза аншаԥшаԥуа,
Сара сашәа ишабзоуроу.
Акоуп сзыҳәо, ачҳара сыҭа,
Малс иҳамоу – зегьы иреиҳауп.
Шәымԥшын сцәаҳәақәа, шәысгәыҵԥраа,
Аԥсышәала сгәы шәыҭҳәаауп.
О, ахьаауп сгәашә изахымсуа,
Сыԥсы инаҵаршәны иҵәахтәу.
Сылаӷырӡҵәҟьа сӡамҩа ианахьысуа,
Иавзгоит сыдгьыл инцәахәу…

281

АПОЕЗИА
Апоезиа – зегьы ириааиуеит.
Иу. Ԥкьын

Уахак ажәҩан лаҟәцәахеит,
Сзыҳәан Бзыԥҭагьы ҭшәахеит.
Сшазгәышьуаз амра сыцәҭашәеит,
Сызгарызгьы сгәы иҭашәеит.
Ҿамҩак сызҭымго сӡыхь ҭабеит,
Аргама саџьал уа избеит.
Иаалырҟьан исҿаҷҷеит еҵәацк,
Сыкәа инҭанаршәит цәаҳәацк.
Ублақәа роуп, ублақәа рхаҭа,
Исыхьӡеит ианысҭахыз иаҳа.
Сиит ҿыц, ааԥынтәи қәахеит,
Акгьы смыхьӡеит, са сеиқәхеит.

***

Ҿамҩазаҵәык ашәа сзыхәшәыцха,
Амзашеиԥш скарԥсахьан сыццышәха.
Амацәазблеиԥш сгәы аҭра иҭдыршәахьоузеи,
Иаҳа сзықәгәыӷуаз сҳәоу сахьдыршәахьоузеи.
Сиашара сцәырхәаҽуан сыргәаша,
Сшьацқьа кадыршхьан ирҩашха.
Заҟаџьара сҵааршәха скашәхьоузеи,
Исыхәарԥштәымыз ӡышхәыс сыржәхьоузеи.

282

Ҿуҭит сгәы иҭыԥрааз нашанан,
Сыбла уаахыҷҷалеит лашаран.
Ублақәа – сҭахарҭа сацәызгаз,
Убзиабара – уи ахра саҿызгаз.
Аӡмыжьра шәӡыкьаса сырзгаз,
Ак смыхьызшәа амцаԥшь салзгаз.
Снеиуеит амҩақәа ирныршәла,
Саҩызаха аԥсуа жәеинраала.
Ҽазнык скарԥсаргьы сыццышәха,
Ушлара снагәылпытуеит сышәҭышха.

***

Ишәҭит сӡамҩеиԥш ҳа ҳтама,
Иптызаап ҳҵәаҵлагьы иаха.
Ааԥын шааиз агәра сырго,
Аччаԥшь налашит ҳлаҳа.
Амра ашәахәа ҭыԥҳа напушәа,
Бзыԥ аӡиас агәы ҭнарҷҷон.
Сӡаӡан снылашызшәа ашьацра,
Хьы раӡнышха еилыџьџьон.

***

Ажәҩан ануҵаԥшра жәҩан иаԥсоуп,
Саԥсазароуп, суԥҳауп, суԥоуп.
Дгьыли жәҩани шәзын сара сыцҳауп,
Стәаӡом сара баша – сыӷбоуп.
Иҟоуп малс иансымоу аԥша,
Сыхәра иаҿаҭәҳәон, санықәха мҩабжа.

283

Ашьа зыхьшәу ахаҳә сакәшеит сангәаҟ,
Храк скыдлеит еиҭа, сыԥсы ааиҭак.
Уара утәала снасыԥдаз – егьаурым,
Сылабжыш ншәылаҟьо ахаан схы скрым.
Алира саҷыҭбжьыз, исызхоит сара,
Даҽа зныкгьы сахнарԥоит санԥсра.

***

Исцәыӡт ажәак сыԥсы зыӷраз,
Ажәа, ажәа цәаҳәа ссирк иазхаз.
Ишызбоз алахь еиқәылеит сцәаҳәа,
Алахь еиқәылеит, ишыччоз ахьхьа.
Иқәыԥшыз, игәылшааз ҵхы ссирк агәазы,
Ахра иахшазшәа, имшәоз аказы.
Сашьҭоуп, уи сашьҭоуп, схьаҵуам џьара,
Аԥсабара агәашәқәа аартуа аҷара.
Аҵаа шьашьалеиԥш ицаз иӡыҭны,
Лакә хьшьушәа инышьҭԥраа аҽӡаны.
Абнаџьма атәыҩа иҭаршәыз аҭаххар,
Сзанышәом сажәа абасҵәҟьа иҭахар.
Аԥҭақәа рхыза ԥхьаршәҭны сыԥшаап,
Иарада сзыхынҳәуам, аҭахызар, сыршап.
Ссаркьа нашанаха ацыӷцәа сҭакәрып,
Акәицқәа шахылҵуа исыма сыԥрып.
Ашьҭа уанҭаз нас хырхарҭа сымбо,
Снеилап, са снеилап хәыц-хәыц зегь еимдо.
Схала исызгәамҭаргь исԥылар ахаҭа,
Издыруеит ишавымсуа ишадыруа аҭра.

284

АҬАҬЫН УАХОН
Аҭаҭын уахон, уахон, уахон,
Сыццышәха уццышәҭра сҭаԥсон.
Иаҳзеиԥшыз хьаак гәырны исылхон,
Сҽырцәысхьчон, ублақәа срыцәшәон.
Аҭаҭын уахон, уахон, уахон,
Итәаз ианыржәуаз аҩы еимакны.
Акы нҿыцәар ҽакы уаахон,
Угәырҩа ахугон уеибакны.
Аҭаҭын уахон, уахон, уахон,
Угәахы уҟәион, сыԥсы былуан.
Акы нҿыцәаар даҽакы уаахон,
Усырныкьҭрагьы ҭацәуан.
Аҭаҭын уахон, уахон, уахон,
Иахашәҭуан сыхәда напԥхаҵас.
Аҭаҭын уахон, акы уеилнархуан,
Иухьша анулсхуаз ҭынхаҵас.
Аҭаҭын уахон, уахон, уахон,
Сыццышәха уццышәҭра сҭаԥсон.
Аҭаҭын каумыжьырц анцәа сиҳәон,
Уҭаҭын-лҩа схашәҭуан, сеиқәнархон.
Ишызбоз аццышә иалахт улаԥш,
Уа акы еилурхуан, уԥшаауан.
Узышьҭаз ццышәуп, сшәахәацха сулашт,
Ҳаццышә кәицҵас еиԥхьшаауан.
Ҳҩыџьа ҳаццышә сыԥсы инаҵаршә,
Уахон, угәы амаӡа ԥыртуа.
Иццышәхахьоу лоуп аццышә нхәыҵаршә,
Зыхчы инҭаӡны изҵәахуа…

285

***

Есыуаха салнахлоит уи ацәа,
Аеҵәа икыду сханы.
Аԥхашьала исныруеит уи Аеҵәа,
Ҩыџьа ишырзеиԥшу Акы.
Есыуаха уи ажәҩанахь исыԥхьоит,
Уи Аеҵәа аԥсыуа хаҿуп.
Уи Аеҵәа сарҿыхоит, исыԥхьоит,
Схьаақәа уи ала ихҽуп.
Ҳаныҟамгьы икыдуп, уи ҳԥеиԥшоуп,
Аԥҭақәа ианхырҩо са схәуп.
Уи Аеҵәа ҩыџьа иаҳзеиԥшуп, –
Ҩыџьа ҳгәы аԥхара ахуп.
Зқьы-еҵәа ирылскаауеит срылԥшыр,
Сгәеиԥш усзааигәоуп – заҟа иҳараку.
Уи Аеҵәаҿ еиқәшәоит ҳара ҳалаԥшқәа,
Уи Аеҵәа, исгәыбылроу, исразҟу.
Уи Аеҵәаҿ избоит уажә усахьа,
Уԥсыԥ алагаҩагабжь саҳауеит.
Шысзымшоз адырзаап уара уда,
Сызшарцаз – уи Аеҵәа сызхоит.
САРГЬЫ СЫШЬХОУП
Агәра зызго сызну амҩа,
Сышьхақәа рылаԥш ахуп азоуп.
Ишцәырҵлак сзаԥшаауа амра,
Рыԥхагас иалоу сара соуп.
Мҩакы санықәу сызрынԥшыло,
Анрыҵаԥшра ахалара иаԥсоуп.

286

Сымҩа рыҳаракра изаншыло,
Гәыӷрақәас ирымоу сара соуп.
Рҽынканҵо изсышьҭоу мҩамш ҳәа,
Шәрыԥхьа, рзыҳәан – сымшынҵоуп.
Сынҵыра иацырҵоит амшқәа,
Амшқәа рыԥсықәра – сыԥсынҵроуп.
Ишышьхоу гәазҭода сара сыда,
Изықәгылоу адгьыл азын – сышхәоуп.
Сара сыжәҩанзаап дара рзыҳәа,
Сымҩашьеит! Ирҳәеит: – бара бҳаҳәшьоуп.

***

Аеҵәақәа рхы удныҳәало иангәылԥхо,
Исаҩсхьоу уаармыхан еиҭа.
Сыргәылумхын зшәахәацқәа сырҿыхәо,
Ҵыԥхтәи амш рҿыцны иԥыртуа.
Амза, сыблақәа ирыххәыцло,
Сыхәда ианакәнаршо ашәахәа.
Саумҭан аӡмыжьра сызхыӡло,
Знызаҵәык мраҵас усызкаԥха.
Суҳәоит, сгәы ҭаумшьын уаҳа,
Ажәҩан уҩаҵаԥш игәаӷьны.
Исыдуныҳәалаша умбозар – ухы уҩаха,
Аеҵәақәа ԥхьаӡала ҳханы…

***

Сгылоуп уахак аеҵәақәа срыҵаԥшуа,
Хьаца-мҵаныҳәаҩ илаԥш хаа ргәыҵаршуа,

287

Шасыс ирыманаҵ ҳгәы-ҳаԥсы нкыланы,
Ҳгәеисыбжь аӡәы изынкылашам дҳақәланы.
Адгьыл аҟнытә аӡәырҩы ҳамца рыцралахьеи,
Ҳамшала ихьухьууа заҟантәы ҳаиҵалахьеи.
Иршәылахьеи уа заҟаҩгьы ҳалаԥшқәа,
Ҳаиԥылахьада уа заҟаҩгьы ахгәашақәа.
Шәҩык еҵәацк еимаркратәа қәрахьымӡала,
Ҳбылхьеит убранӡа, ҳбылхьеит хымцала.
Аха аеҵәақәа ҳара ҳала ишәарҭаӡам,
Ажәҩан иазхом ҳәа ҳашшыргьы ҳаҭәаӡам.
Хланҵы иҭалозар, икыдыз икыдшаауа,
Уацәымшәан аӡәгьы, ицеитоуп еҵәаԥшаара.
О, шәара Еҵәаџьаа, о шәара ҳгәыхьхәшәқәа,
Ҳлахьеиқәра зныруа, излысуа ҳгәыхәажәқәа.
Ижәдыруеит, сымцажәла шгәашахьоу гәаҟрала,
Иҵәыуатәӡам, икыдымзаргьы икыдшәахьоу раҟара.
Икыдымзаргьы, аеҵәақәа иаҵаԥшуа ҳацԥхьаӡа,
Иныҟәыргоит ирыҵаԥшуа ҳазынтәык ҳахьӡқәа.
Зны-зынла дара рзыҳәа ҳара ҳҳамҭаӡам,
Аха ҳара ҳаиԥш ирынцәажәло дрымаӡам.
Ишеимадоу еиԥш, дара-дара дыррала,
Аеҵәақәеи ҳареи ҳаигәылаҳауп дыргала.
Ҳақәра, ҳаԥсықәра, ҳшәышықәса амаӡа, –
Аеҵәақәа! – ҳаԥсуа нбанқәа, ҳныхамца!

288

***

«Аицышәҭымҭаз» иҭугаз ажәла,
Ичара чысхоит уҿамаҿа.
Аицышәҭымҭаз ииз ашәа,
Еиқәнаршәоит уара ушьаҿа.
Уи ахьӡала игәылҷҷоит амра,
Уеицышәҭышьа иаҿыԥшуеит.
Уԥацхаҿы «ура» зҳәо алҩа,
Умцагьы шәҭуеит, ишәҭуеит.
Аицышәҭымҭаз иуҳәаз ажәа,
Угарҭыԥаҿ ишьацәхыртәуеит.
Ашацәа мҩасуеит иныҳәаныԥхьа,
Ашәиԥхьыӡ зымҩа иԥхьатәоит.
Аицышәҭымҭаз шәазхәыц ҽеишәа,
Ҳаҭыр шақәҵатәу аҿара.
Ҳааизхьаԥшп, иҭысхьоу ҳақәра,
Баша ишкамшәоз зны ихҿа…

***

Сеимаркуеит аҵхи ашареи,
Еилаҵәаны гәҭыхала сырԥоит.
Исылаҵо амчи алшареи,
Поезиатә рыцны сыҿдырпуеит.
Аеҵәақәа уеҵәахә рылскааит,
Аҽснардырит ухьӡ шахыз.
Уашәабжьы ацәа ахыскааит,
Аԥҭақәа иааргәылҵны иԥшыз.
Изкаҷҷома уеҵәахә санамба,
Иааскьеит сашҭа агәахьы.

289

Изкаҷҷома сӡыхь-хәы ианамба,
Избеит уанаҿыхәоз уазгәыкны.
Са сыда ушьыжь шьыжьума,
Аеҵәақәа рзыҳәан сымшынҵоуп.
Хьы-рахәыцны срыбжьдоушәа,
Рыла сыхьчазар, сыла иԥшӡоуп.

***

Аӡаӡа рыԥсаҳәагаха икашааит,
Адацқәа ирыкәаҳәааит иашәаны.
Ақәыршыҩгьы гәырӷьаӡха икәашааит,
Дцәымҵааит уаҩԥсыжәла дшәаны.
Ҳрызхәыцлааит агәқәа ирымоу рӷьашьас,
Иаҳхазыршҭуа ҽак ацымлааит еиҭах.
Иаҳхаагахьоу ҿаҳәазааит, аиашаз,
Иауазар, шьҭа имлеиааит ахаҳә.
Ҳаилибакаар – акгьы ахьӡом ҳадгьыл,
Иаҟәыблаауеит, иахьхьоу азхоит.
Ахәрақәа еимырхакәа угәы надкыл,
Ианухьча анҵыра ду ҳазҳәахоит.
Ажәҵарақәа мҩахыҵлап ҳа ҳбарҵаҿ,
Аҳәаха ҳахьыргӡап ҳгәы иҭоу.
Гарашәак ҳарҿыхалап ашамҭаз,
Аԥсуара ҽыжәԥраа ишахәҭоу.
Еицәа, еиҭа еицәа мнеиааит аӡә уашҭахь,
Икәашалааит сызҭахӡам аҩнаҭаҿгьы.
Ахаҳә леиуазар, имлеиаат са сышьҭахь,
Амч ахьынӡасымоу – ианамуа аҽны…

290

***

Еҵәаџьаа аԥҭақәа ныршәыхуа,
Икаҷҷеит. Сгәыхьқәа рыԥсы рӡеит.
Адгьыл инықәҭәаз амза ашәахәа,
Иҿыцыз цәаԥшӡак аҟәыннаҵеит.
Ахҭырԥа шкәакәа ахнахын ашьха,
Ирықәныҳәеит арха, адәқәа.
Сыҵых-сынасыԥ, сцәаҳәахазшәа,
Сыдрыԥхуеит аеҵә ҭыԥхаақәа.
Ҩаԥхьа иссирхеит ашьац иаҵәара,
Сыԥсы нрыласҭәҳәеит адәқәа.
Иаиурым сашәа ҵыхәаԥҵәара,
Рыкәа сҭарҭәҳәахьеит аҳәатәқәа.
Измамкәа идәылҵыз уаха хгарҭа,
Сгылоуп ааԥныла сҭаҳәҳәаны.
Уара уакәымзар, ишаноу сыԥсабара,
Исшәыҵуамызт сгәаҟрақәа рхамы.

***

Еҵәазаҵәыкоуп сашәақәа зрыԥхуа,
Смыцәаӡакәа уахак сзыртәаз.
Еҵәазаҵәыкоуп шә-гәҭыхак рҿыха,
Суада сдәылганы сызгаз.
Аӡиас аеҵә-ӡы инаҿырхәа,
Аԥаҩ ҿыцқәа раԥзырҵаз.
Зхы кны итәазгьы дырлахҿыхуа,
Цәыӡ шимоуц агәра изыргаз.
Еҵәазаҵәыкоуп аҽыуаҩ хаҵа,
Имҩа шлакәыз изырбаз.

291

Арха, ахра, жәҩан ҵаула,
Саргьы ашара сгәазырԥхаз.
Еҵәазаҵәыкоуп Нарҭ Сасрыҟәа,
Иашьцәа анҵаак излаирԥхаз.
Ажәҩан иаҵаԥшуаз игәаҟха,
Дацәнагеит зхьаақәа зхаԥахьаз.
Еҵәазаҵәыкгьы иалшаӡозеи,
Аеҵә кәицхәыҷ, дунеик иазхаз.
Изыхьӡозеи, иаԥшааӡозеи,
Заҟаҩгьы рынасыԥ днарбаз.
Аӡәы ҳәа игылаз аӡәк дынҳалшәар,
Ишаҳныԥшуеиԥш ԥсгьы бзагьы.
Убри азакәхап, еҵәацк нкыдшәар,
Ҳзыхыџхыџуа ҳара зегьы…

***

Аҵхқәа уԥхаран уршәыла,
Улаша, сиеҵәахә, улаша!
Ашҭақәа урҭысла иршәҭуа,
Урыхәа. Иззымшо рзырша.
Аиҳараҩык заҵаԥшӡом ажәҩан,
Суҳәоит, ушеишеи рханы.
Аџьалда имлеихьеи икыдшәан,
Заҟаҩ рылымкаа иахызбаауеи схы.
Лашьцазааит. Иахыкны сқьашана,
Лашарак нумхын са сзы.
Суҳәоит, сиеҵәахә, улшара,
Сыжәлар ирыҭа ишаны.

292

Имаҷӡам еҵәацкгьы иалшо,
Аӡәкқәа роуп ҳа ҳаиқәзырхаз.
Ҳазегь мцажәлак еиҩызшо,
Изырԥхаз агәашәқәа ишәхьаз.
Аҵхқәа уԥхаран уршәыла,
Саныҟамоуп, иаҳа улашала!
Агәашәқәа урҭысла иршәҭуа,
Урыхәа, иззымшо рзыршала!...
ИЦӘАЖӘОИТ АԤСУА КӘАШАРАҚӘА
Ужәлар шбеиаз жәытә доуҳала,
Адунеи иахьугӡеит еихаҳа-еиҵаҳа.
Узхаанымыз урҭ аҵхқәа рҿынӡа,
Анеира улшеит бла-ҵарыла.
Ес-ииуа ирыциуа – аԥсуа кәашара,
Аԥсуа кәашарақәа – амҩа лашара.
Зыласра, зыԥшӡара цәажәоз ажәада,
Сылаԥш рылашәҭуан исымбацшәа уажәада.
«Анасыԥ кәашара» – аӡыхь иаҩсуаз,
Аԥсуа рԥызба ихы шлыхҭниҵоз.
Акәашарақәа – сыжәлар рҟәышра,
«Шьараҭын», «Иаирума», «Афыкәашара».
Издыруаз џьысшьон «Аибаркыра»,
Сшахәаԥшуазгьы уи згәыкрыла.
«Ааҵракәаша» кәашара мариазма,
Гьечаагьы зны иашьҭан уи «Каԥхамза».

293

Еицәа, еиҭа еицәа шьамҩа ирнысхьоу,
Уазрацыԥхьаӡа кәашара згәылҵхьоу.
Идурдырит милаҭ рацәала,
Ԥхьаӡашьа шрымамыз урҭ нацәала.
Иахьа иизшәа аҿыц-цәа рхами,
Раԥхьа изхәыцыз рыԥсала ирԥхами.
Рхылҵшьҭра рами иаазго Аиааира,
Аԥсны ианықәуаз рыбжьы еинраала.
Угәы згәыз рԥацәа роуми ҳҿызхыз,
Ҳадгьыл ахьаақәа зшьала ихызҽыз.
Уажәақәа рыла: – кәашара бызшәала,
Аԥсра-ҽеи иаԥылоз шьацәхыртәрала.
Ҳахәра ҭыԥқәа зыԥсала иҿазҳәоз,
Кәашарала аԥсы дзырҿыхоз.
Абри аҟара кәашара злиааз ужәлар,
Ахааназ ишымажәуа урҭ рыжәҩан.
Исдыргеит агәра, исҳәап имӡакәа,
Ишугәылаҳау арҿиара акәицқәа.
Зылабжышқәа згараҭыԥ иахымга,
Зцәеижьаҿ изҵәахыз уи ахымҭа.
Ишсахьаҭыхгаз уаԥсшәа аҳәашьа,
Издырт «Аестетика адунеи» санаԥхьа.
Ҩажәи жәаба кәашара ҳзырбаз улшара,
Иуиҭааит уашҭаҿ «Ачаракәашара».

294

Иулоу ахқәа кәашарала иулзхша,
Умоҭацәа рчара иахьӡаша.
Анҵыра уцыз – ҳҟазара агәҭылса,
Аргәын ишанаало еиԥш ухьӡ Алықьса!..
МАРИНА ЛНАЦӘКЬАРАҚӘА
Илзыскуеит Аԥсны жәлар рартист, раԥхьатәи
аԥсуа ԥҳәызба аорӷан арҳәаҩы
Марина Никәа-иԥҳа Шамба

Ихәшәтәыгоуп, ихәшәтәыга лыблақәа,
Лҷыцқәа рҿы ҳаизылгоит зегьы.
Дырҩызахеит аӡыхь-цқьа ҭамбақәа,
Ҳаԥсны-шьхақәа змоу еибаркны.
Иузыруеит, иузыру гәакьара,
Иуаҩсхьоу – уаҿамшәо урҭҟәоит.
Марина Шамба лнацәкьарақәа,
Ухьаақәа наулҟәшәаны иргоит.
Мамзышьха иааиҵнахит амҵәыжәҩа,
Иатәи амш ҳацәԥымтуа еиқәԥах.
Аорӷан аҿы ианлырцәажәа Ахәрашәа,
Гагра дизшәа дылҽыжәԥеит Бах.
Дырзышәаҳәоит аԥсуа гарақәа,
Зыԥсадгьыл зны иззыуаараз Орҳан.
Иҭарлашо Гагрыԥшьтәи ҳгәарақәа,
Ишԥаԥшӡоу… Аԥсышәала аорӷан.
Ашәақәа зхашәаҳәо лнацәкьарақәа,
Ифлеитаха агәаҵақәа рҿы ишәҭуеит.

295

Увараҿ итәазшәа ақәрахьымӡақәа,
Иуцны идәылҵуеит, иашәахоит.
Ианыхәмаруа Марина лнацәкьарақәа,
Лгәы-лыԥсы аирақәа ирызҳәаз.
Лыхьӡала самыҳәои агәаҟрақәа,
Иаҳзааргахьоу шьҭаҵәҟьа иазхаз.
Иаҳнарбоит Марина л-Шамбара,
Ашьацеиԥш ҳазмырцәоз ҳкашьшьы.
Аргама изузгьы Бзыԥашҭара,
Аӡәызаҵәык ҳшизымгаз ҳкашьны.
Иҵаулоуп Гагрыԥшьеиԥш лыблақәа,
Ихыҵәахуп сҭоурых зегь аҵакы.
Ирҳәоит ишақәлахо а-Никәара,
Ԥхьа ишиуа Маринараа рыцкы…

***

Ԥҭақәак ҩада ихалон Бзыԥ аҿы рыҽрыхьны,
Амра ахьышәахәа Гагрыԥшь иаҿарыԥхны.
Ашәаԥыџьаԥ еилыџьџьаауан итамашәҭха,
Рхы аасықәыркит сгәырҩа ныԥхьаршәҭуа.
Ура! – еицырҳәозшәа ахьара еилагылан,
Ахьаҟәшәаҩ иеиԥш, абӷьыцқәа аԥша ргәылан.
Сыхьшәаны сизшәа ҩыџьа акы еибырҳәон,
Дымир иаҳа еиӷьын ҳәа егьырҭ «сырныҳәон».
Срыцҳаха, зны уарбак ахраҿ снаҿшәазшәа,
Иалиааз аҵиаа иалнагеит ажәла.

296

Сыхьӡала ӡыхькгьы хәыҵаччон ахьхьаҳәа,
Сыхьӡала ԥшахаак асуан еиқәлафха.
Ршәахәацқәа неилаҵәаны сыгәҭыхаха сырԥон,
Лымала дахьцәажәо ҳәа џьоукы сеибадырбон.

***

Гәнаҳала ҵлак бӷьыцк ҿызмыршәац,
Махәык иқәтәоу ҵыс иаҵәак змыршәац.
Есышьыжь зыхьӡала аҵиаақәа ииуа,
Зашәақәа шьауардынха уа иԥыруа.
Сӡыхь-хәы шаҳзеиԥшу сыжәҩан иаҳәап,
Агәыхь змоу унаҿыхәар угәыхь ухнагап.
Хатәы бызшәала ацәажәара угәанарԥхап,
Уи ала иаԥҵоу зегь урԥхалап.
Сбызшәаҳәашьа абџьарны исиҭеит Анцәа,
Саԥсыуамызҭгьы ахаан споетхомызт сара.
АҴХ АГӘҬАНЫ
Аҭааҩ дсымоуп, сылаԥш кыдхалт,
Аҵх неиуеит еиханы.
Еҵәацк сгәаҭан аҭыԥ ылнахт,
Зегь цоит ашарахь еихәаны.
Амза бӷьыцқәак арчыхәчыхәуеит,
Схышә иаакылҷҷоит акы аҳәарц.
Ҳласба адәныҟа иҷыхәҷыхәуеит,
Аԥша хага ҳгәара иҭнацарц.

297

Аеҵәа, амза, зегь ԥшымызт баша,
Сласба, иԥхазырсыз наҟ аԥша.
Иаҳзеиԥшуп исҭааз ажәеинраала,
Уи ауп насыԥла ҳаззырша…

***

Сҿахәу? Сымала исымаӡам нагӡашьа,
Исҳәахьоу уазхьаԥшроуп имырҩашьа.
Сылахьу? Ианӡам слахьынҵа мацара,
Сиеҵәахәгьы ҳазишеит, исҳәап имӡакәа.
Сӡыхь-хәу? Сыхьӡ ахызаргьы – еицаҳтәуп,
Шьыцҩык имырхәашьырц – иазхьаԥштәуп.
Ахаҳәу? Башаӡа иуламхеит иара алаԥш,
Ихьчатәуп! Иахьшуп сашьцәа ршьарҩаш.
Аҵлоу? Иарҩагәышьеит имцоуроу амыткәма,
Авараҿы ацкы еиҭоуҳароуп умԥшыкәа.
Сымҩоу? Мчылаҵәҟьа илсхзаргь – иаҳзеиԥшуп,
Уқәымлан сыцҳа! Ирҿаҟәеит, уи сԥеиԥшоуп.
Абарҭқәа роуп иаазгаз уара уҿынӡа,
Еиҭаҳәарҭоуп, сахьтәамыз ԥсраҽнынӡа.
Игәы надҵаны, абарҭ роуп иурбаша имиц,
Иара иакәхәоит еихазҳаша са исзымҳәац.
Амала, аԥсышәалоуп зегьы-зегь шиурбаша,
Зны дазхьоурԥшроуп, исҳәахьоу мырҩашьа!

298

АНБАН
Сылаԥш нахызгоит сгәы ҭыԥраауа,
Улаԥш ахьнақәшәо иқәгылоуп иара.
Ани аԥеи реиԥш ҳара ҳаизгәыкуеит,
Нхыҵи-Аахыҵи Анбан ҳаизнагоит.
Аԥсуа игәы иаднаҵ изын еизҳароуп,
Анбан аԥсышәоуп. Ан илбызшәоуп.
Анбан – Мамзышьхоуп, абан снаҿаԥшуеит,
Аԥсыуа мырхәагоуп, абар исхашуеит.
Анбан – Андуреи Абдуреи рдоуҳа,
Ҳхылҵшьҭра, ҳдаракәац, Анбан-ҳҭынха.
Еиԥшуп агара агәыдыҳәа иҵысуа,
Игарҵыз амаалықь, мшызҳа изҳауа.
Сан усзылҩызахеит, ахаан усызхаӡом,
Уара узлацәажәо сызхара исызҳәаӡом.
Ашьҭыбжьқәа ирхылҵуа поезиа бызшәоуп,
Амҩақәа рахь иуԥхьо, инымҵәо ашәоуп.
Сылаԥш нахызгоит сгәы ҭыԥраауа,
Сгараҭыԥ иаҩсуеит сгәырӷьа ԥзыртуа.
Анбанқәа рыччаԥшь сашҭа иашәуп,
Ҳҭоурых хаҳәқәа дара рыла ишәҭуп.
Анбан – са сыжәла, сыԥсҭазаара ахәҭа,
Анбан уа узыҳәа – сынбанхеит схаҭа!

299

АРАҴЛА
Шалуа Инал-иԥа
игәалашәара иазыскуеит

Уадызбалоит ҳашҭа араҵла,
Арасаӡыхь абахә ашьапаны.
Рышьҭа унхыланы асаӡқәа,
Унеихьан Ӡыхьҿа, саб иҩны.
Иишоуп, иахьа ркәапеи хыршәлам,
Аха ишҭамбаз – агәра сургеит.
Ацаҟьа кышра зхәыцра кыдшәам,
Рышьҭа шхьышьҭрахаз сурбеит.
Сарҵысхьазшәа уи ржәытә гара,
Ргәыбылра саб иаҳәшьа ислыркхьан.
Иргәылахьеҩит ҳраҵла, ҳгәара,
Рҿаԥыц ҳәамҭақәа ԥзыртлахьаз.
Рлабашьашьҭа санцәажәло скыдуп,
Аԥшьыџьк, иахьрымаз ныҳәарҭас.
Ишысымбацгьы сыбла ихгылоуп,
Раԥсшәа мырцәо рыԥсы шҭаз.
Исурдырит ҽеишәа рӡыхь агьама,
Сцәыӡқәа суҭеит иԥшааны.
Урҭ асаӡқәа збоит аргама,
Уҭоурых цәаҳәацқәа срыбжьыԥшны.
Аԥсыуа хаҳәышк кәицк ахьалҵуа,
Ужәла анушәа сыхәра арӷьоит.
Иӡхьаз ҳсаӡқәа уԥсы анырхоуҵа,
Зыҵәҩаншьап ыҵшәоугь дымраԥхоит.

300

Акоуп дызламӡо аԥсуа хаҵа, –
Аԥсадгьыл ацәыӡра – аԥсра еицәоу.
Ухьӡ ахҭнуп изқәымыз хьаҵра,
Амцақәа ирылугаз шрацәоу.
Цәаҳәацыԥхьаӡа ҳраҵла адацқәа,
Сырхыџхыџуа «Ахәрашәа» рҳәоит.
Рымахә згәылгоу ушәҟәы «Асаӡқәа»,
Сашҭаҿ сцәыӡқәа еизнагоит.
Шәадызбалоит убри араҵла,
Саб иаҳәшьеи, иареи, уареи,
Рыхьӡқәа ануҵан саӡ бызшәала,
Шьхеи, нас ӡыхьи, ԥсҭеи, ҟәареи.
Уасаркьалхеит аԥсуа раҵла.
Шәҩыуаа рышәкра еиқәурхеит.
Аԥсуара акәын изызкыз асаӡра,
Уццышә ала уи ухьчеит…
АԤСУА ШӘҞӘЫҨҨЦӘА
Сгәы Бзыԥашҭахеит шәа шәзыҳәа,
Ҳаԥсуа шәҟәыҩҩцәа – схы-сгәы иҭоу.
Иҵхәраа иааиуеит ишьха ӡыхьха,
Шәнапкымҭа рҿиамҭақәа, сзыҿҳәароу.
Шәҟәыҩҩык ихьаа егьи днаҿыхәо,
Мчымхарыла абранӡа шәааит.
Аԥҽыхақәа шәбызшәа иналҟәшәо,
Аӡыблара иалжәгеит, шәаиааит.
Аимак-аиҿак милар ауама,
Имдыды-мацәысыр – жәҩан цқьахом.

301

Ҳазегь ҳаҽҳзеимадар гәыбылрала,
Еигәыцхәу рашәақәа зшабаӡом.
Дырмит-цәаҳәа иахылшааз ҳауми,
Ҳҷыцқәа еидыҵыр – ҳнаршә зхиаӡом.
Ԥсра-ӡра шҳақәым – «Ажәа» шаҳаҭуп,
Жьакцак даԥхьаргьы – иара хаӡом.
Аҵх сналԥшны шәыблақәа сырхыԥшылоит,
Гагрыԥшьынтә сныҳәоит сшәызгәыкуа.
Инасыԥха сыблақәа инрыхшылоит,
Томла иҭыҵуа шәа шәышәҟәқәа.
Зегь реиҳа иԥсыҽугьы са сгәы иадуп,
Иахьаԥсышәоу мацарагьы са исызхоит.
Ҳамшқәа рзыҳәа иреиҳау ҳамҭоуп,
Еилых дшыҟаҳамҵаша – убри иаҳәоит.
Гагрантә сара иаҳа шәызбарҭоуп,
«Аӡыхь абжьы» сгәы иҭысны ицоит.
«Ахьаа!» – схьааҭроуп – исыԥсҭбарҭоуп,
Сызхаану «Асду» аҿгьы снаӡоит.
Схы ансгәашароу, иансымам хгарҭа,
Сырҭалоит шәҩымҭақәа рдақәа.
Сарамоу, шәшеибааӡаз ззымдыруада,
Аӡә иԥсала егьи иԥсы ҭакуа.
Зны иҭыӡҭыԥхо, даҽазны изқәаҭыԥхо,
Сгәаҵа ҩндухаҵәҟьеит шәа шәзы.
Иацы шәызҵысыз, иахьа шәызхыԥо,
Акгьы шәзацәыҵәахӡом са сгәы.
Ҳқыҭа школқәа рышәгәашәқәа,
Ҳаԥсуара ашәхымс лашақәа.

302

Ҳаԥхьаҩцәа, ҳқыҭа школқәа,
Гәашәк анакы – иакуеит ҳаԥшрақәа.
Шәыгәқәа еиламҵәозҭгьы и-Бзыԥха,
Ирҟәыду ахцәеиԥш сҿахҵәон, сҿахҵәа.
Сгәы Бзыԥашҭахомызт шәа шәзыҳәа,
Сгәы изҭаҽҽомызт аӡәы уцәаҳәа.
АԤШАЛАС
Аԥшалас сызхаанӡам снарбоит,
Ҽазных сылабжышқәа сзарбоит.
Анапы аргьежьуеит ҭынхаҵас,
Аԥшалас саԥылоит ҭахҵас.
Ашәаԥҵаҩ иеиԥшуп – иажәӡом,
Аурҭ ауазааит – ишәаӡом.
Адунеи иакәшоит – иааԥсаӡом,
Абыжьшьхак рнаҩсгьы иԥсӡом.
Ҳа ҳзызгәаҟуа рыԥсқәа ахоуп,
Иаҳҭаауанаҵы – рыԥсқәагьы ҭоуп.
Аԥшалас сахаҵгылоит ҭахҵас,
Снапқәа сыргьежьуеит ҭынхаҵас.
Сыԥшуеит агәашәахь, агәра згоит,
Ибжьаӡхьаз ажәабжьк сзаанагоит.
Иахашәҭуеит сыхәда иԥхаӡа,
Жәытә гәыцхәык иеиԥш сыԥхьаӡа.

303

Зхы кны зымала уа итәахьоу,
Ауаз иоуп иуазҳәо изыԥсоу.
Аԥшаласи сашәақәеи еимадоуп,
Аџьшьара аҭара сыхәҭоуп.
Ԥшаласда исылымшо слаҳәхьеит,
Сызқәаҭыԥ инықәыԥшны ихынҳәхьеит.
Изхатәы хьыӡхаз аԥшалас ԥшьагьаҭ,
Сикәыхшоуп ҳаибазырдырыз Баграт.
УАРАДА
Гьаргь Чачба еицырдыруа иажәеинраала «Уарада» ҩ-ԥсык
ахоуп, ҩ-жәлакы ныҟәнагоит. Ижәлартәха, иаԥсыуатәны, игәыҿ­
каагаха убас аԥсшәахь еиҭеигеит Баграт Шьынқәба, Чачба даԥ­
сыуаӡам ҳәа игәаӷьны иаҳҿагылоз аҭак рнаҭаратәа. Аԥсны
зегьы агәы иҭҳәааны, Шьынқәба поезиатә рыцжәлақәа рыхаара
рнубаало рҩыџьагьы реиԥш ԥсра-ӡра ақәымкәа ирцәажәеит.

Уарада, суҳәоит, исаҳәа,
Улабжыш зҭамбаци сгәараҭа.
Суацәажәар сҭахижьҭеи иҵӡозеи,
Ԥсадгьылк згәыласоу у-Уарада.
Издыруада иунырзар уаншьҭра,
Уашьцәа шдырӡсоз шьаӡала.
Знымзар-зны урҭ хьымӡӷыла,
Аԥсны ишаныргоз рышьаҭа.
О, егьараан сзын иҳамҭоуп,
Са сымцажәлеиԥш шәарҭада.
Сикәыхшанда, сшиуаз дырноуп,
Уарадахь изеиҭеига «Варада».

304

Иҟагәышьоуп уа уансзымхо,
Санаҿысуа абӷаларҭа.
Узсымеикуеи са сеиԥш уззымҳәо,
Узусҭоу аҳәоитеи «Уарада».
Сырххазаргьы хәрашьҭала,
Сыԥсҭазаара ушамадоу,
Схы ансцәымӷу рада-гәышьа,
Сҭахозаргьы, сышуарадоу.
Ухәра ԥсыртызар, саҭоумҵан,
Зышәӡы кьасо зқыҭақәа.
Хәрашәак иаҩсуа иуцсырӷзлап,
Уарада гәышьа, Уарада!..

***

«Амҩа сықәуп, сықәуп, сықәуп»,
Хыдҵак сыдуп, мцабзк сҿықәуп.
Мҩа мариоума Баграт дызнысхьаз,
Сырхамшәар амуит зны дзырдысхьаз.
Мҩабжа иқәхаз рышьҭа снаԥхьо,
Рхәыцра еидаран снаха-нахо.
Хҵәахак рымҩа сацыԥҵәахан,
Ахацәа рхацәа ззырҳәоз хацәан.
Ҭоубак изымуцт мҩак иԥнамшәац,
Здақәа реиԥшьра знык изқәымшәац.
Џьара иҳәишроуп, џьара ихҵәыроуп,
Даҽаџьара – ихроуп, иҿҟьарсҭоуп.

305

Дәаб ахықәан раҿыск еиҭасҳап,
Сышьҭахь иааиуа ашәак днаҿыхәап.
«Ахаҳә еиҩса» снаҵагылеит,
«Ацынҵәарахгьы» ихьаа сшәылеит.
«Ахра ашәа» нысгәыдыҽҽалеит,
Иҿымшәаз шәҭыцны уа снаҿалеит.
Исымбацыз мҵәыжәҩак снаҭеит,
Сышьхауарбаха ҩада схалеит.
Сныҽԥынгылеит Бзыԥгьы шәахха,
Исышьҭаныҳәеит Иаӷьа хьшәашәа.
Ҿаҩак хырхәоит, сымҩа аузарц,
Илашоуп аҵх, сымҩа схымҟьарц.
Сықәыз, сықәуп амҩа инымҵәо,
Сышьҭахь иқәларц згәы шәыхҭнызҵо.
Мҩамш шәаныла исеиҳау зҳәаша, –
Шәрыԥхьо ашьҭақәа сбызшәала.
Сыжәлар рыжәлартәраз згәы шәыҭнымҵәо,
Саныз Баграт иеиԥш, амҩа инымҵәо…
РАЖДЕН ГӘЫМБА
Уа дахшама ижәлар рашәа,
Измырцәаша ихьӡ-ижәла.
Зкәапеи хыршәлоу шьхаӡыхь ҭамба,
Ашәақәа рашәа – Ражден Гәымба.

306

Акыр аҳәома ашҭа ԥада,
Акыр иаԥсоума ахра бӷабда!
Агара башоуп аҭуанаҿ иажәызар,
Иазууеи аԥсуа маҭәа ушәымзар.
Аԥсадгьыл рыцҳауп ашәа анацым,
Гәыла ихәыцым, маӡак зҭаӡым.
Ҿамҩак иашәа унаҿыхәа,
Уҟамчы нахҟьа нас уҽыхәа.
Усоуп ԥаса ишырҳәоз «Шәнеибац!»
Ражден диздырӡом знык иззымҳәац.
Дшьардаамҭаха дынкаҽҽозар,
Амза еиԥш ҽазнык дҿахозар.
Уа даныҟам иашәа нхозар,
Изымҳәац – имиц ициуазар,
Дахшеит рҳәазар ижәлар рашәа,
Ижәлар ирыцуп ихьӡ-ижәла!
« С- КАМЫГӘ ИБЖЬЫ!»
Иахьеи-уахеи ҳзынхьаалоз арадио ҳзаархәеит. Аԥсуа пластин­
кақәа жәабаҟа надкыланы иааҩнеигалан, астол инықәиргылеит
ҳаб. Аџьџьа ҳамшха агәы ҳныҵаланоуп ҳакәшаны ҳшаагылаз уи
ашҭаҿы изызҳауаз хҩык аишьцәеи ҩыџьа аиҳәшьцәеи. Раԥхьа
иааиԥыхьашәаз пластинкак наҿеиҵеит ҳаиҳабы.
– Шәан дшәыкәыхшоуп, шәаб иаҳәшьа дрыцҳауп, иныҵак­шәа
иашәырҳәа, – ҳан ҳгәыҳҽанылҵахьан «Смыр Гәдиса» анаа­цәыр­
нагоз. Ҳаб иаҳәшьа ҳәа ҳара данааба, арӡреи Аџьынџьтәылатә

307

еибашьра Дуӡӡеи рахьынтә изымхынҳәыз лашьцәеи урҭ рԥацәеи
рзын илшәыз ашәы лшәылымхыцызт, акырӡа аамҭа шцахьазгьы.
Зцәеижь ашәӡы шалсра иалсхьаз, ашәа ахьырҳәо зҽацәызхьчалоз
акәакьҭа дыгҿатәан лхы кны. Илхагылаз ҳаб иқьышә аччаԥшь
ықәхәмаруа лаԥшыла иҳадныҳәало даҳзыԥшуан. Ус ахуҳәа иниа­
сит ҳаҩны-ҳгәара зырҵасышаз, ҳазтәызтәыз ашәахь:

О, сыԥшалас, са исызгәыку,
Аанҿасрада амҩа иқәу,
Иумҩатәны с-Аԥсны ункыдгыл,
Саҳәшьа хәыҷы дгәыдкыл, дхыдкыл…
– Шәанаџьалбеит, шәышԥагылоу, уабаҟоу, Урсҟан, с-Камыгә
ибжьы! – Ҳаб иаҳәшьа дҩагылан, арадио ахь деихеит, инакә­лыр­
шеит лнапқәа, игьежьуаз апластинка иагәылылхырц лҭахызшәа
лцәыӡқәа зегьы.

УСНЫҲӘОИТ, САРӶЬАЖӘҨА « СЫԤШАЛАС »
Ес-ииуа ирыциуа, Сыԥшалас,
Ишьацқьоуп иулеиҵаз Баграт.
Зыхәра мӷьаӡоз рашәахә ушалаз,
Ухәрашәахеит Аԥсны зегь уабартә.
Саб иаҳәшьа лымала лоума,
Аԥсны зегь цәыӡла ибылхьан.
Рыбаҩқәа лзырԥшаазшәа лашьцәа,
Угәашьымх схәыҷра иабахьан.
Дгылон зегь раԥхьа, ашамҭаз,
Дуԥылон, убас угәра лгеит.
«Аԥшалас» ашәы ишашәыхгаз,
Ҳҩеидасымҭаз ла лыла иаабеит.

308

Уанҭалоз лдыруан ҳаб иашҭа,
Иаалыртырц агәашәахь деихон.
Усҟантәи лсахьоу? – исхамшҭуа,
Уа уеиԥш ларгьы дыӷәӷәахон.
Аԥшалас, дуҿцәажәон лыԥсымҭаз,
Иухылкаауан лашьцәа рыԥшра.
Леиқәкра мариамызт, Аԥшалас,
Изыԥсахыз лашьцәа рнапқәа.
Наӡарантә уаҩызаха ахымҩас,
Уанаауазтәи мцаӡам исыцроу.
Армаҭәеиԥш усыцзароуп, Аԥшалас,
Ҽаӡә дамблырц сцәа иҭаӡахьоу.
Исықәлахаз, исгәакьоу, «Сыԥшалас»,
Забиҭыԥ ишҭагылаз изҳәахьоу.
Иарбану исылоумҵаз лшарас,
Насыԥуп иахьызбаз узыԥсоу.
Усныҳәон, сарӷьажәҩа Сыԥшалас,
Гагра ныжь санцоз сыхҵәаны.
С-Бзыԥҭаҿы Бзыԥҭа санашьҭаз,
Ана-ара сангҿаз сеиҩҵәаны.
Сыԥшалас, Сыԥшалас, Сыԥшалас,
Аҭыԥқәа хьчатәуп сахьшьҭыблааз.
Суҳәоит, урҿаҭәҳәала, уҽырлас,
Зыҷкәынцәа рыбаҩқәа зымбац.
Сызхааным ангәхьаазго, Сыԥшалас,
Узҿысҭуеит снықәгыланы ахәы.
Издыруан, уа уашәақәа сышрылаз,
Издыруеит ишумырӡуа сҿахәы.

309

Ҳабацоз уаԥимҵар а-Шьынқәба,
А-Гәымба иухеимҵар абжьы.
Ҳгәыӷрақәа ҳқьышәқәа инрықәба,
Ицон, иаҳхызҳәодаз ашәшьы.
Шьынқәба – Аԥсынтәыла аԥсықәра,
Ҳгимн, иҳацызҵо ҳаҟара.
Ес-ииуа ирыциуа Гәымба,
Ҳаԥшалас, ҳзызгәаҟуа ҳбаҟақәа!..

***

Баграт цәаҳәа, Баграт гәҭыха,
Амра ахьыблаҿ хәыцрашәк зрыԥхуа.
Гарашәала амшын-хьаа хызҟәшәаз,
Раида-гәышьала Ҷлоунтә иҽыжәлаз.
Аҟарма исыкәшахьаз сыҟәныхны,
Тамашәҭ ԥшшәыла сахьашәк ҭыхны.
Шьала-дала ижәлартәхаз зажәа,
Ыы, нас, уи ауми адгьыл зыршәҭуа,
Напымшла, шьапымшла илзхыз ҳамҩа,
Қәнагала, ламысла ишьҭыхуа ҳаԥсшәа,
Баграт Шьынқәба – ҳпоезиа арыцжәла,
Ахра ашәаҿ ибаҟазтәыз зыжәла.
ИАХЬА ИИУА ИХЬЫӠЗААИТ БАГРАТ!
Иахьа ииуа ихьыӡзааит Баграт,
Агарашәа изышәҳәа шәгәы раҳаҭ.
Дзааӡаз ижәлар игәра ргартә,
Шынқә Баграт иеиԥш ибжьы раҳартә.
Амреиԥш дцәажәартә ахьхьа-хьхьа,
«Хҭырԥа шкәакәа» архиага аххьа.

310

Шәшәаҳәа Шьынқәба игәы иҭҳәаа,
Иажәа иамшныҳәоуп иахьа.
Уашәамхазҭгьы – сызпоетхомызт, Баграт,
Баграт Шьынқәба – ажәақәа рбираҟ.
Ахреиԥш дҳаразкыз Кьахьба Ҳаџьараҭ,
«Ахра ашәа» иахашәҭыз, раҳ ду Баграт!
Ҳ- БАГРАТ ШЬЫНҚӘБА
Ҷлоу ашьхақәа реибаркыра,
Акәицқәа рцәажәабжь – Баграт Шьынқәба.
Адунеи ҵаулан иршәҭуа уашәа,
Уҭыԥрааит уашҭа уа убызшәала.
Еиҭахгьы уажәа, изԥахыз аҳәа,
Аџьалк унахеит, иҿаҳәа ихәра.
Имшқәа сшәуҵеит сахьцалакгьы,
Ԥхыӡгьы исцәыӡхьаз Уцынҵәарахгьы.
Дурхынҳәт, дахылеит иашҭа ҭхаџьра,
Зқыҭа кажьны иқәҵыз Чанҭа.
«Ахаҳә еиҩса» сналԥшны узбарҭан,
Излаурцәажәаз – са исыԥсҭбарҭан.
О, дыԥсыҽуп храк изхамлац,
Храк изхамлац, знык ибӷамлац.
Ԥсык аҿызымгац рахәыцла,
Иаҿаларкьуа абахә ҵхыла.
Исҳәарц суалуп уажәа шдыргоу,
Уашәахә жәларык ирҳәаа ԥыртыгоу.

311

Ухьтәы маҟаха Аԥсны уамӷоуп,
Сжәытәреи сҿатәреи урмырхәагоуп.
Уажәа деиԥшьыга – О, Сыԥшалас!
Шьардаамҭа исзеиԥшхеит, сыԥсы шалаз.
Иззукыз ҳабацәа дгьыл наӡараҿ,
Сыԥсы рхырххьан, ибылхьан амцаҿ.
Саб игәашә сшылагылаз, о, Сыԥшалас,
Сгараҭыԥахь сызнеиуамызт иргәашаз.
Абчараҳшьҭа – умҩа аԥтырсҭа,
Упоезиа арыцжәла – ԥхьаҟацага.
Умшқәа мцеит илеихашәахәла,
Урзишеит ахрақәа шәышықәсала.
Зегь ҳазхамларгь ушьҭа ихыршәла,
Амшьҭа бзиоуп «Ухра ашәа».
Ашьапы снадтәала инадҵа сӡамҩа,
Сҩаҵаԥшыргьы иазҳап сгәахәтәхьӡара.
Умшра ҳамшраз – уԥхьарцами,
Жәҩангәашәԥхьара уацаԥхами.
Зажәа ҳашәгәашәхаз – Баграт Шьынқәба,
Ашәақәа рбаҟаҭыԥ – Баграт Шьынқәба!...
ЕШЫРАТӘИ АЖӘЫЛАРА
Амца, Амца, Амца шыра,
Амца иабылуеит Ешыра

312

Нырцәи аарцәи реиҿашыра,
Ашьаарҵәыра, ашьаарҵәыра…
Тҟәарчал агәы кылблаа, кылблаа,
Ԥақәашь,Ҭхьына, рхьыбла ҭыҟәшәа.
Амаалықьцәа арҵәаа-сырҵәаа,
Очамчыра, Лабра, Лаҭа.
Иҵжәа-иҵжәа сҭоурых хаҳәқәа,
Ахацәа рхацәа рашәа гәыҭлыхқәа.
Згара игарарблыз исахьа,
Иуазырбжьы сыжәҩан схызхуа.
Еиҩҵәа, еиҭа еиҩҵәа арԥар ӷламқәа,
Еицәоу ала аихабла икылхуа.
Ан лмыткәма – Гәымсҭа аблырсҭа,
Имиц уқәҿиҭуеит: уеиха! –ҳәа.
Избахьада ашьарҩаш ахьыҵҵуа,
Ԥсыуа бжьыла иахьықьызқьызуаз,
Ашьа-цыԥхьқәа имца-ҷыцха,
Абри аҟара милаҭк иахьалҵуа.
Абылрашьҭыбжь уаҳауа угара,
Узымнеиуа арахь уи ааигәа.
Заб дыгәхьаазго заб иҭыԥаҿ,
Дахырцазар уан лгәара.
Иныларшә-ныларшә азаҵә гәашәқәа,
Ԥаса еиқәхаз уабхьыӡ хәшәыцқәа.
Сгәыҵхәыбаҩқәа рҿынӡа инага,
Ашәӡы злысыз уа Гәдоуҭа.
Сыблит, сыблит, сыблит Ешыра,
Иаблыц саблыхт амца шыра!

313

Амца, амца, амца шыра,
Амца иабылуеит Ешыра.
Гәымсҭа хцәышьқьыр ашьа иаблит,
Гәымсҭа рыцҳа ашьа ихнажьит.
Ашьа мцакуазаап амца аиҳа,
«Шәнеибац!» «Шәнеибац!» зҭыҩуа аиҩхаа.
Рыбаҩ, рыбаҩ, рыбаҩ сашьцәа,
Еиҭа иаҳцәырфеит урҭ аԥсымҭәқәа.
Аԥсахыҩцәа хашьа-ҩашьа,
Рҽаларҩашьа сара сшьамҩа.
Уанаџьалбеит, уазхәыц Иашҭхәа,
Уашьа ишьала икыдблаау ашьха.
Алҩа аҽхыжьны ухатәы жәҩан,
Икылблаа-кылблаа уара ужәлар.
Узқәаҭыԥқәа атанк нарықәҵа,
Иҵаҩашьарц Аԥсны улакыҵа.
Сыблит, сыблит, сыблит Ешыра,
Сааигәа умааин, ихыҵит сшыра.
Аԥсра уамыҳәан Аб Уаԥснызар,
Бҵеи бицәымшәан Ан ббызшәазар.
Аԥсны азыҳәа абџьар шьҭихзар,
Аԥсны азыҳәа дыццышә диблызар.
Иблит, иблит, иблит Ешыра,
Нырцәи-аарцәи аршра хыҵуа.
Иухазыршҭуа Егры иқәшхьоу,
Иухазыршҭуа сыдгьыл еишхьоу.
Иугәыҵашәахьаз зны Лыхнашҭа,
Ари аҩыза иақәӡам хашҭра.

314

Иблит, иблит, иблит Ешыра,
Шьада иузмырцәо амца шыра.
Нырцәи-аарцәи реиҿашыра,
Аҳаҳаи, Кавказаа, изхәаҽыша.
Амца, амца, амца шыра,
Сыццышә аԥшаароуп Ешыра.
Мап, иқәашьдам, са саб, уашҭа,
Уашҭа даҭәҳәоит сан ахцәышла!
Аԥсны шьхак ыҟам ԥак дызцимшо,
Аӷа шәыргәында ииааира злымшо.
Шәласы, сашьцәа, шәеиха Гәымсҭаҟа,
Аӷа дашәыхтәуп нас уа Аҟәа.
Амца, амца, амца шыра,
Амца иабылуеит Ешыра.
Амца рыжәҵа, амца рыжәҵа,
Рышьҭа ӡхымҵуа Егры ирца.
Ирца, ирца, Егры ирца!

***

Саныҟамгьы сашәахә ԥҵәаӡом,
Ес-ииуа ирхаԥыруа ицалап.
Сраҵлагьы адацқәа ҩаӡом,
Рымахәқәа сдәыԥшӡа иахьӡап.
Силап сара дицыԥхьаӡа аӡәы,
Сыхьӡгьы ахыҵшам с-уаҵәы.
Сыеҵәахә ҭалашам хланҵы,
Есышьыжь ишәсырҳалап сыбжьы.

315

Сзызшаз зегь нсыжьуеит шәа шәзы,
Ахаҳәқәа ирхасҵап сара сыԥсы.
Сыжәҩан шәҩаҵаԥшла – ихарам,
Сшәымҵәыуан, сызқәаҭыԥ уаарам.
Сгараҭыԥ кәашарҭа ҭыԥуп, ихьчоуп,
Хәылԥазтәи шәаԥшьла иҭырҷҷоуп…
УА ИҲӘАЛА, ИҲӘАЛА!
Ашәа змыхәаз агәы хьшәашәахьеит,
Ашәа зхылҵуа агәы мра шәахәахеит.
Еизыуаам ирзеицҳәашам, уа еицышәҳәала,
Ацкы ирцаз аԥсуамцеиԥш уа еиҵышәхла.
Схьухьууа срышьҭазҵаз схылҵшьҭрақәа,
Исхьыԥшьарҭоу, ихьтәы даҷу схьышьҭрақәа.
Зӡыхь абжьы злираз исзынрыжьзоуп сабацәа,
Зыхьӡ зхыԥшеиԥш ижәлартәхаз рыԥсадгьылра.
Уи сҭоурыхоуп, уи схагәашәоуп, агәымшәақәа,
Абџьар рықәумкын сыԥсы зыхҭну рашәақәа.
Агәыцә ҭацәызаргь иҭоуп рҳәоит аҩсҭаацәа,
Ирықәумкын уаҩсҭаахә иаҩсҭаашәа ухымцәаакәа.
Ашәа џьбара наҟ ишушәнахуа ашәымаҭәа,
Ахра иаҿыргон аԥсы ашәақәа инрылаҳәа.
Удырӷьарц уҭахызар сҳәашьа уназыӡырҩла,
Гәахәарак урҭазар, иҳәа нас исцәымӡакәа.

316

Усыхәарц уҭахызар ашәақәа рыла усыхәала,
Сҭугарц уҭахызар ашәақәа рыла усыԥхьала.
Исоуҳәарц иуҭаху ашәақәа рыла исаҳәала,
Иуазашәазаргь ичарамшу, схаҿырбага ашәақәа.
Имиц ҳихьҵәыуо ҳанҭагылоу аамҭазы,
Ахәрашәа ҳзымхо ҳанкахәыцуа амшқәа рзы.
Сара соуми аԥсуа иашәа аԥшаласра,
Ирхылҵуа акәицқәа угәаҵаҿы насыԥлаҵа.
Уа иҳәала, иҳәала абзиабаразы ашәақәа,
Сушәыларц уҭахызар аеҵәақәа срашәаха.
СЫЗҬАХУ САХЬИԤШААУА
Сзусҭаходаз, Бзыԥ, уԥшаҳәада,
Заҟараан сахурԥахьаз санԥсра.
Уҭыԥхьыӡқәа сырхымзи рышьҭа,
Ипнари ҳәа ианушьҭазгьы Асԥа.
Сгароу? Иахьҵысуаз Арасаӡыхьоуп,
Сыбла ахьхыстыз раԥхьа уброуп.
Ҳаҩны зҵагылоу ашьха Ӡыхьҿоуп,
Урҭ зегь Риҵа иацыԥҵәахоуп.
Бганаа рхәыԥшӡа – Бгаарборҭа,
Аџьрҩара, Баҟәылӡха, Аҭыӡҭа.
Шәышԥеигәыларҳаи, срыкәыхшанда,
Реибабашьа знысхуа лабҿаба.
Еизимшазҭгьы Бзыԥи Бзыԥҭеи,
Иалшон ҽнак сара слашәхар.

317

Сҭәын шәа шәыла мши насыԥлеи,
Убжьы сықәургон сшәаҳәаҩхарц.
Са сызлаҽхәо уаԥсшәа аҳәашьоуп,
Сгәы-сыԥсы уи ала ишәҭуп.
Ухьӡ зларҳәо ухәра арӷьашьоуп,
Уаԥсыуа цәҩычаха усшәуп.
Ихьтәы даҷха ихшьуп сыхәда,
О, сҭыԥхьыӡқәа сара исыжьроуп.
Шәаҳәашьа сымаӡам шәара шәыда,
Хьӡыс ишәхызҵаз ирыџьшьоуп.
Бзыԥтәи абахәқәа шәрынԥшыла,
Ижәбап сызхылҵыз рхьыҵәҵәара.
Бзыԥтәи аӡыхь агьама мбакәа,
Еилкаашьа умаӡам сцәаҳәа.
Уҭыԥҳара ансылымша – снасыԥдоуп,
Ухьӡ сҷыцқәа рҿы иҵәахуп.
Ҽа шәышықәса рышьҭахьгьы с-Бзыԥҭоуп,
Суԥшаарц ахьулшо сызҭаху…
АРАҴЛА АНЫШӘҬУА
Араҵла анышәҭуа ӡыхь ҿыцк ыҵҵуеит, аҿаԥыц ҳәамҭа зҿа­
шәҭ­­ша аӡәы ицәырҵра иазҳәоуп. Диуеит ашәарах еилызԥшаа­ша,
зыԥсы цәгьам абчараҳ нагак.
Аԥсуа маҟа аҟәынақәа араҵла ашәҭқәа ирҿырԥшуп.
(Асаӡ ҳәамҭақәа рҟнытә)

Араҵла анышәҭуа,
Шьха ԥшӡак схыҵроуп.
Араҵла зыршәҭуа,
Ԥхарак схылҵроуп.

318

Араҵла ажәла, –
Акакан арыцоуп.
Араҵла зышәҭуа,
Ҵеила узҳарцоуп.
Ӡышхәыс амра,
Аӡаӡа ажәырц.
Араҵла абӷьыцқәа,
Аԥшалас иашәырц.
Лаԥшык зхьымсыц,
Ӡыхьк еиҵысхырц.
Зӡыхь-хәы зхьымӡаз,
Имца еиҵысхарц.
Шьап ҭыԥк знымлац,
Храк сынхаларц.
Напык зкьымсыц,
Еҵәацк санԥхаларц.
Араҵла анышәҭуа,
Сгәаҵа мцажәлоуп.
Сышәҭуп ианышәҭуа,
Арагәаԥшь сашәоуп.
Араҵла анышәҭуа,
Сҟармаҵысха.
Иаартуп сышәқәа,
Сиуеит сыбзыԥха.
Араҵла ашәҭшьа,
Ишәҭуа ирҷыдоуп.
Араҵла анышәҭуа,
Ашәи мчыдоуп.
Араҵла зышәҭуа,
Мҩа ҿыцк иирцоуп.

319

Ахаҳәгьы зыхьчаша,
Ҳа дҳааӡароуп.
Араҵла зышәҭуа,
Уаб дзыԥсахша.
Ҳдақәа еиԥызшьуа,
Ажәа зҳәаша.
Ҳраҵла ашәҭқәа,
Аҟәынақәа иреиԥшуп.
Ҳраҵла ашәа,
Сабиҭыԥ аԥеиԥшоуп.
Араҵла ашәҭқәа,
Гәахәтәы хьӡароуп.
Иҵҩаар араҵла,
Ҽакы иазҳароуп.
Сабацәа знысхуа,
Арагәаԥшь зсахьоу.
Сыԥсы анысхысхуа,
Сцәаҳәа зцыԥҵәахоу.
Араҵла анышәҭуа,
Сшьац аагагоуп.
Араҵла азыҳәа,
Саԥсыуа гароуп!..
СЫШӘҞӘЫ АЦӘА
Шьыжьтәи шәаԥшьха са саацәырҵит,
Сыԥсы зыхәласыҭәҳәаз сышәҟәы ҭыҵит.
Бзыԥаа ҳашьха сынкыдыԥхалеит,
Сыбӷалазаргьы, џьара схалеит.

320

Сылаԥш шьҭырԥааит ихала-хало,
Ацәаҟәа абжьԥшшәык ахьеилало.
Лаԥшы еимҟьарак иалшаӡозеи,
Алаԥш уҳәеит ҳәа иаҳәаӡозеи!
Убла ҵари угәаҵеи иҭырхыз,
Блала ибаны шьамхыла узхысыз.
Амра ԥшьаала амшын иахьӡаало,
Уашәа схәыцреиԥш иахьеицрало.
Аԥшьыџьк шыҟоу шьапыла скыдлеит,
Уантә сшәахәацха Бзыԥаҿ скылсит.
Ажәытә шьҭақәа ашәак рзысҳәеит,
Еиҭахгьы Баграт «Иажәа» саԥхьеит.
Сылаԥш иҭнахыз цәаҳәак срыԥхит,
Сзыршәҭыз ахаҳәқәа ашәақәа рылсхит.
Ҵлак сымбацшәа ҭәаҵлак амҵан,
Скәаша-кәашо мцак неиқәысҵан,
Саахәыц-хәыцын, сышәҟәы ахьӡ асҭеит,
Ахьӡу? Уабхьӡеиԥш сгәы инадсҵеит.
Гәырҩеи гәырӷьеи ирцыԥҵәахоуп,
Цәас иахасҵаз – Ҳраҵла асахьоуп!..
ИЦӘАЖӘОИТ БЗЫԤҬА!
Бзыԥҭа, уӡбахә зларҳәо уҵеицәа,
Зыхаара дгьылтәу, ицқьоу заԥсшәа,

321

Ыҳ, ных ҳәа, еиҵамхац иҿаҳаҿасуа,
Ԥсабарак иаламҩашьо уԥсабара.
Ҭыраск ахы наар изныруа иараԥхьа,
Аԥсуара иазышәаҳәо Анра, Абра.
Бзиабарыла зыжәлар ирзыҟоу, Бзыԥҭа,
Зышьхақәа ирхәыҵшаауа рҿаԥыц ҳәамҭа,
Ыҳ, мҳәаӡакәа, зегь ириааихьоу насыԥла,
Ԥсҭазаарас измоу ихны иуҿоу уажәа,
Ҭабара рықәымзааит Бзыԥаа рӡыхьқәа,
Анцәа ныҳәарҭас иахьимаз аамҭала!
АԤСНЫ
Аԥсуа уигымзааит Аԥсны,
Уара уоуп изхоу иԥсы.
Саси аԥшәымеи рзы улашоуп,
Узлардыруа сара сыԥшроуп.
Анцәа уҳаиҭеит уҳахьчарц,
Уаҳа ахаангьы умџьабарц.
Ашәы ушәаҳхит ҳаицшәаҳәарц,
Ҳажәҩа еибыҭа ҳаицынхарц.
АԤСНЫЖӘЛАР
Иазыскуеит Аԥсны
Ахьыԥшымра азхаҵара

Аԥсныжәлар, срыкәыхшоуп шәыблақәа,
Сшәыҳәоит, еибаҳҭап ҳажәҩахыр.
Абаақәа, абаақәа, абаақәа! –
Иҳахьчароуп ҳҭоурых!

322

Рылаԥшқәа ҳахдырԥом ажәларқәа,
Ҳдаракәац ахыҵәеит адунеи.
Ҳаԥсадгьыл алагоит ҳажәлала,
Еиԥаҳшьып ҳҳәоуи ҳгәыӷырҭеи.
Рыԥсы сакәыхшоуп ҳԥазаҵәқәа,
Ргәашәқәа шамкуа шәымбари.
Ҳкәашахьазар шьапызаҵәла,
Абаақәа, ишәхашәмыршҭын абри!
Сыхчы исзаҵхуам рыццышәқәа,
Лаҭа аҳаирпланаҿ ибылхьаз.
Анацәа ркарақәа, рыц-рышәқәа,
Еихыхшьа рымамызт – еихашәхьан.
Ҳҵеицәа – ҳфырхацәа рыԥсыбаҩқәа,
Иаҳхылаԥшуеит, рыԥсқәа ҳхоуп.
Анык илхымшаз агәымбылқәа,
Рбызшәа ҳалҳцеит, Аԥсны цқьоуп.
Аԥсни, аԥсуааи, Аԥсуареи,
Ԥынгылак ҳаушам шьҭа иахьа.
Ҳамреи, ҳамзеи, ҳабзазареи,
Рхьышьҭра ихуп, иацәцеит рааха.
Ҳхаҳәқәа ӡрыжәуп шьамцала,
Шьхаӡыхьк ахаан шьҭа иҭабом.
Урҭ зегь аагоуп шьацқьала,
Ҳаԥсы зыхҭным шьапҭыԥк убом.
Аԥсныжәлар, срыкәыхшоуп шәыблақәа,
Сшәыҳәоит, еибаҳҭап ҳажәҩахыр.
Абаақәа, абаақәа, абаақәа,
Иҳахьчароуп ҳдаҟьа ҿыц – ҳҭоурых!..

323

ҬОУБА ИУАН СЕРГЕИ БАГАԤШЬ
Ҭоуба иуан хатәы бызшәала,
Сцәа сҭаӡыӡо сцәа сыхԥон.
Сыхәра иаҭәҳәон са Сыхәрашәа,
«Аԥшалас» сылабжыш арбон.
Ижәлар рымаҵ шиуа дӡыхьны,
Ишихьчо ҳажәлар рыхьӡ-рыԥша.
Ажәа риҭон илахь еиҵыхны,
Аԥсны ишахҭниҵо имч-илша.
Изыԥшын адунеи адаракәацқәа,
Аԥсуа рхнышьнақәа зазон…
Ҭоуба иуан, илҵуаз акәицқәа,
Иԥсадгьыл акәа иҭанаԥсон.
Зны исхалон, ҽазны исхыҵуан,
Ҳхьыԥшымра иақәызҵаз рыԥсқәа.
Зны сеиҵалон, ршьацқьа сылҵуан,
Еихон сцәеижь аҿы рыгәқәа.
Ҭоуба иуан хатәы бызшәала,
Ацҳа кнаҳаиԥш сҵысҵысуан.
Ҭоуба иуамызт баша ажәала,
Амца иҽҳәоу рафҵас дӡыҭуан.
Ҭоуба зулоз рыхьӡ сазхәыцуан,
Агара злырхлоз Арагәаԥшь…
Аира ҿыц ахьаақәа ҿыцхон, –
Ҭоуба иуан Сергеи Багаԥшь…
12. 02. 2010

324

СЫМЦАЖӘЛА АБЖЬЫ
Раԥхьа исҳәаз ԥсыуа цыроуп,
Ақьышә иқәку са сбызшәоуп.
Аҷҷаҳәа иалҵуа сара схәыцроуп,
Ахаан имыцәо кәиц-жәлоуп.
Амшын цәқәырԥа азқәа иқәԥраа,
Мшыннырцә ҳашьцәа еизнагоит.
Иҟьо иамоу ихьаа нилԥаа,
Шьҭахьҟа сгәашҟа иаанагоит.
Са сымцажәла абжьы зхьысыз,
Иакхьоу гәашәзаргь – иаанартуеит.
Сымцажәла аԥхара ахьнеиз,
Иҩоу хьацазаргь, ҿыц ишәҭуеит.
Аҿаҳәашьоуп, аҿаҳәашьа,
Анапқәа зегьы ирызҿаҳәом.
Иауам иамҳәар угәыблышьа,
Иҿоумҳәар ахәа иазԥыртуам.
Ианаҭаху абжьы саркьалуп,
Ашәа алҵӡом акәицқәа злам.
Изынԥшыло згәы шьам саркьоуп,
Акыр иаԥсоума агәы иҭҳәаам.
Иузҿамҳәар – ԥхара ахылҵуам,
Нырцәынтә уашьцәа еизнагом.
Мшынк ихԥсаларгь изыӡхыҵуам,
Абжьы ухамзар – угәра азгом.
Са сымцажәла – сажәеинраалоуп,
Саԥхьажәоуп! Сгәаҵа иҭаҳәҳәоуп.

325

Сызҭаху шәзы са сымцажәлоуп,
Иԥуртырц улшоит, уа иҿаҳәоуп.
Раԥхьа исҳәаз ԥсыуа цыроуп,
Сареи Сымцажәлеи ҳаижьроуп.
Сыҩнду, Сгараҭыԥ са исыршәҭроуп,
Сарҩашьаӡом! – иахоу сыбжьоуп.
АӠЫХЬ
I
Аӡыхь иахныҳәаны иржәӡом,
Ҭынч ианыцәоу – иаадырԥшӡом.
Ихьӡ ахырҵон ихзыртыз,
Аџьшьара ирҭон дызҭахыз.
Аӡыхь изхтӡом абжьыцқьа зхам,
Аԥсуара арԥшӡара иазҳәам.
Аӡыхь иахықәаар изымжәуаз,
Роуп еиҵызхуа, изымшәиуаз.
II
Ӡыхь мҳаҵәказ заҟаҩ ҳаԥхеи,
Заҟаҩ ҿамҩак иарбзахахьеи.
Аӡыхь уарҿыхоит уанхәаҽу,
Аӡыхьқәа рыла ухьаа анхҽу.
Аԥсыуа ӡыхьуп са сызҿу.
Аӡыхь ҳа ҳҭыԥҳацәа ирхаҿу.
Ихьӡ ахырҵон ӡыхьк хзыртыз,
Дырныҳәа-ныԥхьон дызҭахыз.

326

III
Ан лҳақоуп аӡыхь аҳақ,
Ахә ззымшьо – зымҩа уҽхьак.
Дадыркылон аԥҳәызба аӡыхь,
Лыхьӡ иацымларц хьымӡӷык.
Аӡыхь аныцәоу знык уахьӡар,
Иуҳәаз иақәшәоит аҳәашьа уҵар.
Аӡыхь иахныҳәаны иржәӡом,
Ари ԥсадгьылуп – иажәӡом…

***

Сыбзаҿ исыртаруеит сбызшәа,
Иныҟәызгоит, амаҵ зуеит.
Ажәҩан салоуп сԥырԥыруа,
Ес-ииуа срыциуеит, сҿахоит.
Иарала ҳгарақәа рҵысуа,
Ашәхымс схыҵаанӡа исдырҵеит.
Сбызшәа сашҭаҿ ишьацәхыртәуа,
Ԥшӡала сымҩа сахьнагӡеит.
Иарала амзахь сышьҭԥрааны,
Храк скынхалар – саҿнагоит.
Ахра аҿынтәгьы скынԥааны,
Сгараҭыԥаҿ саанагоит.
Сыбзаҿ исыртаруеит сбызшәа,
Иарала сцәыӡқәа сыԥшаауеит.
Сшәаҳәоит, сшышәаҳәац сымшәа,
Шәышықәсала ҿыц сиуеит…

327

ЕҴӘАЏЬАА
Иахьакәым, иацакәым уашҭа санҭала,
Усҟан шьыжьын: хәылԥазынӡа сҵаҳәа…
М. Лашәриа

Ԥшьынҩажәа нызҵаз Ахьтәыцҳа,
Иқәшаауеит Дырмит ду укәицқәа.
Аӡыблара иналԥаа заҟа урҿыхеи,
Зҭыԥ унымлацзи: хымҭеи ԥҽыхеи.
Ублақәа рыла сҩаҵаԥшуеит ажәҩан,
Ублақәа рыла срылаԥшуеит ҳажәлар.
Дырмит цәаҳәа адацқәа урхьымскәа,
Дырмит хыԥша агәаҵа уҭымскәа.
Иуоушам Абаҭаа, ма Баалоу-ԥҳа,
«Ацынҵәарахи» «Аԥшаласи» рылԥха.
Ҳхатәы бызшәа анҭагылаз ашәарҭа,
Дырмит ду рызҿиҭуамызт машәыршәа.
Архнышьнеиԥш жәаҩа еиҿырԥара,
Иҽыжәуҵахьоузеи заҟа абиԥара:
Игәылшаауа апоезиа Антологиа,
«Асду» адунеи, Алықьса Гогәуа.
Ианкыдмызгьы еҵәац заҵәык ада,
Аҩбатәи уакәын, уҟамызт гәыӷырҭада.
Ҳшьа анкашуазгьы иҭынчмызт Еҵәаџьаа,
Иҳацбылуан шьхак акы анамҷа.
Абацәа ирылабжьон, абаақәа шәыӷәӷәаз ҳәа,
Ахаҵара шәанԥшыла, уиоуп ишәзынхаз ҳәа.
«Еҵәаџьаа» – ҳҵарауаа ргәаӷьқәа згәылоу,
«Еҵәаџьаа» – сыԥсадгьыл Аԥсны иақәлоу.

328

Ушрыцу агәадыҳәа – имиц иҿынӡа,
Иаԥсшәа агьама анырыртә иҿыҵа.
Акырынтә ихызҵахьоу «Ажәа» ахьышьҭра,
Акырынтә «Игарҵыз ажәа» ахьыԥшьаҭра.
Дара реиԥш нас еибышәҭала шәыжәҩа,
Дырмит иеиԥш шәышныҳәо шәрыҿцәажәа.
Иҟам Еҵәаџьаа ԥхьагылак анрылам,
Акы-ҩба ҳәа ԥхьаӡашьагьы рымам.
Дыршьа умам дара рхыԥхьаӡара,
Уиоуп хьӡыс изрымоугьы «Еҵәаџьаа».
Еҵәаџьаа – ҳахьтәы-цҳа, ҳхьыԥшымра,
Џьнышк уизырҩашьом! – Иуцуп ҳамшра.
Ҳадгьыл уақәлаз, идгьылтәхаз Еҵәаџьаа,
Ҳаԥсныжәлар! Ҳашәҟәыҩҩцәа! Аџьџьаҳәа!
ЛЫХНАШҬА
Аиаша иаԥҵарҭан, инеиуан рыҽхны,
Ршьапы ихургылон, Лыхнашҭа, Лыхны.
Иубома ашьҭақәа? Уи уабацәа ртәоуп,
Ражәасоу? – Ражәаса иахьанӡагьы ирҭәоуп.
Тәымк ишьаргәыҵа ҳнаҵашь ҳизгаӡом,
Лыхнашҭа, уҟанаҵ аԥсыуа дыԥсӡом.
Лыхнашҭа, умблыкәа ажәак узҳәаӡом,
Уҭәаҵла ԥааимбарқәа ҳара ҳрызхаӡом.
Жәанызқьҩык ианреиҳазгьы уа имаӡаҭран,
Аҳәаақәа ирҭысӡомызт, усеиԥш иахәҭан.

329

Лассы-лассу? О, мап, уаҟа еизаӡомызт,
Еизыӡырҩуан, иҭарыӡбоз уавсны узцомызт.
Иахәшәтәуан ужәлар, урбаргьы зны ԥхыӡ,
Ухьӡ ианықәуан, уеиԥшын ахәырбӷьыц.
Лыхнашҭа, уҭоубан, уа ирҳәазгьы ҳәан,
Ражәа хьыԥшьаҭра – дгьылк агәы иҭҳәаан.
Бзыԥи амшыни реиԥш, еигәыласан, еиԥнын,
Лада-ҩада еихомызт, рҳәоу акын, ус иаԥын.
Рлабашьақәа аарыҵшьуа еизон иаҭахны,
Рҳәатәы ылҵуан, ижәларнатәуан Лыхны.
Бзыԥашҭа иҭамӡоз Лыхнашҭа иҭаӡон,
Мықәашҭа изхьымӡоз Лыхнашҭа ирыӡблон.
Кәицқәак наугәыҵарԥсон «ааит, аҳаҳаи»,
Зыхьӡ уа иҭашәҭлоз Кьахьбеи Наԥҳаи.

***

Аԥсны анацәа – аԥсуа ихәрашәа,
Иаҳзылазҵаз агәымшәара ажәла.
Ахәрашәа анацәа рҿатәроуп,
Иахьынтәаауа анра аҿынтәоуп.
Анацәа рыла, уаргьы Бзыԥҭа,
Наџьнатәгьы уԥшӡан насыԥла.
Дрыцҳауп фырхаҵак дзыҭнымхаз,
Зыԥсадгьылаҿ ԥсадгьылда иеҭымхаз.
Ахәрашәазын рыҷкәынцәа хәрашәоуп,
Анацәа ҳиааира ду иагәадуроуп.

330

Иахыҵуа рхыҵуеит, уи иақәлоуп,
Хьтәы-гәаӷьны ҳхьыԥшымра иагәылоуп.
– Сԥа, ухьамҵын! – Игалоит рыбжьала,
Ахаҳәқәа кәабами ршьала.
Ишәаҳәон иахькаԥсазгьы рыԥҽыха,
Ирылабжьон аццышәқәа рҿыха.
Ибаҟоуп арҭ анацәа рхаҿсахьа,
Бзыԥ ашьхақәа зыԥсахуа иахьанӡа.
Аӡәаӡәала урыԥхьо хьыӡҳәала,
Урыҿцәажәа уан лбызшәала.
Ҳбаҟақәа инрыдҵа уӡамҩа,
Иуарҳәап ҳшымԥсуа наӡаӡа.
Аӡә ибаҩ баша ишыбжьамӡыз,
Ҳамцажәла акәицқәа шмыцәаз.
Ишынаӡаз ҳажәлар рыгәҭыха,
Ашәҭқәа шыргәылҵуа рыхҭыԥқәа.
Аԥсны шьҭа ианаало шкәакәоуп,
Анацәа ршәымаҭәа ашәырхроуп.
Иахыскаауеит ҳаӷа иԥсыхәашь,
Дара реиԥш игатәуп иныҵашь.
Амҵәыжәҩа еиҵнахит Кәыдры аиҩхаа,
Идрыцқьеит шьаҟьашьк ахьмырскәа.
Шәазыӡырҩы ҳфырхацәа иҳарҳәо,
Ҳааилап ҳбаҟашҟа ианҳзымхо.
Аԥсны анацәа, шәара шәныҳәаз,
Егьа шәгәаҟзаргьы, аԥсра иамыҳәаз.
Шәыҷкәынцәа забхьыӡ иаҵаԥшуаз,
Ижәдырхьан баша ишҭамхоз.

331

Аԥсны абацәа! – Имыцәо ахәрашәа!
Аԥсны анацәа! – Ҳгараҭыԥ, ҳгәашәқәа!
АШКӘАКӘА ҲШӘЫЗҴАЗ
Абызшәа – ан илбызшәоуп, ихаауп, иԥшқарахуп, иҭыԥҳауп,
аԥс­уа ан леиԥш ахаҵамԥҳәысрагьы алоуп ҳәа иԥхьаӡоуп.
Асаӡ жәлар рҳәамҭақәа рҟнытә

Ашкәакәа ҳшәызҵаз,
Ҳамцажәла змырцәаз,
Ачҳара змымҵәаз,
Адунеи ҳахьызгӡаз,
Зегь зымчу – бызшәоуп.
Амцеиԥш уеиқәызҵо,
Зхы-зыԥсы ухҭнызҵо,
Узыҳәан зыҽнызхуа,
Цырала узрыԥхуа,
Здоуҳа лашоу – бызшәоуп.
Ажәҩан ахь иуԥхьо,
Зымҵәыжәҩақәа узырхәо,
Угәилшәҭны угәылзхуа,
Угәаҟра уаҟәнызхуа,
Ирԥшӡагоу – бызшәоуп!
Ҳахдырра ҳцәызмырӡуа,
Аԥсуара зхылҵуа,
Ҳцәамаҭәа, – иаҳшәымҵуа,
Анцәа ҳазлаиҳәо,
Иушәыло – бызшәоуп!
Ахьыԥшымра ҳзаазгаз,
Ауамагьы зхазгаз,
Зныҳәаԥхьыӡ мҩашьаз,

332

Зҿаҭахьа ҳаршәҭыз,
Ифырԥҳәызбоу – бызшәоуп!
АԤСУА ГӘАШӘҚӘА
Асаӡқәа акгьы ҳахьит ҳәа исԥхьаӡом ҳҭыԥқәа рҟны иқәыҩ­
уанаҵы ҳсаӡшәа зхылҵыз аԥсуа бызшәа.
Рабиа Геч-ԥҳа

Анкьа зны Саӡқыҭ иаҿцәажәаз,
Ԥшаласк сгәы иҭалан еимдон.
Аҵиаақәа ахәшәқәа злырхлоз,
Иныҵакны саӡ-хьыӡқәак рҳәон.
Аԥсыуа цырақәак нарҳәы-аарҳәуа,
Чрыгбак ажәақәак иԥон.
Аԥсуа шьа зыхшылаз рӡыхьқәа,
Геч Даҭа ныҳәаԥхьӡыла икәабон.
Лӡарақәа лкын Саманҳа Ҟама,
Мҩак даҭәҳәон, изнысхьаз атанк.
Урыч Ацанба исҭаз азҵаара,
Арашҵла иҟанаҵон аҭак.
Исхагьежьуан Хышьхантә илыбааз,
Рхаантәи уарбоушәа, аҽашьуан.
Аҽхыртарны аџьҵла абӷьыцқәа,
Чавроушәа хьацак иаҿнашьуан.
Рабиа иаҳзынлыжьыз аҳәамҭа,
Аԥсыуа гәашәқәак аанартуан.
Асаӡ бызшәа зхылҵыз Аԥсшәа,
– Абаақәа, шәгәы садышәҵа! – ҿнаҭуан.
Лӡарақәа лкын Саманҳа Ҟама…

333

САРА СЫРХНЫШЬНА
Ҟарачы-Черқьессиатәи Ареспублика жәлар
рпоет, Дырмит Гәлиа ихьӡ зху апремиа алауреат
Микаель Чкату ихьӡнызҩылоит

Аԥсны уаԥшәымоуп, Микаель Чкату,
Баша мҩасҩым уара ара.
Сыдгьыл ахьаақәа згәаҵа иаду,
Блас уахалахьеит Аԥсынра.
Абазашҭаҿтәи ашьауардын ахӡала,
Сыхәра иадтәалан аԥша сындо.
Издыруеит сара сырхнышьна афҩала,
Сангәхьаауго, угәы санҭоу.
Уабдуцәа рхаантәи архнышьна,
Аԥшшәала иуасҳәоит иаҵаз мҿыс.
Арантә са саԥхьалоит уԥшышьа,
Ашақә ианасуа ашәуа иҽыз.
Иҵҩаахьазааит ахьаца адацқәа,
Аԥсуа ахаан иаҵеикӡом еихак.
Ахьаца аԥсуа иақәиҵом амца,
Ахьаца иамоуп Анацәа рҳақ.
Сырхнышьна сналԥшыр Абазашҭа,
Са саб иашҭеиԥш сынҭаԥшуеит.
Рыҩнду акәын, са сабацәа рзыҳәа,
Саргьы Бзыԥашҭеиԥш исыншуеит.
Аԥсны иагәылаҳауп уа ушьҭа,
Шьҭа схьыԥшымроуп, сашҭа шәҭуп.
Жәаҩантә еиҿырԥоу Сырхнышьна,
Иаҭаххозар, фба еиҭа иутәуп.

334

Уа зны-зынла ҿыц саҿцәажәоит,
Сиааиреиԥш еиҿырԥа-еиҿырԥоуп.
Сагәӡуеит, иаҳәшьак леиԥш сакәшоит,
Саҭыԥҳазар – ҽазны саԥоуп.
Микаель Чкату – ҳахәрақәа зԥахуа,
Ахаангьы иҳалзымго зыԥсы.
Уицны уаазар зны Лабахәуа,
Ҳа ҳаҵкыс иудыруеит шьҭа Аԥсны.
Аҟарма зыҟәнырхыз ацыԥҵәаха,
Анцәа иҳамҭаны – инцәахәуп.
Сашьа, сбызшәала уааины уаԥхьа,
Са сырхнышьнаҿ зегь ҵәахуп…
САРА СЛАКӘҬЫԤ
1
Пицунда, слакәҭыԥ, Пицунда,
Ашәҭ згәылҵуа умца акәицқәа.
Иҩашьаӡом уатәи ашьацра,
Ашәаԥыџьаԥ реивҵаԥсашьа.
Амзара акәзар, иаҵоуп хаарак,
Уатәи ахаҳәгьы – ҽа гәаԥхарак.
Усхаҿсахьоуп, уара с-Пицунда,
Иаԥсоу ажәа узы исзаԥҵанда.
2
Харантә иаауазоуп умаӡамҩа,
Ичыхәԥсароуп уатәи амра.
Ужәлар беиоуп уа ҿаԥыцла,
Ргәашьымх ҽыжәуп уа ламысла.

335

Умаалықьхәыҷ, зшьаҿа еихызго,
Уҭоурых-ҵәца – уаҵәы ианԥшыло.
Уҭоурых саркьа агәы зрыцқьо,
Ҳара иаҳзымҳәац ҿыцк анызҵо.
3
Аҳабла хьҟәыршәац – дунеи дуӡӡа,
Ухьӡ згәылԥхо шәышықәсала.
Ирхьыԥшьаҭроуп зымч неибызҭаз,
Ишқалақьхоз иацы инеибызҳәаз.
Хәыцрашәк ачҳара рҽагәылак,
Аҽцәырнагеит Пицундаа рхеилак.
Уатәи Анацәа уа иуҟәырҷахоуп,
Уатәи Абацәа уа иуцыԥҵәахоуп.
4
Усас, ихнахыз ухьӡ Пицунда,
Умҩа дықәуп: «знык снаӡанда!»
Знык днырҿыхәар улакар ӡыхьқәа,
Дырзыӡырҩып игәеисыбжь нкыла.
Насыԥк нижьлап дануԥырҵуа,
Быжьба ицзар дануҭаауа.
Пицунда – аԥсуа ихаҿсахьа,
Срыҿҳәароуп ужәытәра, уҿатәра.
5
Ҳаԥсуа қыҭақәа ирхылҵыз,
Роуп абас зыԥсы нухазҵаз.
Издыруеит уԥацха-лҩа афҩала,
Иарбан мҿыжәлоу иақәу умца.
Ужәҩан иаҵәа ахьтәы хышәқәа,
Уатәи амшын раӡны шәахқәа.
Игәҭыха ԥыртыгоуп, и-Пицундоуп,
Аԥсны азыҳәан – ари еимхәыцҭроуп!

336

ПОЛЬШАТӘИ САШЬЦӘА
Аӡлагареиԥш изымҵәаз зрыцқәа,
Сыҵхқәа шеибафо исыршоит.
Анҿысҭуа: Польшатәи Барцыцаа,
Сааигәа шәахьыҟам саршуеит.
Избоит сшамоу са сыргәаша,
Жәҩанк ахьазеиԥшым ҳажәҩахыр.
Слымҳа азкыдуп ухьӡ, Польша,
Слымҳа азкыдуп уҭоурых.
Ацәыӡ шәымоуп «Хҭырԥа шкәакәа»,
Знык шәахьҭамԥшыц илакҭа.
Ишәзырҳада, шәарҭ агәаҟқәа,
Қәрас иунаҭо ихыԥша.
Суазуп дахьшәԥымлац Сасрыҟәа,
Зфырхаҵара ҿыхо есшьыжьы.
О, издыруеит, саниар агәаҟра,
Бзыԥҭаа раԥхьа ишаныруа шәгәы.
Сгәыхьқәа иргәыхьуп шәхәыҷқәа рзыҳәа,
Иахьҭымҵуа «Анбан» – ԥсыс исхоу.
Уи иагәылоу нанду лсахьа,
Игәырҟәандагоу «нан» – иԥхоу.
Шәара дшәыздыруам Дырмит Гәлиа,
Аԥсуа иажәа аразҟы.
Шәизааигәазар са сеиԥш гәыла,
Абас сыжәбомызт схы ларҟәны.
Дшаадмырԥшуа аиаҳәшьа даныцәоу,
Еидарас изҵоу аԥсуа жәаԥҟа.
Аԥсуа аԥсра дшаԥыло дышгылоу,
Дшьамхнышла дшымтәац дшәаҟьа.

337

Схала сцәажәом мзызда баша,
Аха сарцәажәоит исышәҭаз ааха.
Слымҳа азкыдуп ухьӡ, Польша,
Бзыԥҭа исзаҩызахаз иахьа.
Усхьаауеит Дымина аҳабла,
Сымцажәла агәаҵаҿ ухьӡ ҵәахуп.
Шәабдуцәа икылыршәаз аихабла,
Бзыԥҭеиԥш рызқәаҭыԥ сҭахуп.
Суазрақәа зегьы шәҟәык ианӡалом,
Сышьхақәа реиԥш сшәызгәыкуеит.
Аԥсуа ҳәа ашәҟәы шәахьҭаҩҩым,
Агәыԥшаараз – сыԥсаанӡа исызхоит.
Бзыԥҭа усзаҩызахеит Дымина.
СШЫНЫҨНАЛАЗ ЕИԤШ ҲԤАЦХА
Асаӡқәа рашҭа иҭагылоу ахьаца аныҵҩаалак, уааԥсара ҳазб­
зиа­хааит ҳәа ашьапы инагәӡны ианрымшшьарам аҽны ихыр­
ҵәон. Адац иахырхыз ацәа напык азна наҵаԥсаны, инавакны
хьацаҿыск еиҭарҳауан. Даҽа ҩ-шьаҭак Мамзышьха аҳаракыраҿы
ашәаԥыџьаԥ рыгәҭаны еиҭарҳауан. Ахьаца иахыркаауан ан
лгәыҭ­баара, лычҳара, лыԥшӡара. Ҩныҵҟатә бырфынраны ирыԥ­
хьа­ӡон лыџьбарара, аха иахьаҭыԥу, иара уигьы лыбжьы ҭым­
га­кәа, лакҭа хаала, Анцәа иан л-Хьациаԥҳара аныԥшуа. Хьа­ца
ма­ҵәык­гьы, баша бӷьыцзаргьы, игәаӷьны амца ааигәара инар­
гомызт.
(Асаӡ ҳәамҭақәа рҟнытә)

Сшыныҩналаз еиԥш ҳԥацха,
Сгәы инықәгьежьт алҩа афҩы.
Иааилырх-ааилырхны ахәа,
Сафҩит инанԥсаланы снапы.

338

Агәнаҳара мнеиааит шәышҟа,
Хьацоума иақәшәҵаз мҿыс.
Ахәа илаҭәон акәаԥ-акәаԥҳәа,
Алабжыш архнышьна иахьшыз…
САРА СЫДГЬЫЛХЕИТ…
Сышәҭуеит амцаҿ. Са сыдгьылуп,
Сцәеижьаҿ аццышәқәа лашоит.
Ҵиаас иҟоу срыцуп, сыргәылоуп,
Ихәшәхарц сышрыҭәҳәо исыршоит.
Сцәеижьаҿ иҟоуп гәырҩеи гәахәеи,
Сгәырҩа ԥхьакуп, иԥсыртӡом.
Исԥымлода: ҩысҭааи хәахәеи,
Аӡәгьы сышгәаҟуа исырбаӡом.
Ашәа анысымҳәа са сзыцәом,
Сабџьар – сашәақәа сзыԥшну?
Ҩындус срымоуп, уаҟа иамҵәом,
Ӡыхьҿатәи ҳӡыхьԥшьоуп изеиԥшу.
Са сыдгьылхеит, абжьыцқьа схылҵуеит,
Блақәас сырхалеит, сымҩа хароуп.
Ражәа ансыцым, рыԥсы схыҵуеит,
Рзын сымразар – са сзын ихроуп.

***

Сикәыхшоуп шәысзызшаз,
Хынҩажәи ҩба шьҭыбжьы.
Анцәа иоуми ҳаизызшаз,
Ижәлартәхаз ҳгәы инаԥшьны.

339

Акгьы дагәам, ак лашәымкәа,
Сҭоурых иҿоу аҳәынҵәрақәа.
Ишԥанаало иуҳәо ашәа,
Аԥсуа нбанқәа – схьыҵәҵәақәа.
Акгьы илдмыршеит ақырҭуа,
Ишьаргәыҵа шәаҵашьра иҭахын.
Сшәыкәыхшанда, аԥсуа нбанқәа,
Цәгьарак шәыҵамызт, шәаартын.
Адыд асцыԥхьаӡа аџьҵла,
Иаҳагьы иӷәӷәахоит.
Иҵаулахоит адацқәа,
Абӷьыцқәа уҿԥхаауеит.
Акы убар, ҽакы ухашҭуа,
Ҳҵеицәа иреиԥшха шәыжәҩахыр.
Аԥсуа нбанқәа, ихьчаз ҳашҭа,
Нбанк зыцәмыӡыз ҳа ҳҭоурых.
Адыд асцыԥхьаӡа аџьҵла,
Иаҳагьы иӷәӷәахоит.
Иҵаулахоит адацқәа,
Абӷьыцқәа уҿԥхаауеит…

***

Ииуа ициуеит ажәҩан,
Иҵхәраауеит иижәша аӡыхь.
Ҭоурых ҿыцк рыԥшнылоит ижәлар,
Иҽыжәлоит амрагьы ахьӡы.
Хьаас иҟоу икьаасбыжь риааиуа,
Ииуа сициуеит саргьы.
Хаарас иҟоу риуа даниуа,
Цәахаак рыҟәнылоит зегьы.

340

Ииуа ициуеит амшра,
Гарашәак ааҩуеит узырҳаны.
Амыткәма иардысхьоу ашла,
Иуазшьҭа наскьоит хараны.
Ииуа ициуеит ашьха,
Ахәшә ҿыц иҿызхша ҳаԥсы.
Аиааирахь иҳаԥхьо анашана,
Дунеи ҿыцк ҳанылоит ҳаины.
Адунеи ззыԥшу иамраӡа аиха,
Дангәылабшь ибшьыз са соуп.
Сара соуп иҭабыжьыз аиҩхаа,
Еиҭах изгәыҵашәаз са сгәоуп.
Сызаҵә длывагылоит аҩыза,
Илҟәыблаауп, усҟан дзаҵәӡам.
Сашҭа ианыбҵоит аҩаза,
Бымныҟәан, ус быхәҭаӡам.
Ахызаҵә ҭабмыршәын сыԥсырҭа,
Иҭашәахьоу азырхазар – сацәцоит.
Дбымшьын, дмыцхәызар са дсыҭа,
Сыԥсы ихҭынҵа Аԥсназыҳәа дсааӡоит.

***

Иарбан хәрашәоу уҵх еихызҵәо,
Угәах иалоу илеиҟара-леиҩшо.
Уа уаԥхьа исныруеит уанызмыцәо,
Ушьыжь зырхаро, измыршо.
Изыхҟьо здыруеит уантәоу гәыхьла,
Уҿысхп егьараан уԥсраны.
Маӡа иухызгап былраҭәҳәала,
Изгап иухьымсуа иуцәӡаны.

341

Кашпировски уԥсы изҿымхит,
Чумакгьы изымдырт уа уахьхәыз.
Са сеиԥш угәыхь имшәа изаҿымхәеит,
Ирзымԥшааит урҭ са сҿы ишҵәахыз.
Аԥсуа ишыра, аԥсуа ида,
Ахәшә изыԥшааӡом ҽаӡәы.
Аԥсуа ихьаақәа, аԥсуа иԥсырҭа,
Аԥснада иамадам ҽакы.
Акоуп аԥсуаа рымцашоура,
Изтәым еимаркуеит уажәгьы ҳҟәых.
Ирызмырцәеит ҳхы агәаԥхара,
Ҳашҭа ҳҭыҵуеит ҳгәыӷра еиқәных.
Жәашықәсала иԥахын ҳдеисра,
Аха ҳҟалеит шьҭа ҳкәашатәха.
Агәра згоит сара аԥсабара,
Сгәараҿ иҵҵуанаҵ сбызшәа.

***

Сара сзишаз наӡаӡазыноуп,
Аамҭала сықәым ари адунеи.
Сыҟанаҵ цәашьҵас сбылларцоуп,
Сӡыхь ҭабазаргь зны саннеи.
Саниуазгьы сыжәлар рхьаақәа,
Сара сыхәдоуп изхашәоз.
Амшқәа реиԥш ҿыц сишарцоуп,
Рзын слашароуп ззын хәлахьаз.
Ашәӡы аҭыԥ аҿы сышәҭлароуп,
Лассы-лассы сзишо сыгәра ганы.
Аԥсуа мыткәма сынҵәеит зымҳәацоуп,
Ижәбахьоума Ахәрашәа ажәны.

342

Ааи, сшыжәбо ҿыц маҭәалоуп,
Иснаалом шьҭаҵәҟьа сара ашәы.
Иԥсуан самбар, скәафҭа шкәакәоуп,
Сышәҭит ааԥынтәи ашәаны.
Сыԥсыцԥхьаӡа ҽа ԥсык схалоит,
Илашәхьазгьы гәашәк аатуеит.
Сыԥсҭазаара қлыбҵас сахлоит,
Шәара шәзынгьы ӡыхьк хсыртуеит.
Са сырхымшеит ак зыҭнымхо,
Сыԥсы схыҵыр – даҽа ԥсык.
Ҽа знык сироуп сахьазымхо,
Иаҭаххозаргь даҽа знык.
НЕЛИ ҬАРԤҲА
Нели Ҭарԥҳа 75шықәса лхыҵра иазкны

Амшьҭа бзиан шәабиԥара,
Гәыблрала еилысуан шәцәаҳәақәа.
Шәымԥахь иқәломызт аиҵашьыцра,
Еикәыршан азы шәара шәнапқәа.
Зцәаҳәа гарҵыз дшәыргылон шәаԥхьа,
Дшәеиӷьымхар ҳәа шәара шәшәон.
Ишәыҵагылон жәаҩы-жәаҩыла,
Шьҭахь инхазгьы шәизыԥшуан.
Дырмит ишәзылихит ус амҩа,
Арҿиара ацәқәырԥахь шәигон.
Ишԥаҟамыз ашәҟәыҩҩцәа ԥсыҽқәа,
Иҩыҵра шәыҵакны шәихьчон.

343

Шәымԥахь иқәломызт аиҵашьыцра,
Еикәыршан азы шәара шәнапқәа.
Амшьҭа бзиан шәабиԥара,
Аеҵәақәа реиԥш еидын шәыгәқәа…

***

Иахьа бҭагылоуп ақәра ашәымҭа,
Анцәа иџьшьоуп, бгәахәтәы бахьӡеит.
Ақәра ашәымҭа, аҳәоу ашәҭымҭа,
Быжәларгьы рҳәахьа наӡеит.
Бара бмоҭа – Ҭарԥҳа быхҵәаха,
Ахьыш брылатәоуп аџьџьа.
Нели Ҭарԥҳа лцыԥҵәаха,
Нели – ақәыԥшра, зны – Ахәыҷра.
Нели Ҭарԥҳа – ԥшьҩык ахшара,
Нели – Анра, ахьӡ-аԥша.
Нели Ҭарԥҳа – ҳа ҳхьыԥшымра,
Томла еишьҭоу ба бышәҟәқәа!

***

Быӷәӷәагәышьан, Нели Ҭарԥҳа,
Раԥхьатәи ҳажәҵыс – аԥсуа ҭыԥҳа.
Аԥсуа ԥҳәызба – ажәа азҟаза,
Саҭанеи Гәашьа, бара сдоуҳа.
Бнапқәа еиҵыбхит сышҟа шәааи ҳәа,
Аԥсуа ҭыԥҳацәа ҳаихьырԥшны.
Изнымԥшыда бара бшәахәа,
Былаԥш ҳакәбыршеит имшны.
Ба бызнысыз мҩа мариазма,
Шәахырбаауан шәхатәы бызшәа.

344

Шәнаҵаԥшыхыр руазма амза,
Аха ишәнымԥшит аӡәы хьшәара.
Бҳақ ҳазбзиаз, Нели Ҭарба,
Бықәра сгәышьаҟоуп сара.
Ҳӡиас, бара, ҳӡыхьчча ҭамба,
Ес-ииуа ирыциуа, бара.
АХАҴА ИЛАБАШЬА
Иреиӷьу ҩызан Илабашьа,
Инарсны дацәажәомызт баша.
Иаакыдихуан неироуп анырҳәоз,
Инаирсуан ажәа аниҳәоз.
Ашыц иалхын, ацԥшӡа аман,
Абыбыц неигозма уи амԥан.
Иреиҳаз ԥызан аԥсуа изыҳәа,
Иаԥсыуан, еибыҭан ламысла.
Иныҟәнагон иара ихаҿсахьа,
Акаҵәараҿ ианхитуаз аӡыхьқәа.
Аԥшӡараз иахеиҵомызт аԥса,
Иахыҵуеит ихыҵуа аԥсуа.
Сара сузаԥхьоит убри ашьҭа,
Изтәугьы дуасҳәоит Алабашьа.
Алабашьа, изыԥсахуаз аҽыхәа,
Иахьаҭаху илнахуан аԥҽыха.

345

Аԥсуара ныҟәызгоз иреиҳаз акәын,
Иара ихьӡеиԥш пату ақәын.
Аԥсуа ихҭысхьаз уи иахҭысхьан,
Атымитыша дама иҭысхьан.
Ихатәы хьӡын, зны ихатәымцан,
Изку игәы акәын – ифырхаҵан.
Иахьаҭаху – ахацәа ирашәан,
Иныҟәызго ижәла ажәлан.
Аԥсуара ззымдыруаз аԥсуа,
Ҳамҭас ирҭомызт Алабашьа!
САШЬА
Изыскуеит Асовет Еидгыла
Афырхаҵа Ражден Миха-иԥа Барцыц

Иурҿыцит хынҩажәи жәба шықәса зхыҵуа,
Сԥынҵа иҭасит сызхаанымыз абылфҩы.
Аццышәқәа еимарԥсаз ашҭақәа срызхәыцуа,
Сыҳәҵәыҳәҵәуа сықәдырхеит аибашьра адәаҿы.
Иазымхеит иухугахьаз анаӡара,
Атәым дгьылаҿ узырӡсахьаз ашьа.
Аҳақ мыӡит узааӡахьаз агара,
Ҳаиқәдырхеит укәицқәа злаз аԥацәа!
Имиц дгәылишьырц ҳаԥсқәа надкыл,
Иҽҳакәиршан ҳаишьаҽырц ҳаӷа.
Угәымшәара иалԥшыз роуп ҳадгьыл,
Згәы ҳԥырак ижәылаз хаха.

346

Миха ду ҳәа, уаб ишьҭамызт баша,
Умцахара ахыԥша аазырԥшхьаз!
Ражден Барцыц – ҩынтәгьы Афырхаҵа,
Имыцәа ашьамҩаҿ зыршахьаз.
Мракоуп адунеи зегь иазеиԥшу,
Иҩаҵаԥшлак уа ҳалаԥшқәа еиқәшәоит.
Сымшынуаҩ, исазҳәо уаҵәы исԥеиԥшу,
Сахьышьҭыблааз аҭыԥқәа рҿы сышәҭуеит.
Уԥазаҵә иҽимҵәахт сзаҵәуп ҳәа,
Иқәлацәа реиԥш даҿагылан ахҿа.
Агәымшәара шаауаз абшьҭрала,
Избеит уара ула, иӷәӷәоуп сҿа!
Сашьа, уахыццакуан Ҳхьыԥшымра,
Идрыцқьеит угәы иҭыхоз Кәыдырҭа.
Сыхьтәы-еҵәа, уара сымрахәага,
Ахаҵарашәа, иахаҩуа Гәымсҭа.
Згараҭыԥ зызқәаҭыԥхаз ҳҵеицәа,
Рыԥсқәа шуцу агәра згоит, сашьа.
Издыруеит ишуарҳәало имӡакәа:
Иилааит Михараа – Ражденраа рԥацәа!
АԤХЬАРЦАҞАҴАҨ
Изыскуеит аԥхьарцаҟаҵаҩ, еицырдыруаз
аԥхьарцарҳәаҩы, аҟаза ду Арсҭаа Ҟасҭеи

Ацаҟь кышра иалхәаа адацқәа,
Абахә иаҿалашон уи аҭәаҵқәа.
Иахҭысхьаз рҵәахуан иччоз абӷьыцқәа,
Ахаҳә агәылшаара реиԥшмызт аԥхыӡқәа.

347

Дыхәнон уи аҵла хаҵа еинаалак,
Даҿахәыцуан жәлар рашәеиԥш иҽналак.
Махәык дашьҭан аԥхьарца злихша,
Уи аамҭаз иныҳәон иҵаҟа аҳәишра.
Акаԥкаԥ абжьакәзар ашьха иагәҭыхан,
Аҵҵра зҽазызкуаз ӡыхькгьы хәыҭхәыҭуан.
Скаҭәон арафеиԥш, амца иҽԥынкылаз,
Сшәаҳәон аҭәаҵлеиԥш, арҩаш ихнакылаз.
Аҭәацла злагылаз закәытә еибаркыраз,
Ишәаҳәон ахҵәарсҭагьы, ашәа иазкыназ.
Арсҭаа Ҟасҭеи иԥхьарцеиԥш илакәын,
Акызаҵәык сгәы иалаз сахьҭәаҵламыз акәын…
АҨНДУ
«Саб иашьа иԥа, саб иашьа иԥҳа – арҭ наскьагоу џьышәым­
шьааит. Анцәа имчала ԥыҭҩык ҳанеиҵагыла, аҩнду ҳамкуа ҳа­на­
лага, иаҳҿыҵыз роуп, ҳаӷоу димоуааит аҩнду иаҿыҵша, зы­шьаҭа
мароу иоуп уи дызмам. Имарахаз саӡбызшәала – икәадоуп.»
Барцыц Анҭица Маф-иԥҳа
(1898–1970)

I
Аҩнду – уаԥсуароуп, ижәлоуп,
Инымҵәо ԥсҭазаароуп, иашәоуп.
Аҩнду – ламысуп, ирҵага шәҟәуп,
Амч ахьынӡамоу уа ушәҭуп.
Ахьӡ ахьынӡарҳәо – уԥсы ҭоуп,
Уажәа деиԥшьыгоуп, улҩа хадоуп.

348

Уҩнду – хынҩажәи ҩба шьҭыбжьы,
Умцеи урхнышьнеи еиԥшьны.
II
Аҩнду кажьны ицаӡом,
Аҩнду ашәгәашә адыркӡом.
Аҩнду иаҿыҵуеит иԥшӡаны,
Иныҳәаныԥхьо, ирмаӡаны.
Угәҭыха ивумгарц уашьа,
Зныхгьы унавсырц иҟазшьа.
Ачҳара – зегьы ирыцкуп,
Акгьы зҭамӡо агәы цагәуп.
III
Уахьнеиз уазымшхароуп уара,
Ухатәы мҩахәасҭа умӡырха.
Уқәла, угәыла, уҭынха,
Иуҿыԥшлартә уара ухаҭа.
Ҩынду бызшәала ухәыҷқәа,
Аамҭала иаҿыҵыртә ахьхьа-џьџьа.
Аибаркыра убас ицоит,
Аҩнду иаҿыҵыз игәахәтәы наӡоит.
IV
Иҭбаазароуп аҩнду агәы,
Уҭоуба еилоумгароуп уанқәы.
Ҩндурас илеи зымца еиқәым,
Знык уанышәар уара иакәым.
Раԥхьа аԥсшәа ахьуаҳаз,
Уахьиз, уахьааӡаз, ахьузҳаз.
Укәыршеиԥш иахьадуҵаз уцәа,
Сан ахьуҳәаз угәырӷьаҵәа.

349

V
Аҩнду иаанаго, изызхоу,
Ахан ду акәӡам изызҳәоу.
Угәгьы иацәуӡароуп акгьы,
Узмоу ажьрацәроуп уеибаркны.
Уаҟа аныҳәаҿақәа иҳәоу,
Аҩыжәразы акәӡам изаԥҵоу.
Аҩнду иаанаго – абри ауп,
Ахан ду акәӡам – уи уаҩроуп.
Ажьира аҿыргон аб иҩны,
Амч иаҳа ицқьахарц азы.
АХАҲӘДУ
Снаҵагылон, «Анбан» еиԥш саԥхьон,
Ҳашҭаҿынтә иккаӡа уҩаҿаԥшуан.
Иаҳхылаԥшуан. Ҳабхьӡеиԥш иҳаԥхьон,
Мцахааран ҳхәыҷра ианшаауан.
Аамҭала ҳаб ныҳәара даныргоз,
Иааимидон, иныҳәаԥхьыӡ наӡарц.
Днаҵаԥшуан шьхацамҩак данықәлоз,
Иҳәымҩа-ичамҩақәа ԥшӡахарц.
Ҳраҵла, ҳазгәыҵакыз гәыбылрала,
Аҵаҟа агара анҵыслоз,
Қәыршәҵас иаҳхашәҭуан уԥхара,
Улаԥшхаа ҳнылаҳәо ҳзыхьчоз.
Иухагьежьуан ҳаӷа иҟәыдыршьшьыга,
Еимеиԥсарц сқыҭа цәаӷәаны.
Инапала иурԥшааит ишьыга,
Уҳақоуп дызмышьҭыз ҳҵәаӷәаны.

350

Схаҳәду! Сгимн! Сжьира! С-Бзыԥҭа!
Уԥшалас санхәыцлар – ишәҭуеит.
Бзыԥҭатәык дихьоума насыԥда,
Схәырбӷьыцхеит. Сыхҳәазаап. Сыхәшәхеит.
С-анбан еиԥш сгәы уадуп, саԥхьоит,
Асԥантәгьы иккаӡа уҩаҿаԥшуеит.
Бзыԥҭа имҩасуа зегьы ишәыԥхьоит,
Сгәеиԥш ишаԥшаԥуа ишәыншуеит.

***

Уара уоуми, Ӡыхьҿатәи ашьха,
Аԥсра саиааины схы сгәазырԥхо.
Ихазуп, Ӡыхьҿа, умра аԥхашьа,
Гагра санамкуа сеиқәзырхо.
Шәара шәакәхап ашьха рҩашқәа,
Сгәаҿы шәыҵҵызшәа сзырӷьо.
Уара уоума иԥхьазцо сгәаҟра,
Аԥшалас, исацәажәо, сзырԥхо.
Шәа шәоума исызымҭо хҭацәыха,
Исыцрымшәо исышьҭоу абыжьқәа.
Сцәаҳәақәа, исызымҭо аԥсҭбаха,
Иаҳа сангәаҟуа схы зшьышьуа.
Уара уоума ашла икҷыра,
Сшыра анхыҵуа илабжьо.
Санаԥыло ашара мчыла,
Шәарбан рыуа сзыжьжьало.
Уарбан, барбан шәыуа шысҳәо,
Сымҩа хацымшла ихзырҷо.
Гәҭыхла ажәҩан ахь исыԥхьо,
Амза суадақәа ирыҩнҷҷо.

351

Сгәала сшәыхла, нас сырҿыха,
Схы угәы иадҵа сылаӷырӡ сҿарбо.
Уара уакәҵәҟьоуп уара, Ӡыхьҿа,
Хьаа змам еиԥш схы сзырбо!

***

Иԥшьам ҭыԥк ара иуԥылом,
Аԥсуацқьа иԥшра зыԥшрам.
Ашьха иҵҵыз аӡыхь иамбом,
Ҳазшаз илаԥшхаа зхьыршам.
Сыҽнадсҵаргьы ахаҳә хьшәашәа,
Зымҩа исзадгом игәаӷьны.
Иҟам ҵиаак изхымшо ашәа,
Иумыхо ажәҩан агәахьы.
Уара уеиԥш агәаҵа ҭыԥа,
Абар иахьсзыхынҳә ҽа ааԥынрак.
Иашьҭам баша анцәа иҭыԥ ҳәа,
Амӷгьы иацуп гәыбылрак.
Иҟам ҵиаак изхымшо ашәа.
АԤСУА ЦӘЫӠДА ДЫԤШААӠОМ
Урзыӡырҩы излацәажәо са сӡыхьқәа,
Удырҩашьаӡом абчараҳ шьҭақәа.
Сасрыҟәа данхылоз ихьышьҭра,
Шьак камҭәа иҭирҟьон ихҿақәа.
Абаҭаа иоуп сзыдгылаз ашамҭаз,
Ажәада иснызхуа сгәы иҭоу.
Бзоугьы иадырит ушамбац,
Са соуп икьыркьыруа изышьҭоу.

352

Сҭоурыхҵәца еиԥшым ажәырҭра,
Сычҳарала сидыруеит сызбахьоу.
Аицакра улшашам са сжәытәра,
Иҽышьҭақәа иуадраӡом Нарџьхьоу.
Тәарҭас иахьимазоуп ихазыҳәа,
Ицәысымгеит мчыла дырҳәацәа.
Ҳамҭас исиҭазоуп са сныҳәа,
Са сеиҳа сыздыруаз Анцәа.
Са соуп иазырсыз арашь зыдҿаҳәалаз,
Абрыскьылгьы дҭазԥахыз аҳаԥы.
Аԥснада издыруада сзынҳәылаз,
Узырҟьалада абарҭқәа баны.
Аҷан шҷанԥшаауа даԥсыуоуп изҳәамҭоу,
Атәым ахьынҳалара аҩзхуа агра.
Улашәхазаргьы са ишыстәу узгәамҭо,
Уа ишутәым зузымгои агәра.
Башаӡа изурҟьалеи уҵеицәа,
Аԥсуа цәыӡда дыԥшааӡом.
Иугаӡаргьы, иззуҭахзеи Аԥсныԥшӡа,
Аԥсныԥшӡа, са сыда ишаӡом.
Абаҭаа иоуп сзыдгылаз ашамҭаз,
Ажәада иснызхуаз сгәы иҭаз.
Бзоугьы иадырит ушамбац,
Са сакәын икьыркьыруа изышьҭаз.
БЗЫԤ
Илахҿыхуп ашьхақәа узхылҵыз,
Бзыԥҭа, ула еснагь сыҽхәоит.
Уара уӡыхь цқьа зны инаҿыхәаз,
Шәкы дырҭысхьаз, уи дҿахоит.

353

Узгәылсуа абахәқәа уҿгәаҟны,
Еисуеит ргәаҵа аҭҳара.
Урҭ сыркушәа са сбираҟны,
Ахаангьы ирықәым ҭахара.
Ирылоу ԥушәоит џьара аԥаҩқәа,
Ухалан хыхьынтә урҿакшоит.
Иушьҭоуп кәарақәак еибарыҩуа,
Иуцло акәарақәа кәашоит.
Ирыҵаҽырбо рыхҭырԥашқәа,
Ҩада ашьхақәа узыԥшуеит.
Амҩа уқәуп уԥсы мшьакәа,
Ишоит, ихәлоит, ихәлоит, ишоит.
Аԥсаатәқәа гәырӷьан уара узыҳәа,
Ашәа ҿыцқәа рҳәоит, ирҳәоит.
Сгәыӷрақәа ирымамкәа аԥсыха,
Иацтәи сгәыхьқәа ҭадырхоит.
Илахҿыхуп ашьхақәа узхылҵыз,
Бзыԥ, уа ула еснагь сыҽхәоит.
Уара уӡыхь цқьа зны инаҿыхәаз,
Шәкы дырҭысхьаз, уи дҿахоит.
БАБКА
Изыскуеит Ленинградтәи аблокада зхызгахьаз, зашьцәа ҩы­
џьа ҭахаз, заби заб иашьцәеи дырӡхьаз, шәахсҭала зцәеижь ры­
сыз саб иашьа иԥа Бабка (Алексеи) Ҳаџьым-иԥа Барцыц.

Иблақәа ҿыцәон ауаҩыраз,
Гәнаҳа змамыз аблақәа еиқәыԥсон.

354

Зылаӷырӡ хшылоз «О, Сыԥшалас»,
Игәҭыблаагаха Ахәҵа иахьӡон.
Рышьҭақәа дырхызшәа иԥшаарцаз,
Рызҿиҭуан иашьцәа иҭахахьаз.
Изымԥшаар ҳәа иман цәшәарҭас,
Ицәԥытлон са стәала иӷьахьаз.
Исылымҵуа исылашит ихьаан,
Сыбаҩқәа сцәеижь инҭаԥса.
Иабазбахьаз сара ахаан,
Ишыцәгьаз аибашьҩы иԥсра.
Иблақәа ҿыцәон ауаҩыраз,
Гәнаҳа змамыз аблақәа еиқәыԥсеит…
Зылаӷырӡ зызнымкылаз «О, Сыԥшалас»,
Игәҭыблаагаха Бзыԥҭа иахьӡеит…
САБ ИАҲӘШЬА
Анышә иҵҳәҳәоз ахаҳә дакәшон,
Дықәгылон ҳәа, Камыгә данхьчаз.
Лӡамҩа надҵа ахаҳә даҿцәажәон,
Зашьцәа дырӡхьаз, рзы ибылхьаз.
Шҭа дук иҟаз рышьхымӡагәара,
Иабаҟаз, ашьхыц ҭанҵәахьан.
Раҳәшьазаҵәгьы аккаккаҳәа,
Лмыткәма ҳашьха арҳәацәахьан.
Ларгьы дыԥсгәышьеит ишылхьаауаз,
Ишыз ахаҳә еиҟәжәа ишьҭоуп…
Са соуп иакәшо, иазымхеит иахьхьаз,
Сашьцәа ршьала икәабоуп.

355

АХАҲӘ
Ажәытә, аҿатә, ахҭысқәа ирхаанын,
Баша ишьҭам, иагәалашәо рацәоуп.
Ишьҭаз иахьышьҭоу, аҭыԥ еиҭоумкын,
Изыцәаӡом. Аҭыԥ ахыҵра цәгьоуп…
АБИҬЫԤ, АБИҬЫԤ, АБИҬЫԤ
Анбан иаҩызоуп, Абиҭыԥ шьаҭоуп,
Акыр ҳалаҟазар Абиҭыԥ иаџьшьоуп.
Ҳамцажәла змырцәо ҳабацәа ршьоуп,
Ҳаԥсадгьыли Ҳамцажәлеи еижьроуп.
Ашәарах еилымԥшаа аԥсуа ишьӡом,
Иахьанӡагьы ахьаца амцаҿ иибылӡом.
Аиаҳәшьа даныцәоу аиашьа дааирԥшӡом,
Ажьрацәара аныҳәаҿа ара иажәӡом.
Амшынқәа иршазгьы иабиҭыԥ Аԥсноуп,
Ҳабжарак рыбаҩқәа уаҟа иҭаԥсоуп.
Мшыннырцәтәи ҳашьцәа рҿа ӷәӷәоуп,
Изхыҵыз Рымцажәла рызԥшуп, иԥхоуп…
Абиҭыԥ – аибаркыра – ажьроуп,
Ҳаиднакылоит, Абацәа ршьоуп.

***

Абиҭыԥ – аҭоуба ҟаҵарҭа,
Абиҭыԥ – Ахәрашәа аԥҵарҭа.

356

Абиҭыԥ – аиаша аҳәарҭа,
Абиҭыԥ – ахәра арӷьарҭа.
Абиҭыԥда, ԥсадгьылда иқәхаз,
Дзынԥшыло ҳәа имоузеи ныхас?
Абиҭыԥ – иахьа ибаҟаҭыԥхаз,
Ҳжәытәрагьы иаман уи гәыҵхас,
Абиҭыԥ – аԥсуа иҿахәҳәарҭоуп,
Ҳбираҟ иану ҳамаҿаҭыԥоуп!

***

Абиҭыԥ – усас гәашә аԥшӡара,
Иԥшьоу аҭыԥ – Аныҳәарҭа.
Раԥхьа иахьуҵаз Аныҟәашьа.
Уоуп иахьубаз Аныҳәашьа,
Ахьӡ мҳәаӡакәа Аԥсуара,
Иамҵахырхәон ԥсыцқьала.

***

Ахәырбӷьыц хәыҷ, ахәырбӷьыц,
Ихәрашәахаз аԥсуа изы.
Сыцәазаргьы избо ԥхыӡ,
Изхамда ԥсыуак уи аԥсы.
Ахәырбӷьыц хәыҷ, ахәырбӷьыц,
Иахьнықәшәаз дацдагьы изызҳауа.
Избанзар, иҟам нацәаҭыԥк,
Иахьықәшым ҳаҷкәынцәа ршьа.
АԤШЬЫЏЬК
Цан Даҭа иоуп ахьӡ рызҭаз,
Идырраз – уаҿцәажәа аҭырас.

357

Инапсыргәыҵеиԥш рцәа џьаџьоуп,
Зыӡбахә сымоу ҳара ҳаџьроуп.
Аишьцәа реиԥш еивагылоуп,
Рдацқәа абахәра иагәылоуп.
Абна аԥшӡара уоуп иахьулсуа,
Хьаак унызар иахьардысуа.
Сшәыҳәоит, аԥшьыџьк ҽнак шәырҭаа,
Уа шәырҩычап хьы-шәахәала.
Уантә уналаԥшуеит с-Бзыԥҭа,
Амшын Еиқәа, Лӡаа, Пицунда.
Рымахәқәа рифмара еицыруеит,
Утәы-стәы рымамкәа еилысуеит.
Рыбӷьы иаҵәа еиқәыбырфынха,
Ишьқьыруа иукәшоит рыфҩыхаа.
Ршьапы ихгылоуп зқьышықәсала,
Еибаныҳәоит ԥашәла-дацла.
Рдацқәа рыла афаџь мҩахыргоит,
Избан акәзар, рҳәоу еибырҭоит.

***

Ашьхақәа иуарҳәап изхаану,
Сабацәа ирҩызоуп, иашшӡом.
Ирхьаауп уаргьы-саргьы иаҳхьаау,
Ҳрыманаҵ, акгьы иацәшәаӡом.
Рыҵаҟа сымца еиқәыларц,
Исԥымлацт шҭак идмырԥхац.
Сышьхақәа гылоуп ишгылац.
Иҟам изламԥшыц, ирмаҳац.

358

Ирныруеит уаргьы-саргьы ҳаԥхьа,
Ԥшьаҭыԥк ишакәым иҳацәхәыр.
Ҳазлаҟоу ҳнырхуеит лакҭала,
Ирыцлоит ианацло ҳажәҩахыр.
Сышьхақәа ирхылҵыз Ахәрашәа,
Ԥсеивгагас иамоуп са сԥашә.
Сышьхақәа еиқәдырхаз Саԥсшәа,
Иароуп излацәажәо са сгәашә.
Сышьхақәа иуарҳәап изхаану,
Сабацәа ирҩызоуп – иԥшьоуп.
Ирхьаауп уаргьы-саргьы иаҳхьаау,
Ҳрыманаҵ, ишышьхац ишьхоуп.
АЛАМЫС
Сцәеижь ианалам са сыԥсуп,
Усҟан сыҟам, сашәа шьуп.
Сдунеи иарада иҭацәуп,
Сӡыхьгьы бжьыдоуп, ихәаҽуп.
Уи аҿаԥхьа сыбла цқьоуп,
Сшьардаамҭоуп, смаӡаҭроуп.
Иара иаӷоу, саргьы дсаӷоуп,
Раԥхьа изгәыдиҵаз ихоуп.
Сыбла ҷыцоуп, сгәыбылроуп,
Ари сӡыхьччоуп, сара сгәоуп.
Измам дансыцу, сара сыблуп,
Измоу дансԥыла, еснагь сааԥнуп…

359

« АԤА ДҲАУИТ, АԤА!»
Аҟәантә Гаграҟа саауан. Ешыра иааихьан ҳаазгоз амашьына.
Венера Ҳагба ателефон дысзасит: «Аԥа дҳауит, аԥа!»
Август 26,
2009

Диит Џьапуак, диит аԥа,
Ишәаҳама! – Хышаа раҳәшьаԥа.
Аԥшалас рашҭаҿ икәашеит,
Амра хырхәан аԥсшәа аҳәеит.
Гарак ҿыцхеит, ишәаҳәеит,
Еивагьежьуа агәқәа еибарԥхеит.
Аеҵә рыгәҭа еҵәак каҷҷеит,
Ари заҳаз Гагрыԥшьгьы ччеит.
Дымиит машәыршәа, диит аԥа,
Ҽык кьыркьырт ҽырԥа-ҽырԥа,
Ихахәы бырфын ахьы иаԥшшәуп,
Ижәлар рымҩақәа изыԥшуп.
Данаҭахыҵәҟьаз диит аԥа,
Аԥацәа ақәашьхеит Аԥсынра.
Алым ихьӡыртәит иара,
Алым – «Ахаҵарашәа» ахапа.
Ахьыԥшымра ашықәс аҽны,
«Сиит!» – ҳәа игеит иара ибжьы.
Снаԥхьоуп ԥагәырӷьахь, уа сахьӡап,
Акәашашьа уа исдырҵап.
Аԥацәа ақәашьуп Аԥсынра!

360

БЗЫԤАШҬА
Еивасит аҽыҩқәа аԥҟараҳәа,
Ишьҭхысааит амца сыркны.
Аҽеимаақәа рхьаҩбыжь сбызшәала,
Ахьышьҭраҿ ианырҵоит акы.
Иацы издашшылоз аҽыхәа,
Ихиаалан ицоит иԥырны.
Анацәа, излымҵыц аԥҽыха,
Иаиааины иршәырхырц ашәы.
Рыԥсы ҭалт Бзыԥтәи абаашқәа,
Дылҽыжәлеит Мардиԥа Мардасоу.
Иҿымцәо ҳаҷкәынцәа – ҳфырхацәа,
Зыхьӡқәа сгәаҵа иҭасоу.
Уаԥхьаҟа иузацҵом умҩа,
Уа иутәу ихьымӡӷ ануцроу.
Алабжыш иарӡсахьоу Баҟәылӡха,
Иадыруеит ахьӡ-аԥша зыхҭынҵоу.
Арҭ ашьхақәа рҿаԥхьа аамҭала,
Ишьамхнышлан ҭоуба рухьан.
Ужәла шухаҳхуа ҳәа инҭагылан,
Ацәгьауаҩ ихьӡала иқәхьан.
Ҳабацәа ргәы згәу аҽыҩқәа,
Еицгәарҭеит сылаԥш шырхыз.
Иԥрит, аха ишԥаԥри аҽеиқәа,
Ибаҩқәа рыԥшаазшәа зыхьӡ ахыз.
Аҽыҵәҟьагьы иаҵәахуеит агәаҟра,
Абацәа реиԥш ҿымҭ игәырҩоит.

361

Аҽыҵәҟьагьы ианыруеит ацәыӡқәа,
Икьыркьыруа ашҭа еимнадоит.
Абацәеи абацәеи насыԥла,
Еиниазшәа рыхәра еибарӷьоит.
Аҽрашәа иазхьаало Бзыԥашҭа,
Аҽрашәа ахаҳәқәагьы арԥхоит.
Бзыԥашҭа еишәмырхан шәызқәа,
Бзыԥашҭа, зџьынџь рҳәацәоу.
Дбашоуп ари адгьыл азыҳәа
Иззацымҵо ашәа иҿахҵәоу.
Инеиуеит аҽыҩқәа аԥҟараҳәа,
Ишьҭхысааит акәицқәа ԥхьырҷҷа.
Аҽеимаақәа ашҭаҿ сбызшәала,
Ианырҵоит: «Аиааира шәыхьча!..»
ДБАРАА РГӘАРАҬА
«Дбараа рымаҳә – саб Урсҟан,
ԥсахра ақәым уара укан.»
Дбар игәараҭа анцәа иҭыԥ,
Ианылар изныԥшуаз анацәаҭыԥ.
Иахьанӡа зыеҵәахә кынԥхаауа,
Зыҵәҩан азырсда раԥхьа уа.
Ԥшӡала раԥхьа зышьҭа андоу,
Диип зны изҳәаша уи иахәҭоу.
Ҷанк ихаантәи сызсырхап,
Аӡыхь зхихуаз зегь аҳәап.

362

Аҳауа агьама уа ихазуп,
Уа аҵиаа хәшәуп, иразуп.
Уатәи ажәҩан жәытә ашәоуп,
Уатәи адгьыл аԥсыуа жәлоуп.
Уа нас амаҳәра мариам,
Изанымшәаз аҭаца деимарам.
Саб ибжьала исаҳахьан,
Жәытәгьы акырӡа ахнагахьан.
Схаангьы ахамшҭыхә ианиахьеит,
Хәҩыуаа ҽнакаҿ ибылхьеит.
Аццышә ҭыԥқәа иаҵәахеит,
Ашьац крышәҭқәа ирықәҵахьеит.
Уа ирԥшӡагоуп, имаӡам,
Аишьцәа аанда рыбжьаӡам.
Ацәалаӷырӡ ҭыԥаҿ шәҭык пытит,
Ҭаҳмадак дҭакәашо дыԥрит.
Радеда ақыҭа зегь иахьӡеит,
Илакәха ашьаԥагьы ҭаӡеит.
Саԥхьа амра шьацәхыртәит,
Сдырны ачыхәқәа сыхьнашьит.
Схәыҷра сшәымҭаҿ иԥшаауан,
Исхыкны ԥҭакгьы кыншаауан.
Ахьыбҿар агӡам, уа рзырҳа,
Уа ҳа иаҳзымҳәацгьы дырҳәа.

363

Ҩаԥхьа иҭахәмарт амра ахьӡы,
Шәааикәагыланы шәӡырҩы.
Иҟалома араҟа аӡыхь ҭабар,
Аҵәца шьҭихит Беслан Дбар.
АХЬАЦА
Изыскуеит Аԥсны жәлар рпоет
Мушьни Лашәриа

Саҿцәажәеит Ахьаца сбызшәала,
Ахьацаҵла, сыгәра згаз.
Иациз сакәызшәа «Ахәрашәа»,
Акыргьы сышьҭахьҟа сызгаз.
Дааскьеит сышҟа уа уеиҭазҳаз,
Дныҳәон: уа ула абра ихьчаз.
Анҵыра роурц умца еиҵызхаз,
Имҩа нымҵәо акыр зычҳаз.
Дшиуа ахаҵа хьӡы игарцаз,
Убра иухыскааит Анацәа рцәа.
Уара шуакәыз Ажәа згарҵыз,
Кәтол инахыԥраа, игәырӷьаҵәа.
Умахәқәа ҩызара еицызуа,
Иԥхьаӡо сышҩеиуаз сеилагон.
Иџьынџьу Ахьаца акәицқәа,
Сызхаанӡамыз еизнагон.
Махәыцыԥхьаӡа заҟа биԥара,
Аԥсадгьыл ахьӡала уа ирыӡбхьаз.

364

Бӷьыццыԥхьаӡа заҟа жәеинраала,
Ԥагәырӷьа хысбыжьха иԥырхьаз.
Амцахь изнарымго уа иумҭоу,
Усахьа исанаҳәеит иахьа.
Аԥсны зегьы азын ушҳамҭоу,
Адыд ишымҩахнаго удоуҳа.
Аӡыбларақәа укәа иҭысхьоу,
Сырхыԥшыло хара снаскьеит.
Ушыриааихьоу Аԥсны иахҭысхьоу,
Уеиҿыртәышьа агәра снаргеит.
Шьҭа издыруеит «Аџьынџь» зхылҵыз,
Иахьанӡа исыман сара ацәыӡ.
Амахә снамырԥхьаӡеит, зыччаԥшь хыҵыз,
Абрада исымбацт иуеиҳау хьацак.
Ԥсра-ӡра шақәым уи Ахатәымца,
«Аџьынџь» аԥхьаҩ аргама ибеит.
Ижәлартәхаз Ахьаца адацқәа,
Ҽазнык урныҳәап, Жәлар рпоет.
АМҲАЏЬЫР ИБЛАҚӘА
Харантәгьы ублақәа сырхыԥшылоит,
Еицрыгашьа рымам, ҳагәқәа еицуп.
Ужәытәра, уҿатәра цқьа исыншылоит,
Сыԥсеилахәамҭаз ухәшәуп, уныҳәаԥхьӡуп.
Схәышҭаарамца еиҵухоит, мап, уацәтәымӡам,
Сымшра уцсҵоит урԥханы.
Уаҳәшьа дукәыхшоуп, шьҭа умҳаџьырӡам,
Сызқәаҭыԥ удыруеит, сгәы иадуп ухы.

365

СЫҲӘҲӘАБЖЬ
Сыҳәҳәабжь ада бџьар сымам.
Омар Беигәа

Сыжәлар уазрак ианҭашәаша,
Сгараҭыԥ аҳәҳәабжь саҳауеит.
Сгәы иаду амаалықь имырҳакәа,
Снықәгылан акәыкәу сыҳәҳәоит.
Са сеиԥш имблыц убас дзыҳәҳәом,
Агара игароу имаҳартә.
Аԥсыуамзар ҽаӡәы илшом,
Адыга, ашәуа еизнагартә.
Урҭ роуп раԥхьа арахь сзыԥхьо,
Харантәгьы рӡыхь са сзын ихәшәуп.
Ԥхыӡ избаргьы лабҿаба исыхәо,
Рыхьӡ мацарала са сышәҭуп.
Сара сыҳәҳәабжь – ари сныхоуп,
Инашаноу бжьуп, изаҳауа дарӷьартә.
Сынҵәеит зымҳәац анра абжьалоуп,
Сгәы зызҭоу ргәаҿы инаӡартә.
Абри акоуп абџьарс исымоу, –
Сыҳәҳәабжь. Сыӷәӷәара иахшаз.
Схатәы бызшәеиԥш дас исылоу,
Насыԥны исиҭеит ус сызшаз.
Сеиқәзырхоз ҳәҳәабжьык смаҳаитоуп,
Аџьалда аџьалқәа сзырҿашәаз.
Аҟәарҭҵәҟьагьы ианаамҭаз иҳәҳәеитоуп,
Акәҷышьхәыҷ ахьшьыцба изаҿшәаз…

366

***

Саԥсшәа, исыцыршаз сажәа,
Чафагас усызиҭом аӡәгьы.
Малакрыфара знарҵаз аамҭа,
Ҿаҵацқьоушәа рхы сырбаны.
Заԥсуара зырԥшӡо сыжәлар,
Срыкәыхшоуп, иныҟәызго ҳазхоит.
Дарҩашьарц иҟам уи сыжәҩан,
Иныҟәнаго рымҩа хазхоит.
Збызшәала иалагоз зыжәла,
Ешыра ианрыхшәоз рыԥсқәа.
Имиц данырбылуаз Лаҭа,
Аҵәцақәа еинызҟьоз Шәача.
Ианицԥсуаз Аԥазаҵә иабхьыӡ,
Зтәазын иҭахаз ишлаҳәыз.
Рабацәа иабарго ахьымӡӷ,
«Уҽыҵәах, дад, сыҷкәын» згәаӷьыз.
Саԥсшәа, исыцыршаз сажәа,
Агәдыҳәа сгара злаҵысуаз.
Ахацәа излаԥырҵаз Сыхәрашәа,
Сасрыҟәа ахьӡ злаирҳаз.
Хынкылагас исымоу Саԥсшәа,
Сныхахә исзаҩсуа иахьа.
Санԥслак аԥсыуала сҵәыуа,
Аԥсышәала ҩ-ажәак сыхҳәаа.
СЫԤШАЛАС
Уҿыха «Сыԥшалас», уҿыха,
Иубома Ахьыԥшымра ҳазшеит.

367

Ҳажәлар ирылнахит аԥҽыха,
Ҳажәлар ҽакала илашеит.
Раждени Баграти анҳзымхо,
Аԥшалас, уцәырҵ, уҽҳарба.
Рыдлаԥса ҳхы ҳанамыхәо,
Рыбжьала рашәахә ҿырпла.
Ахра ҳаҿыгала лыԥхала,
«Сыхәрашәа» агәаҵа иҭҳәаау.
Агәаҟраҿ ҳанзмыжьуа ҳхала,
«Аԥшалас», ҳхәырбӷьыцқәа иреиҳау.
Ҳабацәа рҵыхәтәажәа ушалаз,
Наӡарантә иаазгаз рыԥсҭынха.
Ес-ииуа ирыциуа «Сыԥшалас»,
Ҩыџьа рыԥсы зхоу адоуҳа.
Схьыԥшымра, саԥсшәа, схатәымца,
Ишәхҭнысҵоит сгәи, нас сыԥси.
Иҳацнаҵ иҳацуп наӡаӡа,
Раждени, Баграти, Аԥсни!

***

Баграт цәаҳәа ҽнак санаԥхьа,
Схалеит ажәҩан ахь сԥыруа.
Баграт – Ԥшалас санаҿыхәа,
Салагеит ажәеинраала аҩра.
Баграт – ажәа сгәаҿынтә ицазшәа,
Имра шәахәаха иҽырбоит.
Аҟармаҵыс иазырҵаз ашәаҳәашьа,
Баграт иакәушәа сгәы иабоит.

368

АԤСУА ХАҲӘҚӘА
Аԥсуа жәлар рашәақәеи рашәаҳәашьеи раԥхьа ирҿызҵааз ах­
рақәеи, ашьха хаҳәқәеи, аԥшаласи роуп. Убри азоуп даргьы ра­
шәақәагьы анҵыра зрымоу, рыԥсадгьыл азы кәалӡра зыруагьы.
(Асаӡ ҳәамҭа)

Изҳәахьада реиԥш Ахәрашәа,
Ишьхынԥсыланы зыршахьаз.
Аԥсуа хаҳәқәа – сҭоурых гәашәқәа,
Аџьалда акырынтә идыршхьаз.
Ирыламӡакәа уан лгәыхьқәа,
Заҟантә еиҟәжәа еиҟәыҷҷахьоу.
Рыхьшәашәароуп аԥсуа хаҳәқәа,
Нҵырас ирымоу, изырӷәӷәо.
Ишьҭазаргьы дара лыбаа,
Ишьха хылҵуп, ихаҳәуп.
Блас иахами аԥсуа ибла,
Ианыхьшәашәам са слаҳәуп.
Амацәазбла ақаруа аиҳа,
Хәы змам схаҳәқәа иҳараку.
Уабацәа реиԥш измам гәнаҳа,
Рыхчқәа зыԥсахлоз, сзызгәыку.
Зны ирнырҵаз ашьанҵа ала,
Уажәгьы ирными еиқәырха.
Хаҳәык гәаӷьны схы сыхьчоит ҳәа,
Ахаан игәыдрымҵеит раӷа.
Хаҳәык уажәшьҭа агәы ҭыԥом,
Ахҭыԥқәа рыҵаҿ агәил аншәҭуа,
Гәашәк зҿам хаҳәык уԥылом,
Аҷараҳәа зхышә маатуа.

369

Қырҭуак ишҳам рхьысшам уаҳа,
Ҳхаҳәқәа ирчҳахьоу ҳаԥшып.
Шәрыҭәҳәа, сшәыҳәоит, ирыхго рхьаа,
Шәааи, шьҭа ҳхала иаҳмыршып...
БАГРАТИ РАЖДЕНИ, РАЖДЕНИ БАГРАТИ
Ҳажалар рашәақәа санырҿыхәа, сышшәаҳәаҩыз сдырбеит.
Баг­­рат Шьынқәба ипоезиа сгәы ианадсҵа, ашәақәа раԥҵарахьы
исыԥ­хьеит, сышкомпозиторхоз агәра сдыргеит.
Ражден Гәымба

Баграти Раждени, Раждени Баграти,
Ирылшаз, изҵазгьы хьанҭоуп.
Раԥсшәа аҳәашьеи, рҿатәуааи, рҿаԥыци,
Ирҿыцны, ирҿыцны иаҳҭоуп.
Раждени Баграти, Баграти Раждени,
Дгьыли жәҩани реиԥш еимадоуп.
Рыхьӡи-рӡыхьи рымч-рылшареи,
Ԥхьацагоуп – ҳара ҳгәыӷырҭоуп.
Баграти Раждени, Раждени Баграти,
Есымша, есымша ишәаҳәоит.
Ражәа ҳаԥсадгьыл агәаҵа иҭҳәаами,
Иҿыцны, ирхәыцган ишәҭуеит.
Раждени Баграти, Баграти Раждени,
Ииуа ирыхьӡышәтәла – имԥсуа хьыӡқәоуп.
Егьараан ҳҿырхлап рымшьҭеи рымшреи,
Арахьеиԥш, арахьеиԥш, уахьгьы еицуп.
Баграти Раждени, Раждени Баграти,
Шәырнықәла, шәырнықәла – шәҽакхоит.

370

Ашьыцра рыламызт ражәеи рыжәҩеи,
Шәазхәыц! Ҳажәлар, абри ҳаиқәнархоит!

***

Сыԥшаласха сықәлеит амҩа,
Сырҭысны Саӡқыҭ адақәа.
Аԥшалас, ирзыԥсахуа амра,
Уаҩи ԥсабареи рыԥсы ҭакуа.
Сыршәҭуа исышьҭоу Сыԥшалас,
Сасрыҟәа уиеиԥшуп – уихаҿуп.
Есышьыжь саниуа, ашамҭаз,
У-Багратха сныҳәара уаҿуп.
Уара убжьала Рада-гәышьа,
Сгәашьымх уҵами уара.
Лхаҭаԥсаҭа Саҭанеи-Гәашьа,
Усԥылоит иргьежьуа унапқәа.
Ишԥоунаало «Кәафҭа шкәакәа»,
Аԥсуа ԥшалас иашәнахт ашәы.
Аӷәра укушәа Чрыгаа рҽыхәа,
Абар, уахьнеиуа ушьҭԥрааны.
Ҟамчыс иукыми Баграт Иажәа,
Баграт Шьынқәба, сызкәыхшоу.
«Ажәа» иазҭаз нас амҵәыжәҩа,
Ражден Гәымба ибжьоуп иухоу.
Сымшқәа ирхашәҭуа Аԥшалас,
Сашәақәа рашәақәа урашьоуп.
Ҩыза ԥшаахны анцәа уахьсиҭаз,
«Ахра ашәа» еиҭа иаџьшьоуп.

371

Сшиуаз дырноуп «Ажәа» сшаԥшааз,
«Аԥшалас» суеиԥшхеит – са стәаӡам…
Жәлас ушьҭысхыргьы Аԥшалас,
Уамашәа ожәшьҭа сбатәӡам!

***

Ашьхақәа ирхамлац издыруам,
Рыҳаракра сшаҵоу маӡас.
Рышлара, рымшра зиныруам,
Ахраҿ аԥсы зку ашьац.
Шьала-дала изеилысу,
Изырҭаҩҩу сабацәа рыбжьқәа.
Сызхаанӡамгьы уа изысԥыло,
Изсышьҭоу рҭоурых ԥшьақәа.
Ашьхақәа ирхамлац издыруам,
Бираҟҵас ишьҭызхуа са сгәы.
Ахра дызхалом ибӷамлац,
Дыбӷаларгь ишихәо сыԥсы.
Акы ухалар даҽак шцәырҵуа,
Нҵәара шақәым ашьхамҩа.
Уныҳәаныԥхьо уӡыхь-хәы шыҵҵуа,
Уааигәа ишымнеиуа гәырҩа.
Изнысхьоу амҩақәа ҟәнишьом,
Уахь ахалара згәаӷьхьоу.
Арҩаш ашьҭыбжь уи иџьеишьом,
Сабацәа ргәеисыбжь заҳахьоу.
Суҳәоит, умԥшын, ухала ахра,
Иубарц рхы-рыԥсы зыхҭну.
Рыбжьала уазыӡырҩы Ахәрашәа,
Рҟәырҷаха сызбарцгьы зҭаху.

372

***

Санынаскьарго исҭахӡам уажәа,
«Сыԥшалас» ашәа са исызхоит.
Истәым аҿырԥшӡага, агәхашәа,
Суҳәоит «Аԥшалас», уа сурӷьоит.
Рыгәқәа ҷылашт сышьха хаҳәқәа,
Ажәада ирҳәо сзы ихадоуп.
Баша умҵәыуан аҳиҳиҳәа,
Сыԥсы уршәоит, сзын ихьҭоуп.
Мчыла уаҳәозар нас сажәа,
Имӡаӡакәа аиаша ҳәа.
Заҟантә иуҿаҟәахьаз сыцҳа,
Згәы салсыз зегьы идырҳа.
« АХРА АШӘА »
«Абаҩхатәра имоуп раԥхьа ицәырҵуа, уи ҳаҭырла гәыҭ­­баа­ры­
ла улаԥш ихуҵар – абриоуп алитература ажәҩахыр еиҵыз­хуа.»
Б. Шьынқәба,
Август 5, 1992

Уахьынӡасымоу «Ахра ашәа»,
Сгәыӷра ҽыжәуп, иҟоуп «Ажәа».
Ҳәатәыс имоузеи ахаҵа,
Изхамлакәа шьҭахь ихьаҵуа.
О, егьараан Ахра сыԥхьап,
Уаҿахозар сыбжьы ухәап.
«Ахра ашәа» бжьы гәыкыла,
Иазсырӡырҩып иааикәагыла.

373

Гәыҭбаарыла ус сҳаразкыз,
Схы агәра сырго схьаа ԥхьазкыз.
Уахьынӡасымоу «Ахра ашәа»,
Сгәыӷра ҽыжәуп, иҟоуп «Уажәа».
Диит ҳәа анеиқәҿырҭ ахреи сыжәлеи,
Сыгәра ргахьан уажәеи уашәеи…
ҨЫМШ СЕИМАРКЗААП
Ҩымш сеимарымкит ус баша,
Ҩымш са исирамшуп, исхатәхеит!
Абӷа еиҵнахит ҵеила ҳашҭа,
Ҩымш ахацәа хысуан рҳәеит.
Иџьасшьеит уи иансзеиҭарҳәа,
Исҳәо сҿамшәо сааилахеит…
Ианбахысхьаз аӡӷаб диит ҳәа,
Саԥсахароуп! – хыдҵас изгеит.
Исымшироуп дара рҩымшгьы,
Рҩымшгьы алкаауп ҳҵакыра рзы.
Ари азгәарҭоит ӡыхьгьы рҩашгьы,
Ҩынтә ишәхысхырц шәхьаа хҽны.
Ҩ-еҵәакгьы сыхьӡала икыдԥхаа,
Ҩба-ҩба цәаҳәала аҩра сгәаԥхарц.
Ҩба-ҩбала схәыцрақәа рыԥхуа,
Ҩынқәра сыдгьыл сазкаԥхарц!
Сыеҵәахәқәа Амшра ирылоу,
Ҩ-ажәак рыбжьара ҿырҭуеит: мҩамш!
Амшқәа рызегь ашықәс иамоу,
Сырзышәаҳәарцоуп сзеимарк ҩымш.

374

***

Ҿырҭуеит арбаӷьқәа аккаҳәа,
Абар ашара ааигәахоит.
Сыштәаз шазаап смыцәаӡакәа,
Ажәақәа суада ыҵхны иргоит.
Сыҵх сшәыҵуеит игәахәтәхьӡаган,
Ашәақәа рыԥхны сыхәда ихшьуп.
Сашәылоит ашьыжь сыԥсыршьаган,
Сахьыҟазаалак амра саԥшьуп.
Жәабжь ссируп са сызҿдырхәо,
Издыруеит арбаӷь абызшәа.
Ак ыҟоуп ак ахьырҳәо,
Уи ашықәс азы сиит сара.

АԤСНЫ
Ирҳәаӡозеи хә-шьҭыбжьык,
Зааигәа имнеиша уаҳа шәшьык.
Сыхьӡи сыжәлеи ирыԥшьуп,
Шьҭа сзызгәамҭо – игәы хәашьуп.
Ирҳәаӡозеи нас хә-нбанк,
Рымшра еицыми уа хә-насыԥк.
Сара исылоу дара ршьоуп,
Дара ирымоугьы сҟазшьоуп.
Ажьиреиԥш ирықәшәҵа пату,
Хә-нбанк зиааихьоу анбатәу.
Амышьҭацәгьа наҟ уҽхьак,
Ишьҭышәх сшәыҳәоит ҳа Ҳбираҟ.

375

ҲАҨНДУ ЗЫԤСАХУАЗ АРАҴЛА
Ҳабацәа ҵәатәы шьаҟақәан…
(Аԥсуа жәаԥҟа)

Ишԥасҭаху ҳзааӡаз аӡыхьқәа,
Еиҵышәхларц ианаамҭоу.
Аӡыхьқәа анаанха еиҵымкәа,
Агәра шәсыргоит ишҭабо.
Абаақәа! Иҵегь шәааҿыха,
Еилыхтәуп ҳабацәа рӡахәақәа.
Исылшәхроуп рхаантәи аԥҽыха,
Сныҳәоит: иԥшӡахарц ҳамӡырха.
Ҳџьықәреиҭра амӷра ахымсуа,
Изхьынааи, ирыхьзеи шәцақәа!
Ҳжьирақәа аҟарма рхымсуа,
Рымч зыхьчаша ишәызҳауа.
Ҳабацәа рымца еиҵызхо,
Игәнаҳароуп! Қәԥарыла еиқәырхоуп.
«Шьардаамҭа» ԥшӡала еицызҳәо,
Ахьыҟам ашҭаҿы ихьҭоуп.
Аҵәатәы шьаҟа ажәӡом аламала,
Шәрагәаԥшьха шәынхеит схьыҵәҵәақәа.
Иҵҩааз аҵәаҵлақәа зыԥсахша,
Изхамшҭуа ҳҵәатәы шьаҟақәа.
Ҳазқәаҭыԥқәа ақәыцра иалзго,
Шәнеиуа агәалашәара аҽны.
Абаақәа, аӡмыжьқәа ҳрырзго,
Амӷра ҳхызҳәо иҿаны.

376

Ҳҭыӡҭыԥқәа, уазрыла иркароу,
Ишԥасҭаху угарақәа ҵысларц.
Самыҳәои, амаалықь игароу,
Ҭынч аԥхыӡ хаақәа ибаларц.
Ишәасҳәоит, исҳәоит имӡаӡакәа,
Насоуп шәанкылсуа акаҿы.
Ҳаҩнду зыԥсахуаз Араҵла,
Аҭыԥаҿы еиҭашәҳар ҽакы.

***

Ашьа зыхьшу абӷьыц снақәҵа,
Ахәра знымҵуа угәы снадҵа,
Сзакәу, сзызку неиҭашәҳәа,
Агәашәқәа раԥхьа снеиҭашәҳәа,
Сара схәырбӷьыцуп!
Сымца иаблыз угәы сарҭәҳәа,
Сышьха ӡыхьуп, уааи, усҿыхәа.
Ахҭыԥ зну ахра сықәиааит,
Иршу ахаҳәқәа срыбжьиааит,
Сара схәырбӷьыцуп!
Сыхьӡ ԥшӡала уқьышә иқәкыз,
Сара сыхьӡ, сыжәла зыршәҭыз,
Сырблит. Насоуп санхәырбӷьыцха,
Уааи ԥсабареи шәзы санхәырбӷьыцха,
Сара схәырбӷьыцуп!
АШӘЫ АШӘЫХРАГЬЫ МАРИАМЗААП
Са саҭамыз, сан сызхылҵыз,
Иазхоуп аныбҳәа искит мап.

377

Лабжышлоуп саҳәшьа бышсыҳәаз,
Аха исызмыргылт акәаԥ.
Саҭашәымҵан, исмоут ԥсыхәа,
Шәыбжьы сакәыхшоуп – шәсырҳәацәеит.
Фба зхыҵуаз Рабиа дансыҳәа,
Ажәак сзымҳәо са сшанхеит.
Агәашә иҭыганы изблит…
Аццышә ҭыԥқәа еимаԥсаны.

***

Ублақәа санырхыԥшыла,
Атамашәҭеиԥш сгәылҵит.
Асаркьа сананԥшыла,
Ахьаақәа сызцәырҵит.
Агәҭыхақәа урҭ исырҭаз,
Ианшо, ианыхәло сдырбаӡом.
Ҳаицәыӡит, аха ҳамҭас,
Сыԥсаҵан уҟоуп – изӡаӡом.
Ихьухьууа сгәаҵа иадуп,
Исцәыцәгьоуп уда аршара.
Ҳаицәыӡзаргьы сзы инасыԥуп,
Ухьӡ ахьсышьҭоу сыԥшаауа.

***

Гәык ушьыр ҽа гәык сызҭалом,
Анцәа исаҭәеишьаз акоуп.
Сгәызаҵә, нас уара изухҭнысҵо,
Сеилукаарц ахьуҭахым азоуп.

378

САБРИ
Сабри, смоҭа, уара с-Сабри,
Шә-еҵәак сҭааит уара уани.
Избеит уаҵәы сара сзакәхоз,
Сымч зқәымхоз, изықәхоз.
Сашҭа ажәҩан хада уа уоуп,
Сӡыхьқәа зырччо шәара шәоуп.
Ухаҳә хьшәашәаз, шьҭа ишрым,
Ҳәҳәабжьык ахаан уаанарԥшрым.
Уани уаби урызҵаала,
Аԥсыуа ҭыԥҳак урҭ ддырба.
Сыҭаҳмада хәҷы уара,
Урхылаԥшла Сариа, Рабиа.
Избоит ииаанӡа уԥацәа,
Иахымԥароуп уара уҟазшьа.
Шьацәха-шьацәха укәашала,
Сыҭаҳмада ԥхашьаԥхаҵа.
Аԥсны азыҳәан изҳалап,
Аԥсуа ҭацацәа узааргап.
Сабри смоҭа, уара с-Сабри,
Шә-еҵәак сҭааит уара уани.
Сыҭаҳмада хәҷы уара!
АШКӘАКӘА
Смоҭацәа: Сариеи, Сабрии, Рабиеи, ҳбыҳәоит аиқәаҵәа бшәых­
ны абри бышәҵала ҳәа, ашкәакәа маҭәа ҳамҭас исзаархәеит.

Исшәырхит ашәымаҭәа,
Инакәыхшаны схы.

379

Исшәырҵеит ашкәакәа,
Ашәы ҩнызгеит аҩны.
Аҳамҭа ансаҭәаршьа,
Иҟалозма смааԥшыр.
Ашкәакәа ансзеиӷьаршьа,
Мап скыр, сара сашшыр.
Сгәаҵа ркәашагазаап,
Иҭыҩуеит иҳаракны.
Узыркәашо шкәакәазаап,
Сықәлеит сԥырны.

***

Сцәажәо џьыршьоит сара схала,
Са сыда ирбарҭоума исҭоу.
Сџьаршьоит, ирдыруама сфырхацәа,
Сеибадырбоит: «лымала дантәоу!»
Снацәкьарақәа ирхархәмаруа,
Аԥсуа цырақәа еихыршәшәо.
Саахоит сышҟа амрахәага,
«Аԥшалас» саԥылоит сшәаҳәо.
Исхагылоуп Арасаӡыхьтәи ҳраҵла,
Саб иаҳәшьа «Агарашәа» лҳәоит.
Сарԥхоит схәыҷра ахаантәи ҳамца,
Уатәи ажәҩангьы ааигәахоит.
Сдунеи фырхацәа сшәыкәыхшанда;
Амра сашҭа агәы ҭзырҷҷо.
Шәансыкәыршоу шәҟанҭыруазха,
Сиуеит ҽазныхгьы ҿыц скаҷҷо…

380

Агәашәнҭыҵ иуҳәан-исҳәан ҳәа,
Иахьанӡа ҩыџьа хәы-ҩнык рызшом…
Са смал хада, – сдоуҳатә фырхацәа,
Сабацоз шәа шәыда, сызшаӡом.
Еиҭахгьы амра самбац џьышьа.
Иахашәҭуеит сыхәда игәыкуа.
Исыкәхшоит: бара ибыхьша!
«Анбан» иргьежьуа анапқәа.
Сырзаԥхьеит «Ажәа» снырхагыла,
Исзыӡырҩуан еикәша иахьтәаз…
Сцәажәо џьыршьалааит са схала,
Шәышықәсала шәа шәысҭаз…

***

Исыхьуеит, исыхьуеит, исыхьуеит,
Алаӷырӡ сгәы ӡаагылоуп иахьак.
Иҵәыуоит, иҵәыуоит, иҵәыуоит,
Уаҩы имырбаӡакәан аҽхьак.
Иҿыцхеит, иҿыцхеит, иҿыцхеит,
Са стәала хара инаскьахьаз.
Иҿыхеит, ааԥын зегь арҿыхеит,
Сыхәрақәа са стәала иӷьахьаз.
Ихыҵит, ихыҵит, ихыҵит,
Аӡиас, асыԥса антҟәац.
Аԥсабара амаӡа цәырҵит,
Ашәҭқәа гәылҵит срытҟәарц.
Аҽырлас, аҽырлас, аҽырлас,
Ааԥын аҵиаақәа еизнагеит.
Аԥшалас снаҿдырхәан, аԥшалас,
Схьаақәа нсылҟәшәаны иргеит…

381

***

Сыжәлар, инымҵәаӡо сашәа,
Сыԥсадгьыл аблақәа – иҵару.
Сшәахәачча, сқыҭа, сымҵәыжәҩа,
Сеидара, ихьанҭоу, зны иласу.
Алабжыш иардысхьоу сӡамҩа,
Ишьацроу, икаршәроу, зны ихроу.
Сыжәлар – аццышәқәа рымҩа,
Зхьаа сгәы иаду, зны ихароу.
Сыжәлар, сычҳара, са сыжәҩа,
Сымш ҿыц, сҿахәҳәага, сбызшәа!
Сызхаану, сызхааным рыжәла,
Схәыцрақәа ирызымҭо ԥрашәа.
Сыжәлар, исымроу, иҭамшәо,
Зшьамҩаҿ ишәҭышхаз са сдац.
Сгәыӷрақәа, аеҵәақәа еиҭамшәо,
Асаби ахатәыхьӡ зырымҭац…
Сыжәлар, инымҵәаӡо сашәа,
Сыԥсадгьыл аблақәа – иҵару.
Сшәахәачча, сқыҭа, сымҵәыжәҩа,
Сеидара ихьанҭоу, зны иласу.

***

Зны схәырбӷьыцуп, зны сышьхардацуп,
Сџьашьахәуп, сеилкаара мариоуп.
Уиашоуп, уиаша, сара сеихамцоуп,
Зны-зынлагьы сеилкаара цәгьоуп.
Сгәаҵан умҩахыҵыр угәоуп иуԥыло,
Сақәукма ианызгоз имҵарс!

382

Лабжышӡам, уа уоуп сыбла ихшыло,
Угәы санҭаӡам скәицқәа нуцрарс.
Сжәеинраалоуп азы сыхәшәеиҭахәшәуп,
Сыӡхьамԥшуп. Ахааназ сыԥшьоуп.
Ахрақәа рыкәаҿоуп – уа сҭаршәуп,
Ахәшәеиҭахәшә ахьыҵырхуа – шьхоуп.

***

Еҵәацк сылаԥш ааннакылеит,
Асоф сахьаақәгылаз сшанхеит.
Сгәаҵан укәицха уеиқәылеит,
Сшыбылуаз иккаӡа исыршеит.
Аргама сгәаҵа унҭашылан,
Ахцәԥареиԥш сгәаҵа ԥыртны.
Ублақәа роуми сызхыԥшылаз,
Жәҩанаҿ, аеҵә рыгәҭаны.
Сыццышә казԥсаз уара шуакәыз,
Издырит уанызба лабҿаба…
Уиеҵәахә аҟны зныкгьы узымбацыз,
Тәымк улыцын. Сгылан сбылуа.

***

Сара сани аҟәҟәаҳәа,
Дгәырӷьан дхысзаап саб иашьа.
Иара аҽныҵәҟьа ҳгәыла хацәа,
Еизиган, ирзишьзаап ашьтәа.
Аԥсуа иашҭаҿ аӡӷаб диит ҳәа,
Изгәаӷьхьадаз аивза.
Сбыкәыхшанда, сгәы ишԥахәа,
Дԥоуп ҳәа изжьаз Низфа.

383

***

Уахак сара ашәақәа срызхом,
Ҿыц сизаап – сызхара сызшәаҳәом.
Еҵәацк аҿынтә ҽак ахь сԥыруеит,
Изгәылымҵыз ашәҭыцқәа ԥсыртуеит.
Шәкы сырҭазшәа сажәызар иаха,
Уахоу? Жәибжь сырҭалеит уаха.
Исхыкны амзагьы зҿу ҽырбароуп,
Зегьы-зегь зыбзоуроу уа ублақәа роуп…
CХӘЫҶРА ХЫНҲӘИТ
Схәыҷраҿынтә сара саахьан,
Даара акырӡа сааскьахьан.
Иҿыцны сышҟа ихынҳәит,
Амҵәыжәҩа соуит, са сыԥрит.
Схәыҷра сԥырҵ хара имцеит,
Схәыҷы лхәыҷқәа ҳара иҳахьӡеит.
Насыԥ амоуп дара рхәыҷра,
Иҭоуп ҳашҭа ахьхьа-џьџьа.
Са сышгылаз ҳаҩны агәҭа,
Хәыҷтәы хылԥак нысхаҵа,
Срыма идәылҵит – исҿаԥшуеит,
Аласбеиԥш ҽазны ҳаишуеит.
Ирхыҵуа схыҵуеит сара зны,
Стәашам раԥхьа сааԥсаны.

384

Ҳаивагылан нас ҳшәаҳәоит,
Икәашар – саргьы скәашоит.
Ахәыҷра – инымҵәаӡо зҳәатәы,
Ихынҳәуеит ҩынтәы-хынтәы.
Уи ацәеижьаҿ ҿыц ушәҭуеит,
Аӡәы ушацәмыӡуа агәра згоит.
Наныкьара – еиҭа схәыҷхеит!
Уи абжьала еиҭа сшәаҳәеит.

***

Рыбжьы ааҩуеит акыркырҳәа,
Смоҭацәа еигәырӷьоит ақәа.
Рыкәа иҭысуеит адәыкрынқәа,
Ақәа иаршәҭыз зыгәҭакқәа.
Ақәа иакәабаз ахаҳәқәа,
Иччоит, иччоит, иччоит.
Аԥҭа иалсны амрахәага,
Аӡыхь агәы ҭнарҷҷоит.
Рыкәа иҭысуеит адәыкрынқәа,
Рхәыҷра сшәырҵеит игәыкуа.
Рыбжьы ааҩуеит акыркырҳәа,
Смоҭацәа еигәырӷьоит ақәа.
АԤШШӘҚӘА
Зҳәак-зҳәак рымоуп, дара акака,
Аиқәаҵәа – иаартны агәаҟра.

385

Аҩежь – агәаӷ, аиаҵәа – агәыӷра,
Аҟаԥшь – аиааира, нас агәахәа.
Ахьы иаԥшшәыми ашьыжь амра,
Изырҿыхо ҳара ҳцәанырра.
Ашкәакәа – абзиабара,
«Радеда» – аира, агәрагара.
Анотақәа иреиԥшуп, акгьы хьӡыдам,
Ак ҵакыдам, рыбжьы мчыдам.
Ажәҩан аԥшшәы имӡаӡакәа,
Уӡырнагоит хара умгаӡакәа.
Аиӷара, ацәымӷра, ашьыцра,
Алабжыш, аччаԥшь, аҟәышра.
Еиламҩашьо дара рыԥшшәала,
Ауаҩ иоуп зегьы зырцәажәа.

***

Амра цәырҵуам ус машәыршәа,
Саҿыԥшны адгьыл сырԥхаларцоуп.
Исыԥхьоит игәылҵыз ашәҭқәа,
Ашәҭқәа ирҭаху сышәҭларцоуп.
Аӡыхь цәажәаӡом машәыршәа,
Сызҭаху рзы ӡыхьра зурцоуп.
Сыхьӡ заԥсахуа Ахәрашәа,
Сгәы-сыԥсы надҵа исҳәаларцоуп.
Сышьхақәа ҳаракым машәыршәа,
Сцәеижьаҿ ахҭыԥқәа сҵәахырцоуп.

386

Ус баша сазимшеит сыжәла,
Сыжәла сазхәыцроуп, саԥшырцоуп!

***

Иаԥсышәоуп раԥхьа исҵаз ацыра,
Смилаҭ рыбзиабара сзыркыз.
Рҿырԥшоуп исызҭаз алаӡара,
Иреиӷьу сашәа дара ирызкыз.
Снеиуеит рышҟа зны сыҭрысны,
Зыжәлар зхьаам агәаҵа ҭшәоуп.
Рыцәгьеи рыбзиеи цоит сгәы иҭысны,
Скәыршаԥхьа сцәа иадырҵаз сбызшәоуп.
Аԥсуара ҳәа имҳәҳәаӡакәа,
Рҿырԥшала иаҳдырҵон иҵоуроу.
Иаԥсышәан раԥхьа исҵаз ацыра,
Уи ацыроуп рызегь зыбзоуроу….
МАРИНА ШАМБА
Агәил пытӡом амӷ анҿамла,
Аԥсабара ацәаҩа ус ишоуп.
Ауаҩы ибаҩхатәроуп изырҿыха,
Аԥсуа дызхьысыз зегь лашоуп.
Амроуп иацхраауа ухатәымҩа,
Ихәшәым рыда аӡыхь ԥшьақәа.
Аҿырпын, аԥхьарца, аҩымаа,
Изхылҵуа ахәшәыц быжьқәа.
Ҵиаа жәлами рызегь злырхуа,
Ҳадгьыл иҵсуеит ршьа-рдақәа.

387

Ԥхьарцада аԥсуа имам ԥсыхәа,
Ауарӷан акәзар ҳгәы ԥзыртуа.
Ба боуп изхысҳәаауа, Марина,
Бнацәкьарақәа хцәԥаран сырԥон.
Сҷытбыжьны саханда ба блира,
Сыфлеита-Паноушәа сгәы иабон.

***

Иаацәырҵуеит, ахьаа иаҩызоуп,
Бжьык са сахьчоит имаӡоу.
Сашьҭоуп, сцоит, иара саԥызоуп,
Ашьха ӡыхьеиԥш зыбжьы цқьоу.
Абжьы – маӡа ҩада исыԥхьоит,
Иансыцым сеиԥшуп шәыр зҿам.
Заҟа имаӡоу аҟара исыхәоит,
Ԥсыс исхалоит сгәансҽанӡам.
Аурҭ асуаз – сазынкылом,
Иара ансыцу, сымҩа нҵәом.
Сарҭынчуам, сартәом, саргылом,
Ахаан сыԥсҭазаара ҿахҵәом.
Ажәа абжьы зцым изууазеи,
Дышиз еиԥшгьы уи дажәуеит.
Изцу игым ҩызеи-ԥызеи,
Ашьамҩаҿгьы са сеиԥш дышәҭуеит.
ИУДЫРУАЗ!
Дыҟам ҳәа уавымсын сашҭа,
Схаҿсахьа ларҭас ишахоу.

388

Сԥацхахь умҩахызго сышьҭа,
Бзиала уаабеит! – ишазҳәоу.
Иукәшан иуԥылап сыԥхара,
Угәаҵа сынҭалан сшәаҳәап.
Уадыруеит сыԥсы зхоу сынхара,
Схәышҭаарамца шаҳәшаҳәап.
Сыԥсит ҳәа уҽоумҭан агәала,
Умҵәыуан субазаргьы ԥхыӡ.
Сшымԥсуа наӡаӡа агәра га,
Саныҟамгьы ишааиуа са сӡыхь.
Саныҟамгьы ишыҟоу са сашәа,
Ашәҭқәа шәахьымхәуа, ишпытуа.
Иудыруаз, сгәараҭаҿ аҩнашәқәа,
Смоҭацәа ыҟоуп иаазыртуа.
Август, 1998

***

Анцәа дыҟоуп ҳара ҳазшаз,
Ҳиҵаԥшларцаз ҳаргьы ҳзыхшаз.
Анцәа ида ҳхәарҭаӡам,
Иашәахә иаҩсуагь ҳрацәаҩӡам.
Имч амшынгьы ҭанарбоит,
Жәларык ирзымбо иара ибоит.
Ҳа ҳангәаҟуа ҳгәеиԥш дааигәоуп,
Ҳамшра иамшроу иара игәоуп.
Анцәа сикәыхшоуп, ҳаиуаауп,
Дзызхәыцуагьы ҳара ҳауп.
Дгьыл ҽыҭк ыҟам дызхашым,
Ҵиаак иныҳәаԥхьыӡ зыхьшым.

389

Аҵиаа анысҳәа, иҟам ихәшәым,
Ҳа иаҳмыхәо, зылаԥш ҳхым.
Уҵымшәааит ҳәа ишәымшәиин,
Аҭырас шәиԥхьыӡла ишәмыршәын.
Ҳагха ҳахҭниҟьом, ҳа даҳҭоуп,
Аха ахдыррагьы ҳахәҭоуп.
Ауаа еилыхны ибаӡом,
Уаҩра зламгьы дибылӡом.
Ҳаӷоу дицмыз – дыԥшӡахом,
Хылеи хшыҩлеи дзызҳаӡом.
Анцәа дынхом акьаҳә дбаны,
Сиҳәоит, шәанызааит инапы!.
Аашар дынҳалаԥшуеит Анцәа,
Адҵа ҳазриҭоит ишацәа.
Анцәа ииашара ҳакуп,
Дымроуп, дымзоуп, дҳаракуп.
Ҳхьаақәа ԥишәоит ицәаҿы,
Зегь ҳаилирхуеит игәаҿы.
Иахьанӡа иџьасшьоит омашәа,
Ҳахьнимыжьц игәы нҳахшәа.

***

Аԥсны сакәшоит сгәы сыҵԥраа,
Сақәлоуп схәыҷра зхааныз ҳараш.
Ахқәа иқәдырхааз ахаҳәқәа,
Исхәышәтәуеит ирхьыршо сылаԥш.
Абзалаԥшоуп, аԥсылаԥш акәӡам,
Уааи ԥсабареи иаҳԥырхагоу.
Аԥсыцәгьароу? Ихҭҳәаау лакәӡам,
Аԥсымҭәроуп џьоукы ирҿахәҳәагоу.

390

Сара сзыҳәан амалқәа ирмалуп,
Аԥсабара, схы зыхҭнысҵо.
Сылаԥш хәыҷы лаԥшуп, иҳалалуп,
Жәлар рашәақәа срыҟәнызҵо.
Ԥсык схырхыр ҽа ԥсык схалап,
Сдоуҳа лаша – сыҽныхроуп.
Сыхьаца ыҵҩаар хԥа еиҭасҳап,
Сылаԥш – аԥсыуа лаԥшыхаауп.

***

Гәызаҵәыкоуп исызҭоу,
Шәышықәса сыԥсы злаҭоу.
Даҽа уи аҟара исызхо,
Ишысҭаху сҿахәы сзырҳәо.
Ацәгьеи-абзиеи зегь зраӡо,
Сыгәҭыха зласҳәо, излаӡо.
Ԥсыҽи рыцҳаи ирыхьӡо,
Изҵоу дыҟоума изԥхьаӡо.
Акырынтә харада ибылхьоу,
Мцеи-мацәыси идырҭәахьоу.
Иашеи-хәахәеи сзырбахьоу,
Сыуеи-сҭынхеи еилзыргахьоу.
Ӷьычи-ԥсымҭәи зычҳахьоу,
Хымҭеи-ԥҽыхеи ирцәынхахьоу.
Ишысҭаху сҿахәы сзырҳәо,
Даҽа шәышықәса исызхо.

391

Мышкы саныҟамгьы инхо,
Агәалашәараҿ зыхьӡ рҳәо.
Ҽазнык сиргьы, агәра гоуп,
Еиҭа исызҭеиҵо уи агәоуп.
Жәа-гәык шсимҭазоуп Анцәа,
Ицахьазаарын ихәҵәа…

***

Ҳаҩны аҭуан џьара илаҟәуп,
Џьара ҳгәаҵеиԥш иҳаракуп.
Иаҳтәым хчбаба ҩнаӡам,
Анцәа иџьшьоуп, ҳаԥсы цәгьаӡам.
Ҳбызшәа аԥхара ҳа ҳларҭоуп,
Ҳбызшәа аԥшәымоуп, ихадоуп.
Ажәҵарақәа ҳҭоуп, ҳрызхаӡом,
Аԥсымҭә ибарҵаҿ рыҭра рҳаӡом.

***

Ирԥхьаӡашт мышкы сара исхыҵыз,
Иркапанлашт сара сызхьымӡаз.
Сыбжьы ахаангьы ирмаҳацшәа,
Сыхьӡ иавслашт срымбаӡацшәа.
Рхатә хьаақәа схы шрыхҭнысҵоз,
Иарбан ӡмыжьроу рзын сызхыӡлоз.
Насыԥк рыҵахьтә ззын иҭызгоз,
Самеигӡакәа сгәырӷьаӡ ззысшоз.

392

Сыжәҩа иқәыз изакәтә еидараз,
Храк ишхалатәыз са сдырраз.
Иахаршәыз сыхәда изакәтә шахаз,
Аиҭаира ари иузхымго шхьааз.
Сашәа иавсуаз, жәаԥхак ззымҳәаз,
Агәаҟқәа роуми ашьыцра ззымхаз.
Анцәа сиҳәон, исылшаз бзиарак,
Иазго џьышьа иарҭарц ԥшаласк.
Бзиарас исылшахьаз ак шамырӡуа…
Издыруан саныҟамгьы сӡыхьны сшыҵҵуа.
Издыруеит Аԥшалас ак шамырӡуа,
Саныҟамгьы сӡыхьны џьара сшыҵҵуа.

***

Угәы аԥсышәак ҭырша,
Алакар-ӡыхь уҿырша.

Ҵлак еиҭаҳан, иааӡа,
Ужәлар рзыҳәа убылла.
Знызаҵәык рышҟа уҿы рханы,
Уцәажәа аԥсышәала игәаӷьны.
Аԥсуа аԥсуа бжьы иурҳар,
Аҩызцәа маҷымкәа иурҳар.
Имхынҳәыргьы иувсхьоу зегьы,
Узныҳәаша дцәырнагап аӡәы…

393

***

Сгәеиԥш сара сыблақәа,
Сыуаажәлар роуп изыхҭну.
Убри азыноуп сыблақәа,
Изрыгымхо, изҵару.

***

Ахра кнаҳа ишубо саҿҟьазар,
Усцәымшәан, исзыгәаӷь: бымшәан!
Амшынқәа сшеимдырххоз убазар,
Уҽырхаҵа, исықәырга: бымшәан!
Амца сиааихьаз агәгәаҳәа,
Бымшәан! ансхьугӡа – сбылӡом!
Уаныҳәҳәа сҿоуҳәеит зынџьырла,
Сдацқәа сыцәԥуҟеит, сеихәаӡом.
Агәкаҳара сыцимшеит сызхылҵыз,
Аха сахьчоит ажәа «бымшәан!»
Абџьар сгәы иҵакны даҵхаз,
Еибагаӡом, исхьугӡар «бымшәан!»

***

Сықәра маҷӡам, акыргьы цеит,
Сгәыӷра ԥышәо ԥыҭк сахьӡеит.
Амшқәа нсмыжьит изаҵәны,
Ашәақәа рыдлаԥса иҭацәны.
Адыд сысын сацәцеит џьара,
Аурҭ иалсмыршеит сырҷҷара.
Сыжәҩан хәашьын, аха еилгеит,
Сызҵалаз хмыршәҭӡакәа изгеит.

394

Аԥҭақәа срылан – сҭадмырхеит,
Аеҵәақәа сыкәшо рыҽдырԥхеит.
Сызшаз сикәыхшоуп, илаԥш схуп,
Бжаџьара сԥишәаргь – сиҭахуп.
Ус анакәха, иԥшӡоу гәахәтәуп,
Иахьа сыԥсыргьы скәашатәуп.
ҲӠЫНҴӘА
Ҳӡынҵәа быбышхеит санаба,
Амра сеиԥшны санкаԥха.
Ашәҭқәа рымаӡа ԥдыртит,
Аҵыс иаҵәа уа иԥрит.
Ахьычԥаԥырқәа ԥырԥыруа,
Сшырбаз еиԥш ргәы ҭԥраауа.
Амра ачыхәқәа ласкьаны,
Инхыԥсалеит аӡыхь агәы.
Са сыда ашьацра иаҵәахом,
Са сыда аҵла иазҳаӡом.
Аԥсны сгәадуроуп, с-Аԥсынроуп,
Амра азын саргьы сымроуп.
Ҳӡынҵәеиԥш сбабышхеит схаҭагьы.
ИҞАЛАҴӘҞЬАЗ
«Иҽы дшақәтәаз сҽы жәбазар ҳәа дҵаауан…»

– Сҽы жәбазар, уама сыхьит, –
Аԥҟараҳәа иҽала дцон.

395

– Сшәыҳәоит, шәсыхәа, исцәыӡит, –
Изаҳаз омашәа дырбон.
Ихьыз лдырит аԥҳәыс нага,
Иҽы дшақәтәаз иашьҭаз зҽы.
– Избеит уҽы, абар, абар ҳәа, –
Даанылкылеит, иҟьо лкасы…
– Узықәтәоу уҽоуп, сызкәыхшаша,
Уԥсы аналоу, иҟалахьеит.
Схәыҷы дшыскыз дыӡыз џьышьа,
Сгәылаԥҳәыс лҿы сцахьеит.
Ихьыз џьеишьеит, иӡны ибазшәа,
Дакәшон иҽыхәда шьышьуа.
Ирымҳәозаап аԥсуаа баша:
Аҽы иалоуп ауаҩ-шьа…
АԤСЛЫШ
Сыжәлеиԥш аԥслыш сыԥсы алан,
Уажәы игылан ишьхынԥсылан.
Аарла, ирызнымкыло адацқәа,
Агәаҵа иҭаԥсызшәа агәҭыха.
Аԥсабара иахылаԥшу ибжьала,
Иныҵакны исаҳаит ԥшьаала:
«Баџьал бахыԥеит, амреиԥш иԥхаша,
Аԥсы былан, ибхнахит ибыхьша»…
СНЫШӘНАП
Хынкылагас уа уоуми исымоу,
Сцәыӡқәа аиреиԥш исзырбо.

396

Знышәнап тәыму иоуп ирыцҳау,
Збызшәеи зашәеи зҿанарбо.
Сгәы ушықәԥсуаз хьанҭырак сныԥшшам,
Избоит ҵысхәушәа сзы ушласу.
Сзызхьаауа уҵаҿ ишыхьшәашәам,
Ибарцгьы шилшо сызҭаху.
Уахьынӡасымоу схьаақәа сырнышәап,
Сҟалашам сымчқәа каԥсаны.
Узтәӡам уансымеик нас, са снышәнап,
Егьараан схыԥап сыԥсраны.
ААԤЫНРА, ААԤЫНРА
Ааԥынра – ихызхуа угәаҵа,
Узҩычо. Иузҭо анҵыра.
Ааԥынра – инымҵәо агәыӷра,
Дзыԥсоузеи иуеиԥшу аҟәыӷа.
Ааԥынра – наӡаӡатәи ақәыԥшра,
Ааԥынра – ирԥшӡагоу ашла.
Ааԥынра – арԥызба, акәицқәа,
Амра, аԥҳәызба, аимхәыцҭра.
Ааԥынра – ублақәа рымца,
Ааԥынра – ихьӡырку ахәыцра,
Ааԥынра – ҭынч аԥсабара,
Хара инаскьазго аԥсҭбара.
Ааԥынра – уеҵәӡы саҿырхәа,
Умчала исылсхит аԥҽыха.
Суеиԥшха сцәырҵит сгәы ҿыцха,
Ааԥынра – апытҟәырқәа итҟәацуа.

397

Ушьҭхысаа, ааԥынтәи сҽыхәа,
Иахьаҵәҟьа иуҿаскӡом саӷәра.
Исымбац амҩақәа сырныздо,
Ааԥынра – сӡыхь-насыԥ ҭызто.
Ааԥынра – абзиабара сашәызҵо,
Сзызгәаҟуа ичарамш сахьызгӡо.
Шәышықәса ирҭысхьоугь дзырҿыхо,
Ааԥынтәи аҳауа днаҿырхәо.
Ааԥынра – алаԥшцәгьа сигәыҵԥаа,
Ажәақәа, ԥшаласшәа шәысгәыҵԥраа.
Ахьӡала еицышәҳәала ашәа,
Ааԥынтәи чыҭ-ҵкны шәысшәыла.
Еиҭаҳәашьа змамоуп ажәала,
Хкы-хкыла иуҭаху ԥшшәыла.
Ааԥынра – иҵымҵыц аӡыхьқәа,
Игәашәҭа ишҭырхуа усахьа.
Ааԥынра – амалқәа ирмалу,
Арԥызба, иудыруама иууалу!
Ижәбап ҽнакала шәмышәҭуазар,
Шәышықәса рышьҭахьгьы шәажәуазар.
Ааԥынра – ихызхуа угәаҵа,
Уҩычо, иузҭа анҵра.
Ааԥынра – инымҵәо агәыӷра,
Дзыԥсоузеи иуеиԥшу аҟәыӷа.

***

Сыбла ухыҵуам, уақәтәан ҽыхәак,
Аԥҟараҳәа унсыхьӡеит.
Исгәалашәоит, иаҿоукит уаӷәра,
Саԥхьа улҽыжәԥарц уҭаххеит.

398

Уахеит, уахеит, уахеит аӷәра,
Ушьап азшькыл ишахыршәаз.
Ҩада иухеит, ицәгьан ахәда,
Уҽы ццышәхеит са сшабаз…
Аибадырха ҳамраӡакәа,
Улаԥш мцабзха ишсыцраз.
Ҳа ҳагәҭыха еилнакаазшәа,
Иаакьыркьырын, имҵанарст.
Аӡыхь аԥхьа еимашәкит ажәа,
Иурхынҳәырц акыргьы уҳәеит.
Икыдлеит ажәҩан амра кыдхуа,
Илакә рашьхап – усцәагеит.
Усахьа сықәнаҟьеит сшьара,
Зымҩа исԥырҵны имцаӡеит.
Лыхны, Бзыԥҭа, ма Мықәашҭа,
Ҽырыҩрак аҿгьы усымбеит.
Сықәра абжа еиҵам иахыҵуа,
Аха инсԥыршәом: иааигәахоит.
Аҽышьҭыбжь иҭнахыз усахьа,
Ухынҳәны ушаауа агәра снаргоит…

***

Амра еиқәлафха аԥҭа ицәыҵоуп,
Иагәылахәмаруа ашәахәа.
Амра гәыӷра шәкы ирҵәыцоуп,
Ԥсаатәкгьы хиаалт ишәаҳәауа.
Амра аныҟам ԥҭоуп изцәыҵоу,
Иӡт ҳәа иҟам аӡә дацәшәо.
Шьыжь иангыло хроуп извыҵуа,
Аха сгәаҵоуп изҭашәо.

399

АЕҴӘАҚӘА РЧАРА
Уажә саазқәылаз, уажә саазқәылаз,
Зынӡа еилысуеит са сҳәатәқәа.
Аеҵәақәа, уахак сызгәылаз,
Ҿыц исырҭеит рҿахәқәа.
Исымбацыз еҵәашәк кыдлеит,
Шәҩыла ишымԥсыз сырбауа.
Сышшәаҳәаҩызгьы урҭ игәарҭеит,
Ҿаарҭит ршәахәақәа ҿыддуа.
Гәырҩеи, гәаҟреи, хьааи еидарак,
Сгәаҿы ирҵәахит, хара игатәуп.
Зны сызвыслоз сдақәа ирҭалан,
Уахак сеилыҟәшәара иаҿуп.
Хцәык акыдхбжьы иарҩаз аҵла,
Игылоуп шәҭышла еикәаҭәы.
Иҿыцәеит ззырҳәоз ҳгәылак имца,
Акәицқәа ахылҵуеит иашәаны.
Еҵәацыԥхьаӡа шьҭа ҳкаҷҷароуп,
Ҳаизызшаз сикәыхшоуп – ҳаизшоуп.
Уаха ирымоу аԥсыуа чароуп,
Иԥшьоу риеҵә-ӡы ҳхьыршоуп.

***

Бжьык са исыцуп сахьцалак,
Бжьык сыцрыхоит сыхьыԥшлак.
Иаасыхоит схы-сгәы ианҭаӡам,
Идды-мацәысуаз – сзы ихьҭаӡам.
Шәсыцыз уаа шәҩык – ишәаҳаӡом,
Бжьык звамкәашо – деихәаӡом.

400

Бжеиҳан ахрақәа сырҿахоит,
Аҳаҳаи! – ансықәнарго сҽакхоит.
Алыхәҭа скылхны, сраӡаны,
Сқьышә инықәкуа аеҵә-ӡы.
Рҭыԥ анырԥсахуа исылоу ахқәа,
Ҿнаҭуеит Абжьы: бҽырӷәӷәала!
Зцәеижь иалсхьоу адгьыл ахьаа,
Ажәҩан зыршәыто ибарҭоуп иаҳа.
Абзалаԥшоуп исхымԥо – избахьеит,
Аԥсылаԥшоуп исхызго – избылхьеит!
Исаашәырхала, исаазырхац шәа шәоуп,
Егры шәхыгам, саԥхьа шәтәоуп.
Сбаалоуԥҳаха исыҵԥраалап ҽык,
Абжьы сналԥшыр – исыхәап хаҿык.
Аҽԥышәара хцәԥароушәа саԥоит,
Абжьы баагәараха аҽснарбоит.
Иахьысҭаху – лабашьара сзауеит,
Лаԥш ахьзымнаӡо инсыҵарс сыхәноит.
Ԥсыршьагам, аџыреиԥш сарҭәахьеит,
Сзыниозаалак – аиааира схатәхеит.
Аӡхьамԥш шәхы инакәхша изжәуеит,
Сӡамҩа аԥшшәала ажәҩан сшәуеит.
Сымҩаҿы қәабшәырак зны сынҭашәар,
Иахылҵуам баша са схатә жәар.

401

Ҵәахышьас исымеи, са схатә бжьоуп,
Исыцызҳаз сышьхақәа ирыжьроуп.
Иахылҵыз ашәақәа роуп сгәы зыхҭну,
Сыблақәа ахаан изрыгымхо, изҵару.
Шәгәы санҭаӡам хьшьыцбахан сшәыхьӡоит,
Сызхылҵыз шәгәаҿы сыбжьы ласҵоит.
Исхазҵазгьы, Бзыԥҭа, уара ушьоуп,
Ак сылшазаргьы – уара иуџьшьоуп…

***

Сгәыднакылеит ашьха шьанҵа,
Араҟа иҟам сыхьӡ зхым.
Аҵиаа, аҵла, ашьац иаҵәара,
Зыԥхыӡ салам, сызҭахым.
Ахаҳәршеиԥш зны суршыргьы,
Жәибжь санҭазеиԥш сышәҭуеит.
Зынџьырла сԥахны сужыргьы,
Баграт иԥшалас сыԥнартуеит.

***

Сиит сара ашьхақәа ркалҭан,
Сышәҭларц, ихымбало шәҭыцны.
Рҟазшьа сылеиҵеит иҳамҭан,
Сбылларц имыцәо кәицны.
Сиит иҭамшәаӡо мрахәаган,
Шәықәра иацызҵо хәшәыцны.
Азаҵә гәашәқәа сырҿахәҳәаган,
Иҿыцу хәрашәак сшәызхәыцны…

402

Сиит сара мцажәла еиқәырхаган,
Ахрақәа ирҿашәҭуа еҵәацны.
Ужәла азыҳәангьы сырԥхаган,
Сҟалашам саԥсуара сацәыӡны.
Сиит еиҭа, ашәақәа снырхларц,
Схумхырц схызаргь убла сҭәыцны.
Умшқәеи уҵхқәеи сыдрыԥхларц,
Уԥсаҵа сыҵаршәзарц сышәҭыцны.

***

Ахьаа азхымгакәа ицеит ихыҷны,
Арашҵла зырԥшӡоз амахә хәыҷы.
Араш иналԥсааит, иалҩаазшәа дак,
Изазеит арашҵла, изгәыҵаршәыз шҭак.
Абӷьыцқәа, изхыскаауаз амра афҩы,
Ахышәҭқәа рбырфыншьа еиԥшым ҽакы.
Иухазыршҭуа жәабала амахәқәа зманы,
Арахь иузхыгаӡом ирылԥсааз ахәыҷы.
Иареиԥшҵәҟьа сгәы иасит иақәыз аӡахәа,
Амахә хәыҷ азхымгакәа иныҵҩаа ицаз…

***

Уарӷьаӡом Ахәрашәа еиҭоугар,
Ахәрашәеи аԥсшәеи еицругар.
Иԥсыҽхоит тәым бызшәала,
Ирыбжьахоит аҭымиҭшәара.

403

Ихаӡом, ициуеит ес-ииуа,
Иажәӡом, иҵархуеит иркаҩуа.
Иузеиҟәыхӡом ажьи-анапхыци,
Еицызароуп шәҭыци, нас, шьхыци.
Уаб иҩызоуп, милаҭ деилнахӡом,
Имырӷьакәа аӡә ихәра иавсӡом.
Аха игәнаҳароуп уи еиҭоугар,
Ахәрашәеи аԥсшәеи еидугар.
Аԥсуа Ихәрашәа – ахәрахәшә ажәла,
Ихәшәеиҭахәшәуп излаԥҵоу аԥсшәа.

***

Ажәҩанаҿ амза гәилҵас иптит,
Акалҭан сӡамҩеиԥш ашәаԥшь шәҭит.
Угәаҵеи сгәаҵеи рифмара руеит,
Уарбак ҳгәанаҭан, ҳахь илбаауеит.
Уеҵәахә акәхап, убас иҳанҷҷеит,
Иҳаихырхәан аԥша, убас иччеит.
Ҳа ҳакәхап уа рызегь зышьҭоу,
Хаҳәыкгьы ныҳәоит иахьышьҭоу.
Ари дунеиуп, ҩыџьа иаҳхатәуп,
Ҳдунеиу? – ҳабзиабарала иҭәуп.
Аҵла рымахәқәа реинҟьабыжь гоит,
Инаҳҿыхәо Гагрыԥшьгьы гәыкуеит.
Рифмара еицыруеит ҳагәқәа.

404

ХЫНҨАЖӘА
Апоет Р. Смыр 60
шықәса ихыҵра иазыскуеит

Аԥсуа ишәымҭоуп, гәахәтәы хьӡамҭоуп,
Зыжәлар рыбзиабара ԥсыс изхоу.
Рашьк кәадыртәуп, хьыӡрацамҭоуп,
«Злабашьа» ажәа аҳәара иазхиоу.
Хҭырԥа хаҵамҭоуп, уапа шәҵамҭоуп,
Ашәа ашәымҭоуп, иџьшьоуп Анцәа.
Даҭа Гьечба хынҩажәа анихыҵоуп,
Ианеициз хҩыуаа иԥацәа!
ВИОЛЕТТА МААНԤҲА
Быбжьыхаа ала бара б-Риҵоуп,
Виолетта Маанԥҳа.
Жәлар рашәақәа ба быррыцуп,
Ҳашьхақәа рылԥха.
Урҭ ирхылҵыз бара бкәицқәа,
Ҳагәқәа рҿы илабҵазаап.
Сынхыԥсалеит сышәҭы-бабыцха,
Риҵа аҟны снаӡазаап.
Уи асахьа ҭызхыз бжьыла,
Ԥсра зқәым бабацәа брыхшеит.
Асаби иеиԥш сарцәеит ԥшьаала,
Сгәы ишҭыҩуаз исыршеит.
Ҿыц са сизшәа, ашәак смаҳацшәа,
Сгәы нхыхәхәо ашәала иҭәит.

405

Исымбацшәа, харантә саазшәа,
Амҵәыжәҩа снаҭеит, сатәнатәит.
Сашҭаҿ иаазшәа аӡиа Риҵа,
Ашәаԥыџьаԥ излакәыршоу.
Сгәаҵа дыршәҭит бара бкәицқәа,
Виолетта сызкәыхшоу.
Икәафҭа шкәакәаха исшәыбҵеит,
Риҵатәи аԥсабара.
Риҵа аӡиа уа сынхыбҵеит,
Ибырхынҳәит ҳқәыԥшра.
Ҳашьхақәа ргәеисыбжь нкыла,
Маанԥҳа быхаара иаҿыхәеит.
Арҩашқәа ҭынч иааҭгыла,
Аԥсны багымхарц бырныҳәеит.
Бхаҭаԥсаҭа, бара б-Риҵоуп,
Виолетта Маанԥҳа.
Ижәлартәхаз Риҵа ба барыцуп,
Ибымазааит алԥха!..
МАП ЗАЦӘЫБКЗЕИ ИЧАРА АУРА
О, исашәҳәа нас, избан дзаҭаххеи,
Аби аԥеи рыбжьара аҭырџьман.
Б. Шьынқәба

Иқәҿыбымҭуаз ба ббызшәала,
Икәыршеиԥш иадбымҵоз ицәа.
Ибмырҵоз нас гарашәала,
Аԥа данбанеишьа анцәа.
Уаҟа ибыгхаз азмырхакәа,
Аԥсуа школгьы бавсны бцеит.

406

Аԥсуа ҵасқәа имырҵаӡакәа,
Иаԥсуара ицәтәымны дшәааӡеит.
Ихы ԥхеишьоит иахьгылоу аԥсуаа,
Дцоит дынрывсны маӡала.
Ирҳәо изеилкааӡом ҭырџьманда,
Бымшала ихьӡуп «аҿаҳа».
Иаб ихы кны ус дзыртәада,
Иаԥсшәа дзацәышәхьчеи ианахәҭаз.
Аԥа дзауны агара змауз ҳәа,
Шәԥацәа шәырзымӡырҩуаз ианаамҭаз.
Быӡӷы бзахозеи беилагазшәа,
Быхцәы зкыдыбхуеи ожәшьҭа.
Тәымла иааӡаз атәым дзааигеи ҳәа,
Мап зацәышәкзеи ичара аура!..
РАБИА
Смоҭацәа реиҵбаӡа Рабиа илзыскуеит

Быблақәа ирҳәоит исзыԥшу,
Иахьатәи Аԥсноуп изеиԥшу.
Ирҳәоит сызиааихьоу, сгәы иҭашу,
Сызҵоу еидарас, заҟаҩ схьыԥшу.
Ирхыԥшылаз ихьаақәа ҭахоит,
Рыччаԥшь аԥсышәала ишәаҳәоит.
Аԥсуа гара агәра идыргоит,
Шәышықәсала иҵыслоит.
Сариа, Сабри убра иснарбоит,
Аҳаракра шәҿаԥхьа иҽырбоит.

407

Шәан анҵыра ду шылԥеиԥшу рҳәоит,
Шәаб инапқәа ахьшәыкәшо сарӷьоит.
Аԥсыуа блақәоуп Рабиа, урҭ жәлоуп,
Абиԥара ҿыцуп, бара башәоуп.
Ббызшәоуп. Сгәы ҭынчуп Рабиа,
Сашҭаҿ Аԥсшәа иахьақәым ҭабара!..
ИАХАК ИСРЫԤХУАН АЏЬЫНЏЬЫХӘА
Иахак исрыԥхуан аџьынџьыхәа,
Срахәыц арыцқәа нахаԥсо.
Ахышә икылсны амза ачыхәқәа,
Гәҭыха ссирқәак сгәы инҭаԥсо.
Ацәа сиааиуамызт ари ауха,
Ашәахаак сгаразшәа сҭахәхәа.
Исрыԥхуан сныҳәо аџьынџьыхәа,
Акакан рыццыԥхьаӡа.
Ажәа ҿыцқәа рыҭра иҭыҵны,
Сыхәда иакәшон нап ԥхаҵас.
Аҵх азна сашәақәа хыҵны,
Схәыцра еизнагоз ишәыхьӡарц.
Цырацыԥхьаӡа сбызшәа сныҳәон,
Аӡәыкны ҳажәлар азкаԥхарц.
Цырак срыԥхуан, ашәак снаҿыхәон,
Аџьынџьыхәа ззысшо ирхаҳарц.
Аԥхыӡхаа уаналаз умырҿыха,
Снаӡеит уҿынӡагьы мзала.
Сыԥсала иулаз уи аԥҽыха,
Иулсхит Гагрантә маӡала.

408

Ишәрыԥх, ишәрыԥхла аџьынџьыхәа,
Зегьы аныцәоу иҭахәхәа.
Цырацыԥхьаӡа насыԥ шәаҳәа,
Инаӡоит аҭыԥҳацәа рҳәахьа.
ИГАРҴЫЗ АЖӘА
Уимоу, ишԥасҭаху сеисар,
«Ахра ашәа» зҩыз ицәаҳәа.
Уажәа згарҵыз уи Агара, –
Упоезиа амшра – абаагәара.
Иргәылоуҳаз удац-ԥашәқәа,
Инырхыԥрааит аԥсуа гәашәқәа.
«Еҵәаџьаа» идгьылтәхаз зкымҭа ҟәышу,
Зны ибыргу, ҽазны иқәыԥшу.
«Антологиа» абзарӡы ахьырҳәо,
Шәышықәсала шәҩыла узныҳәо.
Кәтолтәи Ухьаца – умца еиҵызхо,
Уашәақәа рашәа – ҳхьаа ҳхызго.
Иуҵагылааит уа уеиԥш изҳәаша,
Амаҵ зуша ҳа ҳхьыԥшымра.
Баграт цәаҳәа уамеисеит баша,
Уроман «Аџьынџь» еиҳау зрыԥхша.
Ус анакәха, шьхаӡыхьк унаҿыхәа,
Ушьхәа нарба ҩаԥхьа уҽыхәа.

409

Баграт-хра уамԥшааит ус машәыршәа,
Уақәлахарцоуп – Мушьни Лашәриа.
Егьараан игарҵып уажәа!

***

Еҵәазаҵәыкоуп,
Раԥхьа икыдлаз.
Еҵәазаҵәыкоуп,
Сара сгәазҭаз.

Еҵәазаҵәыкоуп,
Сылаԥш хызкыз.
Еҵәазаҵәыкоуп,
Угәашҟа сымҩахызгаз.
Ахы снардырит,
Ари шлакәмыз.
Сыԥсы ианырит,
Уеҵәахә шакәыз.
Иҩаҵаԥшлакгьы,
Зегьы ирбарҭоуп.
Уаргьы саргьы
Ҳзы игәырҭәыгоуп.
Ҵәҩан шьапыкгьы,
Акы аҳәозаап.
Еҵәазаҵәыкгьы,
Шәҩы ирызхозаап.
Насыԥк снаҿырхәан,
Сӡамҩа аршәҭит.
Инсылх аԥҽыха,
Амза инавҵалт.

410

ЕГРИ ԤСОУИ ИРЫБЖЬАРШӘУП
Егры уеимсар Ԥсоу игылоу ихаирхааит иҳәоит…
Р. Смыр

Егри Ԥсоуи ирыбжьаршәуп,
Убас еиқәҿырҭуеит аҳәаақәа.
Убас еизааигәоуп, сақәшаҳаҭуп,
Зҭоурых нымҵәо аҳәатәқәа…
Шәашьа умоума шьапыла,
Имбакәа сыццышә ахькаԥсаз.
Шьала, дала, насгьы хшыҩла,
Шәышықәсала иахьсызҳаз.
Сылабҿабеи, нас сыԥхыӡи,
Амшын хьаақәеи уанырхьымс.
Ага бӷьыци ашьха бӷьыци,
Урҭ ахьеиқәшәаз уанзахымс.
Аура шыршәо – Аԥсуаралоуп,
Нарҭ Сасрыҟәа дыԥшаатәуп.
Аԥсны зларшәо – Аламысоуп,
Цгәы Ҳанашәгьы ҿыц дбатәуп.
Раԥхьа аԥсуа иаҳҭап Ажәа,
Ирххатәуп аԥхьарца арахәыц.
Уҽнадуҵароуп «Ахра ашәа»,
Баграт Шьынқәба цқьа уизхәыц.
Аура шәага – аԥсуа игароуп,
Аҳәаа инҭыԥраан сыхьӡ ԥрит.
Иахьа изларшәо – Агәрагароуп,
Сгараҭыԥаҿ сгара шәҭит…

411

АԤСАБАРА
Любите живопись, поэты…
Николай Заболоцкий

Аӡыхь ахықәан сара сӡыхьуп,
Амра аацәырҵыр сымрахоит.
Сырҿыхагоуп, ссахьаҭыхҩуп,
Адгьыл адақәа сырҭаԥхоит.
Ажәҩан снаҵаԥшыр – сыжәҩануп,
Сҳаракуп, уԥеиԥшгьы снарбоит.
Ашьхақәа срышьхоуп,сыргәакьоуп,
Ашьауардын схаԥыруа иҽырбоит.
Ацәаҟәа Бзыԥаҿ аӡы ажәуеит,
Сӡамҩақәа хәылԥшәаԥшьла ишәуп.
Стамашәҭха уҵыхқәа сыршәҭуеит,
Скәафҭа шкәакәаха сушәуп.
Ԥсҭазаарас исымоу – ԥсабароуп,
Мрацәырҵра аԥсы сыҿҳәароуп.
Амш ҿыцаҿ сҿыцха сҽырбароуп,
Зны сқәыԥшуп, схәыҷуп зны, зны сҿоуп!

***

Саазқәылаз ажәақәа сеимаркуеит,
Аҵхқәеи амшқәеи срызхом.
Ахреи ажәҩани сыхҭаркуеит,
Са сыда рыгәҭыха рызҳәом.
Аргама Сымцажәлахт саазқәылаз,
Сгәаҵаҿ укәицқәа еибаркуа.
Сыргәылҵыр ҳәа сшәоит, сыргәылаз,
Исыкәшаз ухәыцра анапқәа.

412

Цырала амра сарыԥхуеит,
Ажәада сымшқәа еихәаӡом.
Убжьала арҩашқәа сыԥхьоит,
Дара реиԥш уаргьы сузхаӡом.
Ажәақәа, ажәақәа қәыршыҩхеит,
Исыхьшуп, исырҭом ҭаха.
Сиит даҽа знык – сқәыԥшхеит,
Ашамҭаз сдунеихеит схаҭа.

***

Ажәҩанаҿ аеҵәақәа инрылшәан,
Икәлаауа илҭалеит еҵәак.
Змоурах мыӡша, уҵӷа ԥызҵәеи,
Заа изоуҭеи сашҭа ацәыӡ.
Цхыраарак сызумҭаӡакәа,
Иарбан тышоу узҭашәа.
Укыдзыршәеи уҳәоу намгӡакәа,
Изгәаӷьыда уҿыршәара.
Хьаак сиааиуеит сгәашьымх ԥахуа,
Ҳбарҵаҿ сгылоуп сымцакуа.
Еҳ, иҟамзаап уҭыԥ зыԥсахуа,
Сыԥшуп баша сгәы еибакуа.
1982

***

Сыбзаҿ исыртаруеит сбызшәа,
Иныҟәызгоит, амаҵ зуеит.
Ажәҩан салоуп сԥырԥыруа,
Ес-ииуа срыциуеит, сҿахоит.

413

Ҳгарақәа иарала ирҵысуа,
Ашәхымс ҳхыҵаанӡа иаҳдырҵеит.
Сбызшәа сашҭаҿ ишьацәхыртәуа,
Ԥшӡала сымҩа сахьнагӡеит.
Иарала амзахь сышьҭԥрааны,
Храк скынхалар – саҿнагоит.
Ахра аҿынтәгьы скынԥааны,
Сгараҭыԥаҿ саанагоит.
Сыбзаҿ исыртаруеит сбызшәа,
Иарала сцәыӡқәа сыԥшаауеит.
Сшәаҳәоит, сшышәаҳәац сымшәа,
Шәышықәсала ҿыц сиуеит…
АХӘЫРБӶЬЫЦ
Снапы нухьысшьуеит ахәырбӷьыц,
Ухҳәароуп зны – уџьбарахарц.
Ужәла касԥсоит уӷьацарц,
Ахәра знымҵыц уҳахьӡарц.
Ишубо, ҳахәрақәа рацәоуп,
Ак аҵкыс егьи еицәоуп.
Сынухәаԥшыргьы усызхоит,
Ухәырбӷьыцҵәҟьоуп! – аиаша сҳәоит.
Уаҵаршьуамызт ҳзыхшаз ршьапы,
Инухьыршь-ааухьыршьуан рнапы.
Уаагәыдыркылон нас блала,
Урныҳәон: иуқәмыз шьҭабара!

414

Лассы-лассы ухьӡ рҳәаӡомызт,
Машәыршәа удацқәа рыҵкәаӡомызт.
Уара иуцралахьеит са саҵкыс,
Иҟамлацт иумоукәа мцала кьыс.
Ан лгәы акәхап уара узыхшаз,
Лыхәрақәа ракәхап уа узыԥшааз.
Ирҳәоит дуҭәҳәон ҳәа днатәаны,
Ӡыхькгьы улыржәуан итаны.
Ахәырбӷьыц уқәызҵоз инапы,
Иҟазар акәын ицқьаны.
Уҵымшәааит ҳәа уршәиӡомызт,
Убри ауми – мцыкгьы уҳәаӡомызт.
Иахьа изџьаршьари уахьхәаҽу,
Ҳамшала аихара уахьаҿу.
Аишьцәа ианеимаркуа амал,
Иузхыгом, уарҵәыуоит рӷьалпал.
Ҳара ҳамшала умџьабаларц,
Ҳгарақәа рхьышьҭра ԥҳартларц.
Аџьыкац амала азхаӡом,
Ацқьа уаныҵимх – уеихәаӡом.
Саргьы схәырбӷьыцуп шьҭанахыс,
Угәы снақәҵа сгәы инахьырс.

415

САԤСЫУА СИМФОНИОУП!
Люблю симфонический оркестр, где каждый инструмент, как
мне представляется, олицетворение человека со своим лицом и
неповторимым голосом.
Ал. Аргун

Сгәы оркеструп, анасыԥқәа еизызго,
Ԥшьҩык зыцәҭахазгьы лыԥсы еивызго.
Сымаӡа мҩахәасҭала, ԥшьаала,
Ухы-угәы иҵало – сыбжьала.
Уааиҵасны уазыӡырҩы аҭырас,
Угәы иадҵа, ҽеишәа адырраз.
Аԥсныжәлар ҳаԥхьа Амҳаџьырцәа,
Лабжышла иаҿцәажәон имыцәа.
Рыхаара узтәызтәуаз ажәада,
Иаҿцәажәон Анацәа рбызшәала.
Уавымсын ахаҳә, сыжәла амырҳәакәа,
Аҳәҳәашьа сҿызҵааз – иумырҳакәа.
Иҭахоз рыԥсымҭаз иреиӷьыз хчбабан,
Хызаҵә наумышьҭын дара рымԥан.
Убаҩқәа уанрышьҭоу ууазыруа,
Сыԥсы абжьоуп ҩызара узызуа.
Саԥсыуа симфониоуп, Бзыԥеиԥш иҵҵыз,
Забацәа рхьыӡҳәарақәа змырӡыз.
Ссимфониоуп! Ахақәиҭра иазҳәоу,
Са соуп Аԥсадгьыл абжьыхаа зхоу.

416

Снырхьыс-аархьысуа угәы арахәыцқәа,
Уԥсадгьыл иакәшо снапқәа рыла.

***

Сгәы азҭынчуп сара исылшаз,
Тәым-хәҭаҷк сыкәахь исымгацт.
Имаҷзаргьы са сзыԥшнылаз,
Тәымк ибжьала сымшәаҳәацт.
Ахаҳә ахьышьҭаз сыхьӡ аҳәазар,
Сыцхыраара, сеизҳара иазҳәоуп.
Ашәы ашәыхшьа сҽақәсыршәазар,
Урҭ зегь смоҭацәа ирыбзоуроуп.
Аламгәа сҭысзаргь – исыршазар,
Амра сшалахәу агәра гоуп.
Аӡыхь аныцәаз сыхьӡ аҳәазар,
Ашәак сымҳәаргьы агәы сҭоуп.
Адыд ачычам аџьҵла баша,
Ҵлажәлас иҟоу реиҳа иӷәӷәоуп.
Агәы ҭынчуп сзыҳәан сашҭа,
Ианаамҭаз аԥсшәа са исырҵоуп.
Ахаҳә ахьышьҭаз сыхьӡ аҳәазар,
Убри са сеизҳара иазҳәоуп.
Ашәы ашәыхшьа сҽақәсыршәазар,
Уи са смоҭацәа ирыџьшьоуп.
СХАТӘЫ МҨАХӘАСҬА
Шәеибадыруаз – схатәы мҩахәасҭа,
Иаҿалакьуа ахра ҿҟьарсҭа.

417

Исԥышәагоу иацтәи са схәыцра,
Схатәы жәеинраала са сынҵыра.
Схатәы дунеи – сара исыжәлоу,
Cаныҟамгьы узы ишаԥсышәоу.
Схатәы мҩахәасҭа – сымаӡамҩа,
Амцаԥшь алгара ус мариазма.
Сыеҵәахә еиԥшоуп – истәым схала,
Ԥшӡала сыжәлар шәаныз лыԥхала.
Са исхымсааит ишыцәгьаз алхра,
Алаԥш, ашьыцра, ахәра, амӷра.
Еихагылоуп шьҭа ихымҩакны,
Аԥшалас сықәныҳәоит аҽхьакны.
Схаҭа исыздыруамызт ус ишсымаз,
Уи аҟара, уи аҟара шсылаз.
Мҩабжа уқәхәлар – ҭынч узшарцоуп,
Иҩашьаӡом! – сдунеи иахшазоуп.
Изылымхызҭгьы саб мҩахәасҭак,
Сзынаӡозма ашьха ҿҟьарсҭаҿ.
Исзылхуазма ахәрашәа мҳәакәа,
Ахәырбӷьыц хәырбӷьыцла имырӷьакәа.
Ранду дрыкәыхшоуп сҵакыра,
Знык ианысыр реибаркыра.
Исылшаз иаԥхьар гәыла-ԥсыла,
Еиҳау мҩак ылырхып ламысла.

418

***

Заҟа цәаҳәа ссир заҟа лабжыш исцәырбылхьеи,
Заҟа цәаҳәа хәшәыц ианраамҭаз исцәгәылабеи.
Заҟаџьара сыҵәҵәаны мшын сырхыԥсылахьеи,
Сымԥсӡазшәа еиҭахгьы заҟаҩы сырԥылахьеи.
Бжаџьара саназхәыцлак са сзыҳәа и-Бзыԥуп,
Сразҟыдарагьы сара сзыҳәа инасыԥуп.
Ииасуа амшқәа ирысҭом сырхыбааны,
Исымбазшәа срывсуам зымҩа снырхыԥаны.
Днасыԥдаӡам, о мап, Ашәышықәса аԥсцәынха,
Инасыԥдоу иҵәыуо ишәԥылаз иоуп инҵәаха.
АШӘАХЬА, АҨАША, АХАША, АԤШЬАША,
АХӘАША, АСАБША, АМҼЫША…
I
Сыжәлеиԥш рызегь хатәыхьӡқәоуп,
Иаарту цырақәоуп, имариоуп.
Уара уразыз, дара разуп,
Акгьы хьанҭам даргьы ласуп.
Мҵәыжәҩас срымоуп, ирыԥшнуп,
Ауаҩра злоу изын – имшуп.
Ашәа зхылҵуа ицқьоу шьҭыбжьуп,
Са саԥхьажәа даргьы азԥшуп.
II
Ахьӡқәа рызҭаз сабацәа роуп,
Идгьылтәуп, ижәҩантәуп, еҵәақәоуп.

419

Ижәлартәуп, узыҳәан рызегь хәшәуп,
Амҵәыжәҩа урҭоит, узын ишәҭуп.
Зегь еихыршлоуп, еигәыцхәуп,
Уашьеи уаҳәшьеи реиԥш урҭахуп.
Ԥхьа ҳгароуп дара зызҳәоу,
Аԥсуаа ҳауп рҿахәы дзырҳәо.
III
Ажәла ҭыргоит ашәахьа,
Иларҵоит иныҳәо шьыжьнаҵа.
Саси аԥшәымеи ирызхо,
Иныҳәаныԥхьо, еибарӷьо.
Аԥсуа ичеиџьыка ҭбаахарц,
Ҳқыҭақәа рқыҭара еиздырҳарц.
Угәыла днеины имыркшарц,
Уашьа даныржуа дымкәашарц.
IV
Ныҳәа мшқәоуп дара зегьы,
Дара реиԥш шәыҟаз шәеизгәыкны.
Ауаа иртәуп, рыгәқәа аартуп,
Еибаркыроуп, рыхьӡқәа еидуп.
Амреи амзеи реиԥш ицқьоуп,
Рԥеиԥш ҳа ҳԥеиԥшоуп, ԥхьацароуп.
Ихатәы хьыӡқәоуп, гәахәтәхьӡароуп,
Амшқәа иузеиӷьаршьо ԥшӡароуп.
V
Ҿырҭуеит шеит ҳәа шьыжьнаҵа,
Мшы цәгьа шыҟам рыԥшынҵа.
Амаа рызҭо ажәлар роуп,
Умҩа зроуагьы – ауаҩроуп.

420

Амшқәа шәныҳәа – ишәымшәилан,
Умтәан ухы кны – умшәалан.
Имҩа ԥыртыгоуп, уаргьы уԥытуеит,
Мшыцыԥхьаӡа уаргьы уиуеит.
Ҿахәҳәагас ирымоу ҳара ҳауп.
ИБРАГИМРАА РЗЫ АГИМН
Ҟабардақәа – сашьцәа дуқәа,
Сымҩа иқәыз еикәагыла.
Шьала иҿызхуаз сгараҭыԥқәа,
Срыкәыхшанда шәышьхәа ҭыԥқәа.
Сҟабардақәа, са сдауаԥшьқәа,
Ҳагәқәа шеиҩшам збеит Мамзышьха.
Раԥхьатәи шәара сыхҭыԥқәа,
Ишԥасыхьуа шәашҭа гәашәқәа.
Хашҭра шәықәым, Ибрагимраа,
Шьала иҿызхыз аԥсуа игара.
Шәыеҵәахәқәа кыдымшәакәа,
Икыдшаауеит абра Гагра.
Науржанов Ибрагим ақәрахьымӡа,
Кануков Нургали, Смыр Валера,
Алхас Герзмаа, Сафер Бганба,
Избаҟаҭыԥхаз убра Мамзышьха.
Шәа шәанацәа, Зелма лҩызцәа,
Зелма лҩызцәа – ахаҵамԥҳәысцәа.
Шәазызааӡаз ҳа ҳхьыԥшымра,
Нас шәабацәа – ҳа ҳлааԥшыра.

421

Хашҭра шәықәым Ибрагимраа,
Инрывагылаз Бган Саферраа.
Гагра иҟоуп шәара шәашәа,
Гагра иацуп шәыхьыӡ, шәыжәла.
Нбан-нбанла шәыхәра саҭәҳәоит,
Цыра-цыра хәрашәак срыԥхуеит.
Шәа шәанацәа, Зелма лҩызцәа,
Ахаҵамԥҳәысцәа рхаҭарнакцәа.
Ҳасан Алхасов – Цандрыԥшь ишьҭалаз,
Ԥсоу ашьхақәа зыԥсы ркынхалаз.
Зҩызцәа звыршьааз Ибрагим Иоганов,
Ԥыҭҩык шәеиқәымхар са сабацоз.
Сулҭан Сосналиев – Аԥсны ишлаз,
Иҳацуп уажәа араҟа иалшаз.
Муса Шанибов, са с-Лыхнашҭа,
Убжьы саркьалхеит изқәым хашҭра.
Сашьеиҳабы – Заур Налоев,
Зажәеинраала сгәаҵа иҭазҩыз.
Акгьы сыхьӡом абас шәанызбо,
Зны – инасыԥхо, ҽазны – и-Бзыԥхо.
Игоуп шәыгәра сыхәраҭыԥеиԥш,
Шәсыцуп сара, сара саԥсшәеиԥш.
Шәыеҵәахәқәа сырҭами рыкәа,
Шәыеҵәахәқәа кыдми Гагра.
Зегь шәыхьыӡқәа ихьтәы медалха,
Шәҿаԥхьа схырхәарц ихшьуп сыхәда.

422

« БСЫШЬҬАМЛАН, САН!..»
Ишәыдысныҳәалоит зԥацәа рыбаҩқәа збаз. Зтәқәа бжьа­
ӡыз­гьы агәра аагоит ҳадгьыл акәаҿы ишыҵәаху. Рыхьӡала баҟак
ҳаздыргылар, ҳӡамҩақәа надҵаны иҳахьчалап. Ахьыԥшымрагьы
ҳахаанхароуп. Ус анакәха, иахьанатә ҳазхәыцроуп ҳаӷа иаҳ­шәи­
ҵаз ашәы, иара ихаҿсахьа зхаҳкаауа, ашәыхра аамҭа шааи­гәахаз.
Сшәыкәхшоуп зегьы!
Гәыли Кьычба,
Аԥсны Афырхаҵа Арзамеҭ Ҭарба иан.
Аҟәа. Апрель 11, 1994

Бсышьҭамлан, сан, сыҟам хара,
Ҳадгьыл ацәеижь ҳадуп ҳара.
Сан – сымцажәла, бара сгәацаԥха,
Бгылом ахаан алаба бҽанҵа.
Ашкол саналга, ҳԥырны ҳкәашон,
Зегь рылаԥш ҳхын, мыцхәы блашон.
Урҭ амшқәа – сыхьӡала ихьчала,
Усҟанеиԥш акыркыр быччала.
Аԥсуа хаҳәқәа брызхәыцхьоу, сан? –
Шәнеибац зларҳәоз аԥсыуа бызшәан.
Шеи-шықәсеи урҭ шьала икәабан,
Шәара ишәҩызоуп, ирчҳахьеи, сан?!
Гәыбылрак злам иҟоузеи Аԥсны,
Амӷцәҟьа схьынԥашон иансхыҵуаз сыԥсы.
Аӷа симырбакәа саҵәахт хаҳәык,
Ахӡы сыҿшьуа исхатәан уа ҳәыҳәк.

423

Адгьыл хыџхыџуан, аҵлақәа ҳәҳәон,
Сшьа згәыҵкьасоз адацқәа еихон.
Гәымсҭа қьызқьызуан, аҵәыуабжь саҳон,
«Ахәрашәа» схагьежьуа «Сыԥшалас» аҳәон.
Иаҳҟәыблаауп, сан,рԥацәа рҵәахуан,
Бабацоз иахьа! Ҳәатәыда бынхон!..
Бгылазаауан, сан, баҵоушәа аҭыџь,
Хәызмамоуп ажәҩан бахьаҵаԥшуа ҭынч.
Бҿа ӷәӷәоуп, ишьҭыхуп бара бхы,
Аҵәахшьа бақәшәоит ибылоу ахы.
Сан, ес-ҩ-ажәак рыбжьара, сан,
Ҳиааира ҳанацәа ишәыбзоуран.
Ҳхьыԥшымра сацуп, сыббоит, сан,
Дыбжьаӡит ажәа тәымк ибмырҳан.
Аибашьҩы иццышә иабоит зегьы,
Зны-зынла иҵәыуоит игәыкны:
Ҳшьала иҭхаџьуеит иахьа џьоукы,
Убриоуп ҳазбылуа ҳарҷҷаны.
Еибашьцәоушәа рыхқәа ҳарбаны,
Ақырҭуа иҷан мҵарс иԥырны,
Ачарҳәаҩцәа гылан ҳагәҭаны,
Ҳаӷа изҭоз ҳшьацқьа ҭтаны.
Ишәмырҩашьан, сан, урҭ рхы-рыҿқәа,
Убриоуп ҳгәахы иалоу ихҿаха.
Баҿцәажәа, сан, ари сӡыхь абжьоуп,
Ес-ииуа сахьрыциуа – ибыџьшьоуп.

424

Бсышьҭамлан, сан, сыҟоуп, ихаҵа,
Сымцажәла, сан, бара сгәацаԥха!
Быҷкәын Арзамеҭ Ҭарба сыԥсоуп,
Быԥсаҵан схы ықәуп – даара сааԥсоуп…

***

Аӡәы дҭахацыԥхьаӡа,
Сбызшәа аҽашьуан.
Сара сыржыцыԥхьаӡа,
Чаврак аҿнашьуан.

Ҳәҳәабжьык гацыԥхьаӡа,
Сбызшәа аҽарӷәӷәон.
Иангоз атҟәацбыжьқәа,
Шәымшәан! – ҳәа ҿнаҭуан.
Ашьарҩаш каҽҽацыԥхьаӡа,
Сбызшәа ихнаҩон.
Абызшәа Афырхаҵара,
Анацәа рҿынтә иаауан.
АԤСУАА ИҴЫРХУАН РԤАЦӘА
Ажәақәа: Б. Барцыцԥҳа,
Амузыка Б. Багаҭелиа
Марттәи ажәылараан иҭахаз рыбаҩқәа ыҵырхуан 1993 ш. но­
иабр 5, 6, 8 рзын (быжьба рзы амш аныцәгьаха ирласны ҳақәҵыр
акәхеит).

Хыҵшьак амам иабаз сыбла,
Аԥсуаа ишыҵырхуаз рыԥсцәа.

425

Сҿаԥхьа иҿыхон сашьцәа рсахьа,
Ԥхьаҟа ҳәа ианыруаз Гәымсҭа!
Аӷа измырҩашьаз аԥа ижәла,
– Быҷкәын соуп, бымшәан! – аҳәон.
Ихы ихыхзаргь ан дыҳәҳәозма,
Аԥсны ахьӡала илызлырхон.
Изгәамҭаӡеит аӷа шәыргәында,
Итанкқәа реиҳа шрылшаз рыԥсқәа.
Рхы удырдыруан дара рхала,
Аргама ишаԥылаз аԥсра…
Абӷьыцқәа реиԥш еидых-еидыхуа,
Ахацәа иҵырхуан ҳԥацәа.
Аԥсны иазылԥхарц Ахьыԥшымра,
Анацәа иашьапкуан Анцәа.
Иршәны ажрақәа ирҭарыжьыз,
Аҭиграфқәа зхаршәыз дубарын.
Аха еиқәхеит дара шфырхацәаз,
Бжьымз Аиааира иазыԥшын.
Иахьанӡа ихымҵыцт иабаз сыбла,
Шәысмазҵаан, сшәыҳәоит, зегь сызҳәом.
Анышә рықәжьын тәым напыла,
Аха ирхатәыназ – анышә иарԥхон.
Наӡаӡа ақырҭуа Аԥсны шицәыӡуаз,
Ҳаԥсыбаҩқәа рылагьы иубон…
Ҳԥацәа рыбжьала: О,Сыԥшалас,
Иркаҩуа «Ахәрашәа нанагӡон…

426

***

Анацәа рыхцәқәа ркыдхбыжьқәа,
Гәымсҭа аҭабиақәа ирынԥон.
Ахаҳәқәа ирхьшыз аԥа ишьацқьа,
Ӡыхь мҳаҵәказ ишабон.
Алашбыжьқәа, амыткәма иаҩсуаз,
Ақыҭақәа ргәы дырҵысуан.
Азқәаҭыԥқәа ҳадгьыл дрысуан,
Аҽқәа ашьамцаҿ иӡсауан.
Ахәшә-былфҩы злысыз агәара,
Сцәа иҭахьыҭшьуан, изазон.
Асабихәыҷ, игараз згара,
Агәыҳәԥыхш аццышә иҿаԥсон.
Зҳақ мыӡыз Ан лыхҭыԥқәа,
Хәрашәа ҿыцла илырӷьон…
Агәырӷьара рҿықәын илҵыз ашәҭқәа,
Аиааира Абираҟ ҳаракхон…
АԤЕНЏЬЫР АХЫШӘ
Аԥенџьыр ахышә сахьадтәалоу
Аҟармашәҭеиԥш сгәы цқьаӡа,
Зҵааразаҵәык сахьынҳалоуп,
Сабаӡхуго, слахьынҵа!
В. Амаршьан

Кәапеик узхҵома уӡыхтарҭа,
Сшабозаргь савсны саргьы сцон.
Иазыхынҳәуадаз ухьыԥшьаҭра,
Уҿаԥхьа рымаӡа рҵәахлон.

427

«Бымшәан!» анларҳәо изцроу амца,
Лыбла узхымԥшыло ухьҭакрын.
Иушәаҳар акәхон иумоукәа хгарҭа,
Усышьҭуам сызаҵә ҳәа имҩа укыр.
Ирхамшҭӡаргьы уара ужәла,
Ухьӡ анырҳәо иааилахон.
Ибжамҽамхон иихьаз уашәа,
Иззыӡырҩхьаз ала иаздырхон.
Ахаҳә ӷьӷьаны зҭоурых анызҵаз,
Ҩашьара ақәым ушрыхшаз.
Зыжәлар рзын ацҳа хызҵаз,
Рыгәҭа уиргылеит уа узшаз.
Ухышә хәыҷы иҭбааҭыцәу хышәхеит,
Иаҟарахеит уроман «Аԥсҳа».
Иԥсы сакәыхшоуп – ижәҩантәхеит,
Уҿахәы еихазҳаз уара уԥа.
Ажәҵарақәа ухышә еимаркуеит,
Рԥацәа рхыхраз рыҭра ҟарҵоит.
Алаҳәажәқәа наҟ рыҽхьаркуеит,
Амышьҭацәгьа днықәӡаа дцоит.
Аҷараҳәа ҟармаҵыск абжьала,
Ухышә аартны иунаркуеит ахӡы.
Иҩнакәашоит ԥшахаак ԥшьаала,
Иуҿцәажәеит ааԥынра ахьӡы.
Шәшьыра ҩымҭазҭгьы иаԥуҵо,
Аԥҽыха исылоу сахәхарын.
Хаҳәуп уара зыбжарак ыҵҳәҳәо,
Аха изқәиаау адәыкрын.

428

Ухышә ашҟа илаԥшуеит ажәҩан,
Аԥсуа гарақәа анҵысуа.
Зкаҩбжьы ахара игауа ужәлар,
Ишьыцызгоит улахьынҵа.
Бесланраа рҩызцәа ауԥшәылқәа,
Баша имҩамсит иасуа атрышә.
Баша иамԥшааит «Алабашьа»,
Гәыӷра шәагоуп Абацәа рхышә.
Ухышә илзбаауеит Ҳхьыԥшымра,
Уаҳа иаҳшәымло ашәы наҳшәых.
Ахаан иҭамшәо ҳҵеицәа Рымра,
Наӡаӡа ианылеит ҳа ҳҭоурых!
« БАСНЫКԤҲА – АԤСНЫ!»
Быхьӡи быжәлеи Гәымсҭа иаԥшьуп,
Ҳаӷа наӡаӡа уа дҭашьуп.
Иабаббахьаз ашьха, ақалақь ҭыԥҳа,
Аха бадырхьан бшиҩызаз аҭынха.
Анцәа илаԥш быкәырша зегьы брыхьӡон,
Бҩызцәа ирылҟьоз бгәы иҭысны ицон.
Гәымсҭазын, Ирина, бара бымшынҵан,
Ашьамҩаҿгьы, Ира, иаҳагьы быԥшӡан.
Заҟаҩы бҩызцәа быԥсала еиқәхахьаз,
Рзынгьы бхазынгьы «Ахәрашәа» зҳәахьаз.
Быгәҭыхеи ахқәеи еинҟьон, еиқәҵәиашон,
Акрыцхеиԥш ишааиуаз иккаӡа ишәыршон.

429

Ахәцәа ирхабҵон ирхырхуаз быԥсы,
Баша ҿырҭуамызт: «Басныкԥҳа – Аԥсны!»
ИКЫДЫМШӘАЗ АЕҴӘА
Ажәҩан иҩаҵаԥшлак бибозар,
Быеҵәахә ҳаԥхьоит ижжаӡа.
Амза ашәахәақәа ҿнарпуазар,
Баҳцәымцеит, бҳацуп быԥшӡаӡа.
Ба быхьӡала Гагрыԥшь шәаҳәозар,
Аԥшалас хәмаруазар ҳханы.
Бшьа ахькашыз ахаҳәқәа шәҭуазар,
Бӡыхь-хәы ааизар еиханы.
Быччаԥшь ацзар игәылҷҷо амра,
Бфырԥҳәызбара ахьӡ ҽырбоит.
Зыӡбахә бымаз Ахьыԥшымра,
Ҳналԥшыр, Ира, ҿыц баабоит.
Ижәҩахырхеит шәан лҵакыра,
Рыҵәҩан шьапқәа ӷәӷәаӡа.
Шәашҭа иагым асас, ақәла,
Шәгәашә ламысуп иҿԥраауа.
Ҳанықәуеит быхьӡ ҳамшәаӡакәа,
Шәҩаҵаԥш ажәҩан, шәымцан хара.
Лыеҵәахә кыдуп икыдымшәакәа,
Лыеҵәахә ҳакәыхшоуп ҳара!..
Иҭахо зегьы рыеҵәахәқәа,
Кыдшәан иҭалозҭгьы хаха,
Ажәҩан ахала аҽазымшьуа,
Еҵәацда иқәхон, ҳаӷеиҭа.

430

АШӘЫ
Асаӡқәа рышьҭраҿы асаби данилак ашәы зшәу иршәыхны,
инаскьаганы ирбылуан. Аццышәқәа ганы Ԥсоу аӡиас иарҭон.

Амаалықь хәыҷ ашәы дашәуеит,
Ианаамҭоу дмаиааир абду ашәы.
Инхаз уԥсхылҵгьы дашәиуеит,
Иаԥшуан агара игылоу ишәҭны.
Ашәы ҭаргаломыз уи ашҭа,
Рашҭа иҭыргон ишәины.
Уи азакәхап шықәсык ашьҭахь,
Изыршәырымҵоз ашәы.
ГӘЫЛИ АНЫРҲӘО
Гәыли анырҳәо Гьечԥҳа шлакәу,
Иззымдыруада са с-Аԥсны.
Лыӷәӷәара амцажәла шеиқәу,
Џьара дшымтәац дааԥсаны.
Илыԥсахуеит лара аԥшалас,
Баша давсуам иҩоу махәык.
Сикәыхшандаз ус даҳзызшаз,
Дзымныҳәац ыҟоума хаҳәык.
Ҳабаҩқәа рзы лгәы ҭынчуп,
Аԥсны ишахыгам агәра лгахьеит.
Ҳаӷа ԥеиԥшцәгьа дызҵоу ҭыџьуп,
Ибызшәа ҳԥырхагам, ибылхьеит.
Илеихырхәоит амра анцәырҵуа,
Иҳаракыми лара лгәеиԥш.

431

Аԥсны иамам лара илцәырӡо,
Ижәлартәуп ҳаԥсыбаҩқәа рԥеиԥш.
Гәыли анырҳәо Гьечԥҳа шлакәу,
Аԥсаатәгьы иуанаҳәап с-Аԥсны.
Анацәа рымцажәла шеиқәу,
Уаҵәгьы дшуԥыло даԥсаны.
ԤСОУ
Ԥхыӡгьы изымбац уара уахьыҵыҵуа,
Уртәхоз џьыша зшьақәзыршыз.
Иззымдыруа Ҳашԥсы ахьыҵҵуа,
Иԥшьоу ҭоурыхны сшакәыршаз.
Ацанбақәа шракәыз иаԥшьыз ажәытәра,
Цандрыԥшь ҭарԥшӡа иаланхоз.
Знык иануба иуҿыст ашәыта,
Уцеит угәы узымго ишаланхоз.
Зегьы зхылҵыз Хәырбӷьыц шихьӡыз,
Ахәырбӷьыц раԥхьа ишыҵиххьаз.
Ацан-ныха Аныхаԥсҭа иаҩсуаз,
Дшаҳәынҷоз агәрамга иршәахьаз.
Ашьа зыбжьалоз гарак рыбжьашәҭырц,
Рҵеизаҵә ҳамҭас дшыргәаӷьуаз.
Рысабицәа раԥхьа иргыла,
Рҭахарҭа ҭыԥахь ишырымгоз.
Ишрызқәаҭыԥхаз ргараҭыԥқәа,
Ажәытәгьы изтәӡамкәа иажәлахьаз.
Рҳагәашә иҭыгаз рҽышьапхыцқәа,
Цандрыԥшьҟа уаҳа ишзымхынҳәыз.

432

Иалшарц иҟам, Ԥсоу, суцәыӡуа,
Ҳагәҭыха Гьечрыԥшь иамаӡоуп.
Иҵкы уааразаргьы сызлацәырҵуа,
Уԥсҭбарҭа ахьыҟоу сцәеижь аҿоуп.
Уҽрумҭан, Ԥсоу, иааигәоуп Аиааира,
Аӷьычцәа рымҩа рышьҭахьҟоуп.
Аԥсымҭә Шеварднаӡе армаӷьырма,
Ибз ахьыҟоу ишьхәаҿоуп.
Қарҭаа рбираҟ ишҳамыркха,
Аӷрашьа ишԥаҳәо рчарҳәара.
Иахагылоуп Ԥсоу ибираҟха,
Саӡқыҭ иаҩсуа сычҳара.
Сентиабр 9, 1992

СҚЫҬА
Еигәыласами ҳабла-ҳабла,
Аџьырҩара, нас Бгаарборҭа.
Аҳәыҳәшәара – Ӡаӡаа рхәыԥшӡа,
Арасаӡыхь, Асԥа, убас Ӡыхьҿа.
Уантә укылсуеит Абаҟәылӡха,
Еибаныҳәоит аҭыӡҭыԥқәа.
Дунеик узаазыртуа Аҭыӡҭа акәзар,
Ахаҳәдуи Аԥшьыџьки лакәзар.
Ишрымамыз дырны уда ԥсырҭа,
Ҳәсеи-хацәеи гылеит Бзыԥҭаа.

433

Узын ицхлымуан ҳаӷа иҿыҵа,
Дамыҳәеит баша ацҳа аҿынӡа.
Ҵысшьыгала Гечрыԥшь ҿырхит,
Агәнаҳара ақырҭуа иҿырхит.
Ԥхыӡгьы иоушам уаҳа башьа,
Срыкәыхшоуп, ҳҵеицәа ҭамхеит баша.

***

Аҳәаа дхыҵит ҳгәыҳҽанӡамкәа,
Аԥсны дақәлеит ҳанирҵәарц.
Аӷьыч, ацәгьауаҩ, ацәаԥҽыга,
Абџьар рзишеит ҳаишьаҟьарц.
Азҩа, аҿкы злаз, ак рызхозма,
Автоматқәа, «Агаубица», «Град».
Амаҭцәҟьа иагәаӷьрым уи аҩыза,
Аҟәраанбыжьқәа ахыскаауан Қарҭ.
Иџьоушьаша, иҳалырхуам рызах,
Аҽы арӡсауа ҳшьа казыршхьаз.
Еилкаауп ҳаҷкәынцәа рхы зқәырҵаз,
Исзеилкаауам ақырҭуа ҳзыхирҟьаз.
АԤСУА АН ЛНАПҚӘА
Аԥсны анацәа – аԥсуа нбанқәа,
Нбан-нбанла рҳақ шәатәуп.
Аԥсны иахҭысхьоу нбан-нбанла,
Рнапқәа рызқәаҿ иҭҵаатәуп.
Ршьа зхьыршам хаҳәык уԥылом,
Изеиԥшу уасҳәап – аџыр хырҭәа.

434

Уццышә каԥсо убла ихылом,
Шьалҵас иукәшоит рнапқәа.
Ҳажәҩан еиԥш рнапқәа хыԥшами,
Иҳалалуп рыблақәа реиԥш.
Амра ашәахәақәа рхьыршами,
Иџьаџьазаргь аџь ацәеиԥш.
Зегь ҳаизызго ргәы Лыхнашҭоуп,
Ҳанбан еиԥшу роуп сызҿу.
Аԥсуа ан наџьнатә дхьыԥшымроуп,
Знапқәа ҳаԥсуара иахаҿу.
Кәыдры иалԥшуеит лхаҿсахьа,
Кәыдры иадырхьан лнап ԥхақәа.
Ҳбираҟ ианызаргь унап асахьа,
Аԥсшәа узырҵазоуп лнапқәа.
Кәыдры нижьуан ашәыргәында,
Ахәырбӷьыц даҭәҳәо, лара илырӷьон.
Ашәа ахылҵуан ан лыхҭыԥқәа,
Бираҟҵас лгараҭыԥ ҳаракхон.
Лнапсыргәыҵа нбан-нбанла,
Иуаҳап уаԥхьар лҿаҭахьа.
Ҭоуба нрыҭа, нас илаҳәа,
Баша ишҭамхаз ҳа ҳԥацәа.
Зыбаҩ зымбац нбан-нбанла,
Имыцәаӡакәа изыршахьоу.
Зыбжьы мыргакәа, иумырҳакәа,
Зшәымаҭәа зшәыхны избылхьоу.
Рҩызцәа анацәа змоу Аԥсадгьыл,
Уццышә изкаԥсом инадкыл ҳаԥсы.

435

Еилоумган! Знык уанрыдқәыл!
Хьыӡшьаран урышьҭаз Ан-Аԥсны!
Рыламысоуп агәаҟра ԥхьазкыз,
Шәрыԥхьала ҳ-Аԥсны анацәа рнапқәа.
Рычҳароуп ҳашьхақәа ҳаразкыз,
Абарҭ зегь уарҳәоит ҳбаҟақәа!
МАДИНЕИ МРАМЗЕИ
Саазқәылаз сышԥацәшәо ацәа,
Саазқәылаз ихәларгьы сҭахӡам.
Саазқәылаз сеимашәкуеит ԥхыӡла,
Сзыҳәа шьҭа аԥхыӡ хадаӡам.
Шәанызбо еихалоит ашара,
Арахәыцеиԥш сгәы еилашәоит.
Шәсызхыгом шәанызбо ԥхыӡла,
Сшәышьцылар сзымшар ҳәа сшәоит.

***

Иаҳа сангәырӷьо, иаҳа саныччо,
Сгәаҵаҿ амцаԥшь еиқәҵәиашоит.
Амца шеиԥхьыҷҷо еиԥшоуп сшеиԥхьыҷҷо,
Аҳәеиԥш хьаак сгәы еиҟәнашоит.
Са сыздыруа сҩыза, сықәла,
Гәырҩа змам иеиԥш схы исырбоит.
Ихы-игәы ақәлоит усҟан сгәыла,
Саӷа игәыӷра игәы иҭабоит.
Сыбжьы ныҵак ашәак анысҳәо,
Сгәаҵаҿ шә-гәаҟрак еибарххоит.

436

Исаҩс инеиуа сгәаҟра згәаҟроу,
Ишызбо сашәақәа ддырӷьоит.
Шәара саныжәбо шәаԥшьла ишәушәа,
Сӡамҩа шәҭуеит, ишәҭуеит, ишәҭуеит.
Избанзар, сыла ибжьыхны шәгәырӷьа,
Шәгәаҟуа шәтәар ҳәа са сацәшәоит.
О, егьараан шәара ишәмырбакәа,
Сеиҩызшоз ԥхьакны исҵәаххьан.
Сгәы ишҭахысуа аҵықь-ҵықьҳәа,
Ишәмаҳарц аԥсыуа ашәак сҳәахьан.
Знык шәынсывсыр шәымҩа ԥымккәа,
Цәҟьарас срымаз аҭаххар.
Хҿакгьы шыҟам са сышьҭазкуа,
Иадырп са саԥхьа иара ҭахар.
Чҳара змам аӡә дҟалахьоума,
Дгьылкаҿ хьӡы ссирк зырҳахьоу.
Ианааԥса ашьауардын амҵәыжәҩа,
Жәҩан иазхәыцт ҳәа заҳахьоу.
Ихәу ахаҳә еиԥш иамам рӷьашьа,
Сҷыцқәа хәуп, ихәуп, ихәуп.
Аха исыхьцыԥхьаӡа ихымҽуа схьаа,
Иаҳа аԥсҭазаара сҭахуп.

***

Сҵәыуоит амра анкашуа,
Сгәаҟуеит ашьыжь аншауа.
Апытҟәыр ангәылҵуа игәбылха,
Абӷьыц иаҵәа еиқәырха.

437

Суазыруеит ажьқәа анӷырло,
Амза жәҩанахь ианҳаракхо.
Рыччаԥшь анааҩуа ахәыҷқәа,
Урҭ ианрымшу ахьхьаџьџьа.
Ахьҿар ашколаҿ игәырӷьаҵәа,
Рзын ианго, ианго аҵәҵәа,
Иахызбаауам урҭ акгьы,
Аха иблуп, иблуп са сгәы.
Амца сыцроуп ианлеиуа асы,
Асышәаб аҵла ирхьыссы.
Ахьҿар ангылоу еизаны,
Урҭ аныччо еисаны.
Сҵәыуоит амра анкашуа,
Сгәаҟуеит ашьыжь аншауа.
Апытҟәыр ангәылҵуа игәбылха,
Абӷьыц иаҵәа еиқәырха.
МАДИНА
Лылаԥш сылахеит лыԥсымҭа,
Лгәыблыра хәыҷ дамеигӡеит сзы.
Лыеҵәахәгьы акыдшәаха амҭа,
Сыкәа инҭалыршәит лыԥсы.
Ирҳәеит ирзымгәаӷьуаз уаанӡа,
Лҳамҭақәа иреиҳау акы.
Мцашоурак иҭаршәын сгәаҵа,
Сыблақәа дырхымлеит дгәыкны.
Ашәақәа ирзылшеит лыгәҭыха,
Ллакҭахаагьы – сыҵәахә азы.

438

Ԥсеивгагас исыцуп лҳамҭа –
Лыԥсымҭаз исылашәҭыз лыԥсы.

***

Гәымсҭа снырсны санналало Аҟәа,
Сҭоуп хәшәтәырҭак ашә еимԥаа.
Цәахьчаҩ дызмамыз слышьҭоуп сгәаҟуа,
Амца сыҵоуп сгәы ҵыблаа.
Сара сгылоуп сыбла аҿаԥхьа,
Амца ақәабшыра иҭашәхьоу.
Избоит сахьыбылуа аҿҿаҳәа,
Избоит сыццышә ахькаԥсоу.
Саныҟамгьы сыжәбап суазыруа,
Сыхлымӡаахбжьы ҭаҩҩызаап инҵәаз.
Сацәшәоит сбылреиԥш иҩоу ҵлак збар ҳәа,
Снапхыцқәа зызхымгакәа иҩаз…
9–10. 08. 1988

СХӘЫРБӶЬЫЦ, БАРА
Иуцгәырӷьо духашҭыр ауеит, иуцҵәыуо духашҭӡом.
Шь. Аџьынџьал

Џьоукы дашшылон иааҟәымҵӡакәа,
Бынҵәеит ҳәа сарҳәон имӡаӡакәа.
Бынҭахәыҭхәыҭуан усҟан слымҳа,
– Бымшәан, дбымоуп аԥҳа хьшьыцба,
Бырзымӡырҩын изҳәо бынҵәеит ҳәа. –
Бацәшәагәышьон сгәы ҭаԥҽыр ҳәа.

439

Иахьысымбо – маӡа сыбҵәыуон,
Бшьапы бшыхгылаз сыԥсра бхыбцәон.
Уиаахыс, мшәан, маҷгьы ҵуама,
Иххахазаап сгәы арахәыцқәа.
Сыбжьы неиҵыхны исҳәоит ашәа,
Ԥшӡала иҿыхоит сара срыцжәла.
Саӡәк лыхшара – хҩык аҵеицәа,
Ашкәакәа сшәызҵаз са сдунеиқәа.
Сынҵәаз анџьысшьоз изцыз хәырбӷьыцра,
Ирнысхуеит Венера Ҳагба бсахьа.
Џьоукы идашшылоз иааҟәымҵӡакәа,
«Бынҵәеит» ҳәа сазҳәоз имӡаӡакәа.
Срымбар саарыхом, харантә срывсуеит,
Ба сбызгәамҭар – акаҩҳәа ҿысҭуеит.
Хәырбӷьыцк аҵамшәарц сшьаргәыҵа,
Саԥшуеит сшьапы санылсуа шьацра.

***

Имиц сихьҵәыуозҭгьы иацы,
Скәашарц сылшоит иахьа ҵаны.
Аԥсуа-хьӡы изҭо сара соуп,
Дзынԥшыло исаркьа – схыԥшоуп.
Ижәлоу? Ожәшьҭа нбанк ацыршәом,
Саӷа илаԥшу? – Мап сицәшәом.
Бӷеиҵыхла аԥсшәа исырҵап,
Сҽынеиҵых Аԥсназын дсааӡап!

440

СЫЗХАРА ИСЗЫМБАЦЫЗ
БХАЦХӘҚӘА БЫЦСҴОН
Мрамза дыҟазҭгьы илхыҵуан 28 шықәса

Сызхара исзымбаз бхацхәқәа быцсҵон,
Сыхцәқәа срыхон, сыҟан сышны.
Ишомызт аҵх, са сеиԥш еиҵалон,
Сыззыԥшыз сыздыруамызт, стәан сыԥшны.
Бхацхәқәа быцсҵон, ибзаасхәаз сгәырӷьо,
Наскьа сгылан сызхәаԥшлоз.
Быҵкы ау дуқәа, аччара ҳзымхо,
Ҳазхара баҳзымбо ҳаззыԥшлоз.
Арахьгьы инсыжьит сдунеи иазхаша,
Аха ибыцсҵаз сызхаӡом.
Ибыцысҵазшәа ианбшәызтәи амшқәа,
Урҭгьы срышьҭоуп, избаӡом.
Ас сшыҿнахуаз смоут азхәыцха,
Ашәымҭақәа сырҵәҵәон, сыршон.
Бпалта ачыхә ҟаԥшь адзар сӡамҩа,
Наҟ-наҟ исзымшаргь, уаха сызшон.
Аԥси абаҩқәеи баша еилыҵуам,
Аԥсоуп ҳа иҳацу, ҳаиқәзырхо.
Мап, уԥсы зхоу ивоуҵаз акәӡам,
Ари адунеиԥшӡа иазынхо.
Имхаз бхацхәқәа еилауаҭыруеит,
Исыздыруам рыла сеилаԥсоу.
Зхәыҷқәа рыла ибылхьоу идыруеит,
Анузымшо ивоуҵаз зыԥсоу…

441

***

Ӡҭышьа рымам исылоу ахқәа,
Сгәыԥшқа аҿаршьуеит аахақәа.
Ахы уазыруеит, ҭыԥк иакӡом,
Ахы зхыкәшо агәы шәаӡом.
Ԥсы зхоу аныцәоу икашьшьы,
Иара ҿыхоит имлашьны.
Ахы зхыкәшо агәы ҭҟьаӡом,
Ахы зҿашо агәы даӡом.
Аха инсԥыршәар – сызшаӡом,
Ахҭыԥ сызхыгом ҳәа сашшӡом.
Ахы иақәлахеит сгәахы,
Изламлац иоуп иаго ахы.
Иҟам адгьыл иамбац хәрак,
Ахәра ашәа зхамҩыц храк.
Иҟам имӷьо хәрак – зегь ӷьоит,
Ан лыхәра шаату инхоит.
Изызхымго изламлац иоуп.
АИҚӘАҴӘА СШӘЫСХИТ
Аиқәаҵәа сшәысхит наӡаӡа,
Ашәыхрагьы агәаӷьра аҭахын.
Иҭаҷаҷахьаз сашҭа агәаҵа,
Уаҳа назхымго иҭахәын.
Исшәысхит уашҭагьы сазхәыцны,
Ихьшәазаргь исшәысхт игәаӷьны.
Иабылхьеит ашәӡы сыцәхыҵны,
Ашьацра еиҵымкәо еикәаҳәны.

442

Амрагьы ҵәыуон ишгылоз,
Сыԥхаран сзаԥыломызт исшәны.
Аԥсшәа изҳәомызт исԥылоз,
Ихәымызгьы дысцәахәхьан ашәы.
Иԥҵәомызт сдышшылацәа рҵыхәа,
Сызқәаҭыԥ рҿыцны идырхион.
Шьҭақәак сырхырҵон сзырҭымҵуа,
«Иззыбшәыда?!» – аҭак сеиланархон.
Уабылуеит аиқәаҵәа уҽаноуҭа,
Игәырӷьоит асхыс еиԥш уршәны.
Ишсылсра иансылсоуп иангәасҭа,
Инхазгьы дышумнахуа ашәы.
АМЦА ДЫРЦӘОИТ МЦАЛА
Шь. А.

Умԥшын, сшәаџьҳәаҩ, уқәыл амҩа,
Сбылра ҭыԥ еиҭа имцакит.
Мцабзк еиԥшым изцым алҩа,
Амца аҽеиԥнашьт, сатәнатәит.
Еиҭа изшәылац шсакәу раҳәа,
Амца зцрамлац сизхгаӡом.
Имцаку иоуп изоуҳәаша,
Мцала имблыц – сизырԥсӡом.
Уахәо џьышьа умааин сааигәа,
Амца еишьыл узхгом уара.
Ахәрашәала иузырцәом амца,
Аблраҭәҳәоуп, абылра.

443

Сымца аҩыза дырцәом ӡыла,
Зынӡа исыжәлоит иӷьӡаны.
Амца узԥахуам лаӷырӡыла,
Уа еицралоит иаҳагьы.
Амца исыцралаз иашәҳәа ихала,
Имблыц инрывга маӡала.
Дысхьымӡаргьы дсыхьӡап доуҳала,
Амца дырцәоит мцала.
АԤСУА МЫТКӘМА
Аԥсуа мыткәма акка-ккаҳәа,
Сдақәа еиԥызшьуа иԥыҵәҵәахьоу.
Исылоу ԥышәо, скылхуа аихабла,
Сгәеисыбжь рхазҵо ихәҵәахьоу.
Еихадысхьоу сара сыц-сышә,
Акка-ккаҳәа изырххахьоу.
Аԥсуа мыткәма, иказԥсо сыццышә,
Заҟантә исхуххьеи сыԥсы исхоу.
Зны исгәырдагоу аԥсуа мыткәма,
Срыцнаскьазго сзыԥсҭынхоу.
Рымшра нсыцҵа сгәашә хәышәтәыга,
Мыткәма имоуааит исаӷоу.
Са сгәах иалоу ахқәа алзҟәшәо,
Сымца хызҽуа исыцроу.
Аԥсуа мыткәма – аԥсра санзмыршәо,
Аԥсуа мыткәма – имцоуроу.
Ахәаӡи ашырӡи реиԥш сеилырхны,
Нас сырҿызҟәшәо саахақәа.

444

Аԥсуа мыткәма – исылоу сылхны,
Зных исцәызжәуа иҭыркәкәа.
Акка-ккаҳәа аԥсынҵыркьаҿқәа,
Иԥсхыххьоу сашҭа агәы иҭҳәааны.
Аԥсуа мыткәма – аԥсуаа рҵеицәа,
Сжәытәхәра ахәагақәа еилхәааны.
Исызхамҵоз избар ԥхыӡла,
Санышәар аума лабҿаба.
Шәыԥсы сзааргама, нан, рахәыцла,
Акка-ккаҳәа сгәы ҵыблаа.
Аԥсуа мыткәма, уара сухшама,
Исгәыҵашәахма еицәоу еицәаз?!
Акка-ккаҳәа еиҭа суԥшаама,
Исыхьхьаз сзымхаӡеи, инҵәаз?!
Ушьҭыҵла, амыткәма, акка-ккаҳәа,
Ашәа уаҩсуеит уажә са сзы.
Снумыжьын схала сықәыркаҩаа,
Исхухыз схоуҵаанӡа сыԥсы.
АБЫЛФҨЫ
Иуазыруа исылан ипланы,
Былфҩык схысхьан сбылӡаны.
Алҩа икыднаххьан сыхцәы,
Аццышә исзалгомызт схы.
Акыр шахыҵхьазгьы – ишын,
Уакәын сахьырымжыцыз, уа сжын.

445

Сыццышә акәзаарын сызлаиаз,
Сбылфҩы акәзаарын ишәаҳауаз.
Сара сыццышәха сбылхьеит,
Сыццышә аҟны схы сыԥшаахьеит.
Аԥсыуа хәшәхазаап изеиԥшха,
Срылсит ибылхьаз зегьы ирызша.
Имӷьац ухәра снаҿаԥса,
Ибылхьоу уашҭа сынҭаԥса.
Уи ала уԥшқагьы дкәаба,
Ихьша илнахып инихга.
Ожәшьҭа ахаангьы са сбылӡом,
Хык ахаангьы сахәхаӡом.
Иблу уашҭа сынҭаԥса!..
АХЬЫЧԤАԤЫРҚӘА
Мадинеи Мрамзеи ргәалашәара иазыскуеит

Ҳашҭа иҭоуп ахьычԥаԥырқәа,
Ачыҭ ҵкқәа рышәхԥраауа.
Иҟамлароуп рымҩа ԥызкуа,
Ашәҭқәа еимырдоит иԥшаауа.
Ҳаибадыруан ҳарҭ гәаныла,
Ахьычԥаԥырқәа рыбжьы саҳон.
Нас иҩналеит ахәыҷқәа руада,
Агара иакәшон, уи сызхон…

446

Адәы иаҵәа, иқәҵоу шьацла,
Уа инырмыжьит хәыҷ шьапҭыԥк.
Сара сгылан срыҵашьыцуа,
Сгәаҵа цон, ицон иҭыԥ.
Иахаԥыруеит иааины сыхәда,
Избоит, ак сарҳәаргьы рҭахуп.
Сшәыҳәоит, шәҭымҵын абри ашҭа,
Атамашәҭқәа шәзыԥшуп.
Шәысҿахәмарла ахьычԥаԥырқәа,
Зегь ҳаибгоушәа сшәырбоит.
Зҵаарак сышәымҭан хьыӡҳәала,
Аҭак сызшәымҭар ҳәа сацәшәоит.

***

Бысцәырҵәыуон бышиз бымԥсуаз ҳәа,
Сымца зызхымгоз џьоукы.
Бынҵыра хәыҷы са сзын ишҳамҭаз,
Са сыда издырӡомызт аӡәгьы.
Бара быда сара схәарҭазма,
Бсыхәшҭаарамцоуп, сара быстәуп.
Шықәсыки бжаки исыбҭаз, Мрамза,
Уи ансыцым сара стәуп.
Сҵәыуатәӡам, бара бызгарҵыз,
Амшра сашҭа иазынхап.
Баҳәшьеиҳаб ааӡашьа злалҵаз,
Мышкы дышәҩыкха деизнарҳап.
Иразҟыдам сгәашә сызҭало,
Аӡәк ишәҩыкхо еиқәлырхап.
Уара ухылԥа аҵыс ҭаҳәуазар,
Са сашҭаҿгьы шәаҳәарахап.

447

Дыҿиап азаҵәгьы дышәҩыкны,
Дара зхьымӡаз лара дахьӡап.
Изаҵәымкәа изаҵәхаз иҩынтәны,
Заҵәык диқәшәаргь длырӷьацап.
Дшәымҵәыуан, сшәыҳәоит, ушиз умԥсуаз ҳәа,
Иқәрахьымӡан шәашҭа иҭшәаз.
Шықәсыки бжаки амчоуп исылзхыз,
Уаанӡа ахызаҵә сгәы иҭашәаз.
1988

***

Аҵхқәа исызхымгаз цәымҭхаала,
Ашьацра слаӷырӡны сызхаԥсаз.
Агәыхәажәқәа исыжәлоз ирҩашха,
Ашҭақәа сыццышә зҭаԥсаз.
Ашәҭыцқәа измаӡаз аптыха,
Адацқәа зыҳәҳәабжь сыцраз.
Иснаҭомызт ааԥын азхәыцха,
Алаӷырӡ ицаз, имцоураз.
Ауазра иаҿхәашоз зымшқәа,
Мариала изхамшьац шәахәацк.
Зышьыжьқәа ирԥылоз мчыла,
Хақәиҭла измаӡоз ашәак.
Сақәшәеит урҭ зегь шәыцәӡашьа,
Азқәаҭыԥ, зааӡа сзыԥшааз.
Снасыԥдаӡам – ианыздыр ацәцашьа,
Ачҳара ансанеишьа сызшаз.

448

***

Сҵәыуо амра сзаҵаԥшуазеи,
Амра шцәырҵлак са исҭоуп.
Агәашәахь ԥшырҭас изыскызеи,
Сҵакыреи сашҭеи еимадоуп.
Изгәхьаазгозеи схәышҭаарамца,
Са схатәымца ҳшахатәоу.
Изысҭахузеи уахак ахәрашәа,
Сыхәра ҭыԥқәа анӷьахьоу…
Ҳраҵла зсыԥхьои саб ибжьала,
Игара иангароу еимакны.
Сызрыҵеи шә-хьаак, смыцәо ԥшьаала,
Схы сзачычеи сгәы еибаркны?
Абжьы зҭынчми уахак сцыхаӡ,
Ауарба зкьиуеи са сханы?
Шьҭа еилыскааит сара исыхьыз,
Ҿыц сеиҭеиуеит уахагьы…
« ЖӘИБЖЬ, ЖӘИБЖЬ, ЖӘИБЖЬ…»
1992 ш. маи мзазоуп. Ажурнал «Алашара» аҟны сахьынкыдгы­
лаз исаҳаит ақырҭқәа амитинг мҩаԥыргараны ишыҟаз. Да­
ра аусзуҩцәагьы уахь иццакуан. Апроспект аҿы ауаа рацәа
еиза­хьан. Апҭека ашә иныларххны аидарамҩангага машьынак
дыргылахьан. Ашьҭахь излеилкаахаз ала, ажәа змаз зегьы уа
иқә­гылан. Шеварднаӡе ипатреҭ алаба ианҵаны ишьҭыхны изкыз
ақырҭуа ԥҳәыс ахуҳәа ацәажәара дналагеит.
– «Шьвидмети проценти!» – ақырҭуа бызшәа шысзеи­лым­
каауазгьы илҳәарц илҭахыз уи ала еилыскааит.
«Сышьвидмети проценти» рыцқьаны исышәҭа, нас сара из­
бап. – лыбжьы ҩаҳаракны налықәҿылҭит сыжәҩа знапы аҵх­

449

ны игылаз Нелли Ҳаџьараҭ-иԥҳа Аӡынба (лгәы рахәымызт).
Ицәажәоз дшырҵаҩыз сазҳәазгьы лара лоуп. Лыжәлагьы сыл­
ҭеит, аха изнысҵаз сыблокнот, аибашьраан исцәырблыз сна­пы­
ла­ҩырақәа ирылан.

Жәибжьынтә жәибжь схырҵәаны,
Иӷьацашаз ҳаӷламқәа еиҩҵәаны.
Сӡыхь ҭарбаны, сҭыӡҭыԥ рыкшаны,
Жәибжь слаганы иқәкәашеит сгәы.
Нас жәибжь иҟоу деиҵыргәатәым, рҳәеит,
Уи ҳәатә имам дкәаҳатәуп, рҳәеит.
Ибз иҿыхтәуп, дҭархатәуп, рҳәеит,
Ижәлагьы ихыхтәуп, дыӡҩатәуп, рҳәеит.
Аҭахызаргь ихьаа даҿҳәараз рҳәеит,
Аԥсны ҳара иаҳтәыз, иара дҿаҳаз рҳәеит.
Жәибжьынтә жәибжь сырҳәацәаны,
Ҳазҵаԥшуаз рынасыԥқәа хәҵәаны.
Нас жәибжьынтә жәибжь сдырххеит,
Жәибжь сахьыҟазгьы омашәа избеит.
Жәибжь саҳар сгәы хык ҭашәоит,
Нанҳәа жәиԥшь реиԥш уи сшәиуеит.
Аԥсны азоуп аԥсуа дшамкәа дызшаз,
Шьхоуп аԥсуа ҟазшьала дзеиԥшхаз.
Шьаҭамырӡгак дызмам шьхак ыҟам Аԥсны,
Сжәибжь рыцқьан исырҭааит аԥсы.
Август 14, 1992

450

АԤСАХҨЫ ИАҲӘШЬА ЛМЫТКӘМА
Анарцә инаскьарго арасамаҵә иварҵоит, аҳәаза ицәашҟа им­
неирц азы. Изыскуеит Лео Маршьаниа.

Ҳабацәа зырӡыз ртәы шуҳәоз,
Ҳәатәыс утәы зуҭада, уаҳәшьа.
Ҳазқәаҭыԥ шԥоублаҟьа сшыҳәҳәоз,
Ухылҵшьҭра ҳашԥоуҿаҟәа, сашьа.
Ҭенгизи Ҭамази ирибамҭо укәыба,
Аҟәа шәаналырго, шәаҳәшьа.
Аԥсы акы ицәырӡоит изцу имшра,
Егры шәахысаанӡа, уаҳәшьа.
Аџьнышцәа рзы исзыгәаӷьуам ужәла,
Зыжәлагәы зхы налзхыз, шәаҳәшьа.
Арӡра аахыс ирацәамхеи шәҩызцәа,
Зыԥсҵәыуацәа зыԥсахыз аԥсцәа.
Сигәуа, Латариа, Какубава,
Аӡәы ижәлала уҽануҵап, уаҳәшьа.
Лнапы ыргьежьуа дышәԥылап Марыка,
Ҟарҟар-иԥа ишьаршәыбыз уҿшьуа.
Иааигәамхеи Ҭамазраа раамҭа,
Смыткәма иаԥсамхаз, уаҳәшьа.
Ианеицыжәго исызиаҳәа уи ҳмаҭа,
Ԥсоуҟа шәеицхьамԥшырц ожәшьҭа.
Иҵәыуара мариоуп афырхаҵа,
Дызҵәыуом, уԥхалшьоит иуаҳәшьаз.
Аԥсны ианыргаз хьымӡӷыла,
Згара абылрашьҭыбжь змаҳаз.

451

Еиҟәушаз ҳазқәаҭыԥ схы надҵа,
Уаанӡагьы убзазшәа изжьалап.
Адамра иамысырц урҭ хыла,
Аккаҳәа мыткәмала изжьжьалап.
Амарианӡ уӡааихып, нас, Џьаба,
Георги иоуп уԥсыкәабаҩ – аҳәаза.
Шәшеицу шәынҭаԥа «џьандаба»,
Аҭоубыҭ шәынҭасҭәҳәааит шәҭаршәуа.
Лавренти иҽукәиршап ушныршәаз,
Арасамаҵә сызуваҵом сыҽшьуа.
Ибласаркьагьы уиҭап, нас, ҳамҭас,
Қарҭ амшақә инеинышәҟьааит шәыхқәа.
Ҳ-џьандаба – џьаҳаным.
Март 4, 1998

ӶӘАДАА РЫҲӘСА
Октиабр 14, 2009 ш. Аԥсны зхы ақәызҵаз Ӷәадаа рыҷкәынцәа
рыхьӡала иаадыртит абаҟа.

Ӷәадаа рыҳәса – аҳәса ҟәышқәа,
Ифырхацәахаз зԥацәа.
Ӷәадаа рҵеицәа – изқәым хашҭра,
Иаадыртит иахьа рабаҟа.
Ҳаҭыр шәзақәуп ҳа ҳхьыԥшымра,
Шәара шәыҷкәынцәа зыхҭну.
Шәышԥанеиуаз шәҿаҳәа шәыла,
Зыхьӡ анаалоз аӡыхь ихту.

452

Шәышԥагылаз шәҭаҳәҳәа шәыла,
Иҭызҟьахьоу Аԥсны аҭра.
Ашәымаҭәа ҳахызҟьаз ҳхьышьҭра,
Ҳфырхацәа азырсхьоу адамра.
Дшәызмырбозеи игароу агара,
Изшәышәмырҳазеи уи ибжьы.
Ашәы ҭыжәгар, ҳашҭа, ҳгәара,
Уаҵәы ҳалымҵри ашәшьы.
Ҳариааигәышьан ԥшь-миллионк иҟаз,
Идацқәа ныҵжәаны ҳаӷа.
Жәибжь шықәса раԥхьа иаҳшәиҵаз,
Акажьшьа ҳақәшәом наҟ хара.

***

Бӷеиҵыхрак иубахьоу узхаз,
Умшәан ҳәа унапы зырӷәӷәаз.
Абри згәаӷьыз иоуп узҭаху,
Иацлом уаҳа ухәра ихәу.
Бынҵәеит – шьаҟам, сара исаӷоуп,
Сгәыԥшқа еихнахуеит, ажьхы иахоуп.
Избоит са схалагьы сшынҵәаз,
Сшәахәацқәа знымкәа ишеиҩҵәаз.
Аха «неиҭамҳәа» сара истәӡам,
Са стәала, узыҳәангьы иҳәатәӡам.
Сбылуеит, иандашшыло сҭахӡам,
Сыҽсырӷәӷәарц азы – уи зҳәаӡам.
Иамырхынҳәыргьы сара исыԥхаз,
Гәыӷрак саршәҭуеит «бымшәан, быӷәӷәаз».
Гәырӷьак снаржәуеит, мрак сзарԥхоит,
Реиҳа сангәаҟуа сеиқәнархоит.

453

Аӡеибафа иалыргаз ауаҩы,
Мцабызла иузеиқәырхом иԥсы.
АԤСУА ШКОЛАҾ
Ахра иагаз амаҟа шьҭшьны акәын иԥсы шылбааргоз

Уоуп иахьыҟоу иреиӷьу сашәа,
Уоуп иахьыҟоу са сҿара.
Уоуп иахьыҟоу сқәыԥшра аԥашәқәа,
Уоуп иахсылҟьа сара ахҿа.
Гәырӷьа хәмаррак уа исҿықәшуп,
Уа са сзыҳәа ихәышҭаароуп.
О, уи ашҭаҿ ҽазны слабжышуп,
Аха скәашарцгьы уа исыхәҭоуп.
Аԥсы ахшәом уатәи слафгьы,
Зынгьы сыхәмарлон Бабаду.
Уоуп иахьуԥыло сара сқьафгьы,
Сҭагылоуп иҿыцны ианбатәу.
Уа имыцәо ҭоурых баашуп,
Сышнеиц снеиуеит лассы-лассы.
Амаҟа шьҭушьыргьы уи башоуп,
Сышкол иузалгаӡом сыԥсы.
ШӘАРА ШӘАНЫЧЧО, АНАЦӘА
Зԥацәа аибашьра иҭахаз Анацәа ирзыскуеит

Шәра шәаныччо, Анацәа,
Сшәом, ҭынхала сҿа ӷәӷәоуп.

454

Шәымшқәа сԥылоит рыҽсыларҵәа,
Ашәала сышьыжьқәа кәабоуп.
Шәара шәаныччо, Анацәа,
Сгәыхьқәа гәырӷьаран иԥтуеит.
Шәлакҭа иаԥхьо Абацәа,
Фырхаҵарыла рымҩа шәҭуеит.
Шәара шәаныччо акыр-кырҳәа,
Имиц иира ааигәахоит.
Аӡыхь анааиуа ахьхьа – хьхьаҳәа,
Амра ацәырҵра агәаԥхоит.
Сыԥсы рхалоит аҵлақәа,
Рдацқәа уазла зны ирыхәхьаз.
Скәицқәа рхылҵуеит амцақәа,
Инаскьап иаџьал аԥсра иазҳәаз.
Ргәашьымх ссирхап арҩашқәа,
Ашәҭқәа агәылҵра рҽаздырхиап.
Саргьы исшәылоит ашкәакәа,
Схьаа ахала аҽҭанархап.
Шәара шәаныччо, Анацәа,
Ишызбо ашьацра иаҵәахоит.
Ҵкушәа исшәырхуеит схьаацәгьа,
Абылра, аццышә сацәынхоит.
Шәара шәанзымччо, Анацәа,
Сыцҳақәа рыгәҭа ҿаҟәоуп.
Ҵааршәла ихиҩарц сылацәа,
Ԥсцәаҳак дсышьҭоуп, сытҟәоуп.
Схаҭа слаҳәызаргь цәамҩада,
Уазла иркшазаргьы слакҭа.

455

Шәара шәангәырӷьо, Анацәа,
Акгьы сыхьӡом са схаҭа.
АЛАШБЫЖЬ
Лашбыжьк сдәылнагеит ҵхыбжьон,
Сацәцар ҳәа ишәозшәа иҷаԥшьон.
Алашбыжь Аԥсны зегь иахьӡон,
Сықәра мцабзк ацранаҵон.
Ӡышхәыс сажәуан сҭыркәкәаны,
Илеиуан сӡамҩа иахьыкәкәаны.
Алашбыжь сышьҭан, иԥшаауан,
Сызхаанымз амшқәа еиԥхьшаауан.
Гәашәқәак ыларшәны иакхьан,
Иаумыртӡаргьы гәнаҳа гхан.
Алашбыжь ашәышықәса еинархон,
Алашбыжь, сдәылызгаз ҵхыбжьон.
Алашбыжь сыханы сагон,
Ҭоурыхк слымҳаҿы илагон.
Срыма инықәымлеи цҳакы,
Амца зхысхьаз еибакны.
Алашбыжь агәхьаагара иархахьаз,
Наӡаӡа згәашәқәа анаркхьаз.
Аԥҭа еиқәарақәа ҳантаны,
Иаҿын сыжәра сыҭтаны.

456

Саб иаҳәшьа лыбжьала иҳәҳәон,
Ахҭыԥ еиԥш ҳашҭақәа еихон.
Аргама саб иаҳәшьа дыснарбон,
Зыхьӡ еизылгоз сырбылуан.
Дгылахын шәҟәы ҩежьқәак кны,
Алашбыжь иарԥшаауан сгәы.
Алашбыжь сагон хараны,
Иҩежьын иахҟьоз абылфҩы…

***

Ишанхеит аӡиас Жәаҩакәара,
Аԥсны иналԥсааит ихадаз дак.
Енвер Қапба, исызҳәом… Гагра, –
Иқьызқьызит иаҟәшазшәа ахәҭак.
Иҳәҳәеит Гагратәи аԥсабара,
Ишҳауз ацәыӡ иреиҳаз.
Қапба. Иаадыруан иԥсҭбарҭа,
Гагрыԥшьи Мамзышьхеи ишырхаз.
Рыҵаҟа иаԥуҵеит анхамҩа,
Иуҿыԥшуан Гагрыԥшь ахаҭа.
Ирыцуп, ирыҟәнуп уԥхара,
Збызшәала иҭадыршәхьаз ахҭа.
Ҳажәлеи ҳҭыԥхьыӡқәеи еицазкыз,
Ирԥеиԥшыз раҳәара уахьӡахьан.
Иудыруазшәа 70 ишузнамгоз,
Шәышықәса рҿахәы заа иуҳәахьан.
Амшын ҭабар иҭзырҭәаашаз,
Иулан ирԥшӡагаз доуҳак.

457

Инужьит иаҳхамшҭуа иҳазхашаз,
Ужәла иаҳзацҵом хыҭҳәаак.
Гагра ишаԥсахуа Енвер Қапба,
Гагразын изухьаз хьыҵәҵәара.
Узымбацыз издыруам Гагра,
Гагра зымбац имбацт Аԥсынра.
АН ДЫЛҬИУАН ЛХӘЫҶЫ
Август мза 28, 1990 ш. Гагра аџьармыкьаҿы ан дылҭиуан
лхәыҷы.

Ан дылҭиуан шықәсыки бжаки зхыҵуаз,
Аблақәа аԥсҭазаара зхыҳәҳәыз.
Дылҭиуан лыхшара, лцәа иалҵыз,
Иан лыблақәа асаби изхаз.
Адунеи хәыҷ идунеи инадкыл ижәла,
Ҩ-нызқь мааҭ ҳәа хәызмаӡамыз аҵеи.
Илҭиуан лгәырӷьа, лқәыԥшра, лажәра,
Лхәыҷра, лашҭа, ӡи, нас, мцеи.
Лԥа дылҭиуан лгәы раҳаҭӡа,
Дылҭиуан лгәы-лыԥсы иаҭахны.
Хьаак лныруамызт ус иаҭахызшәа,
Ихасҵар сҭахымызт игәаӷьны.
Аблақәа ахьырҭиуа сымбацызт,
Сдеисра ааҭгылан иӡырҩуан.
Исызхгомызт, сыблақәа ҭнахуан,
Асаби сихыбаан сыԥсуан.
Рыҳәҳәабжь ааҩуан игара,
Дбажәгәаламуа ашҭа дызҭаз.

458

Ицәамаҭәа, ифҩыхаа, игәара,
Иччабжь, ишьҭақәа, ашҭа иандаз.
Илҭиуан лыҵыхқәа, илҭиуан лымшра,
Дылҭиуан ан – згәы хаҳәхахьаз.
Зԥа дызҭиуаз иаалыргылеит сҿаԥхьа,
Амал азын зыламыс зҭихьаз.
САРА АԤСРА САЦӘШӘАӠОМ!
Сбызшәа сахшеит азы сара,
Ахаангьы исԥеиԥшхом аԥсра.
Сымроуп амразы – сынцәахәуп,
Агәырӷьа саҵоуп, сгәырҩа ҵәахуп.
Сыԥсадгьылуп, сара сыжәлоуп,
Аԥсадгьыл бызшәада! –лашәроуп.
Бзыԥ иахылҵуа сара сыбжьоуп,
Сқыҭа Бзыԥҭеиԥш сашәа ԥшьоуп.
Абзиабареи ахақәиҭреи сыршьоуп,
Ауаҩреи Аламыси срыжьроуп.
Сцаҟьоуп. Ашьха аԥшра сыԥшроуп,
Ахьӡқәа рызҭаз сырхыԥшоуп.
Сара аԥсцәаҳа сицәшәаӡом,
Сыԥсра ашьҭахьгьы сыԥсӡом!
Сыхьӡ шәыцуп, ишәыцуп шәара,
Анцәа иҳабжьоумҵан гәахшәара.
Аӡыхьеиԥш иныҵхәрааз ашәоуп,
Аԥсшәа ажәла соуп – сыхәшәҭроуп.
Сыԥсадгьылуп, сара сыжәлоуп,
Аԥсадгьыл бызшәада! – лашәроуп.

459

***

Уаҿцәажәароуп иҵҩааз аҵла,
Ахаҳә еиҟәшаз, иаршыз амца.
Уҩаҵхароуп иҿыцәааз амца,
Уԥсы ааивыга сраҵла амҵан.
Иуԥшаалароуп ҳамч зқәымхаз,
Зыбаҩ ҳмоуз, зыԥсы ҳазкнымхыз.
Ажәа ануҳәо ҳбаҟақәа рҿаԥхьа,
Ушҟа унаха саргьы схаҿсахьа.
Ҩажәи жәеиза шықәса раԥхьа,
Иахьсдырбаз сарҭаргь скаххаа.
Иуҳәароуп ахаҳәқәа сыԥсы шрыҵоу,
Зыбаҩ рымбац сыԥсы шрыцу…

***

Сыԥсуазаргьы сшьапы сшыхгылоу,
Убзиабара сгәаҿы ишыҟоу.
Ишызыҩуа ажәеинраала,
Саныҟамгьы иара ааҩуа.
Икьаҿхаргьы са сынҵыра,
Ишәзыскыз сашәақәа зроуа.
Сылаӷырӡқәа ахьынӡасҩызоу,
Сыхшыҩ еиҭамшәо ишсаԥызоу.

***

Сеилкаара цәгьоуп, ицәгьоуп,
Избанзар – сылабжыш рацәоуп.

460

Ианысхәаҽ – са соуп ихәаҽуа,
Ианысхәаҽ – иҟам схьаа хҽуа.
Иреиҳау ҩызоуп сара сзы,
Иареиԥш ицқьоуп азы сыԥсы.
Ихьшәазаргьы ишԥеилыскаа,
Ҳагәҭа ишыҟоу ицқьам згәы…
РАЏЬПАСРАА
Ԥхьаӡашьа рымаӡам рханқәа,
Изҿу ргылароуп уажәгьы.
Есымша иҟоуп дара рхала,
Рашҭа узҭалом имарианы.
Иԥах еснагь иаркуп саԥаҭла,
Убжьы раҳаит ҳәа, аҭак гаӡом.
Уа уанҵәыуо иччоит сааҭла,
Уԥсуазаргьы – хьаас уркӡом.
Баҟак аҟны иубом инеиуа,
Урҭ ахьгылоу рымбаӡацт.
Амал мҵадырсуан Гагра анырга,
Ҳԥацәа ҳзымԥхьаӡо иангҿаз.
Ижьакцахьеит рысас гәашәқәа,
Агәаҟқәа, рылахьқәа еиқәуп.
Зегьы ыҟоуп рашҭаҿ ауаҩрада,
Саԥаҭла иҵаршә ргәашә аркуп.

***

– Амаҭ аашәхәа, амаҭқәа! –
Аџьармыкьаҿ игоит абжьы.
Сыҳәҳәеит, сыҳәҳәа, арҵәааҳәа,
Ишԥалыркьысуаз cара сжьы.

461

Амаҭ ахьӡыз ахәмарга,
Иасыркырцу са снапы.
Иацәшәо сшыҟоу гәамҭакәа,
Сынхома амаҭқәа баны.
Рызегь неизшәа маҭыхәҳара,
Илыкәшеит – иаханы иргон.
– Ҩба бысҭоит ҳамҭас ҳәа,
Бшәара сыцхрааит, – зегь ччон.
Наскьа сгылан срыхәаԥшуан,
Рыхәда ихыршьуан игәаӷьны.
Зхарак ҟамло илымырхуан,
Ҩынтәны, хынтәны ихынҳәны.
Амаҭра еицәоу амаҭқәа,
Ишԥарацәаха – ҳагәқәа ԥҵәеит.
Ацәа зхарԥоу рышҳамқәа,
Угәашә унҭыҵыр… ирацәахеит…
Ацәа зхарԥоу рыцҭыԥқәа,
Иаҳнымызҭгьы – иаасхәарын.
Ахәмарга акәым, ахымаҭқәа,
Сыкәа иҭасҵаргьы ҟаларын.
АБЛАСАРКЬА
Узхысыз уламыс анаҩс –
Узхыччо сажәеинраала уԥылап…
Уҽкыдҟьа – уҽшьны, умаҭха – удаӷьха,
Уи высшьа узаҭарым еибгала.
Таиф Аџьба

Бласаркьак аркуп узҭамԥшуа ибла,
Атыжәеиԥш иџьымшьқәа урыцәшәап.

462

Сара сналԥшны ибласаркьа,
Игәымцқьа иҭажьу усырбап.
Иахьа хәлаанӡа уҳәан-сҳәан ҳәа,
Ақалақь далоуп дыцәгьаҳәаҩха.
Зегьы иреиӷьушәа иара ииҩуа,
Еицакны дахцәажәо уцәаҳәа.
Бласаркьак иамароу ҳазхәыцроуп,
Ибла, игәы умбо иахьҭоу.
Иҵегь еиқәаҵәоу ак ҳаӡбыроуп,
Арацәа аҵкыс илашьцоу.
АԤСЫМЦҚЬА
Дхумырԥшылан аӡыхь зхухуа,
Уажәеинраалагьы уизамыԥхьан.
Иумырбазааит угәы ахьухьуа,
Ашьтәашьырахьгьы уимыԥхьан.
Дымҩахумган угараҭыԥахь,
Умцажәла даумырҭәҳәан аԥсымцқьа.
Инарышьҭӡомызт ашьхымзагәарахь,
Амаҭ иақәтәахьоу аламҵқәа…
АРОМАНҚӘА, АРОМАНҚӘА…
Аха ԥҟарак атәы мҳәакәа исызныжьуам,
Ҿан иузымҳәаз жәын иуанарыжьуам…
Б. Шьынқәба

Ароманқәа уҳәеит ҳәа, ароманқәа,
Иаԥырҵааит ԥшӡала, азамана.

463

«Асду» еиԥш иҟоу – мап зҳәада,
Аха романқәак цқьа ишәӡамкәа,
Имариоушәа збеит санрыԥхьа,
Саргьы исыӡбеит акы зҩып ҳәа.
Хара снеихьан, даара акырӡа,
Ҽнак сааҭгылан, скылсит агәырӡа.
«Аԥсҳаи» «Ахҟеи» ҽазнык ишьҭысхит,
Ахы-аҵыхәа «Аџьынџь» еилсырхит.
Сроман снахеит, исҳәап имӡакәа,
Аԥхьаҩ игәнаҳа сықәымҵакәа.
ШӘҞӘЫҨҨЫК ИАХЬ
Ишԥоуҭахыз сацәыӡыр «Ажәа»,
Сцәаҳәа уеихсуан сҭаурхарц.
Са сузхәыцуан уҩымҭа аԥхьа,
Иарбан гәу уара иузҭаз.
Уанцәырҵ раԥхьа, Дырмит Гәлиа,
Гәыла-ԥсыла шәимырԥхар.
Дышәзыҟамлар гәыла-ԥсыла,
Иалшон ԥыҭҩык шәус шәаԥхар.
Ашәҟәыҩҩы имамзароуп аамҭа,
Агәымцқьареи ашьыцреи рзы.
Ихьшәазаргьы, ишԥеилыскаа,
Ҳагәҭа ишыҟоу ицқьам зыԥсы.
Сызлацәажәо мцым, илакәым,
Убашоуп – рыцда улагоит.
Жәа-томк ҭужьыргьы, хәба ракәым,
Ԥхьаҩ дышумам агәра усыргоит.

464

***

Сҭарыжьит атыша исыгәҭасны,
Ахаҳәқәа саадырхон еицлабны.
Исыхьӡеит сцәахьчаҩ – «Сыԥшалас»,
Еиҭахгьы зыԥсыцқьа схалаз.
Ҳаӷа иоуп рҳәеит бҭазыжьыз,
Ахаҳәқәа бықәзыжьуаз бҭеишьырц.
Ҳаӷа иеицәоу роуп сҳәеит исзызуз,
Дабаҟаз сҳәеит ҳаӷа ҳхьыԥшымраз…
АԤСШӘА ЗЗЫМДЫРУА АԤСУАА ШӘЗЫ
– Шәааи, дҳарцәажәап! – иалеигалт ажәа,
Аишьцәа аирак реиҳабӡа.
Изуҭахузеи, сшәоит уахьхәыр ҳәа,
Мап ацәызкыз уи иеиҵба.
Еизарак аҿы ажәа ансырҭа,
Дцеит имаҳарц сара сыбжьы.
Сумырцәажәоз, змоурах мыӡша,
Аӡәыр иҳәозма ацә лызшьы.
Рабиа Гьеч-ԥҳа лҟыт мыргакәа,
Лабхәа изҵаара аҭак ҟалҵон.
Саргьы сзацәажәоз уаа шәҩык реиҳа,
Напыла ирасҳәоз рыздырхон.
Сызмырцәажәаз сшәыкәыхшанда,
Изакәытә ҟазареи исшәырҵа.
Ҿаҳаи дагәеи ахәаԥшцәа рзыҳәа,
Дикторцәақәак ыҟан рыхҵәаха.
Дҿаҳауп аԥсуа – иззымҳәо заԥсшәа,
Ишыжәбо, аԥсшәа Аԥсны ихадоуп,

465

Ҳтелехәаԥшраҿы ҟәшак рзаԥышәҵа,
Санышәҭаху аз рзын сыхиоуп…

***

Мардак скыдлан – имыӷрахеит,
Ҩызцәак шьҭысхын – иӷрахеит.
Хаҳәык снадгылан – ихрахеит,
Сзышьҭалаз аеҵәақәа харахеит.
Сӡыхь сызҿыхәалоз – хаҳәрахеит,
Сызқәылаз сыцҳа – рҿаҟәахьеит.
Арахь сызхьымӡац рацәахеит,
Аидара акәзар сашьит,сашьхьеит.
Изгәылымҵыц ашәҭыцқәа сзыԥшуп,
Дабабжьаӡ! – Ажәақәа схьыԥшуп.
Аеҵәа кыдылхзаап! – изухьоу ҟәыншьа,
Џьоук сыхьӡ хҭаркит омашәа.
Жәаба сымихзаргьы са сызшаз,
Иреиҳау санашьоуп – сзыԥшааз!..

***

Храк саҿысны акыргьы сҩеит,
Искыз амахә аҿеҩ аргеит.
Ус саҿагылан, сымч амырхеит,
Ихәаз аҵлеиԥш схәеит, са схәеит.
Схьамԥшит сышьҭахь, уа сымтәеит,
Схьамҵит, аџыреиԥш сҭәеит.

466

Цәыкәбарк сӡамҩаҿ: акәаԥкәаԥ,
Абжьы сықәнаргеит акаԥкаԥ.
Сымчқәа еибысҭан са сҩеихеит,
Аԥсаатә сыхәан схәыннагеит.
Ацәлаа ақәцәқәа еиннаҟьеит,
Абынҽа атәыҩақәа снарбеит.
Схьаҵырц исызымҭаз знапы,
Ацаҟьа инавеикит ихы.
САБ ИАҲӘШЬА
Анбан аԥхьашьа анысҵа,
Бныҳәон мрацәырҵрахь бхы рханы.
Сгәыдыбкылон ба бгәы снадҵа,
Цәыӡк аимуцшәа баб иҩны.
Ашәҟы ҩежьқәа уа иааҭыбгон,
Бшәындыҟәра аԥхьа бнатәаны.
Саб даныҟамыз сыдбырԥхьон,
Срыԥхьон ацырақәа неицҵаны.
Дасу изтәыз бдыруан бхала,
Ашәҟәы ҩежьқәа рыуа изтәыз.
Ирныз сҵахьан сара ҿырҳәала,
Хашҭра сзақәым урҭ ирныз.
Бгәы ианыҵало сныруан баԥхьа,
Еиқәыхуа бааигәара снатәон.
Агәаҟ бара, измамыз хгарҭа,
Блаӷырӡашаха бынкаҭәон.
Сыблақәа рҿы иббазшәа башьцәа,
Беимдо бырхылон брызгәыкуа.

467

Срыԥхьонаҵы рыбжьы баҳазшәа,
Ибыкәшон гәыӷрак анапқәа.
Бгәырҩа быцшара ахьсылшоз,
Имӷьоз быхәрақәа арӷьон.
Сбықәлахт. Сбыхәон аныбзымшоз,
– Бысзызшаз сикәыхшоуп! – бҳәалон.
Мышкы исырҿыхарц рхьыӡҳәара,
Бсыҳәа-сыҳәон, ига сыгәра.
Исыварҵар шьҭа исҭахым ҳәа,
Ҳамҭас исыбҭаз снапы ианҵа.
Бзалымҵӡакәа ибыцраз рымца,
Рыхьӡ шыбҳәоз бҳацәцеит бара.
Иҵасым ҳәа исымхны мчыла,
Исцәбыварҵт, исхашҭит быԥсра.
Музеик иазхашаз ашәҟәы ҩежьқәа,
Шаҳаҭра анырушаз иахьа.
Сибрантә иаауаз ибжьамӡӡакәа,
Иахьсцәыржыз сабылуеит беиҳа.
Иаҳа ианысҭахыз ашәҟәы ҩежьқәа,
Сгәы ианыҵало саауеит Абааҭа.
Гәашәи хыби змам абахҭаҿ,
Исҵәыуоит схыԥшыло ба блакҭа.
САРА ИСЫҚӘСХИТ БҾАҬАХЬА
Харада ахара ишәыду мааԥшыкәа Анцәа сумшьын. Убри са­
хаанхар иара аҽныҵәҟьа сшәы сшәыхны избылуан, сагьыкәашон
ҳәа аҿаҭахьа лықәылҵахьан саб иаҳәшьа.

«Рыцҳа» зцымыз хьӡыкгьы бҳәомызт,
Ажәала рсахьақәа сбырбон.

468

Неилымхрада зегь бызхомызт,
Аџьалда ршьышьа бгәы ҭнарԥон.
Идырӡыз рыцԥхьаӡа бгәы бааҭасуан,
Харада ахьакәыз – беилагон.
Бызхара бызҵәыуомзт, бардысхьан,
«Бымшәан! Бымшәан!» ҳәа бсырӷәӷәон.
Са сахь ибцәиаст ибыцраз амца,
Сқәыԥшра аццышә каԥсахьан.
Зынгьы срышьҭан «иӡит» хамҵа,
Абааҭа абахҭаҿ сеимдахьан.
Бгәыхәажәқәа бгәыԥшқа еиҩызҵәаз,
Банԥсуаз ибхыган са изгон.
Са сықәлацәа ҭынч ианыцәаз,
Срызхәыцуа суада сааҩнахон.
Сшырхьынҳалаз исцәыргазшәа,
Убас сырзааигәахеит дара.
Ҩажәи жәибжь сақәлахазшәа,
Иҭагыломызт сгәаҵа аҭра.
Бара беиԥш саргьы сыргәаша,
Бхьаақәа срымоуп сҿаҳәатәха.
Бҳақ мыӡит – исыхьӡеит риаша,
Бцымхәрас исықәсхит бҿаҭахьа.
ДЫРШЬИТ АЏЬАЛДА МЫСҬАФА
Ахқәа аҩбагьы игәаҵаӷара иақәшәеит, иџьоушьаша, шьа кәа­р­­
мак илымҵӡеит…
Шь. Аџьынџьал ироман «Аҳәа зыҟәну Аџьныш» аҟнытә

Аҭәаҵла аҵаҟа схы исырдырит,
Сиазҵааит, дубазар саб иашьа.

469

Силаҳәит, сивагьежьт, сеилысит,
Мысҭафа ихыскааит уи ицәа.
Ашәҟәы ҩежьқәа ниасит сҿаԥхьа,
Сибратәи амҳәырқәа зқәыз.
Схьыҭшьуан, «Хариузовка» анызба,
Схәыҷраахыс избахьан изакәыз.
Избарц анысҭаху саб иашьцәа,
Ароман «агәашәқәа» аасыртуеит.
Шәҭқәакгьы нықәсҵоит Мысҭафа иаԥхьа,
Исгәаларшәо, гәаныла сеимдоит.
Мысҭафа хәыҭхәыҭла ак сеиҳәоит,
Ҩажәи жәибжь сгәаҿы иҳәҳәоит.
Ихымҽыц ихьаақәа са иснихуеит,
Ибжьы ҵысҵысуеит. Исаҳауеит…
Еихоит сгәахы ашәра иаҿушәа,
Сыбз зымҵысуа исҿабоит.
Саб иашьцәа зҭарыжьыз атыша,
Ароманаҿ лабҿаба избоит.
Ижырҭа ҟаиҵеит инапала,
Ауама игәаӷьит Мысҭафа.
Ибаҩқәа рҿыҵрымшьырц аҟәраанқәа,
Игәы ицәырымгарц иҭырффа.
Сиазҵааит, еиҭах схы исырдырит,
Абас дзахьӡама саб иашьа.
Силаҳәит. Сивагьежьт. Са сдысит,
Ихыскааит саб иашьцәа рцәа.
Ахысбыжь ангоз сҭагылан кәарак,
Сцәеижьахь ииасит илҟьаз ахы.
Бзиашәа, илымҵит шьа кәармак,
Ишызбоз исцәыржәуан иахәаны.

470

АҞӘРААН ҞЫРЛЫШҚӘА
Шь. Аџьынџьал ироман «Аҳәа зыҟәну Аџьныш» еизнагоит арӡра
иахәхаз Аԥсны аҵеицәа хазынақәа. Шәышықәсала иҟазаауеит,
ес-ииуа ирыцилоит ари арҿиамҭа ду.

Хариузовкатәи аҟәраан ҟырлышқәа,
Сабацәа рыгәқәа ҭыхны изфахьаз.
Изҭарыжьуаз атышақәа ртыша,
Рыжьқәа рҿыҵҳәҳәо имҵарс изгахьаз.
Уажәгьы шәшәарҭоуп шәарҭ, аԥсымҭәқәа,
Сшәоит сышәфар ҳәа сыԥсы шҭоу.
Хариузовкатәи аҟәраан ҟырлышқәа,
Бериа аԥсымцқьа иԥсы зхоу.
Алаҳәа хәымга – Едуард – Аԥсымцқьа,
Иԥсыхәашь зхамбац уажәгьы изхоу.
Шәгәышәҽаныз, шәрызхәыцла хшыҩла,
Иреиӷьыз ҳцәызфаз, изҷыҷхьоу.
Схықәгылоуп ашәиҭыԥ – атыша,
Ицәырҵәоуп абаҩқәа ахьҭаԥсоу.
Арӡра иабылхьоу иоуп издыруа,
Мысҭафа изқәаҭыԥ зыԥсоу.
АЛХАС АБЖАРБА
Шь. Аџьынџьал ироман «Ашәахсҭа» афырхаҵа хада

Сара сшәахсҭоуп Алхас Абжарба,
Иӡамҩа ианымҵуа ианыз.
Инырҵаз, даныргаз зны ҳәажра,
Ашәахсҭа даниуа ҳәа исзыԥшыз.

471

Сырдырхьан Наҳар илакҭала,
Иснырххьан идырӡыз рыԥшра.
Исыхьӡеит саргьы сдақәа ирҭала,
Саԥшааит: имариам аршара.
Сабацәа рыблызаргьы, аамҭа,
Рыцқьара кьыс шамамыз сурҳаит.
Исхьугӡеит, ирхарамыз аҳәарҭа,
Сычҳара Мамзышьхахеит – иазҳаит.
Саҿцәажәо сангылаз Ашара,
Рыԥсы рӡеит, ишәеит сҿаҳахар.
Зшәахсҭала сыздырыз Абжарба,
Сылаӷырӡқәа зҿысуаз Наҳар…
РАУФ ЛАКОБА
1941 ш. иуль 6 рзы Бутырка ихәыҵаҟаҵаз аԥсырҭа акамераҿы
ԥшьынтә ахысбыжь геит. Ршьа зкыдшылаз аҭӡамцқәа рыда ша­
ҳаҭ дыҟаӡамкәа рыԥс хәыҷқәа нарыхдыршәеит Инал-иԥа Ко­ка,
Лакоба Рауф, Лакоба Ҭенгиз.
Шь. Аџьынџьал

Сыҩнагылоуп Бутырка абахҭа,
Иҵәаа-ҵәаауеит Рауф ихәыҷра.
Аҿеҩҳәа лхы кыдылҟьоит Сариа,
«Нан смоҭа!» – изҿылҭуеит Шьахәсна.
«Сан дыжәбазар!» – длышьҭан дгәаҟуа,
Дышлышьҭаз дҭаркит иаргьы.
Изхара изымбацыз Аҟәа,
Иани иаби ыҵалеит игәы.
Аеҭым хәыҷ Рауф Лакоба,
Еимидон, игәхьааигон Аԥсны.

472

Ҭенгиз, Кәыкәша, нас Кока,
Иҩызцәа, изалымхуаз иԥсы.
Изылԥхар еҵәацк ацәаара,
Рашҭаҿ дызнеизшәа иԥхьаӡон.
Иабаҟаз ажәҩан иаҵәара,
Абахҭаҿ есааира илашьцон.
Дуазыруан Рауф Лакоба,
Аеҵәақәа зхәыҷра рыҿҳәараз.
Аеҵәақәа абаҟаз Бутырка,
Аеҵәақәа ззын иуаараз.
Иблааит Бутырка абахҭа,
Иблақәа рзын ахышә хәыҷын.
Идыруазма иаԥеиԥшыз игәыӷра,
Жәаа анихыҵуа ҳәа изыԥшын!..
Аеҵәақәа, аԥхьаӡашьа злеиҵаз,
«Уан, уан», – ҳәа рмыткәма гауан.
Аԥазаҵә иуазра зламӡаз,
«Аԥшалас» хәырбӷьыцра ауан.
Сзыҩныҵуам Бутырка абахҭа,
Исцәыршьуеит Рауф ихәыҷра.
Ашә лхы анылҟьоит Сариа,
Лыхцәхәыцқәа сырҿашәоит Шьахәсна.
Ԥшьынтә ахысбыжь! Саалҵзар схәыцра,
Исҳәара сҿашәомызт – схәаҽын.
Срыбжьагылан Абааҭатәи аҭӡамцқәа,
Иан лыбжьала аҳәҳәара иаҿын.

473

***

Саб иаҳәшьа Ҳраҵла дакәшон,
Лнапқәа ыргьежьуа дагәӡуан.
Лыбжьы адыруан – даҿцәажәон,
Идырӡыз рыцԥхьаӡа дӡыҭуан.
Идырӡхьаз Бзыԥҭаа шәҩыла,
Егьараан аҵаҟа итәахьан.
Раҳәшьцәа, игәхьаазгоз зашьцәа,
Схаангьы ишакәшоз збахьан.
Игәхьааган еицралон Араҵла,
Адацқәа ла леиԥш еиԥхьшаауан.
Ҳраҵла, изгәыҵакыз саб иашҭа,
Дҭысуан, рышьҭақәа лыԥшаауан.
Ацәыӡқәа изҵаз ирыҵақь,
Иазхымгеит. Иныҵҩаа ицеит.
Аҭыԥаҿ исааӡеит ҽа раҵлак,
Аҵаҟа уажә х-гарак ҵысуеит.

***

«Идырӡыз рашьа иԥҳа» ҳәа
Сеибадырбон.
Иашәын сыжәла ишьамҭлаҳәха,
Сеинҟьа-еинԥон.
Ари шҳамны сыдгьыл иалан,
Ипланы.
Сыжәлар қәашьда рыхәда иқәын,
Илабаны.
Ԥеиԥшс исоуит аиашаҳәарҭа,
Шьыжьык саарԥшны.

474

Исымам рыхьӡ еиҳау ҳамҭа,
Сизаап сымшны.
Аха усгьы схәуп, са схәуп!

***

Ирҳәа Бериа са исмырҳәакәа,
Изхааигаз уабдуцәа хырҵәаны.
Аԥсуа аамсҭашәа гәыблрала,
Инирхеит иашҭагә леиҩҵәаны.
Нас иҿухит уԥсы анҭала,
Иан лкыкахш – сара сбызшәа.
Иҽыццышәгьы иукит аӷәра,
Иҟамчы уаршәит ианухҟьа.
Каканрыцҵас игәы игәылхны,
Иуфахьан – уара иуԥсаҭаз.
Дымшәиит иц-ишә ункылхны,
Дырԥшуан игарақәа шәзааӡаз.
Ашьхантә слыбаазааит – иԥхасшьом,
Амшыни сышьхақәеи еизшоуп.
Исызҭоу шьхагәуп, сузырҩашьом,
Сҭыԥхьыӡқәа ирымоу сыԥшроуп.
Иныхаԥааҩуп сԥашә, са сдацқәа,
Иузырҩашьом сџьынџь, са скәакь.
Ҭакгьы сашьҭам уара уеиҵарсуа,
Егры сахыгатәӡам санԥслак.
1989

475

***

Аишәа еинҵароуп избаз схаан,
Мыткәман агәыжьжьараз ихәшәыз.
Удашьхәа еиҩызҵәоз имӷьоз хьаан,
Саби саб иаҳәшьеи ирныз.
Инеидашшыло итәалон игәыхьха,
Схәыҷра шырак нашәҵаны.
Рымца рхыргон шәҟәқәак еилырхуа,
Бжеиҳан сзыԥхьоз ирыцәӡаны.
Хьакра зқәымыз ашәҟәы ҩежьқәа,
Игәаӷьны исырҭеит зназы.
Урҭ ҿахәҳәаган умырҩашьа,
Ирзызуеи, исцәлыварҵеит данԥсы.
Дунеик иаҩсуан урҭ зегь ҳзыҳәа,
Ргәыԥсычҳабжьқәа сынрыԥшьуа.
Иаадыргылоит иахьа сҿаԥхьа,
Иантәаз ргәы инадҵа ишьышьуа.

***

Иахьа исымбеит сара аӡхыҵра,
Сашҭаҿ ақырҭуа инырхара.
Нас иахьоума данызба амцфа,
Сеиҵырсны иашьҭоу сҭархара.
Зынгьы исыҵарҵеит сара амца,
Сыбз иқәырблааит сбызшәа.
Исхарам ала са сыргәамҵуа,
Сеиҵымкәо, сеиҵмыжьуа сыршәра.
Сҵаҳәарҭеи сымцҳәарҭеи Аԥсны шакәу,
«Шьышь наани» шәазыӡырҩыр ишәаҳап.

476

Егры иргоу шәыԥсыбаҩқәа шәразҵаар,
Егры аахыс изтәугьы дыжәбоит.
1989

АЖӘАК ЗУЗЫМҲӘАЗЕИ, ЧАРКВИАНИ?
Кто возглавил Грузию, когда были закрыты абхазские школы?
Н. Чарквиани. Он, оказывается, ещё жив, если бы он по своей воле
встал бы перед абхазами и лично извинился бы за своё участие
в политике того времени, то он наконец совершил бы весьма
достойный поступок.
Джордж Хьюит
Июль 1989

Имиц рыҳәҳәабжь узмырҳазеи,
Аԥсны агәашә хада – Сбызшәа.
Шәаангыл, ҳиашам! – узмырҳәазеи,
Изузымкзеи умилаҭ рыгәшәа.
Са Сыԥсадгьыл аҭоурых баашқәа,
Иумбоз ишрымаз ан лҳақ.
Ҳагәнаҳара уаҵалеит баша,
Изуҿымшәазеи нас ажәак.
Урзымхәыцуаз ҳашьха ӡышқәа,
Излацәажәоз ҳӡыхь ԥшьақәа.
Сгара зҵагылаз ҳа ҳраҵла,
Изҟаҵамҭаз саб инапы цқьақәа.
«Иазхоуп ирзааухьоу» зузымҳәеи,
Урԥырамгылоз рымҩа кны.
Аԥсшәа шьны ақырҭшәа ҿиозма,
Абри зузгәамҭеи ишҭаз уԥсы.

477

Нас иубама ажәак иамчыз,
Рыгәнаҳа уқәуҵеит шәыԥсцәа.
Ма иуҳәазҭгьы, уа, саҭамыз, –
Еибашьрамхар алшон! Иуцәоуп ацәа…
ЖӘИБЖЬ МШЫ
Арӡра ашьҭахь ҳаб аҭаацәара алалара инаҿаршәны мап
ацәикзаап. Аҩнду иазынрыжьыз иара иакәын. Иеиҳабацәа хҩык
хаз-хазы ицахьан, аибашьра ду аан иҭахаз рԥацәа шыҟазгьы,
рышәқәа аазыртышазгьы рыман.
Ҳҭоурых-шҭа – Ҳабиҭыԥ ашә аркра азин усҭаӡом, уи ала
иахьурхәо Бериа иоума ҳәа иаҳәшьа лыӷәӷәара иабзоураны, ла­
ра леиԥш ахәрақәа зныз Амԥарԥҳа Қресҭина длыцырхырааны
лашьа ԥҳәыс данизаалгоз иқәра абжа дҭысхьан. Лара лхатәы
ԥсҭазаара мап ацәылкит…

Жәибжь мшы сабгьы дҭакын,
Игәы кылблаа дамыӷк анын.
Ибла ишабоз ԥыҭҩык ршьит,
Иашьцәа хҩык Сибраҟа иршьҭит.
Ихы кыдиҟьон аҿара,
Ихала изымгәаӷьит аҽшьра.
Ишԥеиҭахыз убра дҭаԥсыр,
Ма акьырҭраҿы дырблыр.
Абиҭыԥ иамазаап лахьынҵак,
– Уашьцәа ҳазхоит! – рҳәазаап ҽнак.
– Бзыԥҭаа рылымкаа сцаӡом, – иҳәеит,
Ԥирцхалаӡе арҵәааҳәа дыҳәҳәеит.

478

Ҿыц икылблааны игәышԥы,
Ддыршәит абахҭа ашә аартны.
Гагра аҟарсаҿ жәибжь мшы,
Изакәыз ахьибаз ажьхы-ршы.
Жәибжь рыла шәи жәибжь хы,
Еиқәжьакцаха ишалаз игәахы.
Иблақәа изхымтуа дкаҷны,
Ибӷа изеиҵымхуа деиџьны…
Иузымдыруа ихы-иҿы,
Иԥсы ааигеит рыҩнду аҿы.

***

Лнапқәа лыргьежьит иаҳәшьа,
Диԥымлеит мыткәмала лыҽшьуа.
Акгьы рмыхьызшәа илԥхьаӡеит,
Зҵаарашәк леишзаргьы илӡеит.
Амшқәеи аҵхқәеи цон, ицон,
Ԥхьаӡашьа змамыз рыԥхьаӡон.
Ҳқыҭа гәашәқәа акуан, иакуан,
Агарақәа ҿажәкуан – игәыкуан.
Ашықәсқәа ԥшуазма – иццакуан,
Саб иаҳәшьа лхьаақәа иаҳа имцакуан.
Лашьа диҳәон – ргараҭыԥ дшазҳәоу,
Зегьы рыԥсы иараӡәк ишихоу.

479

Аҩнду ашәгәашәқәа аалыртит,
Ӡыхьҿа иахыкны ажәҩан шәҭит.
Дазааргеит – Дбарԥҳак дизааргеит,
«Радеда» ахьгаз, зегьы еизнагеит.
Дбарԥҳа лымшра еиқәнархеит,
Хәҩык ахшара, ҳа ҳрыхшеит.
Амшқәа цон, ицон, ицон,
Ҳхәыҷреи рыхәрақәеи еилаӡон…

***

Заҟа дгәыԥшқаз – ҳаб дыӷәӷәан,
Мцак ицрамлацшәа иҵәахуан.
Данааба дҟәашӡа дышлахьан,
Шәҩыла Бзыԥҭаа дрыԥсҭынхан.
Рыхьӡқәа ықәкын иара иқьышә,
Алаӷырӡ алсхьан ҳасас гәашә.
Иҭынчра ҭынчмызт – ирҳәацәан,
Ицәыӡқәа изымԥхьаӡо ирацәан.
Илхоз сылхоит иахьагьы,
Иблырсҭа сыхьуеит иаҳагьы.
Дызжәуаз сажәуеит сҭыркәкәаны,
Сышгылоугьы сашҭа агәҭаны.
Имӷьоз ахәрақәа дшырҿаԥшуаз,
Деиқәыркит иблақәа шыԥшаауаз.

480

Игәы сыхьуеит са сгәаҿы,
Иԥсы былуеит са сыԥсаҿы.
Саби Саб иаҳәшьеи рыԥсқәа схоуп!
« АԤСНЕИԤШ ИСЫЦУП УИ АХЬАА »
Аԥсны Афырхаҵа, адауаԥшь иаҩызаз арԥыс, сқыҭа гәакьа
Бзыԥ­ҭеиԥш исԥхьаӡо Рудольф Алшәындба сиазҵааит ҽнак, иану­
хьуа ыҟоума ушьапы ҳәа.
– Ҳы, – иҳәан ишиҟазшьоу еиԥш дааччеит, – Аԥснеиԥш исы­
цуп уи ахьаа…

Ичҳатәуп, сышьхақәа ианырчҳа,
Анацәа рыхьӡала ичҳатәуп.
Ҳадгьыл ахәшәыцқәа ианырхьча,
Исызхымго ак шакәым ҳәатәуп.
Исычҳап, ҳажәҩан ианачҳа,
Аԥсны иамыхьцыз смыхьт акгьы.
Иишоуп, иснызаргь ашәахсҭа,
Сабацәа ирывоуп сшьапы.
Ишәасҳәап, исымам шәыцәӡашьа,
Ҳаҷкәынцәа, ҳԥазаҵәқәа сыцроуп.
Сцәеижь иадга исылшом цашьа,
Схьаақәа ирхыҷҷиаауа мцоуп.
Уабхьӡеиԥш сахыбаауеит, сахыбаа,
Шәҩыла ҳабжарақәа ахҭнуп.
Ахацәа узырҵәыуом мариала,
Аиааира Абираҟ ҳарактәуп!
Сгәы иалоу, аӡәк иеиԥш ҳаидгылан,
Иабаца, инҳажьма мҩабжа.

481

Аидгылароуп ҳазмаз ҳаидкылан,
Иабаҟоу! Ирхынҳәтәуп ҩаԥхьа.
Сахьҵәыуоит, усҟантәи ҳаӡәкра,
Абаақәа! Ианаҳҭаху иахьоуп.
Избом, зда ҳамамыз ҳаҷкәынцәа,
Ирнықәны еилазгоз – дҳаӷоуп.
Сзыҳәан иреиҳау хәшәтәыгоуп,
Ҳажәлақәа ҳгәараҿы имажәыр.
Схьаақәа схазыршҭуа гәырҭәыгоуп,
Ҳгараҭыԥқәа рҿы ҳгарақәа шәҭыр.
АНАПҚӘА! АНАПҚӘА! АНАПҚӘА!
Вл. Маиаковски ихьӡ зху апремиа алауреат Шьалодиа Аџьын­
џьал Аԥснытәи ателехәаԥшрала иҿцәажәара аҟнытә.
05. 01. 11

Ҳнапқәа, ицәырзго ҳара ҳхәыцра,
Аԥсуаа ҳаԥхьажәа – ҳнапқәа.
Ҳнапсыргәыҵа, изҳәо ҳанҵыра,
Амҵәыжәҩа рызҭо ҳагәҭакқәа.
Унапқәа роуп иӡырзго уажәа,
Ҳахшыҩ арӷьажәҩа – ҳнапқәа.
Инапқәа рыла иуасҳәоит ижәла,
Ҳажәла аҿынтә иаауеит дара.
Ихәы даҭәҳәоит ахпатуқәҵа,
Ҳаҭыр рымоуп инапқәа.
Ҭынхас дсумҭан аԥсымцқьа,
Изжәхьоу зыуаҩра ҭаркәкәа.

482

Абзиа иууз аӡы иарҭаз,
Иамгаӡакәа иузыԥшын зны.
Аԥшаласҵәҟьа анап ианырҵаз,
Ламысла иама иааит Аԥсны.
Ҳбираҟ ианымлеит баша асахьа,
Ирҭоу уазҳәо ҳара ҳагәқәа.
Ҳаламыс, ҳаԥсуара, ҳхаҿсахьа,
Анапқәа! Анапқәа! Анапқәа!
Рнапқәа еиҵыхны са иансԥымла,
Аџьалда акырынтә са сҭахеит.
Рнапқәа анеиԥыршь ҳа ҳфырхацәа,
Абар! Аиааира ҳа иаҳхатәхеит.
Напуп ирҿиагоу, егьҭархагоу,
Ажәада иуазҳәо ҳагхақәа.
Напуп аԥсуаа ирҿахәҳәагоу,
Анапы иамырӡроуп агәбылра.
СУҲӘОИТ, СҞАРМАҴЫС, УМЫЦӘАРЦ УАХЫНЛА!
Аҟармаҵыс уахынла ианамхацәа аҟарма мыжда ԥшуп аӷра
иҭиаа­­­ны изымшәаҳәо иахәаҽырц.
(Асаӡ ҳәамҭа)

Саныхәыҷызнатә укәша-мыкәша,
Узакәыз сдырҵахьан, Сҟармаҵыс.
Ушадыргаз асаӡқәа рҟәышра,
Аҟармаҵыс ҳәа иузҭаз хьӡыс.
Убжьоуми иахыскааз «Ахәрашәа»,
Ихоуп, рҳәон Аҟармаҵыс абжьы.
Ҳажәлар рашәақәа, ашәы ҳшәызхуа,
Изнымкәа ҳалзԥаахьаз ашәшьы.

483

Убжьы схьыршо, иныхҵа-аахҵа,
Ҳраҵла уналатәон, Сҟармаҵыс.
Рыгәқәа ҭынчын сҳабла Ахәҵа,
Ӡыхьҿа, Ахаҳәду, Арасаӡыхь.
Аблақәа урхшәыларгьы сқәыԥшра,
Ахаан усызхымхуа срааӡахьан.
Сцәажәаанӡа сгәазҭахьаз умшра,
Уашәақәа сгарашәан – исҵахьан.
Ҳабацәа реиԥш, ианымшәоз ахьымӡӷ,
Ацәа уиааир ҳәа суцәшәалон.
Аҟарма аҟнытә иаауаз зыхьыӡ,
Аҵыс ԥшӡа сбызшәала ишәаҳәон.
Заҟа ашәахаа сзаԥнаҵазеи,
Наӡаӡа сдырҩашьаӡом дара.
Ҳраҵла аҽналак иаҳәаӡазеи,
Сшазыӡырҩуаз аныруан иара.
Амаалықь агара игараз,
Аԥхыӡхаа иалаз иҭахәхәа.
Ахаҳә, арҩаш, ҽынла иркараз,
Уахынла измамдаз цәамҭхаа.
Аӡыхь, ашьха, арха, абна,
Ҳа ҳада рызегь рыԥсы ршьон.
Аҟармаҵыси сареи ҳабла,
Еиқәмырҟәыскәа ҳаицҷаԥшьон.
Аҵыс ссир иақәымкәа аԥсшьаха,
Ԥхьарца бжьыразла ишәаҳәон.
Аҟармахьаа злысхьаз Сырхнышьна,
Изазон, изазон, изазон…

484

Сӡамҩақәа ирыцран аԥырԥырҳәа,
Ашәаҳәаҩ иаҿысуаз аԥхӡы.
Ашәаҳәабжьы сыкәшон инасыԥха,
– Уаҟәымҵын! – ҳәа ҿнаҭуан Ахӡы.
Абжьы иарӡсауан Сырхнышьна,
Излаӷәӷәаз иацлон аҟара.
Аҟармаҵыс шәаҳәон аашаанӡа,
Ҳаӷрақәа ирҭымиаарц аҟарма.
Хӡыкгьы канаршәит ус ашамҭаз,
Иареиԥш ахәрақәа сырӷьаларц.
Нас иазыскит ашәақәа ҳамҭас,
Абас ҳаицмыцәа ҳшәаҳәаларц.
Сара схы аҵкыс бзиа узызбаз,
Уԥышәа суҭеит, Сҟармаҵыс.
Унашанаха абас усызҭаз,
Уа уцқьара акәын ирхаз ԥсыс.
Уагәышьаҟоуп сара сырҿиара,
Самҵахырхәалоит убри Ухӡы.
Ухӡоуп измадоу шьҭа сыԥсҭбарҭа,
Аԥсыгәаӷьра цәгьазаргь аӡәы изы…
АРӠЫНБА ВЛАДИСЛАВ
Ацанбақәеи а-Гьечбақәеи Ԥалааи ԥагәырӷьа аныруаз, аԥа диит
ҳәа ианхысуаз рԥацәа ирылҵша анрылҵлак акәын.

Арӡынба иблақәа рыла,
Аԥсны алахьынҵа шәыӡбала.
Ишәхамшҭын иаҳхылҵуаз алҩа,
Ҳаҷкәынцәа рыӡфҩы, дара ршьа.

485

Ес-ииуа ирыциуа ҳӡыхьԥшьа, –
Уҳагымзааит Арӡынба Владислав.
Арӡынба иаҩсуаз «Ахәрашәа»,
«Шәнеибац!» зыԥсахуаз иара илаф.
Иҳәон: аԥсуа иззымҳәоз заԥсшәа,
Дтәымуп уи, Аԥсны даԥаԥсоуп.
Арӡынба дицԥхьаӡа ԥагәырӷьа,
Дышизеиԥш ижәула, уи даԥсоуп.
Арӡынба дгылеит гәышԥыла,
Ҳаԥхьагылаҩ – Аиааира ҳзыргаз.
Бираҟха иашәылаз ҳхьыԥшымра,
Ҳҭоурых ирԥшӡаган иазынхаз.
Арӡынба дицԥхьаӡа шәныҳәа,
Иҳааӡарц дзыԥсахша аԥацәа.
Ибызшәала ҳадгьыл шәазхәыцла,
Ҳбызшәада иауам ԥхьацара.
Ҳабацәа рхаантәи «Ахәрашәа»,
Ишәҳәала, ишәҳәала, ишәҳәала.
Владислав дицԥхьаӡа ԥагәырӷьа,
Ишәула, ихьӡала шәшәаҳәала!
Март 4, 2013

АРАСАӠЫХЬ
Срасаӡыхьоуп са сгәы аԥхара,
Сӡыхьхәы Бзыԥҭа иҭазмырбо.
Шьхардацс самоуп уа аԥсабара,
Схаҭа сышӡыхьу узырбо.

486

Уоуп сахьныҵхәрааз с-Расаӡыхьха,
Аӡыхьқәа рӡыхь ҳәа сыԥхьаӡа.
Исҿҳәарами иаргьы ацԥхьқәа,
Исҿыхәа, исҿыхәацыԥхьаӡа.
Ижәла, ижәла, ижәла ԥшӡала,
Аха иузыжәӡом узхара.
Аӡәгьы издырӡом сара сыда,
Сгәаҿы ишыҵнахуа ахара.
Егьараан сныҵхәраап с-Расаӡыхьха,
Сгара рагәаԥшьлых ахьҵысуаз.
Аԥсны сахьӡазар споезиа хьрыцха,
Арасаӡыхьоуп раԥхьа сахьлаҵаз.
АГӘАҴӘА КНЫ ДНЫҲӘОН АҶАНДАРАТӘИ
АНЫХАԤААҨ
…Аԥсҭазаара сҭахым бҳәаанӡа адунеи баԥымхааит Барцыц­ԥҳа.
Заур Чычба

Ԥсрахкыс иамбаци Аԥсныжәҩан,
Хкы-хкыла изламԥшыц закәи.
Сызхаанымзгьы наҟ инсаҩшәан,
Иацәсмырӡит хәҭаҷ заҵәык, акы.
Сҭагылахьан аԥсра саҳәо,
Сашьҭалартә изнысҟьо схы.
Сыдгьыл аҿы амра сзымхо,
Сыԥшаахьан ишкыдыз сханы.
Аҿҿаҳәа искыцԥхьаӡа амца,
Аԥсҭазаара иакәсыршон сыԥсы.
Скаԥсацыԥхьаӡа сара сыццышәха,
Заҟаџьара сгылахьаз сыбзаны.

487

Зныс узымҳәоз аԥсуа хацәа,
Игҿан жәаҩыла, ҳарцәынхеит.
Абџьар ыҵаркхьан сгәаҵаӷара,
Ҳазшаз иҿеиҳәан – сеиқәирхеит.
Иабацоз самԥшаар апоезиа,
Исыкәнаршеит Баграт инапқәа.
Имшра аҿар ирхибаауазма,
Иблақәа рханаз ицәаҳәақәа.
«Икажь, апоезиа бтәым!» – ҳәа,
Баграт иаԥхьа «дсылабжьон» поетк.
«Балҵ наҟ, быԥсадгьыл бхатәым» – ҳәа,
Сеиҳәазар аҟара дыснарбеит.
Сажәақәа рыблақәа ҭыҟәшәа,
Исцәикьыԥхьт, исымоуп ҳәа амч.
Еҳ, ацқьара! – Сабацәа рыжәла,
Срыкәыхшоуп, еихарҳауан амаҷ.
Егьараан схы-сгәы сҭахымкәа,
Сҭагылахьан, аха самыхәеит аԥсра.
Заҟараан сыхәрақәа дмырбакәа,
Исылшеи сыԥсаҵан аӡара.
Дымҩашьеит сызныҳәаз Ахаҵа,
Иснихит ишҳзеиԥшу сдоуҳа.
Иажәақәа схаԥыруеит иахьанӡа,
Ҳныхаԥааҩ, а-Чычба, ҳлыԥха.
«Аԥсҭазаара сҭахым бҳәаанӡа,
Шәеигымхо бареи Аԥсынреи!»
Ҳаҟазар сара сҿы иҭшәаанӡа,
Иаргьы шәаргьы ҳақәлахоит ҳдунеи.

488

САСРЫҞӘАРАА РЫГӘНАҲА ЦӘГЬОУП
Сасрыҟәа, Сасрыҟәа, Сасрыҟәа,
Нарҭаа, еицамкуа зхыԥша.
Ҟәбина иадыруеит, Ҟәбина,
Ахыԥшылара сацәшәоит, сацәшәа.
Сасрыҟәа – иаҩызаз ашьанҵа,
Зашьцәа рнарҭаара еиқәзырхаз.
Ижәбома ишҭархагоу ашьыцра,
Ашьыцра иаҳцәабылхьоу азхаз.
Имаҷуп, имаҷуп, имаҷуп,
Сасрыҟәа иҩызцәа рацәам.
Тәым ҷануп, ҷануп, тәым ҷануп,
Атәымаз ақәԥара уаҩрам.
Аԥсымҭәра, аԥсымҭәра, аԥсымҭәқәа,
Аԥсымҭәқәа акгьы рызхаӡом.
Агәаҟқәа, агәаҟқәа, агәаҟқәа,
Аӡы иаго аҳәҳәабжь иаҳаӡом.
Амзаҿ Сасрыҟәа исахьа,
Шәақәныҳәа! Исахьа ажәӡом.
Схырхәоит иаԥсуара аҿаԥхьа,
Сасрыҟәа иҷыцқәа узҭыршәом.
Сыблақәа дырхызар дҭәыцны,
Иҳамҭоуп. Дхысхуам сара.
Сымшқәа дырԥылоит уи дҿыцны,
Егьараан уахирԥап уанԥсра.
Сасрыҟәа, Сасрыҟәа, Сасрыҟәа,
Ухыԥшала сеиқәхахьеит, нас ишԥа.
Ҟәбина иахашҭӡом, Ҟәбина,
Цасҳәа, цас ишишьҭаз «анашԥа».

489

Шәазхәыцла, шәазхәыцла, шәазхәыцла,
Ауаҩ ҿыц иаԥхьа ииуа еҵәоуп.
Шәрыхӡыӡаа, шәрыхӡыӡаа, шәрыхӡыӡаа,
Сасрыҟәараа рыгәнаҳа цәгьоуп.

***

Исылсуеит, исылсуеит, исылсуеит,
Ҳлыԥшаахқәа цеит, иҳацәцеит.
Исзеилкаауам сзазԥшу рааира,
Уажәык зынӡа сгәы ҵаӷахеит.
Дзаҳхибаазеи Ражден Гәымба,
Иаҳа-иаҳа дсылсуеит Баграт.
Бзиарак анылбашаз Нели Ҭарба,
Нас узлацәари угәы раҳаҭ.
Алықьса Аргәын иҩыза ицәыӡра,
Агәлымҵәах Гәыргәлиа Борис.
Иаҳхадыршҭырц иаҿушәа Абзагәраа,
Баҭалраа рыдлаԥса уа иблыз.
Алықьсеи Бориси шәҳацәцашьа,
Шәыхьӡала иҳалымҵӡацт шә-хык.
Борис агәыраз уа уԥсҭбашьа,
Иухазыршҭуа Баҭалраа шәҩык.
Стәалоит Шамильгьы дысзымхо,
Шәҿымҭра иснаҭаҵәҟьом ҭахак.
Ԥхьаӡара иалоума сгәы иҭыхо,
Сычҳара сыцәхыҵуеит иахьак.
Акалашәа иҟамзи шәгәыжәла,
Изааны шәхәызжәазеи шәхәаҽны.
Иаразнак ухәызҵәазеи Ҭыжәба,
Изнымхеи ҳзыниахьаз аҿы.

490

Знызынла сахабылуеит сыбӷа,
Ишакәымыз ҳцәыӡқәа рацәахеит.
Ҳуазрақәа ҳрылзгалоз ҳлыԥшаахқәа,
Ҳааныжьны ицеит, ицацәеит.
Бжьыраӡа аиаша анышәҳәоз,
Сышәҭуан. Сызхьымӡац сахьӡон.
Ҳаԥсныжәлар рыгәҭа шәанызбоз,
Ҳазегь ҳаибгоушәа збалон.
Уацымлазҭгьы Рауль Лашәриа,
Ҿымҭӡакәа исчҳаргьы ҟаларын.
Ушә садгылоуп сыбз сҿашәызшәа,
Еицәа еиҭа еицәоуп ари ҳа ҳзын…
Сабацо, сабацо, сабаца,
Еизынхаз ҳаӡәыкымхар, ҳмеихәар.
Усҟан даҳиааиуеит аԥсцәаҳа,
Сашшуамызт нас уаҟа иаанхар.
Даҳхибаазаргьы Ражден Гәымба,
Иаҳа-иаҳа дсылсыргьы Баграт.
Лыӡӷаб лышьҭахь Нели Ҭарба,
Узыцәахуама угәы раҳаҭ…
ДЫЗПОЕТХОМ АБЫЛРА ИАЦӘШӘАЗ
Аҿҿаҳәа сара сымбылуазар,
Аҿҿаҳәа уара умбылуазар,
Аҿҿаҳәа ҳа ҳамбылуазар,
Дарбан алашьцара зыцҟьаз.
Назым Ҳиқьмеҭ

Дызпоетхом зыццышә камԥсац,
Уажәа ахәгьы изшьаӡом.

491

Алашьцара далоуп дшалац,
Зыццышә камԥсац уизбаӡом.
Зыжәлар рышьҭа ҭыгам згәаҵа,
Имҩа кьаҿуп, харак дызцом.
Амҩа ишықәу иҿыцәаз зымца,
Ахра ахалара дзахьӡом.
Зцәеижьаҿ изызмырӷьаз ухәра,
Ԥшьаала иццышә наҿаԥсаны.
Аҽыццышә иаумырбар аӷәра,
Хьӡык азгома инужьыр уааԥсаны.
Дажәӡом ибылхьоу аҿҿаҳәа,
Сыздыруа сыццышә дацәхҟьаӡом.
Угәахы иалазар аԥҽыха,
Сгәашҟа ииазгоит, иҭҟьаӡом.
Дшьыцызгоит, сыԥсы ихҭнысҵоит,
Акырынтә иԥсны ибзахахьоу.
Имырбакәа ихьша ихысхуеит,
Абылра иацәшәо диҭоуп ҳаӷоу…

***

Агәил амаӡа анптыша,
Амза шыҷаԥшьо иаршоит.
Амра ҭамшәакәа лассаамҭа,
Агәил агәылптра иазыԥшуеит.
Алаҳәаҵәҟьа аҭра ихыҵны,
Ҽаанбзиала ҳәа азҿнаҭуеит.
Амра анҿыхогь хьаак ацны,
Ашьха аҽавхәаа аҽԥнартуеит.

492

Аӡыхь аныҵҵуагь хьаауп изиааиуа,
Ашьацгьы усоуп, ииаҵәахоит.
Рхьаақәа хыҵуеит ҿыцк аниуа,
Аха са сеиԥшҵәҟьа ирҵәахуеит.
Са сбылрашьҭыбжь умырҳакәа,
Сбылхьеит сбылхьа, абылра сазхом.
Апоет ибжьы Аԥсны зыԥсахуа,
Ус дымблыкәа ажәак изҳәом.
Сизеилкааӡом иԥсны ибзамхац,
Зпоезиаҿ иԥызымшәац абылра.
Дызпоетхом зыццышә камԥсац,
Исылшом иажәа агәра агара.
Дсырҩашьаӡом сыццышәқәа рыла,
Ишыԥыруаз зажәа зыбжьахьоу.
Дыҟан, дыҟоуп иҟалаша,
Цырак ишашьҭаз ибылхьоу.
ХЫНҨАЖӘИЖӘАБА
Сшанхеит сшанха, исҳәап аиаша,
Шәабаҟоу сашәақәа – сыԥсы зыхҭну.
Сдоуҳалаша, иуцзаап Амшра,
Смоҭацәа, шәылзыӡырҩы шәанду!
Дааҭагылеит абар, лшәымҭа,
Маӡа лцәаҳәақәа шәыԥхьаӡа.
Сзымхәлар алшон дара рыда,
Иансцәыцәгьаз хаала аршара.
Иахьа саԥылартә аҿа сызҭаз,
Сыжәлар шәнықәра еснагь саԥсаз.

493

Схы ахызбааргьы реиҳа ахьнысҵыз,
Сыеҵәахә ҳзеиԥшыз исыԥхаз.
Исылшаз – хәҭаҷзаргь, ҵәык ахьымшькәа,
Са саҵкыс шьҭызхша шәеизҳауа.
Исзымҳәацоуп шәара шәзызхәыцша,
Сызхалаз сышьхаҿ шәшәаҳәала.
Сыԥсадгьыл, ԥсра-ӡра сықәӡам,
«Ахәрашәа» иаҭәҳәо изхәышәтәхьоу.
Сылахь уаԥхьар, исхатәу акәӡам,
Уа утәоуп аиҳарак сзырҭәахьоу.
Сгәара иҭамшыц, иарбан гәаҟроу,
Усцәымшәан! Схы сгәы ахшәаӡам.
Сеилырымкааргьы сахьынӡаҟоу,
Саныҟам ашьҭахьгьы ихьшәаӡам.
Ахызаҵәқәа Ахацәа змыхәоз,
Бжеиҳан ибжьызҵәоз са сгәахоуп.
Аԥсны сазымхо абас сзишаз,
Агарақәа срызҳәоуп азоуп.
Умца иҿыцәааз ҿыц еиқәымлар,
Ухәра сацхраан исызмырӷьар.
Ԥсынҵры кьаҿхон шәсывамгылар,
Шәашҭаҿ «Радеда» абжьы смаҳар.
Шәкы сырҭысхьан ҩажәа рыла,
Сызқәаҭыԥқәа сыԥсы шҭаз иржхьан.
Иансхыҵәалак ашәӡы сызмыруа,
Саиааины акаҩҳәа сшәаҳәахьан.
Зшьаҿа еихызгаз сгәы ирҿыцит,
Сиԥылар сҵәыуо – сзын иԥсран.

494

Зкьаасбыжь газгьы шәымҭак сзациҵт,
Апоет изы шәымҭак шәымш ирыԥсан.
Цәгьа исхызга, бзиа исхызга,
Шәышықәса саназшьаз са сишәиит.
Хәышәгьы маҷуп сара сзыҳәа,
Мышкы сыԥсып ҳәа са сымиит!..
СНЫСЫМҨА, УРҬ СЫМҨАҚӘА…
Амҩақәа сшырну исхызгоит,
Мҩамариа сахьашьҭамыз – ихадоуп.
Знызынла снысымҩа гәхьаазгоит,
Лассы-лассы рнысра – сгәыӷырҭоуп.
Мышкызны сдунеи ааныжьны,
«Наунагӡатәи ахь» сҳәар – иԥсроуп.
Амшынқәа сырхызшәа снышьны,
Сааӡхыҵроуп. Снаунагӡа – ароуп.
Снаунагӡа ахьыҟоу арахьоуп,
Шәырхылаԥшла, сышьҭақәа ирҳәап.
Сӡыхьқәагьы шааиуа ахьхьаҳәоуп,
Аҽыхәшәтәра анышәҭаху – шәнахәап.
Снысымҩа – сымҩақәа шәырнысла,
Иаҳзеиԥшыз, ишылсхыз жәбала.
Шәрыҿцәажәа, шәхатәгьы ылшәхла,
Еимамларц, сашәақәа шәҳәала!...

***

Сызхааным аҵеицәа роуп сзеиԥхыӡуа,
Имӷьац рыхәроуп сызҿаԥшло.

495

Урҭ ирхыҵуоуп саргьы исхыҵуа,
Изхырбааз рымцоуп исыншло.
Са соуп ирԥшааз ахқәа ирылаз,
Са сакәхеит алхрагьы зықәшәаз.
Са соуми рыхәра хәрашәас иамаз,
Са соуп иԥызшәа закәытә ашәаз.
Сызхаанӡам рхьаауп са исыхьуа,
Сцәа-сжьы ибжьагьежьло сыкәкәны.
Сыблақәа ирхымҵуа, иԥсхыхуа,
Харада ирылҟьазоуп иалҟьаз сгәы.
Сызхааным аҵеицәа роуп сзеиԥхыӡуа,
Рыхәрақәа шысԥхьаӡоз изызҳаз.
Рӡыхьқәа инрыжьыз инкахәыцуа,
Изҭыҵыз рашҭоуп сара сзааӡаз.
АХАҴА ИЧҲАРА
Ахаҵа ичҳара хәра ҿаҳәагоуп,
Изнымкәа илаӷырӡ збахьеит.
Ахаҵа ичҳара шьҭа еиқәырхагоуп,
Иԥысшәартә ргәыхьқәа сырбылхьеит.
Ахаҵа ичҳара аныбзыԥха,
Сгәыӷра Ԥсоухоит, са схәышәтәҩуп.
Ахаҵа иблаҿ «бымшәан» анызба,
Сиааиран сишәызҵо ашәала сҭәуп.
Ианаҭахха – схьаҵран сыҟам,
Иаԥхьа сгылоит абџьар кны.
Дсыцрыҵыргьы сгылом схәыцуа,
Инасмыгӡакәа ҩыџьа ҳагәҭакы.

496

Ларҭак агәырӷьа санахимбаа,
Шә-хәрак инызаргьы исырӷьоит.
Ицәхыҵны илаӷырӡ саницәаблы,
Сыԥсра еиҭаԥсран схы сыԥхьаӡоит.

***

Саԥхьаҟа иҟоуп иреиӷьу аамҭа,
Иалкаау, иҽыжәу амш лашақәа.
Саԥхьаҟа иԥшуп сиаша аҳәарҭа,
Схьыӡҳәара иазҭо ақәра наӡа.
Саԥхьаҟа – иԥшааху сҿахәҳәарҭа,
Исаркьа инԥшылоит згәыраз цқьоу.
Сгәыӷрақәа ргәыӷра – сызҳарҭа,
Сҽасҭом ахаан аԥсра сызфахьоу.
Саԥхьаҟа сзаԥызоу иссиру аамҭоуп,
Ашәақәа баша сышьҭырымхт шәаҳәаҩыс.
Адунеи иннаҵраны иҟоу ақәроуп,
Исзаанхаз ашықәсқәа нҵатәыс…
АЕҴӘАҚӘА РДУНЕИ
Арбаӷь аԥхьа гәырӷьаҿҳәаша аԥсуа изуӡом. Убри азоуп гәаҵәа
хәыҷы ыҟам, гәаҵәа ду ыҟам ҳәа иԥшьоу аныҳәақәа раан агәи
агәаҵәеи изрыхныҳәо.
(Асаӡ ҳәамҭа)

Сиит сара февраль ҩажәи хԥа,
Жәларык рныҳәа ду Амш аҽны.
Сгара иакәшеит амза ашәахәа,
Ашьыжь игәыднакылт схы-сҿы.

497

Арбаӷь ашықәс салнамхт баша,
Ашәақәа ирԥшьыми Слахьынҵа.
Ажәабжь ҿыцқәа! Гәырӷьаҿҳәаша,
Аԥсны сахьӡароуп схьыҵәҵәаха.
Са сыгәхьаазго харак умцакәа,
Уеимда «Еҵәаџьаа» рыгәҭаны.
Рхала иуарҳәап имӡаӡакәа,
Сыбжьы ишарԥшӡо угәҭакы.
Сыеҵәахә – ԥсыӡуп, сыхәшәым ӡыхьда,
Зны амшын саанахәан – сеиқәнархеит.
Сылаԥш рхуп, саҿыхәоит ирыхьша,
Аеҵәа шысԥсахуа агәра ргахьеит.
Аеҵәақәа Рдунеи – садунеихеит,
Сшаеҵәеи, Снашанеи, са сыхәҭеи.
Дара рзын саргьы с-Саҭанеихеит,
Акоуми дареи сареи ҳдунеи.
Ижәбоит ишсзыҟоу гәыла-ԥсыла,
Сашәеи сажәеи ишрыҿҳәароу.
Рдунеи аҿы дунеира ззымуа,
Аԥсыуа поетк дыжәбахьоу…
СЫЕҴӘАХӘ
Сыеҵәахә рыцишеит Нарҭаа,
Даара акыргьы ахнагахьан.
Аеҵәақәа рыеҵәа – ҳәа иашьҭан,
Сыеҵәахә са саԥхьаҟа иихьан.
Иихьан ашәышықәсақәа раԥхьа,
Ажәҩангьы иарада ихәшәымызт.

498

Иҩаҵаԥшлак ирныҳәон: улԥха,
Баша, ус баша иазыԥшымызт.
Мҩахарак иқәлоз хьыӡрацара,
Синыҳәон, еицҳазҭазшәа гәык.
Изысҭахузеи схазын мацара,
Амҩақәа днамырбозар арык…
Арыцҳа зшьамхқәа ҟәарҟәаруаз,
Сыеҵәахә иаразнак дарӷәӷәеит.
Иароуп икыдиԥааз Сасрыҟәа,
Сасрыҟәа иҩынтәны дыхрахеит.
Иакәшан игылан иашьцәа,
Сыеҵәахә нашанаҭран – иарԥхеит.
Иаракәымзар иҭахон хьӡыда,
Сасрыҟәеи сареи ҳанасыԥ еиқәнархеит.
Сыеҵәахә, суҳәоит угәылшаа,
Аԥсуара уеиҷаҳа еизҳаларц.
Урыхәа, икарыжьырц ашьыцра,
Иубап нас ахаан икыдшәозар еҵәацк…
АШАМҬАЗ
Ашамҭаз ианеилаҵәо абжьқәа,
Аԥсабара насыԥла ианҭәу.
Агәыӷра аҿаԥхьа агәаҟра аншьапкуа,
Ашьхақәа иааира ҿыцк аныршәу.
Аԥша гәыбзыӷ ашьацра ныԥхьаҳәо,
Амра ҭыԥҳаҵас ианҽырбо.
Аӡыхьқәа насыԥшәа инхыхәхәо,
Аԥсаатәқәа еицлабны ианшәаҳәо.

499

Усҟан ныҳәаԥхьыӡк сара исыцуп,
Иԥыруеит, иҭԥраауеит са сгәы.
Ишәзыстарц гәырӷьаӡк саҵоуп,
Шәаҿсырхәарц итәоу зхы кны…

***

Цәаҳәакоуп иахшаз аҵх иԥысҽыз,
Имшаӡоз аҵх иккаӡа изыршаз.
Иароуми адгьыл хьаақәа хызҽыз,
Цыракоуп зынӡа сыҵх иахшаз.
Насыԥны, иароуми ирыхәаз,
Цәаҳәакоуп мҵәыжәҩас сызмаз.
Агәаҟмца далнагеит иԥсхыхуаз,
Избахьан цәаҳәацкгьы зыԥсаз.
Цәаҳәакоуп, аха сыҟам иҟәнысшьо,
Цәаҳәакоуп апоет деиззырҳаз.
Цәаҳәакоуп, аха сыҟам иԥхасшьо,
Еҵәацкоуп ахра иаҿахаз деиқәзырхаз.

***

Сеимаркуеит аҵхи ашареи,
Еилаҵәан гәҭыхала сырԥоит.
Исылаҵо амчи алшареи,
Поезиатә рыцушәа сыҿдырптуеит.
Аеҵәақәа уыеҵәахә рылскааит,
Аҽснардырит ухьыӡ шахыз.
Уашәабжьи уцәеи ахыскааит,
Аԥҭақәа иааргәылҵны иԥшыз.
Изкаҷҷома уыеҵәахә санамба,
Иааскьеит сашҭа агәахьы.

500

Изыԥшӡахома сӡыхьқәа ианрымба,
Узбон уанырҿыхәоз уазгәыкны.
Са сыда аҵхқәа хәшәума,
Аеҵәақәа рзынгьы сымшынҵоуп.
Ихьтәы даҷны сырбыжьдоушәа,
Рыла сыхьчазар, са сыла иԥшӡоуп.
МШЫЗАҴӘЫКОУП…
Мшызаҵәыкоуп, мшызаҵәык,
Саџьал сахырԥа, Анцәа.
Сышьҭа иузхыршәлом ҵәык,
Аӡәы иқәсмырххацт снацәа.
Ианаамҭаз сызхьымӡаз акы,
Исырҿыцуан еиҳау ажәан.
Исырҿыхон убри амш аҽны,
Аԥсны ӡырзгаша ашәак.
Бзыԥҭа сналсны избарын,
Иалсхрын исызгәамҭаз ԥҽыхак.
Схаҳәду аҿынӡагьы сԥыррын,
Еиҵысхуан иҿыцәаз даҽа мцак!
Зышьҭа иузхьымшьуа ҵәык,
Ҳаҭырла иазыҟоу знацәа.
Мшызаҵәыкоуп, мшызаҵәык,
Санԥсра сахырԥа, суҳәоит, Анцәа.
Даҽа мшык, мшызаҵәык,
Сыхбаҟак раԥхьа снатәарын.
Аӡәы уасырбылуамызт лаӷырӡык,
Ашәа шысҳәогь шәсырҳарын.

501

Идыруеит идыр, шәымҭак зыԥсоу,
Зыбаҩқәа рыццышә зцәа иҭаԥсахьоу.
Шәымш дахыԥоит, иахыԥаз ҽнак,
Шәымш санхыԥоу, сазышьҭакрымызт хҿак.
ҲРАҾЫС АԤХЬА САРА СЫШИЗГЬЫ…
Сышиз аниарҳәа саб ашамҭаз,
Сыхьӡала еиҭеиҳаит Араҿыс.
Ишьацәхыртәит, рҳәеит Аԥшалас,
Уамашәа икьыркьырзаап иҽыз.
Еициз шәоуп ҳәа ҳаицырныҳәон,
Исҵон Араҵлақәа рҭоурых.
Асаӡ ҳәамҭақәа ҳзеиҭарҳәон,
Аԥсуа ираҵлақәа ирызкыз.
Ԥсыуа раҵлак ҟарҵомызт цәҟьарас,
Амцахь инеигомызт махәык.
Ирхырымгацзи дара гәаҟрас,
Иҟамызт раҵлак измамыз ҿахәык.
«Адацқәа ирныруан угәырӷьа,
Араҵла ԥсахга-ламысуп, уаҩроуп».
Зԥазаҵә дҭахаз Баӷбак иаԥхьа,
Иԥсҵәыуацәа здашшылаз – иароуп.
Иҭәын насыԥла, ируан шаҳаҭра,
Ирхыркаауан жәлар Рфырхацәа рцәа,
Аныҳәаҿа ркуан шәышықәсала,
Агареи дареи еизишарц анцәа.
Хәҩык зԥацәа хәызҵәаз Арӡра,
Сиҿцәажәон зыблала дызбаз.

502

Ианизмырцәа ицралаз рымца,
Ҽнак ираҵла ҟаиҵазаап ԥас.
Сраҵла нашана, ажәҩан иалан,
Иагәыҵакыз ҳашҭа агәы ҭԥраауан.
Ҽнак шәеициит ҳәа исхыхәмаруан,
Арымӡ ԥшаахк ҩызара азнауан.
Саб имхәыцит, ус машәыршәа,
Ҳалаԥшқәа еишәхашәҭуа ҳазҳауан.
– Иухаҵгылоит! – ҳәа иалан ражәа,
Жәаԥҟа аԥҵарҭан – сарҿиауан.
Саси-аԥшәымеи ахьхьаџьџьаҳәа,
Еизнагоз срылаԥшлоит уажәгьы.
Ҳкәасқьа зыԥсахлоз уи ашәшьыра,
Хәыҷи-дуи иаҳԥылон ҳаимакны.
Рымахә лакәқәа реимҿаԥарсҭа,
Срыбжьашәаҳәо сыдҵақәа ҟасҵон.
Сыбжьы неиҵыхны ажәеинраала,
Уа сзыԥхьаз зныкҟьарала исҵон.
Абзиабара снаркит сгәанала,
Апоезиахь сымҩахызгаз ирхадоуп.
Цәахьчаҩс иаман ҳаҩны, ҳгәара,
Сраҵла санықәларц сыхәҭоуп.
Ҩнаҭакаҿы иахьеициз ҩыџьа,
Исхашҭӡом, наџьнатә ишаԥу.
Сара сышизгьы ҳраҿыс аԥхьа,
Ашьҭахь ииз иоуп еиҳабу…
Сраҵла, иумоуп Аиҳабыра!

503

« УРСҞАН - ӠЫХЬ »
Риҵатәи аиҩхаақәа рхаҩаӡара, Зоу дуи, Зоу хәыҷи – арҭ
ашь­­хақәа лымкаала Бзыԥҭаа иаҳхатәызшәа ҳаԥсқәа рыӷран.
Аҵан­гәарақәа злакәыршаз ахаҳәқәа акы ахы наамызт, иацы
еиқәырҵазшәа. Баб Урсҟани сареи ҩажәа шықәса инеиҳаны ҳаи­
цыхьчахьан. Уахь ихалон «Кьараз» иалаз рҵакырақәеи дареи. Зоу
хәыҷы иаҳа ибеиан, иманшәалан аҳәырҭақәеи ахьшьцәа ҳҭыԥ­
қәеи рганахьала. Аха аӡы ҳамамызт. Баб бжьаха-бжьымш цаҟьа
дук даҿагыланы ҷаҩ-ҷаҩ-ҷаҩҳәа иеихатәы мыругақәа рыла
акыл­ҵәара даҿын, илымҳа адкыланы дазыӡырҩуан.
«Усыцхраа!» ҳәа ҿнаҭит, – иҳәалон. Ҳара ҳаԥсы анаҳшьауаз
иара аԥхӡы ныԥхьаҳәо, аус иуан.
– Аӡыхь зегьы рықәҿнаҭӡом. Иатәым дувагылар, иҵабар ал­
шоит, – иҳәеит уаҟа иаҳҭаз Хагәышь Бадраҟ Осман-иԥа. Ахь­
хьаҳәа ианаакылкәраа, аӡы адлаԥса иҿажәкуаз уаагьы, ԥса­барагьы
ҳшьапы ҳахгылеит. Ҳарахә еилакәашон. Аӡы адлаԥса зҭыԥқәа
ирхыҵны, иқәыԥсычҳауаз Зоу ду аҿаԥарахь ииасхьаз ахьшьцәа
еивасны ҳашҟа иаауан. Ржәытә ҭыԥқәа ааныркылеит. Ашьтәа
ҳзыршьит. Ҳәарада, баб ирахә иаарылхны. Ус ҳаиршьцылахьан.
– «Урсҟан-ӡыхь», – ҳәа еицҿаҳҭит, даҳныҳәеит. Иара дых­
ӡыр­гаҩымызт, иааҳҿаирхьит, «акәу џьышьа ажәа шәмышьҭын»
ҳәа. Азныказы ҳшанхеит. Аха ҳаицҿакны иазгәаҳҭеит «Урсҟанӡыхь» ашьха ӡыхьқәа ишрылкааз. Иҵхәраа иааиуеит иахьагьы.
Уб­ри ашәа иҵаулахааит бара бырҿиара. Урсҟан-ӡыхь – ақәра
бықә­рахааит. Ианҵа ашәҟәы сара ишаабзеиҭасҳәаз еиԥш.
Хышба Паҷикәа Гәыгәына-иԥа,
1968

Дабчараҳан жәашықәсала,
Еижьразшәа ашьхақәеи иареи.
Амӷгьы давсуан хпатуқәҵарала,
Еинаала-еинышәон ихьӡи иуаҩреи.
Шәарахк ишьуамызт имшәа-имзакәа,
Абна бызшәа – иара ихатә жәар.

504

Иныжьны дцомызт ус аламала,
Ихьуан ҷанк џьара иаҿшәар.
Сыбла нҭааргьы избоит ԥхыӡла,
Асаркьал исзасло Урсҟан-ӡыхь.
Сшәахсҭақәа сныҵуеит саназхәыцуа,
Сааигәа имааиуа наҟ срыҟәных.
– Сӡыхь бхашҭма? – саҳаит аргама,
Инырзаап, сымцеижьҭеи, изӡом.
Иҳәымҩақәа ирымоуп агәала,
Ргәыԥсычҳабжь сныжьны ицаӡом.
Знык ихамлац имбацт Ԥсоуҭа,
Иахьа схаларгьы – дысдырбоит.
Сцәеижь исзадгом Зоу хәыҷ, Зоу ду,
Сабхьӡ рыхҵоушәа сԥырԥыруеит.
Ахьча ифҩыхаа хыхь исԥылоит,
Наӡаӡа иҿыцәоит уаҟа сгәыхь.
Какаҷҵас ажәақәа срыԥхуеит,
Сықәуп амҩа уахь сеиқәных.
Блас ихазшәа «Ажәеиԥшьаа рашәа»,
Сырҭысуан ахрақәа рдақәа.
Аҳәымцақәа, арҩаш хьшәашәа,
Иҿаԥыц ҳәамҭақәа – иԥкаауа.
Ишьҭақәа ҿыцхоит иахьанӡа,
«Дад дбыкәыхшоуп!» – уажәгьы исаҳауеит.
Урсҟан-ӡыхь кылхәраа ахьхьа-хьхьаҳәа,
Ибжьала иркаҩуа ишәаҳәоит.
Зоу ҳәа, Зоу ԥшаах, дгәыдкыл Зоуԥҳа,
Жәлас усымаз, зныхгьы хьӡыс.

505

Зоутәи сыжәҩан, уара уылԥха,
Споезиа, сҳәымца с-Урсҟан-ӡыхь!
САРА САШҬА
Сашҭа, уԥшӡоуп, уԥшӡоуп, уԥшӡоуп,
Харантә иаауа уҭоурых наӡоуп.
Сашҭа ӡырзго – сажәа ажәоуп,
Смалқәа ирмалу – са сбызшәоуп.
Шьҭрала уи ашҭа аԥсы бжьоуп,
Иҭбаауп ачеиџьыка – иԥшьоуп.
Тәым ҷанлыхӡам ҳгәашәқәа иҿоу,
Аԥсыуа гәашәқәоуп сзыҿҳәароу.
Ҳазшаз иџьысшьоит сыжәҩан ҭшәам,
Сызлаҟоу сымчоуп са сыхьшәам.
Аӡәгьы ихьсырсуам са сгәырҩа,
Иԥхьакуп суазра, ҿымҭ зымҩа.
Са снаҩсгьы иаламшәо уԥхыӡ,
Мышкы урхамшәо са сыхцәхәыц.
Сашҭа шәҭуп, ишәҭуп, ишәҭуп,
Сашҭаҿ ижәбо – са исхатәуп.
Исҩызцәам малла иҽырбо,
Жәанызқьла амза иазырбо.
Атыҩ иакызар – зхы зҵәахуа,
Амца уцразар згәы ҭԥраауа.

506

Исныҳәоит иамкырц уи лаԥшык,
Ԥсымҭәык, ԥсыцәгьак, ма хьыԥшык.
Сашҭа шәҭуп, ишәҭуп, ишәҭуп,
Сашҭаҿ иҵоу ахаҳәгьы хәшәуп.
Сашәақәа рашәа – ауаҩроуп,
Ашәы сшәызхуагьы убриоуп.
Ажәа ахьиуа – уаҩ дыԥсӡом,
Аӡыхь зхырхуа – ҭабаӡом.
Сашҭа ԥшӡоуп, иԥшӡоуп, иԥшӡоуп,
Аԥсра сзацәымшәо убри азоуп!
АԤСУЕИ АԤСАБАРЕИ
Аԥсуа ихәрашәа раԥхьа иҿызҵааз ираҵлақәа роуп.
(Асаӡ ҳәамҭа)

Аԥсабара – аԥсуа ирхәыцга,
Иҟазара ларҭас иазҭоу.
«Пана-Флеита» злырхуа аҵиаа,
Аорӷан абжьы ссир мҩас иандоу.
Бжьы-шьхак урхымҵын аԥсуа идырраз,
Шьха ӡыхьк уаҿыхәаргьы иузхоит.
Ԥсыла еиҵеиҵаргьы аҭырас,
Адабла зысыз деиқәнархоит.
Ажәлар рашәа Аԥсноуп аԥҵарҭа,
«Ахәрашәа» ачараҿгьы сыԥсоуп.
Ирҳәоит, Раҵлоуп иҿызҵааз раԥхьа,
Агарақәа залырхуаз уи азоуп.

507

***

Ԥсабарала поетцәан аԥсуа жәлар,
Ржәар уҳәеит ҳәа дара рхатә жәар.
Аԥхара ануҭаху – имроуп,
Убз артаруеит – имариоуп.
Ахраҿ умҩақәа унарбоит,
Умҩа арҿыцуеит, иаанартуеит.
Зны ижәҩануп, иҳаракуп,
Баграт поезиоуп – игәыкуп.
Ажәа аԥсықәроуп, исоу цәаҳәоуп,
Ажәа хьырҵәаҵәоуп, ишәоуп, изоуп.
Аԥсынтәылеиԥш иара разуп,
Агәқәа арҿыхоит, иласуп.
Иԥшқарахуп, ихьчалатәуп,
Тәым хәҭаҷк алам, иухатәуп.
Ихион рхымҭеиԥш ражәа анаршә,
Угәаҟрақәа зымҩа иныԥхьаршәҭ.
Сыжәлар рпоезиа – са с-Баграт,
Салҵит «Уажәа» – агәы раҳаҭ.
Иагьаҩы аԥшаап уаҵәазы,
Иаҿыхәап уашәа ухьӡ ҳәаны.
Умцажәла ҩашьом, сыҽҳәатәоуп,
Ҿыц еиҵысхырц са исыхәҭоуп.
Жәлар рпоезиа – Баграт уахшеит,
Саргьы сацәеижьны сызиршеит.

508

Баграт поезиа – блақәас исхоуп,
Сыԥсраны, иарала сеиқәырхоуп!
СХЫСГА НАЦӘА – СНАРШӘ РХИАГА
Ахысга нацәа ахьӡ ашәарах ирхылаԥшу ихьӡ аҟнытә иаауеит
(Асаӡ ҳәамҭа)

Схысга нацәа – снаршә рхиага,
Ирхаԥыруа сцәаҳәақәа.
Сҭоурых ԥыртыга – са сҿахәҳәага,
Сыхәҭаҷ цыра хьыҵәҵәақәа.
Схысга нацәа – гәыӷра ҿырпыга,
Изқәыскыз шьхазар – иҳаракхоит.
Ашьхацамҩа ԥшӡа саныга,
Иззыскыз мразар – иҳаракхоит.
Далоусырбом ацәахыхга,
Ҭыԥҳа нацәа ҳаҭыр зқәу.
Хьыӡрацага, маӡа ҵәахыга,
Срифма ԥхьацага – са сзызку.
Рбага нацәа – наршә рхиага,
Изхаԥыруа сцәаҳәақәа.
Сыԥхьарца рахәыц рыххага,
Ирнысҵаз сажәа хьыҵәҵәақәа.
ШЬҬА СҚЬЫРСИАНУП
Аб Дмитри аӡы санӡааихуаз иара иоуп исыхьӡызтәыз Лиубов

Сыблақәа еимидон лассаамҭа,
Ҳаҩноуп сахьӡааихыз аӡы.

509

Дрыҵаԥшуан Анцәа иуасиаҭқәа,
Ҳазшаз диҳәон ираӡаны.
Схаҿсахьа даԥхьон нбан-нбанла,
Анцәа инцәара сшаԥсаз ибон.
Дшысхылаԥшуаз ламыс ԥшьала,
Дшазԥшыз сира, агәра игон.
Имариоума аӡы аҽӡаахра,
Ажәада изҵаарақәа рацәан.
Дрылан ахьыӡқәа еилырхуа,
Исамараз аԥшаара цәгьан.
Жәҩангәашәԥхьара сзаатларц лыԥхала,
Дашьҭан сыжәлар ргәы иҭҳәааны.
«Абзиабара» алихит ихала,
Са сзын ишшоу, иҳәеит иаартны.
Иԥшьеит сырҿиара, сара сгәара,
Са схатәы жәҩан, сдунеи ахышә.
Сҵакыра игарҵхьаз, дара ргара,
Игарҵыз сажәа зхыԥрааз сгәашә.
Зны исыхьӡуп, зны исыжәлоуп,
«Абзиабара ахәура сҭаз.
Шәыбзиабара иазшоу сашәоуп,
Шәышькыл шыскыц акра саԥсаз!..
СЫЦЦЫШӘҚӘА
Ана-ара сыццышәқәа каԥсоуп,
Сара сеиԥшҵәҟьа – даргьы ааԥсоуп.
Ԥсыԥхас ирхукаауа са сыԥсоуп,
Еиԥшӡам. Сыццышәқәа еихаԥсоуп.

510

Сыздыруа сыццышәқәа дрыцәхҟьаӡом,
Аҷыхьи аурҭи рзы иӡыҭӡом.
Схаҭа исҩызахеит – ишәаӡом,
Амцаҿ ишәҭхьоу – уи дажәӡом.
Ззын сыццышәхаз рыхьӡ ахуп,
Уарҩашьаӡом! Сара исхатәуп.
Сыццышә зхьызгӡаз хара дцоит,
Амҩа изылԥхоит, игәахәтәы наӡоит.
ҲНАЦӘКЬАРАҚӘА
Зхысга нацәа ҳаҭыр ззақәым шәарыцара дыргомызт, ҩы­зас­­
гьы дышьҭырхуамызт. Усмоу, иааигәара агылараҵәҟьа иа­цәыԥ­
ха­шьон, дыԥхашьаны.
(Асаӡ жәаԥҟа)

Дара зегьы хьӡык-хьӡык рымоуп,
Ҳнацәхыԥ – абду ҳәа иԥхьаӡоуп.
Абҩаԥҵәа злардыруа иаралоуп,
Анацәкьыс – рызегь иреиҵбоуп.
Шәнацәкьарақәа зыԥсоу жәдырла,
Иҟәнушьо иҟам ирыџьшьоу.
Еиҟаразҭгьы дара рыхәба,
Ахаангьы еиқәшәомызт рҳәоу.
Аишьцәа реиԥш еивагылоуп,
Ахысга нацәа изҵоу еиҳауп.
Уи арбагаҳәагьы иашьҭоуп,
Хьыӡрацагоуп, аламыс ԥшьоуп.
Шәхысга нацәа ҳаҭыр шәзақәыз, –
Дҳалабжьалон ҳаб есқьынгьы.

511

Бзыԥҭатәык ҳабацәа зырӡыз,
Нацәала дҳаимырбеит аӡәы.
Еимадазар ауми ламысла,
Уаԥсуареи ухысга нацәеи.
Арӡра ахаан рбага нацәала,
Гәнаҳала заҟаҩы ндырҵәеи.
Урҭ рыла дырдыруан аԥсыцқьа,
Дидыркылон ҳазшаз Анцәа.
Ҩызара дыргомызт асаӡқәа,
Иҳаҭырдаз зхысга нацәа.

***

Сԥырхьеит сара мҵәыжәҩак ала,
Шьапызаҵәлагьы скәашахьеит.
Схы еиқәыскхьеит сара схала,
Аԥсҭазаара адлаԥса сбылхьеит.
Ҩажәа рыла шәкы сырҭысхьеит,
Ҩажәантә скаршьхьеит сеиҟәшаны.
Кәицзаҵәыла сымца еиҵысххьеит,
Баша ицеит сара сыжны.
Адгьыл аҿынтә сара иснырхьеит,
«Еҵәаџьаа» хьшәашәоу, ма иԥхоу.
Аеҵәақәа зыԥсоу идырхьеит,
Сара сеиԥш рхаҵкы ицахьоу.
О, егьараан сыццышәқәа рыла,
Иццышәха иргаз дзыԥшаахьоу.
Зыбаҩ бжьаӡыз, са сыԥсала,
Рыԥсқәа ықәхәаа иаазгахьоу.

512

Сашҭа аҿынтә срыкәшо мацара,
Икыдшәаз аеҵәа зхәышәтәхьоу.
Дара ирҳәоит сара слаӡара,
Алаԥш аҭәҳәала иԥзыртхьоу.
Иԥырхьоу нас мҵәыжәҩак ала,
Шьапызаҵәла икәашахьоу.
«Еҵәаџьаа» дрыцуп шәышықәсала,
Еҵәацк кыдымшәарц зыԥсы зшахьоу.
ЕҴӘАЗАҴӘЫКОУП
Еҵәазаҵәыкоуп ажәҩан дуӡӡа,
Уахак икыдшаауа зынӡа.
Ҩызара азуа ицәырҵит амза,
Иҩаҵаԥшлак, ирызхаратәа.
Аеҵәеи амзеи рҳәоу еибыҭа,
Убас идырлашон Аԥсны.
Икыдшәахьаз зегь рыԥсқәа рхоушәа,
Сынрылаԥшт рызегь еизганы.
Исҿыхәон аеҵәа, нас амза,
Ҩнашәк шакымыз агәра сдыргон.
О, наџьнатәгьы ҳаӡәкқәа рыла,
Ҳшеиқәхоз аргама исдырбон.

***

Ҳԥацхалҩа афҩоуп сзырҿыха,
Ҳан дшаҵәуа абысҭа луеит.
Згәыҵа сныҵслоз ҳара ҳҽыхәа,
Акьыркьыршьа шәсырҳауеит.

513

Аԥсыуа цырақәак нарҳәы-аарҳәуа,
Асаӡқәарцәажәашьа ҟасҵоит.
Ҳбыҳәоит, даҽа знык иҳарҳа ҳәа,
Сашьцәа сзыԥшуп, ркьатеиах ԥҵәоит.
Акәацрҩа ҳаб ажьхы иахеиҵан,
Амца иҽҳәарҵәиуа аӡра даҿуп.
Ҳасас гәашә иалашәҭит сылаԥш,
Шьыри, сасык даҳҭаар сҭахуп.
Саҳәшьа ирыԥхны адәыкрынқәа,
Лыхда иахалҵеит акакаҷ ацынхәрас.
Шә-сахьак рцәыргақәҵа са сҿаԥхьа,
Ҳамҭас ҳашҭаҿ иаартуп иахьа.
Ҳаб иаҳәшьа счыҭҵкы лӡахызаап,
Исшәылҵан дсыкәшоит лгәы ҭҷҷаауа.
Иҳагымхааит, схәыҷра хынҳәызаап,
Ҳаӷоу дахашҭааит ихәыҷра…
АҬӘАҴЛА НЫҲӘАРА
Аԥхьарца аҟаҵашьа уԥа иурҵаанӡа, зны илааӡатәуп иара
злыр­хуа Аҭәаҵла абхьӡык еиԥш ҳаҭыр ақәҵашьа, акы ыҵҩаар
хԥа шеиҭаҳатәу, еихак шадмырбо. «Аҭәаҵла ныҳәара» – ари
ҳажә­лар рашәақәа реихаҳара иадыргоуп.
(Асаӡ ҳәамҭа)

Сшьардаамҭа – са саб Уҭәаҵла,
Сыхәҭаҷ-хьрыц – зҭоурых хырҷоу.
Ҳжәытә ашәақәа – абра сзызуа,
Уламыс – ҳӡыхьхәы иџьбароу.
Улакҭала садырт Уҭәаҵла,
Уацшәаҳәо излухлоз аԥхьарца.

514

Уа уеиԥш срышьҭоуп иахьанӡа,
Урҭ аҵлақәа – сашҭа амшынҵа.
Срифма-сритма, цыра-цыра,
Дунеи ҿыцк сзаартуа сзааӡахьаз.
Уҭәаҵла инадҵа сара сӡамҩа,
Ажәеинраала аҩышьа сзырҵаз.
Уҭәаҵла ҳабахә иаҿагылан,
Аҭәаҵла ныҳәара схаан иууан.
Ҳраҵлеи ҳҭәаҵлеи еиқәҿырҭуан,
Рыбжьара ҳхәыҷра агәы ҭԥраауан.
Ахьӡ ануҳәо уахаҵгылон,
Ари ссиршәа са исԥхьаӡон.
Схәыҷра мцажәлаха еиқәылон,
Аҭәаҵла ныҳәара – агәра згон.
Аӡәы ианхиҵәа амца азыҳәа,
Аҳәҳәабжь слымҳақәа ҵнахуан.
Са сакәын иабылуаз амца,
Ҳаԥхьарцеи сареи ҳҵысҵысуан.
Шәсызхәыц аҭыԥаҿ хԥа зааӡаша,
Еихак анақәук – уцеит сышьны.
Са соуп ихуҵәаз уи анхуҵәа,
Аԥсны ианагха Аԥхьарца абжьы…
АԤХЬАРЦОУП САРА СЗЫХШАЗ
Ԥшӡала аирахь схы сырхаанӡа,
Сырхамшәарц ахҭыԥқәа зырӷьаз.
Излоу Аԥсуара акәицқәа,
Уаардырзар Аиааира иазҳәаз.

515

Заҟаҩы еиқәхахьаз уа ула,
Заҟаџьара еиԥушьхьаз сдақәа.
Ашәӡыкьаса еицәаз алҩа,
Сугеит сналԥаа сыԥсы ҭакуа.
Ԥхьацагас уиман аԥсуа,
Сабхьӡоуп иуабхьӡу иахьагьы.
Игәаҵа ишалаз аԥса,
Уирцәажәон, иаӷа дшьаҽны.
Уҟанаҵ исықәӡам хьаҵра,
Ҳфырхацәа реиԥш уԥхьаӡаны.
Сдоуҳа анӡыроуга иахьанӡа,
Аԥхьарцоуп сзыхшаз сыԥхьарцаны…

***

Шәышықәсала ишкәакәоуп иажәра,
Зхьыӡҳәара иаршәҭыз зцәаҳәақәа.
Деибыҭоуп, дҩычоуп ашәала,
Игәашә дынҭыҵуеит дхьыҵәҵәаха.
Абзиа зуз абзиара иԥылоит,
Д-Ерцахәуп аеҵәақәа рзын.
Алаԥшыцәгьа ишәҭыц хбалоит,
Дҳарамуп: узын, рзын, са сзын.

***

Иԥшьам ҭыԥк Аԥсны иуԥылом,
Аԥсуара аԥшра зыԥшрам.
Ашьха иҵҵыз аӡыхь иамбом,
Ҳазшаз илаԥш-хаа зхьыршам.
Сӡамҩа надсҵар ахаҳә хьшәашәа,
Зымҩа исзадгом игәаӷьны,

516

Иҟам ҵиаак изхымшо ашәа,
Иумыхо ажәҩан агәахьы.
Баша иашьҭам Анцәа иҭыԥ ҳәа,
Амӷгьы иацуп гәыбылрак.
Уара уеиԥш агәаҵа ҭыԥраа,
Абар иахьсзыхынҳә ҽа ааԥынрак.

***

Сааԥынроуп ааԥынрала,
Сышәҭышха саагәылҵуеит.
Цәаҳәак сашьҭоуп еинраала,
Сныҳәа-ныԥхьо саадәылҵуеит.
Ҟармаҵыск шәаҳәоит аҽхьакны,
Иаҿыԥшуеит сашәа аҳәашьа.
Ԥшахаак шьацәхыртәит исхыкны,
Иабазаап сыхәра арӷьашьа.
Иахьа самбеит аԥсабара,
Иара азынгьы сшыԥсабароу.
Сыԥсаҵан ишыҟоу аԥсҭбарҭа,
Цәахьчаҩыс сыԥсы шамоу.
Ааԥын зааиуа ҿыц сбылларцоуп,
Башаӡа имҩасуа лакәӡам.
Саб сзихылҵыз сшәаҳәаларцоуп,
Сҵәыуаларц азыҳәан акәӡам.
РАБИА ЛЫЧЧАԤШЬ
Рабиа – саӡ ҭыԥҳа хьӡуп. Дара ртәала абас ицәажәон ашь­
ҭыбжьқәа: «Ра» – араҵла, «б» – аб иаҳәшьа, «иа» – зҳәақәас иры­
ман анҵыра ду, араҵлеи агареи реигымхара…

517

Иссируп иссир Рабиа лыччаԥшь,
Ашҭа нҭыҵуаа мҩахнагоит.
Гәырӷьак иеиԥшым нас лгәырӷьабжь,
Амш бааԥсызар иахнагоит.
Иазыӡырҩыз – игәы ҿыцхоит,
Шәкы дырҭысхьаз – уи дҿахоит.
Акәашарахь еиҭа исыԥхьоит,
Иузымдыруазаргь – иунарҵоит.
Зны исыҵоуп, зны исықәуп,
Жәа-биԥарак рзы ишьаҭоуп.
Лыччаԥшь сыцнаҵ лара слықәлоуп,
Уахәаматә цәымзашәа сыԥшьоуп.
Лыхьӡ еиԥшуп, еиқәырхагоуп,
Излоуп, изҳәоуп, агәқәа ирҭҳәаауп,
Лыччаԥшь ҟасҵо џьысшьар схагоуп.
Знык иаҿыхәаз деизҳалап.
Зны исыҵоуп, зны исықәуп,
Жәа-биԥарак рзы ишьаҭоуп.
Лыччаԥшь сыцнаҵ слыцуп, слықәлоуп,
Уахәаматә цәымзашәа сыԥшьоуп.

***

Апоезиа – сышьаҭа мырӡга,
Апоезиа – суалԥшьа хадоуп.
Дгьыли жәҩани реибаркыра,
Усбаагәароуп, усгәыӷырҭоуп.
Ахра кнаҳа ахаҩаӡара,
Ӡыхьҿак аҵҵра агәазырԥхо.
Сашьҭазымҵо схы мацара,
Споезиа – ахымхәа ԥхьа дызго.

518

Сцәеижь уналҵзар блас усхами,
Схатәы ԥсабарала илашо.
Суцнаҵ умҩақәа харами,
Аӡыхьқәа рыԥсахра зылшо.
Сҵәатәы шьаҟа, ҩада исыхо,
Сҭоурых баашқәа рҿахәы зҳәо.
Сымца мҿыцәарц инеиҵыхзо,
Аԥсҭазаара сгәазырԥхо…

***

Рацәак сашьҭамызт схазын,
Аӡәгьы изҳәом: дшыбзаз дыԥсын.
Исааӡаз сыҵлоу? – Шәа ишәхатәыз,
Схаҳә шәахымҟьашарц ишәҭыз.
Сызԥылоз шәсыман ансызшоз,
Шәхьаақәа зааӡа саазырԥшлоз.
Зыҽнадҵа сажәа зынзыршуаз,
Бҳацхраа, бааи ҳәа сзыԥшаалоз.
Сымчгьы камԥсеит – смааԥсаӡеит,
Сзыхьӡаз аншәыхәа, мап, сымԥсӡеит.
Ишәыхьша шәаԥхьа еиҭа сахьӡеит,
Сыҟоуп сшыҟац – сымхаӡеит.
Исзеиҵимхит ҳәа инапы,
Уаҩы синымӡбеит снатәаны.
Исырԥшӡаз нсыжьуеит шәара шәзы,
Гәыла-ԥсыла, ишәа, изаны.
Изӡом! Ихьанҭан сара сызҵаз,
Изнызгаз снымсҩоу? Шәзы имаӡаз.
Ишынсыжьуаз здыруан урҭ зегьы,
Уиоуп мыцхәы изсыргәаҟыз схы…

519

УА САБАЦӘА, САБАЦӘА!
Уа сабацәа, – ажәа хатәрақәа,
Исзырҟаҵо алкаақәа.
Исгәылшаауа шәҿаԥыц ҳәамҭақәа,
Сырхьызгӡо сыгәҭакқәа.
Иреиӷьу ԥызоуп шәажәаса,
Шәажәаԥҟақәа шәа ишәԥсҭынхоу.
Иахьанӡагьы сҵара, сдырра,
Ԥызас исымоу ирхадоу.
Сабацәа – сышьҭа рыԥшӡагақәа,
Сшыц лабашьақәа сызкәахшоу.
Ахьынапқәа, хьыӡрацагақәа,
Ссаркьа нашанақәа – инцәахшоу.
Уа сабацәа, – ажәа хатәрақәа,
Сжәытәра, сҿатәра, сылкаақәа.
Зышькыл иангылоу шәыхьӡ хаҭәаақәа,
Сыԥсадгьыл Аԥсны агәҭакқәа!
АШӘАҚӘА СРЫЦИИТ
Ашәақәа срыциит, схы зыхҭнысҵо,
Исшәылоит, ишсшәылац, са сышәҭуп.
Исыцнаҵ, сыҟам мшык сызхьымӡо,
Ашәақәа зызшәымҵо – уи длашәуп.
Сзырҿыхазоуп ублақәа рҿаԥхьа,
Амра ацкаҷҷашьа сзырҵаз.
Сыԥсы надкыла унаҿыхәа,
Нас еилукаап исаԥзырҵаз.

520

Исгәылшеишеиуеит уа узхәыцра,
Ашәа иацптыз – лажәа ажәоуп.
Уразҵаа сашәақәа реимхәыцҭра,
Ашәақәа руднеиаҿ са сашәоуп.
Ашәақәа срыциит сгәы зыхҭнысҵо,
Уареи сареи ҳаиԥш ҳаиҿҳәароуп.
Иҟалашам сара сызхьымӡо,
Рҿаԥхьа агәаҟрақәа ҿаҳәоуп.
Ашәа иахьша есшар сзаҿыхәо,
Урзыӡырҩы, дара рхала ирҳәап.
Аԥсуа иламлац иарбан ԥҽыхоу,
Сеилкаараз Гагрыԥшьгьы узхап.
Агәра згеижьҭеи ажәа амшьҭа,
Ашкәакәа сшәызҵаз ублақәа сшәуп.
Иҿиеит сцәеижьаҿ, иӡӡом ашьҭа,
Ажәа зыԥсахуа – дыхәшәын, дыхәшәуп!
АЖӘА
Ажәеи ашәеи еилаӡароуп,
Ажәа аныҟам ашәа нҵәароуп.
Б. Шьынқәба

Иаасыхеит аԥсымҩа санықәыз,
Иароуми ҩаԥхьа сызнықәыз.
Иаҿцәажәаша сымоуп сықәра,
Аҳәоу иахьызыгӡаша сгәара.
Ашәеи ажәеи рҳәоуқәа ԥхьаҟацагоуп,
Ари рҵагоуп, имҩақәҵагоуп.

521

Ажәа рҿиагоуп, жәла рӷьацагоуп,
Ажәеи ашәеи са исхатәымцоуп.
Ажәа бааԥсы – шьаҭа хырҵәагоуп,
Ажәа – ишҳаму гәашә ҿыблаагоуп.
Ажәа лыԥшаах – ҳмалқәа ирмалу,
Уа иаҳҟәыблаауп иҳараму.
Ажәа аҳәашьа умч анақәха,
Ахала даԥшаап ашәа алзхша.
Ашәа зыхьчаша, еиҵазааӡаша,
Баграт еихеиҳаз иацызҵаша.
Ажәеи ашәеи еиҽырбароуп,
Рыҩба еизызшаз – Абзиабароуп!

***

Ажәҵыс авсуам ҳара ҳбарҵа,
Ҳарҩашьом. Иаҳҭаалоит сасра.
Иҷырҷыруеит ианцо иныҵԥраа,
Ахӡы канаршәит асаара.
Инеиӡом иахьамоу ацҭәашәа,
Укәасқьаҿы аҭыԥ аҳаӡом.
Сзын игарашәоуп ажәҵыс ашәа,
Ҳаиԥшызаап, ашәа сазхаӡом.
Ицоит иавсны аԥсыцәгьа иашҭа,
Ԥсыуаҵас ацқьароуп изышьҭоу.
Ажәҵыс иамаӡам агәхашҭра,
Иаԥшаауеит иахьыҟаз аҭыԥ иԥшьоу.

522

Ҳбарҵа алнамхт ажәҵыс баша,
Игәасҭеит саԥсшәа шагәаԥхаз.
Амра акәзар, ишаԥшаԥуа,
Аԥацәа ныҳәаноуп ишарԥхаз.
Есышьыжь сысас сныҳәаныԥхьан,
Иадыруан сыжәҩан шазыԥшыз.
Игәырӷьо сӡыхь-хәы инаҿыхәан,
Ианцоз иацсҵон сажәа имшыз.
Еиҭа иаҳҭааит шьҭа ссасым ҳәа,
Ҳтама быбышхоит ианшәаҳәо.
Сынтәоуп иангәасҭа ҳбызшәала
Шакәу, уи ашәақәа иаҳәо.
ГАГРА АҚАЛАҚЬ САНАЛСУА
Гагра, еиқәырхоу џьабаала,
Саналсуа сгәы ҭынчым, сеимдоит.
Избом Кьахьыриԥа, Чамагәуа,
Арафеиԥш сӡыҭны скаҭәоит.
Исԥылазшәа рыбжьқәа снырҿыхәоит,
Ақалақь саналсуа сыццакӡом.
Сышҟа саарыхоит, амшқәа гәхьаазгоит,
Рыхьӡқәа сԥырҵны хара ицаӡом.
Шамиль Ԥлиа, Ражден Гәымба,
Арҿиара аусзуҩцәа «Асаӡ».
Валери Дауҭиа, Павел Логәуа,
Схатәы бызшәа, узцазеи убжьаӡ?
Олиа Ԥлиаԥҳа дамоуп аиарҭа,
Дҳазхаӡом! Данаҭахыз иаҳа.

523

Ақалақь саналсуа шьапыла,
Шәышьҭақәа ҿырҭуеит лабҿаба.
Аԥсшәа сарҳәоит тәым бызшәала,
Аԥсышәак уаҳаӡом, ҳаӷеиҭа.
Ҳаҷкәынцәа, шәҭахама нас баша,
Шәшьала иҿышәхынеи ҳбызшәа.
Згәы каҳауа среиуам, аха ҳаӡуеит,
Сықалақь аҿы иаԥшәымам ҳбызшәа.
Уабаҟоу, ҳабаҟоу, сычҳара хыҵуеит,
Ақырҭуара ахаан ушьҭыхнеи ара!
Абаақәа, Анацәа, шәа шәҿыха,
Шәаҵаԥш ҳбызшәа иацу адоуҳа.
Мдыршақә иалаҳҵаз аԥҽыха,
Аналшәымх усҟаноуп ҳанҭаха.
АСАӠ ӠЫХЬҚӘА
Асаӡ-напы – аӡыхь хыртыга, асаӡ бызшәа – ажәаса ԥыртыга.
Наԥҳа Кьагәа

Асаӡ напы – аӡыхь хыртыга,
Рыхьӡқәа рхызи заҟа цыха-ӡыхь.
Рыжәлақәа ирыԥшьымзи рхыҵхырҭа,
Иныҵхәраауан рылаԥш анырхьыс.
Ауаҩ ҿыц иира иаҩырхуан,
Иааидгыланы еибаныҳәон дара.
Ахьӡқәа рхырҵон, еигәырӷьон,
Рӡыхьқәа ирықәымларц ҭабара…
Саӡқыҭ иҭабаргьы, зны Бзыԥҭа,
Ианыҵхәраа ҳара ҳаӡӡом, рҳәон.

524

Тәымџьара иҟаларгьы ҳаԥсырҭа,
Ҳаԥсқәа ахьыҟоу Аԥсноуп ҳәа ирԥхьаӡон.
Ирҳәоит, ирнаҭон ҳәа адырра,
Шьхакаҿ аҵҵра аҽаназнакуа.
Аӡыхьи асаӡи акакәын рдырга,
Рҳәамҭақәеи сареи ҳаиԥш еиҿԥсаауа.
Харак ицомызт асаӡ идырраз,
Ҿамҩак Ԥалӡыхь уа иазхон.
Ахьӡ ахырҵомызт иҳаҭырдаз,
Ԥҳазоуӡыхьла ухәра дырӷьон…
Ҿамҩак Чрыгӡыхь, ахәшә еиҵаҵага,
Мқьалӡыхь, Цандрыԥшьӡыхь ус заҟа.
Мҳаҵәзаҵәык Гечӡыхь – ԥхьаҟацага,
Баӷӡыхь иуцнаҵон уаҟара.
Сашҭоуп рхыҵхырҭа асаӡ ӡыхьқәа,
Шәырҿыхәала, ԥшӡала, ишәыхьуам хыхь.
Са соуп рыҩнду – рҳәамҭа лыԥшаахқәа,
Ирдырган ҳӡыхь иахьӡыз: «Асаӡӡыхь»…
ЗНЫ СУԤҲАЗАР, ҼАЗНЫ СУԤОУП
Хьацак аныҵҩаалаак асаӡқәа х-хьацаҿыск еиҭарҳауан. Рыԥ­
сабаратә (рҵыс) бызшәеиԥш аԥсабареи дареи рыԥсқәа еихәлан.

Бзыԥҭа, зны суԥҳазар – зны суԥоуп,
Ахнышьреиԥш уҳәамҭақәа еиҿарԥоуп.
Уара уӡыхьоуп уаҵәгьы сзааӡо,
Хәрак унызар – са сыҟны изымӡо.

525

Исхазмыршҭуа иацы иуԥхаз,
Уа уоуп рыҿцәажәашьа сзырҵаз.
Сԥацхаҿ сымцажәла иҿаҳәоу,
Иԥырти, иубап сшаҿҳәароу.
Сара шсакәу уаҟа иҽҳәоу,
Баша цәажәароу, ма ҽхәароу.
Схәыҷра иавымсит ажәасак,
Бзиашәа исмырӡит жәытәашәак.
Снышәнапқәа – схалагьы изжхьеит,
Маалықьк ихьмырс схьаа сыршәхьеит.
Снапсыргәыҵаҿ схаҳәқәа шәҭуеит,
Сшьаргәыҵаҿы сыдгьылқәа шәаҳәоит.
Х-хьацак зааӡоз, иҵҩаар хьацак,
Сыԥсхылҵ ракәзар – сазбылуам мцак.
Ахнышьреиԥш ҳәамҭала сеиҿарԥоуп,
Бзыԥҭа суԥҳазар – Саӡқыҭ суԥоуп.

***

Жәашықәсала сызгоз ахьаа,
Аԥшалас ашьҭан иҭҵаауа.
Сдақәа ҭызблаауаз ихьухьууа,
Са саԥхьа исыкәшон маӡала.
Исахәыҭхәыҭуан иахак аргама,
Ахрақәа ирҿалакьуаз мҩак ҳанын.
Сацәцар ҳәа ишәошәа икны сыжәҩа,
Сцәа иалаз аилкаара аҭахын.

526

Ҳахәнеит Мамзышьха аҳаракыра,
Иааиҵасын иаҿцәажәеит хаҳәык.
Мамзышьха абахә аибаркыра
Иахаԥыруа аԥсы ҭнахуан ҳәыҳәк.
– Арахьоуп, арахь! – ҳәа иаасыхеит,
Аԥшалас иашьышьуан сгәахы.
– Аброуп, абра, абра – ҳәа иахеит,
Ицон сшьапахьы, нас схахьы.
Сгәаҿы игәыԥсычҳаит ахәхәаҳәа,
Иуазыруа исхагылан еимдо.
Сыхәраҭыԥ аԥшааит са саԥхьа,
Иаҿаҭәҳәон ԥшахаак андо.
Аӡыхь снаҿырхәо акәараҳәа,
Исхагьежьуан Мамзышьха аханы.
Аҳацаҟьа инықәнаршәт акараҳәа,
Хызаарын сызмырцәоз иахагьы…
УОУП ИАХЬҬЫРҞӘШӘАЗ СЫБЛАҶЫЦҚӘА
Сыбла нҭааргьы сыԥхыӡ иалоуп,
Санлавс-ҩавсуа хьаала сҭәуп.
Уа сахьжызоуп, сахькылблаазоуп,
Амыткәмаз мыткәмак сызҳәатәуп.
Уоуп иахьҭырҟәшәаз сыбла ҷыцқәа,
Сыццышәқәа ццышәха иахькаԥсаз.
Уоуп анацәа ахьыӡрыжәха,
Уоуп иахьызбаз Ахацәа зыԥсаз.
Сшәыҳәоит, еиҭашәҳала ашәҭқәа,
Рыхьӡала шәаҿыхәа ӡыхь ҿамҩак.

527

Абиаҳәшьцәа рышьҭақәа шәрыԥхьа,
Шәынхнамхын уаҟа даҽа малк.
Сгәы иҵалоит, аҭыԥ гәхьаазгоит,
Ҳахьеицәажәоз абаҩқәеи сареи.
Џьоукы иахьырхашҭыз гәнызгоит,
Ирыцәҩашьеит аԥсреи абзареи.
Ауарбажәҵәҟьа мҩасит игәаҟуа,
Абжьы мыргакәа аҿы еихакны.
Ардәына ашәа ҿахҵәеит уаҟа,
Аԥацәа хнамхыцт уа игәаӷьны.
Нхарҭа ҭыԥӡам! Ихҟьоуп шьала,
Ижәба шәнеины, уа ишәԥшьала.
Абаақәа, Нелираа рыбжьала,
Ибжьаӡыз Арзикраа шәыԥшаала!
АЛАКӘ ЛАБҾАБА
Изыскуеит Аџьынџьтәылатә еибашьра Дуӡӡа иалахәыз
Ха­гәышь Грышьа Константин-иԥа

Аибашьра еилгеижьҭеи акыр ҵуан,
Насыԥны еиқәхаз рыҩныҟа иаауан.
Анацәа гәаҟуан, амшқәа рԥхьаӡон,
Ргәыӷрақәа есааира иӷьацон.
Ашәқәа аатуан џьоукы рыҩнаҭа,
Агәашә нылашәон егьырҭ, ҳаӷеиҭа.
Иуԥымлоз дарбаныз, разҟыда инхоз,
Зажәра храӡагаха азԥшра иархоз.
Дыӡу дынхоу ҳәа иалазҵоз ашәҟәқәа,
Иршәылон, иршәылон ашәқәа.

528

Аҭак змауз гәыӷуан, амҩа иаԥшуан,
Абацәа ҿымҭ, гәаныла еилашуан.
Дҭахеит ҳәа ҽнак Грышьа иҭаацәа,
Убас ироуит ашәҟәы еиқәаҵәа.
Анацәа, зыҷкәынцәа алаблыз убра,
Ашәаџьҳәа дзымбазгьы аауан гәырдара.
Грышьа Хагәышь ируан иԥсхәра,
Ихҭәасааит ахәрақәа, ируан алаура.
Алакә лабҿаба! Рызегь ааҳәит,
Иеныхра дақәшәан, Грышьа дхынҳәит…

СЫШӘНЫҲӘА, СЫШӘНЫҲӘА, СЫШӘНЫҲӘА
Ирҳәоит, амза атыҩ ианаку шә-хык
рахьынтә акы ақәшәоит ҳәа

Са схала, са схала, са схала,
Сгәы камыжь сашьҭан маҵәак.
Лыԥхала, лыԥхала, лыԥхала,
Иахылҵит, сзырӷьашаз бӷьыц иаҵәак.
Абыларҭәҳәа! Аҭәҳәа, уи аҭәҳәа,
Сымахә хәыҷ сырба игәырӷьаҵәа.
Сышәныҳәа, сышәныҳәа, сышәныҳәа,
Схы здыруазар – изымуц цәгьара.
Ишәныҳәа, ишәныҳәа, ишәныҳәа,
Агарашәа шәаҳарц, сашҭа иҭыҩ.
Аԥсцәаҳа шәиԥхьаӡла шәиеихсла,
Шәынтә шәанхыслак, акы ақәшәоит атыҩ…

529

САРА СЫԤСЫ
Лассы-ласс амзахь исыцәцоит,
Амза аҽнавак зны аҽаӡоит.
Аԥсы аҭиуеит ажәак азы,
Иашшуам ахаангьы аказы.
Ицәгьам азы згәахәтәы иахьӡаз,
Сыԥсы иаџьшьами сахьӷьацаз.
Сыԥсы ухҭнысҵоит зыԥсы цқьоу,
Сыԥсала исныруеит уԥсы злаҭоу.
Саргьы сыԥсы ахац иакуп,
Сыԥсы – Аԥсҭазаара иазкуп.
Иалшаӡозеи иара ахац,
Изҿу қәԥарами уеиқәхаларц.
Ахәыц иаку убри аԥсоуп,
Изаарго рахәыцла убри азоуп.
Арахәыц – ацқьара иазҳәоуп,
Аԥсыраӡа зсабхьыӡхаз уи азоуп.
Аԥсы хәыҷӡоуп узырӷьацаз,
Иаџьшьоуп узлаҟоу, узыхьӡаз.
Иахьынӡаухоу иақәҵа пату,
Сҭалом истәым гәашәк ахьату.
Цәаҳәак сшашьҭоу уаҵәы сҭахар,
Ахра аҿыгара аҭаххар.
Шәара шәшыцәоу шәҭахәхәа,
Сыԥсала исыма саап иаҿхәаа.

530

САРА СЫГӘҚӘА
Гәаҟрак саниацԥхьаӡа жәа-гәык сызҭалазшәа, аҳаҳаи! – ҳәа
иаа­сывагылоз Абжьқәа ракәзаарын.
Ацанба Урыч

Заҟа гәы сымоу ԥхьаӡаӡам,
Иахьанӡа шәзыҳәан еилкааӡам.
Сшәахсҭақәа – акаҿы еизакуп,
Ацқьареи сыгәқәеи еизгәыкуп.
Сгәызаҵә аҟны уара уҵәахуп,
Угәаҵеи сгәаҵеи еигәыцхәуп.
Гәыблышьала агәқәа еиԥшӡам,
Агәы зызҭам, иблақәа ԥшӡаӡам.
Ачҳароуп иазишаз даҽакы,
Сеицазымкуа, еснагь сҿаны.
Ахԥатәи – ажәылара иазхиоуп,
Иамҳәацт: схьаҵроуп, шьҭа иазхоуп.
Ианиз амшаҿ инхеит егьи,
Хәыҷҵас икьаасуеит игәынқьны.
Ҽа гәык лҽыжәԥоит, хаҵа гәуп,
Сыхьӡала имцажәлаха еиқәуп.
Синыҳәоит исызҭаз лахьынҵас,
Санԥсра сахзырԥо саӷа ицас.
Ус симшазҭгьы убри Ҳанцәа,
Сыблыр алшон ҽнак мҩабжа.

531

Аԥсра санаҳәоз иааизаны,
Заҟантә сахдырԥеи сыԥсраны.
Сыжра ианашьҭаз сыԥсы шҭаз,
Игәы сызҭеиҵеит са сызшаз.
Сгәызаҵә ала жәа-гәык сырҳаит,
Ишышәкхоз Бзыԥҭагь иснарҳаит.
Аԥсуа иныхеиԥш агәра гоуп,
Агәқәа еизызгаз – акоуп, акоуп.
Ишәцәызӡом! Гәыкоуп исзыҭоу,
Иззеиԥшхаз роуми измадоу.
Суҳәоит, уаԥхьа сылахь иану,
Шәанӡалоит сыжәлар шәшеизаку.
Жәа-гәык сызҭоушәа сзырӷәӷәоз,
Иҭабуп, бымшәан, быӷәӷәаз! – зҳәоз.
Аԥсы акы ицәӡатәуп, рҳәоит аха,
Аӡәы ак ицәызымӡацт сара.
Ихала исхеиҵеит Кьахьба иԥсы,
Кьагәа исызҭеиҵеит имшәоз игәы.
АԤСҲА
Аԥсуаа ишҳамаз аҳәынҭқарра,
Иара ахала «Аԥсҳа» иаҳәоит.
Уцеит баша умақаруа,
Аԥсҳа сарҩашьом, са исызхоит.

532

Ари ажәа амацара,
Иацы акәӡам ианснаҭа азин.
Схаҳәқәа иуарҳәоит имӡакәа,
Ҵакыс иамоу аԥсуаа ҳзын.
Улашәын азы уцон уахысны,
Зынгьы исҿухырц сара сбызшәа.
Уамшьҭит ус баша усеихсны,
Аҳақ уамшьҭит, уамшьҭит «Аԥсҳа».
Анбанқәа цәажәоит рхала,
Сара сыда – Аԥсҳа шлаҳәу.
Аԥсны ахьӡала лыԥхала,
Иуанаҳәоит сыԥсы шыхнырҳәу.

***

Сдунеи лыԥшхаауп, иразуп,
Арашь иаҩызоуп, иласуп.
Адунеи иакәшоит, итәаӡом,
Иџыр лыхуп, аха иҭәаӡом.
Хә-дунеик аԥсахуеит – иҭшәаӡам,
Дыжәбахьоума хатәык змаӡам.
Сдунеи иаздырӡом: стәап, сааԥсоуп,
Ԥсыс иахалаз сабхьыӡ аԥсоуп.
Сдунеи иамоуп ахатәы жәҩан,
Хьаҵра аздырӡом: сыԥсып, сшәап.
Иаргьы саргьы убас ҳаизшоуп,
Сдунеи маалықьуп, инцәахшоуп.
Дунеик иашьҭоуп, изҿу ԥшаароуп,
Иҩашьом, иамоу сара сыԥшроуп.

533

***

– Изеиԥшразеи уахьыҟаз ашьха? –
Зҵаарала дыхҭасклон са саб.
Ажәала иҭыхуа Зоу асахьа,
Исирбон абнаџьма, ақәасаб.
Ҩада ихалоз амҩахәасҭа,
Еимамлакәа са исзыԥшын.
Хьчас дахьыҟаз жәашықәсала,
Ишьхацамҩақәа уажә сырнын.
Ахра ихыҵыз ашьха ԥшалас,
Исԥылеит шсакәыз анаҳа.
Саб ахьча ахәыцра дшалаз,
Ҳҩеит иҭыԥаҿ хәылбыҽха.
Дҵа еиҭаҳәарак исзаҩыза,
Сҩеиуеит Ахьара агәахьы.
Саб убжьыраз Зоу исаԥыза,
Сама ихалоит ахәахьы.
Сгәыднакылоит уантә Ԥшаҳәышьха,
Ԥсҭазаарас иахьамаз ацыӷ.
Ныҳәаԥхьӡуп иахылҵуа аҳәишра,
Ихәыҵҵәраа илеиуа Аҳаԥӡыхь.
Сырдырызшәа саб иԥшрала,
Аԥсшәа сарҳәон ишанханы.
Исыхәлаччон ахьхьа-хьхьаҳәа,
«Урсҟан-ӡыхь» измаз рыԥсы ҭакны.
Акьыркьырбжьоуп иара иҽыхәа,
Ҵаҟа исзыԥшызшәа иаст ашақә.
Хаҳәи-махәи рҿахәы рҿыхуа,
Рҩашк агәыҵԥрааит ахра Шьмақь.

534

Еиҭа суҭааит Зоу ссир ашьха,
Ижәлеиԥш саб иԥсы ахьахаз.
Иҳәон: еиԥшуп ашәақь ашьхәа,
Уброуп ибжарак ахьызҳаз.
Ажәеиԥшьаа рашәа саб убжьала,
Изурҵаз Зоу инанагӡон.
Ԥыхьашәа ануоуз дара рыбжьара,
Иахьакәызшәа маӡак ԥдыртон.
АШӘА БЗИА
Ашәа бзиа,
Аԥсхылҵ иаҩсуа.
Гәыла-ԥсыла,
Аԥшахаа иасуа.
Ахгәарԥхага,
Амца уалзго.
Исаркьалха,
Уашьцәа еизызго.
Ашәа жәларзтәуа,
Иара ацәырҵшьа,
Удақәа еиԥызшьуа, –
Анагӡашьа.
Ажәеи ашәеи
Анеинаала,
Ишьуп ашәи,
Ахра ухала.
Знык снаҿырхәа,
Ҿамҩак уашәа.
Исҳәоит схала,
Изтәу ужәла…

535

***

Быӷәӷәагәышьан, Нели Ҭарба,
Раԥхьатәи ҳажәҵыс – аԥсуа ҭыԥҳа.
Аԥсуа ԥҳәызба – ажәа азҟаза,
Саҭанеи Гәашьа, бара сдоуҳа.
Бнапқәа еиҵыбхит сышҟа шәааи ҳәа,
Аԥсуа ҭыԥҳацәа еихьырԥшны.
Изнымԥшыда бара бшәахәа,
Былаԥш ҳакәбыршеит имшны.
Ба бызнысыз мҩа мариазма,
Шәахырбаауан шәхатәы бызшәа.
Шәнаҵаԥшыхыр руазма амза,
Аха ишәнымԥшит аӡәы хьшәара.
Бҳақ ҳазбзиаз, Нели Ҭарба,
Бықәра сакәыхшоуп сара.
Ҳӡиас бара, ҳӡыхьчча ҭамба,
Ес-ииуа ирыциуа бара.

***

Тәым жәҩанк саҵԥсаауан ԥхыӡла,
Барцыцԥҳа схырхыхт иӡаны.
Мҳаџьырҵас сцахит мшынк сынхыӡла,
Сахьнеилак исхьыӡсахуеит аԥсӡы.
Сызқәылалак ацҳақәа еилаҟәҿыхуан,
Ишҳамыркха сышьҭақәа ҿаҳәан.
Ақырҭшәоуп, ақырҭшәа! – исҿаркхуан,
Ԥхыӡлагьы аӡбахә сумырҳан.
Салнахзар аҵәаабжь: «уан, уан» ҳәа,
Атанкқәа ирԥыцкларкхьан Аԥсны.

536

Аха иҭахоз ԥсӡомызт хыԥшада,
Дҵәыуатәны даҳмоуит уаҩԥсы.
Аԥсра еиҭаԥсроуп сгәы ҭзырӡыӡо,
Аԥсра ҽеи азы субом сыхьшәа.
Дзаҵәызааит, дыҟам уцәа иҭамӡо,
Акоуп ҳазламӡо – Аԥсуа бызшәа!
Гарԥ, сентиабр 17, 1992

***

Лауубыжьқәак сеимаркит ҵхыбжьон,
Срыцәцар ҳәа ишәозшәа сырҷаԥшьон.
Напынҵақәак сырҭон сеимакны,
Ана-ара исԥылон сыхҭакны.
Аҩыза алақмар шәумырҳан,
Мыткәмоуп ирхыскаауаз бжеиҳан.
Исыханы сышьҭахьҟа сыргон,
Алу иаҿашәаз рыцҵас сырлагон.
Аццышәқәа срыццышәха скаԥсон,
Сыԥсыбаҩқәа рҿынӡа сеилԥсаауан.
Ауубыжьқәа сышьхақәа ирынԥон,
Атрышәбжьеиԥш ибжьаӡхьаз сдырбон.
Иҵҩааз раҵлак сыхцәа! – ҳәа ҿнаҭуан,
Гәашәлашәак ижәла сгәы ҭанаԥҽуан.
Ауубыжьқәа хықәкыла са исызкын,
Хьыӡҳәала иалкааны сыхьӡ рҿакын.

537

Иааԥса-икараха наӡарантә иаауан,
Ауубыжьқәа ууа шәаџьҳәара руан.
Ачархь саҿашәазшәа уа сырхуан,
Зынџьырла сыкнаҳазшәа схәыруан.
Иууан, иҵәаа-ҵәаауан, игәыкуан,
Сыхцәы кыднахуан, иаркәкәуан.
Аеҵәақәа кыдхуа игәынқьуан,
Ҩажәижәибжь иахаанзар ҟаларын,
Сара сакәын ауубыжьқәа зышьҭаз,
Раҟара сазҳәада зашҭақәа ирҭшьааз.
Ҩажәижәибжь схьыӡсон лаӷырӡны,
Алашбыжьқәа схьыкәкәон сымцаркны.
Идырӡыз срықәлазҭгьы сдырӡуан саргьы,
Схы хырҵәон, сырблуан сҷыҷны.
Акьырҭрақәа сырхәхон Абааҭа,
Ҳабацәа реиԥш харада сылбаада.
Бзиашәа, сиит акыр ихьшәаны,
Сыдлаԥса алауубыжьқәа ықәхон агәы.
Ажәак рызкӡамкәа ибжьаӡуан, ибжьаӡ,
Еиԥшха амцаԥшь иаблыз ашьац.

***

– Уаҳа ишԥаму бара бзыҳәа,
Дышшылабжьык иаршәытон сгәахы.
– Изыбмоузеи! – лҳәеит, – аԥсыха, –
Срыкәыхшоуп ибыдлаз, иаџьыбшьеит бхы.

538

Нарҭаа р-Нарҭаа – Нарҭ Сасрыҟәа,
Алахьынҵа идуразҭгьы игәашә.
Иҵәҩанашьап уи иԥсықәра,
Ҳәызбала ииҭозма акьымшәашә…
АРАСАӠЫХЬТӘИ ҲАЗҚӘАҬЫԤҚӘА…
Зыԥсхылҵ ила згәы ҵыблаахьаз хаҵак сиазҵааит: ишԥа­ры­
дыркыла уани уашьцәеи уҷкәын иабду икәа иҭаршәра мап ацәкны
акыр инацәыхараны изқәаҭыԥ аналухуаз. Ухаҭа иуҭахыҵәҟьаны
ирҿугоу, умч змырхоз мчы еиқәаҵәак уԥырхагахоу? – ҳәа. Ажәак
изахымҳәааит. Илаԥш – сыблақәа ирхышанхалеит. Сӡамҩақәа
кылрыблаауан илаӷырӡқәа. Гәаныла иныҵакны ахәрашәа аацәыр­
нагеит сгәы. Сҿаԥхьа иаагылеит аублаа хырҵәаны Ҭырқәтәылаҟа
ианыргоз Заурҟан Золак иан Наси Шаҭԥҳа аккаҳәа илҳәоз
амыткәма. Аублаа рнышәынҭрақәа раԥхьа иқьақьаӡа итәаны
иш­ҵәыуоз. Шаҭԥҳа анышәынҭрақәа дрыкәшо лыбжьы ныхҵааахҵа данҳәацәоз илҳәон абарҭ ажәақәа:
…Нани дади ишәыбаргәузеи, шәыԥсы сакәыхшоуп,
Шәыдгьыл гәакьа, шәыдгьыл бзиахә шәыбаҩ амадоуп,
Шәмоҭа хәыҷы шәгәы ирҿыӷьрым, уа дшәываршәуп,
Ҳара ҳгәаҟуп, ҳамҩа мшынуп, ҳамҩа ҵхылашәуп…
«Ацынҵәарах» аҟнытә…

Ргараҭыԥқәа раԥхьа иалырххьан сабдуцәа,
Арасаӡыхь абахәқәа ршьапаҿы.
Гәыҵхәыбаҩк исхымбаауа агәыҵаҳәҳәам уаҟа,
Саб иаҳәшьа слыцны схалалон есҽны.
Саб ицәгьара лымбарцаз даҳәон есымша,
Иҳамҭахт, иаԥхьа лҽалыргеит лшьамхы.
Иԥшьаҭыԥуп, шәазхәыцла, саҳалоит лыбжьала,
Идырӡыз рылымкаа иахылбаауан лхы.

539

Бжьы-мшынк срыргаз, рыхьӡқәа сыргәылоуп,
Ҳазқәаҭыԥқәа сыцуп, иахьыҟоу сгәаҟноуп.
Аишьцәа реиԥш абахәқәа рхагылоуп,
Рыразра, раԥсуара, рыуаҩра – рбаҟоуп.
Рыхьӡала уа ихысҭәалоит идырӡыз саб иашьцәа,
Рыҷкәынцәагьы аибашьра дуаҿ иҭахаз.
Рыԥси рыбаҩқәеи ахьеилыҵуаз снаӡазшәа,
Иԥсыртуеит дунеи дук амаӡа иҿаҳәаз.
Ажәытәқәа ухазыршҭша рыцлеит аҿыцқәа,
Исҳәаша сҿамшәало уа сеилахоит.
Ибылхьоу дымблыкәа иныҵак гәаныла,
Аӡәгьы имырҳакәа мыткәмак сҳәалоит.
Амыҵмыџь аԥхьа, аҩада сҩаскьажәга,
Иалихыз аҭыԥ аҿы даҳҭеит сеиҳабы.
Лассы-ласс санзымцо, исоурц агәҭынчра,
Абахәқәа ихылаԥшуеит, данысҵеит рнапы.
Схалоит уахь саныҟоу сычҳара хыҵны,
Срываиа сыршаргьы срыцәшәом ҳаԥсцәа.
Срыкәшоит сангәаҟлак кәанҷа рахәыцны,
Сыҵаланы саныҵсуа срыжьжьоит игәыкуа.
Аԥси-аԥси еиниозаап, сабицәак уа исԥылоит,
Зцәыкәбарӡқәа зҿабаз ахреиԥш сшабалоит.
Уа зны-зынла Аԥсны ацәыӡқәа еизызгоит,
Згәашә сапат иҿарблыз ацыԥхеиԥш сбыллоит.
Амцаԥшь иареиџьхьоу шәыҵоуп уа сгәаҵа,
Шәгәаҵақәа сгәаҵаҿы иҟычны схынҳәуеит.
Алаӷырӡ ҳзимшазҭгьы ихызҽуадаз ҳгәанҵра,
Ԥсынгьариҵас ихьанҭоу сгәы еиқәнархоит.

540

Рыԥсы сакәыхшоуп, иудырбомызт ԥсыҽра,
Гәыӷрала ирҵәахуан ирылаз ахҿақәа.
Жәлар рымҩахь иалихуамызт аԥсуа иԥсыжра,
Иалырхуан иахьалагоз иабацәа ршьаҿақәа.
Ҳабла шәахьхгылам сыннакылоит шәахьҩаскьагоу,
Заурҟан илаӷырӡ еиԥш, шәхараз, ус шәхараз.
Шәхароу аҟара иааигәоу, сҷыцеиԥш исызгәакьоу,
Ҳзызгәаҟуа, ҳзызхьаауа шәыкәаҿ ирԥхаз.
Азқәаҭыԥ алырхуан инагаз Ахацәа,
Агәашә аԥхьа дарҭомызт иззырҳәаз «Ауоу».
Улаԥш иҵамшәо, акырӡа иҩаскьага,
Ирҳәон, игәашә аԥхьа деиҭааит ҳаӷоу.
Азқәаҭыԥ, азқәаҭыԥ, азқәаҭыԥ ихьаку,
Уантә иалагоит ҳшазыҟоу ҳ-Аԥсны.
Саарыхоит, ҵәыуара мҩакы санықәу,
Саарыхоит, снихагылар иқәу аԥсы.
Шәырнымқәын мыцла, шәырнымқәын мариала,
Барцыц исзаҩызоуп, еиҟәышәшар сызшаӡом.
Сабдуцәа роуп иалзхыз рхәырбӷьыц напала,
Аԥсымҭә уа бжьык ишәымҭан ажра дҭадырԥшӡом.
Изааны сызқәаҭыԥ салнахзаргьы ахала,
Уаҩ имыхьц акы сыхьызшәа сҽанысҟьом сышны.
Исзалшәх уа ахацәа, ихәрашәоу гәыԥхала,
Исзыԥшу х-баҟак рсахьақәа шәырԥшны.
Заурҟан узқәаҭыԥгьы сахьшуп слабжышны,
Ибылхьоу ида уа сизадбылом уаҩԥсы.
Мышкызны Гарԥ ахәыԥшӡаҿы сыржыргьы,
Арасаӡыхьҟа иаауеит схәыҷқәеи раби ҳаԥсы.

541

***

Сара сышәгәашә акыр ахыҵуеит,
Сышә инылсны сыжәлар цоит.
Аӡәгьы давсуам, имҩахыҵуеит,
Сгәы дунеихеит зегь шәҭаӡоит.
Ҭынч сызмыцәеит, инысхьысуеит,
Шәҩыла шәыхәрақәа еизгоуп.
Ана-ара шәышьҭақәа еилысуеит,
Шәышьҭақәа срыԥхьоит, са сгәыкуеит.
Шәгәыхьқәа санырзымхо сеимаркуеит,
Убас сгәы шәыҵалеит уахык.
Санԥыршәа сымчқәа ҩбастәуеит,
Сымиргьы амуит даҽа знык.

***

Шьхардацс самоуп аԥсабара,
Сылаӷырӡқәа зырбо.
Хракаҿ иҵәахыми сыԥсҭбарҭа,
Аӡыхь ахаан иҭазмырбо.
Исыкәыршоуп амра ацԥхьқәа,
Исҿыхәа-ҿыхәацыԥхьаӡа.
Иныҵхәраауеит ашьха ӡыхьқәа,
Ашьха ӡыхьеиԥш сыԥхьаӡа.
Уԥсаҵаҿ иҟазааит аԥсҭбарҭа,
Ухԥшыла аӡыхь уԥсы раӡаны.
Иреиӷьу ҩызоуп аԥсабара,
Уанԥсабараха иара азгьы.
АГӘЫЛШЬАП
Ирҳәоит, алеишәа даара ицәгьоуп,
Уҽалоумгалан ҳәа агәылшьап.

542

Уаҿагылар – уҵыхәтәа ԥҵәоуп,
Саиааип уҳәар – угәы уажьап.
Мзызда иужәлом, иаҟазшьоуп,
Иургәаар – иаздырӡом, иазхоит.
Амцаԥшь алҵуеит, ус ишоуп,
Знык ианалҵу! Иаҳәом сҭахоит.
Аԥсуа идыруеит зегьы рбызшәа,
Ииашоуп, агәылшьап алеишәа цәгьоуп.
Аха деилумкаар уаарашәа,
Агәылшьап аиҳа илеишәа еицәоуп.
АҬЫРАС
Инарҳәы-аарҳәуа иркын Аҭырас,
Сашьцәа мшыннырцә инхаз.
Иадырхуан, иадырҵон ргәыраз,
Сабацәа амҳаџьырра иахәхаз.
Ргараҭыԥқәа аахгылон рыбла,
Гәыӷрас иҳауҳәозеи? – ҳәа иазԥшын.
Аԥсны ахьӡ рҳәомызт имблыкәа,
Рылаӷырӡ Аҭырас иахьшын.
Иара шцәажәоз аԥсуа ибжьала,
Ҭырқәтәылоуп иахьырбаз дара.
Анцәа иҳәон ихыларц рхьышьҭра,
Аҭырас агәы ҭагыломызт аҭра.
Ҭоуба руан Аҭырас аҿаԥхьа,
Ишырхамшҭуа Аҭырас абызшәа.
Ахьӡ рҿакын ӡыхьшәа инаҿыхәа,
Иҳәон, иҳәон иҿиарц уи ашәа.

543

Санԥслак исывашәҵа ҳәа ажәа,
Иҵәыуо иакәшеит егьаҩы.
Ццышәуп иамоу аҭырас ажәла,
Рыкәа иҭарԥсон еимакны.
Амҳаџьырцәа хызҵаз рхьышьҭра,
Аҭырас аҳақоуп! – ҿнаҭуан Аԥсны.
Аҭырас иаҩызахеит ҳхылҵшьҭра,
Ирблыцԥхьаӡа иҭалоит рыԥсы.

***

Нбан-нбанла сеиҿыршәшәан,
Наҟ-ааҟ исыхо – сыршахьан.
Сыжәлеи сабхьӡи ршьаҳахьан,
Аԥсуа нбанқәа рыгәра згахьан.
Нбан-нбанла сдырҵысуан,
Иарада сгарҵаанӡа сыԥсуан.
Нбан-нбанла сара сеизгоуп,
Дара рыла – сыжәла еилкаауп.
Тышеи ҿҟьарсҭеи сырҭаԥшит,
Нбан-нбанла схы сыԥшааит.
Нбан-нбанла – сдақәа еиԥшьуп,
Акәзааит, сшәарҭам – саӷа дшьуп.
Нбанк ансыгха – сыбжахоит,
Сцәаҳәа зымԥыруа ицыркьхоит.
Нбан-нбанла – сышәҵала,
Нбанк сацәмырӡкәа – сыҭҵаала.

544

Нбанк уԥылом сыԥшра зыԥшрам,
Сыбжьы зхумкаауа, ихыԥшам.
Аԥсуа нбанқәа роуп сызҿу,
Ирхҭырххьаз ала згәы ҭаԥҽу.
Дара рыла сыбаҩ рыԥшаахьан,
Рыдлаԥса смыцәа сыршахьан.
Рхәура сҭазааит, ҳа ҳаибатәуп,
Стәуп, дара рыла – сеиҿыртәуп.
Нбан-нбанла ишаз, иҵәҵәаз,
Ихыбжа-ҿыбжаз, ирҳәацәаз.
Аԥсуа Ан леиԥш ихаан – ихаауп,
Дара рыда сҭоурых ҿаҳауп…

***

Аҭакар катәан, арахь еихашьшьын,
Сыц-сышә еихымԥхьо сшьын, са сшьын.
Аҩар еиԥш алаӷырӡ сҿыкьаса ицон,
Аԥшалас схагьежьуан, нас аҽаӡон.
Ԥҭақәак сышҟа иаауан еиханы,
Сааҭрысит, еиқәаҵәан, иааҭгылт сханы.
Ҟәраанк схаҟырны алада ицеит,
Ҳарбаӷь аакылԥан, «кы-кы-кы-ку» ҳәа иҳәҳәеит.
Уи амши сареи ҳцәа акы алан, ҳаиԥшын,
Изакәыз сзаҵхуамызт, арахь агәы шын.
Сзыччом, сызцәажәом сҟәион ҽазны,
Ҳәашьак сзаҭом са сшыҟаз аҽны.

545

Аԥшалас сԥырҵуам, сымшақә имцакуан,
Ҽазнык иаасыдххылт, џьара иццакуан:
«Цәахьчаҩ длымам, абаа, бгәыбҽаныз!..»
Уи акәзаарын исарҳәоз: «былаԥш лхыз!..»

***

Са сыбнатәым, са сыҩнатәуп,
Са сызлажәбо са исхатәуп.
Са сыдгьылтәуп, зны сыжәҩантәуп,
Ачҳарала инысҵыз ҭәуп.
Гәыла сҭуҵаар – сышьхахылҵуп,
Уцәӡашьа сымам – зны слаҳәуп.
Ашәаԥыџьаԥ санхьӡы рдацуп,
Иџьоушьаргьы ҽазны схаҳәуп.
Храшәк ирылсхьеит са сшырхылҵыз,
Заҟа хы сылоу усырбаӡом.
Ишиеихсуаз шәышықәса нызҵыз,
Амцаԥшь ихыкәшаргь – дазбылӡом.
Афақь акәӡам иҿызблааз Сыҵла,
Сыбжарак зырҩаз узы имаӡаз.
Сыԥсра зхьаам, еиҵысхит рымца,
Иԥагәаӡам сыжәла – наӡаз…
Иҟагәышьоуп сыжәҩан ҟәнызшьо,
Ԥхарак сыхьӡала изымҳәац.
Уажәеи уашәеи рыхә ззымшьо,
Ираӡар – сыбжьазкуа аихац.
Сызну амҩа хьӡи-ԥшеи ацыз,
Сышьҭахь иааиуа – дарԥхалоит.
«Ахра ашәа» саргьы сшахылҵыз,
Избаз аӡәы иакәыз – уи дазхоит…

546

***

Ашьха ӡыхьу? Ахә зшьахьада,
Изшәахьада аӡыхь Аҳақ.
Ахӡырымга ихьӡ заҳахьада,
Итәоу аган аҟны зыҽхьак.
Ирыҵагыла џьоукы мариала,
Ирыхо иҩаргаз иас иҽхәоит.
Инхоит ишкәамԥоу иааӡам мрала,
Знымзар-зны – аиаша ааԥшуеит.
Дгьыли-жәҩани иахьа ожәраанӡа,
Иаҳнырчҳахьоу ахә зымшьац.
Ашәа азыркхуама нас ашьанҵа,
Иџьаҳшьаргь уаанӡа ҳамнаӡацт…

***

Ашьха ишнавҵлак амрахәага,
Мралых цәҩычак сышәнаҵоит.
Сгәыдкыл, схыдкыл хәылбыҽхала,
Иацы сызхьымӡаз сахьнагӡоит.
Анык ҳлыхшазшәа ҳа ҳаицәажәоит,
Гәыла ҳшеицу ҳаршаларц.
Аҭашәамҭаз, сыԥсы асыржәуеит,
Ашьыжь ԥшӡала ҳаиниаларц.
Иҳазӡырымгаз иахьа хәлаанӡа,
Иаҳԥынгылаз иҳазмырҳаз.
Ҳа ҳаиныруеит уаха шаанӡа,
Ҽынла иҳагхаз, ҳазлабзаз.
Исыршанхазшәа аҭашәамҭаз,
Ҳаицҭашәозшәа са исзыԥшын.

547

Иаразын сара сышҳамҭаз,
Хәылбыҽхатәи ашәаԥшь иаԥшнын.
Самбац џьышьа ҳаиԥырҵымҭа,
Иԥнартит иамҳәацыз маӡак.
Сыхәда иакәшо ашәахәацқәа,
Иснаҭон сзыршәҭшаз напынҵак.
Сыхцәқәа сзырԥеит схы-сгәы шьҭыхуа,
Ашәаԥшь сшәырҵеит иԥыррашәа.
Амра анавҵуа уаҵәы Мамзышьха,
Саргьы саԥыларц сымраха.

***

Сахьцалакгьы убжьы сыцуп,
Саб, усцәахьчаҩхеит иахьа.
Шәкы сырҭысыргь, сзын иҿыцуп,
Убжьы сзаҿымхәацт сызхара.
Дыргак суҭоит ӡыхьк аныҵҵуа,
Ӡыхьшәа ицқьамзи саб уԥсы.
Снахагылоит уа сузхәыцуа,
Иуԥсахуеит аӡыхь абжьы.
Ашьхардац садырзаап уԥшрала,
Ахаҳәқәа исхыркаауеит уцәа.
Ирҳәа удыруоу! – имч, илшара,
Иламыс, иуаҩра, ихҵәаха…
Умцахара мцеит инеихәлацәа,
Инаӡаӡатәуп – излоу ушьа.
Барцыцаа ракәым, ҳашьхақәаҵәҟьа,
Аргама иснырхуеит уҟазшьа…

548

АЕҴӘАҚӘА
Ҳаӷа ҳажәҩан данеихсуаз,
Шәаџьҳәара рухьан.
Усҟан аеҵәақәа шҽыжәҵуаз,
Сыблала срыниахьан.
Ҳадгьыл иахҭысхьоу,
Рхыргахьеит дара.
Ҳазқәаҭыԥ зырдысхьоу,
Иҭызблаауаз рыҭра.
Аеҵәақәа ҳа ҳаԥхьа,
Арасаӡыхь еизахьан.
Аеҵәақәа раԥсшәа,
Иԥсны ибзахахьан.
Ҳаныржуаз рҽыршьуан,
Ируан алаура.
Аеҵәӡы ҳҿыршьуан,
Ҳацәыргарц аԥсра.
Еҵәацыԥхьаӡа ҳфырхацәа,
Рыблақәа ҳдырԥхон.
Ишрықәмыз урҭ хьаҵра,
Аеҵәақәа ирҳәон.
Урыҵаԥш блахаала,
Ириааихьеит уама.
Ажәҩан аҟнытә рхала,
Еиқәыркхьан ҳԥацәа.
Ирхьумырсын, иркароуп,
Имҽыӷу ажәак.
Амаалықь игароу, –
Иқәыркӡом ашәақь…

549

АШӘАҚӘА РАШҬА
Илзыскуеит сашҭа еиқәырхага Мака Басныкԥҳа

Ажәақәа рбаагәара сахшеит,
Дунеикаҿ – схатә дунеи лашеит.
Ажәҩан – жәҩанӡыхь сыхьнаршеит,
Амза ҭамшәакәа ишанхеит.
Ажәақәа рашҭаҿы сызҳауан,
Ажәытә ҳәамҭақәа сдырҳауан.
Тәым хьаак аҵасымшьит сшьапы,
Тәым ҷанк ԥхьасымкт аӡә джьаны.
Ажәа ҟәыш ахьрымаз гәыӷырҭас,
Ашәақәа зыԥхьаӡоз лахьынҵас.
Ажәа иахьақәмыз ҭабара,
Ишьҭызхуаз ажәақәа рыгәра.
Ажәақәа рбаагәара сахшеит,
Дунеикаҿ схатә дунеи лашеит.
Насыԥс иахьсоузгьы – иажәаҭран,
Ажәа иаҿҳәаран, ирхадан.
Иҩынтәны рцәеижь аҿы сларҵеит,
Гәаҟрас сызнымиеи – исдырӡеит…
Ашәақәа рашҭа мшын, имшхеит,
Ҭыԥҳазаҵәык лыла ҳамца еиқәхеит.
Имаӡам, иахҭнызаргь уи лхәыҷра,
Андура аалыдгылт ахьхьаџьџьа…

550

АСАС
Умԥшын ухәыцуа, сашҭа уҭала,
Ҩызара узыруеит быжь-насыԥк.
Сныҳәаныԥхьо суԥылап ԥшӡала,
Снапқәа ыргьежьуа даҽа знык.
Анцәа исиҭаз, акгьы ҟәнысшьом,
Ҳхәышҭаарамца – арык арԥхоит.
Насыԥк нумыжьит ҳәа иџьасшьом,
Ҳаҩнашәқәа рымшра еицҳазхоит.
Иубап смоҭацәа ирымаҵушьоу,
Рани раби рыгәқәа ԥыртны.
Са схатә ԥшалас – зны ислабашьоу,
Са сеиԥш инукәшап ишьқьырны.
Уанықәло амҩа, ԥшӡала, мҩамш ҳәа,
Снапқәа сыргьежьп даҽа знык.
Умԥшын, сысас, сгәашә уҭала,
Са сҿынтә ицазоуп – быжь-насыԥк…

БЫМҴӘЫУАН, САРА С- ЗЕЛМА!
«Хочу плакать как хочу, но мой сын Ибрагим не дает!» – лҳәеит
Ибрагим Науржанов иан Зелма, Мамзышьха иҭахаз рԥацәа рбаҟа
аҿаԥхьа, сентиабр 19, 2012 шықәсазы лықәгылараан.

Аҵәыуаха ҳамаӡам, Зелма!
Анацәа ҵәыуар – ԥхашьароуп!
Кавказаа аԥшәымоуп Мамзышьха,
Ирхьыршоу иԥшьоу рхыԥшоуп.

551

Ииашоуп, шәылымкаа Мамзышьха,
Санхало иахызбаауеит схы.
Ибрагимраа – Аԥсны Ахьыԥшымра,
Исцәыхарам, иҟоуп сханы.
Рызҿысҭуеит ашьыжь сангыло,
Акаҩҳәа, рыхьӡқәа ҳәаны.
Ирзысҳәоит Ахәрашәа сҽынкыло,
Аҭакгьы сырҭоит исызгәыкны.
Сосналиев дагӡам ҳа ҳамца,
Иӡыхьқәа араҟа иҭабаӡом.
Абхьӡыс ишьҭышәхыргьы Мамзышьха,
Иџьазшьо аԥсыуак дҟалаӡом!
Былаӷырӡ иабмырблын Ибрагимраа,
Урҭ ҳԥылоит Ҳаԥсадгьыл агәҭа.
Иаҳзеиԥшуп, иаҳзеиԥшуп ҳа ҳгәара,
Иҩашьом, ирхоуп ҳлакҭақәа.
Ес-ииуа ирыциуеит Ибрагимраа,
Ибрагимраа ирыҵаршәуп ҳаԥсы.
Шәыҷкәынцәа, изуз Агимнра,
Рыжәлақәа гәылшаауеит Аԥсны.
Са саԥхьа ибымаӡам аԥсыха,
Иԥсны игылаз – сзаҳәом аԥсра.
Ус анакәха – ҳаицыҟаз наӡаӡа,
Бԥа диашоуп! Бымҵәыуан, с-Зелма.
Ҳамшқәа ирыцуп шәызхәыцра,
Наџьнатәгьы ҳзын шәгәыӷырҭан…
«Шәнеибац!» ишалоу Анацәа ркәицқәа,
Са саԥхьа иҳәахьан Сосналиев Сулҭан…

552

АԤАЗАҴӘ ИАН ЛАЖӘА
Илзыскуеит Марттәи ажәылараан иҭахаз Амԥар Заурбеқ
Алексеи-иԥа иан Агрба Венера Кәыкәына-иԥҳа

Ухы блаҟьа уан дахәхаргьы,
Уаӷа ихымҭа угәыҵашәаргьы,
Уиашоуп, сыҷкәын, иҟам ԥсыхәа,
Тәрада иҳауроуп ҭынч анхара.
Блырсҭа ҭыԥкаҿ угәы надкыл,
Изаҵәуп уа уеиԥш Уԥсадгьыл.
Уа ԥсадгьылда, зқәаҭыԥ уаарала,
Дзыԥсеи аԥсуа, ианҳмоу Аиааира.
Анҵыра риҭап уӡыхь иаҿыхәо,
Ргәы уздухап уабхьӡ анырҳәо.
Аҳақ ушәеит узааӡаз угара,
Ахҭыԥ анызаргьы уа угәара.
Сумырԥхашьеит, уан дузӡатәуп,
Аӡәы ихьмырскәа схьаа ԥхьакуп.
Аԥсы ухьӡым. Уахьӡеит ууалԥшьа,
Рҿа ӷәӷәоуп сҭаца, уаҳәшьцәа.
Ҽыԥныҳәа ҳамам, уқәлеит амҩа,
Уаблызаргьы ашьамца, алҩа.
Уаниз аҽны имхысит баша,
Аԥсны ыҟанаҵ иуқәым хашҭра.
Узаҵәуп ҳәа усҵәахызҭгьы,
Сшьал укәырша умҩа скызҭгьы,
Уаб зегь раԥхьа адамра дасрын,
Исҳәо сҿамшәо саргьы сдысрын.

553

Рнапқәа еикәыршоуп уара уаҳәшьцәа,
Иҭынчымзаргь уажәгьы рыцәа.
Уеҵәахә кыдуп икыдымшәакәа,
Рызегь ҩаҵаԥшлап, имшәакәа.
Ҳаҭыр ҳзақәын ҳара ҳаԥсшәа,
Наӡаӡа иацзаап ухьӡ, ужәла.
Сфырхаҵа, сыҷкәын, уа умцажәлоуп,
Уан дукәыхшоуп, ҽазных Ухәрашәоуп!
САРА СЫԤСАДГЬЫЛУП…
Сара Сыԥсадгьылуп, исымам ԥсыха,
Зыцқьара злабашьаз срыԥсҭынхоуп.
Рааигәара иузнагом ҽыԥныҳәа,
Аиааиреи Ахьыԥшымреи срызҳәоуп.
Сырхызбаауаз рҽыршьит рхала,
Иреиӷьӡаз аԥшьагьаҭқәа ахҭнуп.
Ҳҿаҳахон иаҳхьымӡар рыԥхара,
Зны ихҩоуп рыхҭыԥқәа, зны ихтуп.
Аԥсны ахьӡ рыхьӡуп, рсахьа еицакуам,
Тәым ҷанк иашьҭамызт – ҳҿа ӷәӷәоуп.
Ишәасҳәоит, еиҭасҳәоит имӡакәан,
Иансзымхо зегь зыхҭасхуа са схоуп.
Имиц сихьҵәыуо сҭагылан аамҭа,
Заҟараан сеимаркхьаз аԥсреи абзареи.
Сиит Сыԥсадгьылны сашьцәа рҭахамҭа,
Уаҳа еигымхарц аԥсуеи Аԥсынреи.
Ҳаӷа изымԥшааит сара сыԥсҭбарҭа,
Ишәаҳама с-Расаӡыхь агәы иҭҳәаау.

554

Иныҳәоуп иныҳәа, ҳџьынџь ҳара ҳтәыла,
Урҭ роуп ҳара ҳныха, избом иуеиҳау.

***

Мамзышьха ҵәаа-ҵәаауан «шәан, шәан!» ҳәа,
Сцәеижьаҿы Сыԥсадгьыл еихон.
Анацәа ҿырҭуан шәымшәан ҳәа,
Гәнаҳала рыҷкәынцәа ҭахон.
Ҳхыҵырҭақәа еимаркуан Кавказаа,
Аԥазаҵәқәа шгылаз анраҳа.
Сабацоз ҳаҷкәынцәа хәыдраазаа,
Ихьаҵны итәазҭгьы ҽмырҳа.
Шәнеибац! – Анацәа рыбжьала,
Ашьамҩақәа еимардон ҩаԥхьа.
Ашҭақәа ӡрыжәхон ршьала,
Аӡыхьқәа еиҿцәажәон ахьхьа-хьхьа.
Абацәа ԥшуазма, ижәылон,
Ҳаԥсуа гәашәқәа рҿа ӷәӷәан.
Ргәымшәара сышьхақәа иршәылон,
Ахаҳәқәа гәыӷрала иҭаҳәҳәан.
Мамзышьхоуп Аиааира агьама,
Раԥхьа иахьаабаз изыԥсаз.
Иаҳзымҳәац абаҟоу макьана,
Зыццышәқәа хәырбӷьыцха икаԥсаз.
Мамзышьха ҵәаа-ҵәаауан «шәан, шәан!» ҳәа,
Иҭагыломызт адгьыл агәы аҭра.
Анацәа ҿырҭуан шәымшәан ҳәа,
Ашьхақәа ирылԥсаауан сдақәа.

555

АРЗИК ҬАРБА
Дҭахеит Арзик Ҭарба, ихьӡ аԥсра изладукыларызеи, иара уа­
хьихәаԥшуаз, Аԥсны асимвол ауаҩы ихаҿсахьала иаа­дырԥшуазар
– аԥхьа иалукаашаз.
Алықьса Гогәуа

Усахьа шԥаҭих Гогәуа Алықьса,
Зҳәара шауаз мҩас узқәыз.
Алықьса – аҟазара агәҭылса,
Усирбеит аргама узакәыз.
Арзик Ҭарба – Афырхаҵа,
Ҭарба Нели лашьа иԥа.
Ашьха ӡыхь, згьама еицамкуа,
Гәыли Кьычба лхаҭаԥсаҭа.
Ашәаз ажәа са исзаԥҵозма,
Уаҳзимшеит баша ҳа ҳанцәа.
Нас ҳәатәыда харак сызцозма,
Имизҭгьы уҩызцәа аԥацәа.
Уа убаҩқәа Аԥсны иахыгам,
Уԥсы ҳхылаԥшуеит уажәгьы.
Угәҭыхақәа зымҩа иԥхьакым,
Урԥылоит Анацәа уашәаны.
Аԥсны ишасаркьоу ухаҿсахьа,
Санԥшылоижьҭеи иҵит ҩажәа.
Акгьы шыҟам уи зыԥсахуа,
Усирбеит Алықьса, абар, ҩаԥхьа.
Ашьха ӡыхь, згьама еицамкуа,
Ҭарба Нели лашьа иԥа.
Арзик Ҭарба – Афырхаҵа,
Гәыли Кьычба – лхаҭаԥсаҭа.

556

« АНАЦӘА, ИКАШӘЫЖЬ АШӘЫ!»
Не для траура чёрного пали сыны,
А для радости вечной свободы Апсны.
Гули Кичба, 1999

Ашәы сшәысхит, иаҳԥырхагоуп,
Шәҿыхарц ашьыжь шәгәырӷьаҵәа.
Ашәы шәиԥхьыӡуп, ихҭархагоуп,
Иазхазааит иҭахаз ҳԥацәа.
Ҳаӷа иеиԥшуп, иумырдыркәа,
Инхазгьы думнахуеит ашәы.
Уажәгьы дашьҭоуп иаҳшәымхӡакәа,
Ҳахәаҽырц ҳхы ҳгәы ахшәаны.
Аӡәгьы дҭамхаӡеит хьӡыда,
Аиқәаҵәа знаало ҳаӷа иоуп.
Ҳашьхақәа хәшәума шьхаӡыхьда,
Зцәа иадзымго ҳӡыхьқәа драӷоуп.
Аиааира заҳзааргаз наӡаӡа,
Ашкәакәа ҳашәхашәҭларц азоуп.
Рыеҵәахәқәа ҳаҳәоит иахьанӡа,
Аеҵәақәа ирхоу рыԥсқәа цқьоуп.
Сыԥсыргьы – ԥсы сыхьӡым, ижәдыруеит,
Ибаҩқәа сырнымиаргьы са сԥа.
Анацәа, даҽа зныкгьы сшәыҳәоит,
Ашкәакәа шышәнаало сшәырба!
СЫБАҨҚӘА АНЫҴЫРХУАЗ…
Ишьхынԥсылеит уа аԥсабара,
Иҟаз аҵыхәанӡа исымҳәацт.

557

Аԥҭақәа ирхәыҵалеит амра,
Саныҵырхуаз зымбаз – дмиӡацт.
Ахаҳәқәа ҵәыуон аҳәҳәыҳәа,
Ахаҳәқәа ахьышьҭаз ибылуан.
Аԥсаа ирибаҭомызт аҳәаха,
Ажәҩан ныжьны илбаауан.
Иҭахаз рабацәа рыбжьала,
Рхазын иркаҩуа, «Ахәрашәа» рҳәон.
Адгьыл ҭаԥымҽырц нас ԥшьаала,
Иныҵакны гәаныла иҳәҳәон.
Аҳәҳәара мариоума гәаныла,
Амыӷҵәҟьа иахьанӡа иҷаԥшьоит.
Анацәа ирҿыԥшны рҽынкыла,
Шәыӷәӷәаз ҳәа араш лабжьоит.
Агәы нумырхан уа ашьацра,
Саныҵырхыз иблыз ишбылра.
Ахааназ иҵкьасоит урҭ ршьацқьа,
Аԥсуа шьа иауит баҟара.
Урҭ Анацәа рыхцәхәыцқәа,
Ибжьаӡыз ирышьҭоуп игәыкуа.
Ибжьаӡыз рыблақәа урххәыцла,
Рыбаҩқәа изрылымҵыц рыԥсқәа.
Урызыӡырҩи дара рыхҭыԥқәа,
Ҳиааироу? Ранацәа ирыџьшьоуп.
Урнықәла сахьыҵаз аҭыԥқәа,
Игәыдкыл ҳазлаҽхәо урҭ ршьоуп.

558

АԤСЫҴХРА АҴЫХӘТӘАНТӘИ АМШ АҼНЫ…
Нели Ҭарба илхылҵуан алҩа,
Ахаҳәқәа шьҭан ашәы рхьыссы.
Имариамызт лааигәа анеира,
Аҵыхәтәантәи ашәымҭақәа рзы.
Нели сыблақәа дырхыԥшылон,
Нели сылзыдмырӡеит аҽны.
Арзикраа лабжышха иаахшылон,
Иахьанӡа дсылоуп дыхҿаны…
Ара иамбом ҳҵеицәа ршьарҩаш,
Ахәыԥшӡа иамоуп иҵәахны.
Нели лҩызцәа иаҩсуа ахраш,
Рыԥсқәа акәшоит инцәахәны.
Ҩажәи ҩба шықәса раԥхьа,
Убра бызбар ҳәа сахьҵысуаз,
Иахьа срышьҭоуп бышьхәаҭыԥқәа,
Игәыдыскыларц акәын иахьа сзааз.
– Аӡәы дыбжьамхааит! – абри бхьаан,
Есымша иҿыцхоит ҳазлаԥшыз.
Быбжьы гәхьааган еиҭа схалан,
Ҿыц еиқәаҳԥхьаӡарц ҳәажра ижыз.
«Ҩнык шәмыргылан ааигәа-сигәа!», –
Нели лыбжьала исаҳалоит,
Изааны ишԥалбеи амал ԥсымҭәуаа,
«Ақырҭуа иазиуз ҳазхоит!»
– Ишәмырҩашьан арҭ аҭыԥқәа! –
Нели ҿылҭлоит уа ахәаҿы.
Ҳашҭақәа, изнымҵыц ахҭыԥқәа,
Уажәгьы имааицт џьоукы рхаҿы.

559

Жәынҭа шкәакәа – схьаа хҽыга,
Нели, иашьҭамыз мазеи.
Ахацәа Рхацәа – Нели ԥҽыха,
Марттәи ажәылара – бара смузеи…
АН ДГЫЛАН ЛЫХЦӘҚӘА ԤЫРТНЫ…
Асаӡқәа хаҵарамҩак анылара анрықәшәо, ан лыхцәқәа ԥырт­
ны лԥацәа раԥхьа даагылон. Ҭоуба зырҭоз лыхцәхәыцқәа ракәын,
ус иаԥын дара рҟны. «Ӡыбнаҟа, срыханы ркыдхра сықәымшәааит»,
– ҳәа, анцәа диа­шьапкуан. Фырхаҵала иҭахаз изын иаханы икы­
дырх­уамызт. Касы шкәакәала рхқәа ҵаркуан…
Илзыскуеит Аԥсны ицоз аибашьраан ԥшьҩык зԥацәа ҭахаз
Аҩӡба – Езыгәбаиа Ҭамара…

Ҭамара дгылан лыхцәқәа лықәԥсан,
Лԥацәа лԥырҵуан ҭоуба нлыҭан.
Рҟны ишаԥыз еиԥш анкьа асаӡқәа,
Ҭоуба рырҭеит ран лыхцәхәыцқәа.
Рыԥсадгьыл ахәрақәа мырӷьакәа,
Хьаҵшьак рымамызт еиқәмырхакәа.
Лдыршьа имам зҵеицәа зцәымблыц,
Ԥшьҩык рзыҳәан ашәӡы зхьымӡсац.
Шәан ҿылҭуан: шәеиха, сдауаԥшьқәа,
Сыхрақәа рыхра – «хҭырԥа шкәакәа».
Алмасхан, Владимир, уара Асҭа,
Давид, илгәаӷьзеи шәан Ҭамара?!.

560

Илықәымшәеит лыхцәқәа ркыдхра,
Ихьанҭамхеит ҭыџьҵас лыхәда.
Нхыҵи-Аахыҵи дырбызшәамхеи,
Иншәыжьыз шәашҭа гарашәамхеи.
Аиааираз ашәақәа дырцаԥхами,
Анацәа Ранацәа рзын дыцҳами.
Жәҩангәашәԥхьара дагәарами,
Дахьаацәырҵлак шәан дхыԥшами.
Ҳабацоз усеиԥш шәылмааӡазҭгьы,
Зԥацәа зҵәахуаз реиԥш шәылҵәахызҭгьы.
«Аԥсны Афырхаҵа!» иаԥсаӡамкәа,
Џьоукы иашьҭан – имеибашьӡакәа.
Алмасхан, Владимир, уара Асҭа,
Давид, илыбарги шәан Ҭамара!
Шәҭоуба иаҳәеит: «Ирԥшӡа ҳхәышҭарамца,
Ркыдхра бықәҳаршәом быхцәхәыцқәа!..»
Ԥшьҩык бдауаԥшьқәа ирықәым хашҭра,
Агарашәа ҭыҩуеит иахьа башҭа.
БЗЫԤҬАТӘИ АЖӘҨАН
Бзыԥҭаа рҵеицәа – са сдауаԥшьқәа,
Атанкқәа ирҿалоз напҭацәы.
Ааԥхьара рызҭаз ҳара ҳхылҵшьҭра,
Измаҳацда рыцқьара абжьы.

561

Аԥсны – Егри Ԥсоуи рыбжьара,
Ҳфырхацәа ршьашьҭақәа ишәҭу.
Ахаҳәқәа ӡрыжәхахьеит ршьала,
Сышьхақәа ргәыбылра зыԥшну.
Реибаркыреиԥш дара раӡәкроуп,
Ргәымшәара цҳафыруа ԥхьа изгаз.
Шәамҵахырхәа! Анацәа рҳақоуп,
Рыҷкәынцәа Аиааира дзыргаз.
Амца ҳанабылуаз аԥсныжәлар,
Ҳӡыхьқәа ианрышьҭаз рҭарбара.
Уа еимаркуан Бзыԥҭатәи ажәҩан,
Рыеҵәахәқәа рҽеизыргон абра.
Иҳахьша иаҿыхәон, ҳарныҳәон,
Рымшқәа ҳарԥыларц ҳашәҭны.
Ишәыҳәон, ишәыҳәон, ишәыҳәон,
Ахаан ҳцәа иадҳамҵарц ашәы.
Ашықәсқәа ҳԥацәа ирызнымҵыз,
Рыхьӡала ҳаидгыларц, ҳаихәарц.
Ҳиааира – ҩажәа шықәса иахьымӡаз,
Рҭаацәара рыхҭыԥқәа ҳарӷьарц.
Бзыԥҭаа рҵеицәа, изқәымыз хьаҵра,
Шьҭахьҟа ихьамҵыз ҳахьҿар.
Ҿыцәара ақәым шәхәышҭаарамца,
Дҟалом иџьазшьо ҽазнык шәсырҽхәар.
Бзыԥтәи ажәҩан – Кавказ иазеиԥшуп,
Шәҩаҵаԥшла, ҳқыҭақәа рыҩнду.
Аиааира ҳзаазгаз Бзыԥ аԥеиԥшоуп,
Срыкәыхшоуп ҳфырхацәа иахҭну…

562

АХӘЫРБӶЬЫЦҚӘА РАҞАРА…
Ахәырбӷьыц ахәра ананылоуп ахәрақәа арӷьаратәа ианыхә­шәха.
(Асаӡ ҳәамҭа)

Аԥсны ахәырбӷьыцқәа раҟара,
Ахәра ахьаақәа зхызгада.
Ахәырбӷьыцеиԥш агәаҟрақәа,
Жәынгьы-ҿангьы иԥызшәада.
Имтәа-имыцәа ирхәышәтәхьоу,
Анацәа раҟара издыруада.
Ахәырбӷьыц фырхаҵа иалшахьоу,
Аԥсуа хылҵшьҭреиԥш избарҭада.
Ахацәа Рхацәа рычҳароуп,
Ахәырбӷьыцқәа ирылааӡоу.
Анацәа Ранацәа рымчхароуп,
Ахәырбӷьыцқәа ирымаӡоу.
Рҷыцаҿ ианԥыршәоуп Ҳабацәа,
Ишарӷьоз ангәарҭа Хәрашәада.
Дунеик иазхымгац ахәрақәа,
Иананылоуп Ахәырбӷьыц аныхәшәха…
АХЬАЦА
Қыҭак зымҵаныҳәоз Ахьаца,
Згәыӷра ушәылоз бӷьыццыԥхьаӡа.
Афаџь иацәызхьчоз ашҭақәа,
Арӷьажәҩас ирымаз арашқәа.
Иныҵакны аҵла хырымҵәеи,
Инаганы амца иақәрымҵеи.

563

Анра – иказмыршәуа зцәаҩақәа,
Ирблыз Ахьаца – ахҵәахақәа.
Ҳазшаз – Анцәа иан ҳәа иԥхьаӡаз,
Бдацқәа ҩазаргь зыбӷьыц иаҵәаз.
Иарбан ишәхьымсыц – Азаҵәра,
Зыбаҩқәа ирнымлац – Анацәа.
Ахаҵамԥҳәысра зцишаз ҳамҭас ҳәа,
Ишԥагәыку шәа шәылаԥшхаа.
Ахьаца изгәыҵҩааз зымахәқәа,
Ишԥеиԥшу Анацәа рыхәрақәа.
Ашара иаԥыло ҿаӷәӷәала,
Имаҷӡоуп иаҳҳәахьоу рыхьӡала.
Исаркьоуп исаркьа шәыӷәӷәара,
Амроуп амра шәа шәгәырӷьара.
Аԥсны ҟанҭыруазшәа шәакәыршоуп,
Аӡыхьқәа зыԥсахуа ҳшәыкәыхшоуп.
Амацәыс мҩахызго Ахьаца,
Уи амчоуп ишәымоу, Анацәа.
Ишәхыжәго – хразҭгьы иалаӡомызт,
Еихалыхк Хьацак иаҵаракуамызт.
Анцәа иан – Хьациаԥҳа лдоуҳаџьбара,
Ла леиԥш ҳаҭнышәҵом ҳамдырра.
Ани амали еихҭнырҵомызт.

564

АШЫҚӘС ҾЫЦ
Имаҷым ииасыз иаҳнаҭаз,
Иаҳуалԥшьаз, аха ҳазхьымӡаз.
Ибзиан ииасыз амшьҭа,
Иҳамҭоуп ирԥшӡагаз ашьҭа.
Ахҭысқәа рыла иркаран,
Урҭгьы рықәҿаҳҭып егьараан.
Ашықәс ҿыц азы ҳарԥшыроуп,
Алкаа рызуа еиҿҳарԥшыроуп.
Шьҭахьҟа ахьаԥшра – ԥхьаҟа цагоуп,
Хәыҷи-дуи цқьа ҳаизхәыцроуп.
Ииасыз Ашықәс – уи Ҳхьыԥшымроуп,
Ҳабла ҷыцоуп – ҳа ҳлааԥшыроуп.
Ҳажәлар рзын ирҿиагоу ԥеиԥшуп,
Ишухуго – ушаԥылаз еиԥшуп.
МАДИНА
Быхьӡи быжәлеи зныбҵаз бхала,
Анбаншәҟәы иахыскаауеит бцәа.
Еиԥшха баби бани рыԥхара,
Быхчы иааҵыбхлон бгәы ҭыҷҷаа.
Ибҵаанӡа анбанқәа рҩышьа,
Асахьақәа рцәажәо есымша.
Ибеиԥшу уаҟа иббазшәа,
Ахаара батәнатәхьан ббызшәа.

565

О, урҭ амшқәа рҽандырҿыцуа,
«Анбан» сагәылоуп быԥшаауа.
«Анбани» бхәыҷреи – сызмырӡуа,
Сгәаҵа шәнадсҵоит сеиԥхьшаауа.
«Анбан» – сынзмыжьуа схала,
Сызхылҵыз рбыжьқәа сзырҳауа.
Саԥхьа иаагылоит аҳаҳаиҳәа,
Мадина дышсыцу сырбауа.
Зных исыԥхьоит, абар, абар! – ҳәа,
Сгәы ҭынчуп, иҭыԥоз аҭра.
Ибҭахӡами бхәыҷы дыббар ҳәа,
Иччо иаалыхоит Мадина.
Иззымдыруа абри аҩыза,
Идумырдырын, сиҳәоит Анцәа.
Аха ижәдыруаз «Анбан» аԥсшәа,
Ишамоу ҳашьхақәа рдоуҳа.
ҾАМҨАК САШӘА
Амра сыкәшеит исыцәнымхо,
Ахьӡы сыхкыла исҿынҵәаауа.
Еиҭах Аԥшаласоуп сыззымхо,
Иахьа сабазшәа исҿԥсаауа.
Дгьыли-жәҩани рыхаа сыларш,
Сҿамҩа иашьҭалт ишьапкуа.
Срыбжьаркит ашьхақәа рылаԥш,
Убас ирҳәынҷеит са сшьапқәа.
Иуазашәоума, игарашәоума,
Сгәеисбжьы ахыркаазаап сҿамҩа.

566

Сҿамҩа иахҭными сымч, сылшара,
Схәыҷра, сҩеидасра, са сҿара.
Иснырт Анцәа исыҵеиҳәазшәа,
Исцәнымхо сызҿырҭуан сеимакны.
Еилых ҟамҵакәа ҿамҩак сашәа,
Хәарҭас ишәоурц сшәызгәыкны.
О, Саԥхьажәа – Сыбзиабара,
Ҿамҩак ала – шьаҿа-шьаҿа.
Са споезиа – схатәы ԥсабара,
Сԥышәа-ԥышәо ҿамҩа-ҿамҩа.
Изызхода ҿамҩа заҵәык ҳәа,
Мдыршақә иавсны ицаз ҿамҩак.
Уахь ирхьызгӡеит иаҭнымҵакәа,
Ирдырт иарада ишрымамз мҩак.
Иргәаламшәар ҳазшаз иуазма,
Ҿамҩак адлаԥса иҳаԥхахьаз.
Зымшқәа ирхьырымгӡаз уазла,
Ҿамҩак шәнызқьла ишарӷьахьаз.
Смалқәа ирмалу ҿамҩак сашәа,
«Ажәа» аҟнытә ҳамҭас – абахәҭас…
Снапы зҽанызҵаз, изцым гәхашәа,
Сыблақәа зхасҵаз ҷанк ацәмырӡ.
Сыжәлеи сабхьӡи сҿамҩа ишацыз,
Сҿынӡа излыгаз иарбан мцаз.
Сыԥсаҵа иҵшааз, насгьы иаԥшааз,
Блахҩа иавсло рзынгьы иԥшьаз.
Шәақьԥынҵала еиқәырхазоуп,
Заҟа абиԥарақәа ирыԥшныз.

567

Слымҳа иҭарҳәон: шьаҭа мырӡгоуп!» –
Мҩас изнырхәааз, заҟантә иршыз.
Иалшаӡазеи ҿамҩак сашәа,
Саркьал цыԥҵәахазшәа еизнагеит.
Сҿамҩа саагәылҵзар стамашәҭха,
Шәыхәреи сыхәреи ццышәха ицеит.
Аԥсны иашәхашәҭит шәымҭак ала,
Ҿамҩак сашәақәа рыбзарӡы.
Шәааи, шәысҿыхәа гәыкԥсыкала,
Ԥшӡала инадкыла сыԥсы…

***

Мышгәашақәак еиқәҿырҭын,
Сыҵхаҿ еизеит.
Сыхәрақәа рыҽдырҿыцын,
Рыхгара цәгьахеит.
Сыҩнаҵәиуеит суада,
Сгәы аԥса иахоуп.
Исымаӡам хгарҭа,
Ашьыжь хароуп.
Саҵаӡом ажәҩан,
Сыҵх сҭаӡом.
Ирҟәдушәа амҵәыжәҩа,
Аамҭа цаӡом.
Аеҵәақәа ҭынч ицәоуп,
Аԥҭа иҭахәхәа.
Мыткәмак сгәы иҭыҩуеит,
Дунеик агәы иҭхәаа.

568

Ишьаҳаиҭхеит нас аҵх,
Сыхәра азыхгом.
Исылоу ахымҭа,
Ашарахь иазгом,
Санымшәарц нас ахьымӡӷ,
Цас сыҽсырӷәӷәеит.
Ишызбоз нас аҵх,
Ашарахь еихеит…
АԤСУАРА НЫҞӘЫЗГОЗ АБ ИԤА
Сыжәлар, Ашықәс Ҿыц шәаԥыла,
Ашьыжь аӡыхь агьама жәба.
Напеикәыршала шәеибаныҳәа,
Ахаан иаҳмоурц ҳарҭ ԥрашәа.
Ҽаанбзиала ҳәа шәымца еиҵышәхла,
Шәгараҭыԥ иакәшәырша шәнапқәа.
Шәыбжьы ркаҩуа ашәа еицышәҳәа,
Шәаԥшы иахьшәыргыло шәшьапқәа.
Ҳныхақәа рныха – ҳаԥсабара,
Ишыхьчатәу агәра жәгала.
Шәанықәны Аԥсуара – ҳхаҿсахьа,
Ижәга иаҳуалԥшьоу ахыдҵа.
Иаҳзаԥымҵаргьы иҿыцу ашәа,
Иҳамоу ҳацәмыӡырц, ишәҳәала.
Аҷан еимазкуа шьҭа шәеинышәа,
Аҷан шҷанԥшаауа шәшәырҳала.
Ҳхатәы бызшәа – ҳмалқәа ирмалу,
Шәгәашҟа шәааха иааигәаны.

569

Иаҳмырҩашьарц иахьа иҳамоу,
Ҭоуба нашәҭа нас шәықәны.
Ԥшӡала Ашықәс Ҿыц шәаԥыла,
Амаҭ иашықәсоуп сынтәа.
Асаби ивсит имыцҳаӡакәа,
Аԥсуара ныҟәызгоз Аб иԥа…
АХЬШЬ
Ахьшь нышьҭасын аҽшьҭакны,
Акәҷышь аԥыцқәа ирыбжьакны,
Ишьҭыԥрааит. Аҟәарҭ ҳәҳәаны,
Ишзахәоз иашьҭалт еиханы.
Ахьшь аҵкысгьы иласӡаны,
Ибаҭбаҭуа абжьы ҭцаны.
Хысбжьыз џьышьа ахьшь шанхеит,
Ҩада изхамло иаабӷаӷеит.
Игаз абжьыцәгьа иацәшәаны,
Акәҷышь хәыҷ шлеиуаз иаҿшәаны,
Сыбла ишабоз ан ахьӡеит,
Амҵәыжәҩа наҵак еиқәнархеит.
АԤСРЕИ САРЕИ
Саџьал шааиз смырдыркәоуп аԥсцәаҳа сшигаша

Санԥсуа смырдыркәа сигарцу,
Уи ахаҵа дышиҳәоз еиԥш Анцәа.
Иаасықәшәан иаразнак сыԥсырцу,
Ԥсра ҽеиз џьишьазаап рацәа.

570

Амцеи ауаџьаҟи реиԥш ҳаибарххароуп,
Сшацәымшәо адырроуп аԥсра.
Аԥсреи сареи акыр ҳаибарххароуп,
Иара агәоуп иҭҟьаша аҭҳара.
Сзыхьӡаз, сызхьымӡаз схала исҳәароуп,
Сшәаԥырҳаԥуа саԥыларцу иара.
Кьагәа иеиԥш ахәрашәа сырӷьароуп,
Схазынгьы уа узынгьы еиҭа.
Шәхьаақәа шәхыхны саџьал иагароуп,
Зааӡа издырроуп сара санԥсуа.
Сгәеисыбжь кьаҭаргь шыԥсрам аҳәароуп,
Адунеи сшақәлахо арҳәатәуп аԥсра.
Аҵыхәтәантәи сцыра – шьхахароуп,
Ихалаз сиԥылартә сышьханы.
Сызлыҵуа рзынгьы сыԥсы мрахароуп,
Иҩаҵаԥшлак сибароуп сымраны.
Сыԥсымҭаз ииз ажәа – ашәахароуп,
Ҳамҭазааит сыхьӡала ирҳәаларц.
Иныҵхәрааз аӡыхьқәа хәышәхароуп,
Хәрак анымло Аԥсны ӷьацаларц…
АШӘАҚӘА РЫМЦА
Ашәақәа рымцоуп хьҭа ҳазмыркуа…
Б. Шьынқәба

Ҳалаԥшқәа еизызго мракоуп,
Измырҩашьо ҳажәлеи ҳхаҭареи.
Ҳазегь иаҳзеиԥшу жәҩанкоуп,
Ламысуп ҳахьызыгӡо адунеи.

571

Ҳашҭаҿ иҳамоу анасыԥҭроуп,
Ҳгәашә анҭыҵгьы исашьоу.
Сашәақәа рымца – ари Багратроуп,
Ипоезиа акәицқәа – исыжьроу.
Ихәыҵшаауеит иажәақәа рымца,
Шьыри, шәыҟанда ибаны.
Иҿыцәом ирыцрыҵуа акәицқәа,
Имшуп изыршәҭыз инапы.
Бзиашәа сацишеит ашәа,
«Ашәақәа рымца» соуит разҟыс.
Иазмыркызоуп ҳазаҵә гәашәқәа,
Баграт иҳәан еиԥш, хьҭа ҳазмыркыз.
СЛАХЬЫНҴА
Заҟаџьара сурԥырхьазеи,
Сқәыԥшра ахьрыцқәа лаҵауа.
Заҟаџьара сҽыжәуҵахьазеи,
Агеи ашьхеи сырхьыгӡа.
Сыԥшаласха сурԥырхьазеи,
Сшымрахылҵыз сырбауа.
Унапы разқәа сзеиҵуххьазеи,
Ушькыл сангылан сшәаҳәауа.
Аҳаҳаиҳәа убжьы уркаҩзеи,
Бжьыла сацәугахьан аԥсра.
Убзоурала заҟа сыриааихьеи,
Суадышххыраха санкаԥса.
Ашьхацамҩа – арахәыцшьҭа,
Зны саналҟьа сеиқәурхеит.

572

Амцаԥшь салга, уаҟа схьышьҭра,
Сахмырҟьакәа уа сухьчеит.
Сашшыр сиашам, угәыкхьазеи,
Ҽԥныҳәак сызуҭом слахьынҵа.
Са сымшала угәынқьхьази,
Ахра ухыҵхьан суҽхьынҵа.
Иахьа ожәраанӡа схьаа ацыжәха,
Аӡәгьы ихьсмырсит слахьынҵа.
Сугаӡаргьы ҽнак сыццышәха,
Снапы иакыроуп шьҭа сцаԥха.
ҲАЗАҴӘ СЫЗҲӘОМ, ШЬҬА ДЫХӘҨЫКУП
Згәы иалоу иахьырԥарцәам,
Аҽԥныҳәа сызҭо – шәхацәам.
Р. Лашәриа

Ҳазаҵә лыла иҭбаауп ҳдунеи,
Дышәҩыкхар шлылшоз ҳалмырбеи.
Ажәҩан сеихырхәоит сааԥшыр,
Исанашәмыжьын зны сашшыр.
Басныкиԥа иныҳәаԥхьыӡ наӡеит,
Рбызшәала ихәыцыртә иҳааӡеит.
Иҳәалон еиԥш, ҳзыҳәоз иреиҳауп,
Ҳаԥсшәеи Ҳаԥсуареи ԥсыс ирхоуп.
Дыхәҩыкхеит – сшышәаҳәоз сыршеит,
Лара лыла ҳаблақәа лашеит.

573

– Дшәымаӡами, мшәан, аԥа? –
Ҳахҭарклон иҟалазшәа уама.
– Диида! – сџьеишьеит жәаха аӡәы,
Аџьар рахь иузнамго уаҵәы.
– Быбжоупеи! – ҳәа инапы иҟьеит,
– Бҩымҭақәа ирзыбуеи, ных! – иҳәеит.
Ҳазаҵә лыла ҳгәахәтәы ҳахьӡеит,
Ҳабӷа еиҵаҳхит, ԥхьаҟа ҳцеит.
Иптит, игәылшааит са сдунеи,
Ашкәакәа шыснаалоз сылмырбеи.
Ҩынтәны дԥазаап иаԥсоу Аԥҳара,
Илԥсахҵәҟьозаап хәҩык аԥацәа.
ХҨЫКГЬЫ ЖӘЛАРУП…
Хҩыкгьы жәларуп рыԥсы цқьазар,
Ражәа ажәазар, ираӡазар.
Расацк рызхоит рыԥсы ԥсызар,
Иаабац ракәзар, иуааԥсызар.
Х-бжьык рыла ашәа ҿыхаауп,
Зны игимнуп, зны ижәеинраалоуп.
Иалшоит ргарақәа дырҿыцыр,
Ашьхақәа реиԥш рыҩнду иаҿыҵыр.
Зраҵла ыҵҩааз раҿыск еиҭеиҳар,
Зҵәаҵла ажәызгьы ҿыцк еихеиҳар.

574

Уан аӡә лакәыз, акыр иаԥсоума,
Наҟ-ааҟ уанеиха умца зԥхома.
Изҭахыда угәашә ҭшәазар,
Уаҵәтәи амшаз убжьы хьшәазар.
Насыԥ змамда укәицзаҵә жәлазар,
Ухатәы бызшәа азын ужәарзар.
Зыжәла ажәызгьы итәы уршәҭуеит,
Изырӷьаша ӡыхькгьы дуржәуеит.
Аӡыхь аӡбахә уажә ианысҳәа,
Зегьы еицрылшаӡом уи ажәра.
Иацы еиҵызхыз иабхьыӡ мҳәакәа,
Иржәуамызт аԥсы амыршьакәа.
Убас иҟан анкьа асаӡқәа,
Аӡыхь еиҵырхуан ԥсыраӡала.
Гәырҩа роушам усҟан ужәлар,
Акгьы илшом уаӷа дужәлар.
Шә-хыкгьы сылаз, иҭынчуп сыцәа,
Иҳаманаҵ иаԥсоу аҵеицәа.

***

Уарԥысымҭа, зынӡа сызхааным,
Ушлара иаагәылҵит исахәыҭхәыҭуа,
Ублақәа, сыгәнаҳа – са исхарам,
Сықәдырхазар сгәы хыҭхыҭуа.
Изакәытә доуҳаузеи иаасыцрымшәо,
Игәылаԥсхьаз сымшқәа зыршәҭыз.

575

Ԥхарак сылдо, хьаак сылҟәшәо,
Исышьҭахышәо хаарак сзыржәыз.
Сыхцәԥаран ухәда сакәыршоушәа,
Сыццышәха уццышә снацызԥсалаз.
Сыԥсҭкааран уԥсаҵа сныҵашәазшәа,
Укәицха скәицқәа ирыцызԥсалаз.
Уарԥысымҭа, зынӡа сызхааным,
Исыхәлаччон исахәыҭхәыҭуа.
Сыгәнаҳа – ушлара, сара исхарам,
Сықәнархазар сгәы хыҭхыҭуа.
Уажәраҿы уҿара сзыԥшызшәа,
Сыҵыхқәа ргәы цоит иҭыԥа.
Ных, афы асааит, изыӡбада,
Са сцас акәхап уара узиша…

***

Даԥсыуа ҭыԥҳамызт, дтәымын,
Хашак аҽны дааигеит аҩны.
Ан лтәала, ԥсыуарак иатәымызт,
Аха данышәеит лхы, лгәы кны.
Дԥыруан лыҷкәын, иара итәала,
Даҽа хьаак неиуамызт игәаҿы.
Иан длацәажәон тәым бызшәала,
Иааигаз аурыс лаҳаҭыр азы.

***

Гагра аныргоз амал иахаз,
Жәлас ирхымлеи – Агәыҳәцәа.
Ирзымхазт раанда сышҟа иаахаз,
Иреиԥшхаз ашәанцәа рҳәақәа.

576

Ҽнак жәаҩыла анышә ианаҳҭоз,
Уаха-саха ҳәа зашҭа иҭаз.
Анацәа амыткәма анырҳәоз,
Ргәашә иҭаргалон иагәҭас.
Зыблақәа ирхылаз амса,
Рыгәқәа уҳәеит ҳәа ицәамсахахьоу.
Рыхҭылҵгьы шәсырдыруеит – Раџьпасраа,
Ажәцәеимааиԥш зыламыс хахьоу.
СНАПХЫ ЦӘГЬАӠАМ, АХА…
Сашьҭам амра акы ацәызӡарц,
Амра азын сымроуп схаҭа.
Ӡыхьк сахамгылт амшра ацәызгарц,
Схы сацәӷьычуама сара!
Ҳамҭас сашәақәа рысҭеит,
Зоу ашьха санлыбаауаз аҽны.
Сибоит ҳазшаз, сгәыбылра рыцсҵеит,
Шьхашәҭык шьҭысымхт иҿаны.
Саԥхьа икажьыз хьык аԥҽыха,
Сгәы иадсҵозар, ишәҳәа иаахтны…
Сшаҿыхәоз жәбазар «Ахра ашәа»,
Хьӡык сышәымҭан ицәгьоушәа снапхы.
АУАСИАҬ
Аԥсыӡ ықәыршәын аҟәара,
Амца амазшәа ипатон:
«Избан сзақәшәаз иахьа абра?»
Аԥсы еизнагон, иԥаҭԥаҭон.

577

Санымиацызт ԥсыӡк ахьԥсуа,
Аԥсыӡ аблақәа аартын.
Сзаԥырымҵит ишаҿыз аԥсра,
Уасиаҭк санаҳәарц аҭахын.
Амшын аҽкыдҟьо игәынқьуан,
Иџьабон ахаҳәқәа еихаԥсы.
Аԥсыӡ аԥсхыхра убас ицәгьан,
Иахнахуазшәа аублаа рыԥсы.
Иныжьны сзымцеит игәаӷьны,
Аԥсышьа ахьыцәгьаз сеилагон.
Ԥсыӡак еиҳамыз аԥсыӡ хәыҷы,
Ҳаԥсадгьыл ацәыӡқәа еизнагон.
Аԥсыӡ рыцҳа абла ахҩамҭа,
Аблақәа исарымҳәеи уама:
«Зхатәы бызшәа зыцәтәымхаз аԥсуа,
Аброуп иахькылсуа иҵыхәтәа...»
АКӘАԤ АҾЫ ИЗЫМНАӠАЗ…
Сышьҭахь аӡә дыргәыламлар иушам,
Сзыҿҳәараз сашәақәа исԥсҭынхаз.
Сцәаҳәанамӡа иахьыз издыршам,
Акәаԥ аҿы изымнаӡаз, изҿахҵәаз.
Сызҿыҭуа исышьҭазааит ихьухьууа,
Ихҵәахоугьы иацразааит мцакы.
Са саԥхьа изныԥшлоз иахьсыхьуа,
Еимазклоз изхаԥраалоз са сгәы.
Егьараан игәаҟлашт сырзымхо,
Сцырақәа ҟуҵәыуо иԥшаалашт.

578

Амреи амзеи реиԥш сырзымхо,
Ргәы сҭымҵәо имыцәа дыршалап.
Хык зламлац иныршам ишрылаз,
Наҟ днахап акьыԥхьраз иҟәыншьа.
Издыршам ашәшьыраҿ инсымиз,
Ибжатоу ацәаҳәала сыхә шьа.
Ахыҵырҭаҿ мцахааран сшеиқәыз,
Сыжәлар рыхәҭаҷгьы сшарӷьоз.
Сашьцәа ирхырхуаз сыԥсы шакәыз,
Бӷеиҵыхла сҿахәы сызмырҳәоз.
Сдашьхәа зсыҵаҵәаауаз, изыҳәҳәоз,
Ахы сҭазыргьежьлоз амацәаз.
Саԥхьажәа, с-Расаӡыхь зысцәнымхоз,
Уазыӡырҩы, иаҳәап иахьҿахҵәаз.
Сыеҵәахә шыстәымыз схала,
Икыдшаауа ишкыду шәа шәзы.
Сашәақәа ишрыцу сыԥхара,
Наӡаӡа ишыдроуа сыԥсынҵры.
Дрыцҳауп зышьҭахь ак зыҭнымхо,
Дрыцҳауп дызмам еиқәзырхо.
Амцаҿы дшышәҭхьаз зызгәамҭо,
Инамӡаз аҿахәы ззамырҳәо.
Уԥсы анухыҵуа шәҩыкгьы ухагылаз,
Уеилызкаауа данрылам – ицәгьоуп.
Ублақәа ишаату инхазар,
Уззыԥшыз дзухьымӡеит азоуп.
Ихьшәаноуп уеилызкаауа дануԥыло,
Иумчи, аԥсабара ус ишоуп.

579

Зегь рашҭа иахыкуп амза анкыдло,
Аха адунеи иазеиԥшу акоуп.
Уазеидкылом, хчыкгьы шәзеиԥшыз,
Хара-хара еидыҵхьазар шәыгәқәа.
Шәҩык рахьтә аӡә иоуп насыԥ зцишаз,
Азаҵәра иаҳа ҩызара анауа.
Са сеиԥш зыццышәқәа камԥсац,
Ургәыламлан! Ирыцҳауп исԥсҭынхоу.
Изызгәамҭац сиаанӡа ас сзыршлаз,
Изҳәарыма ажәа ишсыхәҭоу.
Гәык сырԥшаарц азакәӡам ус зысҳәо,
Сыԥҽыхақәа са сыда ихәшәӡам.
Ишәыхьша сзаҿыхәаз шәа шәныҳәо,
Саныҟам ижәбаргьы ихьшәаӡам.
Сышьҭахь аӡә дыргәыламлар исԥсҭынхаз.
Сцәаҳәанамӡақәа гәаҟлашт, срызхашам,
Реилкаара цәгьахашт иахьҿахҵәаз…
Октиабр 1, 1991

РОБЕРТ ЕИХЕ
Роберт Ейхе в 1930 году велел расстрелять 4762 человек,
а спус­­­тя семь лет стал инициатором создания карательных
«Тро­ек»…

Ҽеишәа игәашәҭа ихаҿсахьа,
Ихьыӡҳәара иақәшәҭәа абылтәы.
Рымахақәа ихаԥыц икылшьуа,
Иԥсыхәашь иеиҭада заҟаҩы.

580

Аҟәраан ҟырлыш, уара аԥхамшьа,
Зԥацәа хыхны изфо зыгәра рымгац.
Еихе – ақәыџьма ишьашуа,
Ажьабаа зызхара ҟамлаӡац.
Аҿкы, ашҳам, Еихе амцқьа,
Аԥснынӡагьы имааӡеи узҩа.
Урыҵоузеи заҟагьы гәнаҳа,
Ажьхыршы кылдырҟьааит уцламҳәа.
Инеиҭаргааит, уа узхылҵда,
Роберт Еихе, уаҷиааит афы!
Анык улхымшазшәа ус узааӡада,
Аԥсаҭацәгьа, изхымҵуа аԥсфҩы.
Рыхьӡ, рыжәлақәа, рабхьыӡқәа,
Ԥхыӡгьы рыӡбахә ҳаумырҳан.
Рыблақәа ҭәымзи жьакцала,
Ишәымаҭәоуп, урҭ рыгәра шәымган!
Сталин, Бериа – аџьнышцәа,
Шеварднаӡе – еибазырфоз алахы.
Америка, Қырҭтәыла, заҟаџьара,
Шәышҳам иажәхьеи заҟаҩ ргәахы.
Рҳақ шәзымгааит ҳабацәа,
Зықьҩыла харада згәы ҭаԥҽыз.
Адунеи шәаныӡӡааит Еихераа,
Аԥсны, сукәыхшоуп, угәыуҽаныз!
Шәрыԥхьа Еихе иблақәа,
Иреицәоу ҳԥылоит иахьагьы.
Қарҭ, Украина, Америка,
Ашьажәцәа, уеичзырчо иаҳагьы.

581

Амцаԥшь уҵарҵааит аҿҿаҳәа,
Ҭыӡгәыла ишәмоуааит уаҳа қәашь.
Узхылҵшьҭроу ирнуҟьааит аҿараҳәа,
Унадԥыххалааит дара ргәашь.
Еихе – ақәыџьма ижьышуа,
Аҟәраан ҟырмлыш аԥсыжә зхоу.
Ахәыҷжьыфаҩ, уара аԥхамшьа,
Амаҭ ашҳам гәаҵәас изыӷроу.
Уҩызцәа сзыԥхьаӡом, Роберт Еихе,
Шәышҳам заҟа дгьыл ирыхьӡахьеи.
Шәхы ланырхааит Елыр-ныха,
Шәызхара ауаҩжьы ҟамлаӡеи…
ААИ, ИРЗЫМХЕИТ АРУШЬАНРАА
Иаабац мцамызт ҿыц иҳацралаз,
Аҟәа ианаадыртуаз Абаҟа.
Издыруада, иабыкәу ҳахьалаӡ,
Соловки, Магадан, Воркута.
Сызхаанымз сахьақәак еилысуан,
Сгылан сзеиҭамҵуа сшәаны.
Сбылуан, уажәы-уажәы сеиҵасуан,
Ҟарсқәак срыҩназшәа сышәны.
Аҽынканҵа Сибрантә иаауазшәа,
Уарбак схакьиуан сыбаҩқәа аҿшьуа.
Акьырҭраҿы Абааҭатәи абахҭа,
Хыцәхәыцқәак сҿагьежьуан рыҽшьуа.
Абааҭатәи абахҭа абжьала,
Аккаҳәа Ауазашәа нанагӡон.

582

Егри Ԥсоуи – ҩ-ӡиаск рыбжьара,
Иныхҵа-аахҵа Аԥсны иахьнагӡон.
Арушьан иԥеи Абаҟеи еицәажәон,
Еибадырбон акы, нахьхьи хараны.
Абаҟеи иареи ццышәқәак еилдырхуан,
Иааигәара сзымнеит игәаӷьны.
Аццышә казԥсоз иацтәи мшымызт,
Еиҭа ицәхыҵит урҭ рыҭра.
Беслан иаб изын имариамызт,
Арушьан Бесланаҿ артытра.
Иацлеит Аԥазаҵәқәа Бесланраа,
Азаҵәра ахьаақәа ӷәӷәахон.
Ирзымхеит ҳабацәа Арушьанраа,
Сыԥсаҵаҿы ҳцәыӡқәа еихон.
Ҳаԥхьа игылазҭгьы Бесланраа,
Арӡраҿы инхазҭгьы ҳааха.
Ирзымхеит ирзымха ҳабраа,
Ҩажәижәибжь ҳхаиршҭит ҳаӷа.
Ҳхьыԥшымра иҿцәажәеит Касланӡиа,
Бесланраа шымԥсыз агәра инаргеит.
Уаҩықәрак иҭысыз уи Арӡра,
Агәыхәажәқәа ҳиааира ихнагеит.
Оҳ, гәышьа! – ҳәа иааиҵихзар ибӷа,
Ицәажәон Абаҟа ахамшҭыхә зҳәаз.
Иныҳәон: «Ишәымаз Анцәа илԥха,
Шәеидгыла! Иҳахьхьоу ҳазхарц!..»

583

АЦЦЫШӘҚӘА РМУЗЕИ
Ҩажәижәибыжьтәи ашықәсқәа рзы ҳ-Аԥсныжәлар ахьҭар­
былуаз Абааҭатәи абахҭа амузеи ахь ииаагароуп. Убри аҟнытә,
зегь раԥхьаӡа еиҿаҳкаароуп «Аишәа гьежь». Ааԥхьара рыҭаны уи
иалархәтәуп забацәеи заб иашьцәеи уаҟа иҭаркхьаз, ибзианы
аҭоурых згәалашәо ԥыҭҩык ҳамоуп макьана. Шәымԥшын, ирц­
цакны аус аауроуп ҳақалақьтә газеҭ «Авангард» ҳхы иархәаны,
ҳна­паҿы ишыҟоу.
Закан Агрба, 1988

Сабацәа, зықьҩыла иҿиашаз,
Рыццышәқәа Сибра зегь иахьӡеит.
Аамҭа иаанарԥшит ишиашаз,
Анцәа иҳәон, рныҳәаԥхьыӡ наӡеит.
Харада ишрыдыз ахара,
Ааԥшит, аха рхьыӡҳәара ԥшаатәуп.
Аццышәқәа идмырӡыз рҭахарҭа,
Былраҭәҳәала сышрыҭәҳәо ршатәуп.
Икьасо игылоу алагьанқәа,
Ирныкьасо ибжьадырӡыз ршьоуп.
Сабицәақәак уазыруеит икьаасуа,
Алаҳәақәа ирҿыҵҳәҳәо са сжьоуп.
Сгәы хьанҭоуп, уахак иҭыџьхеит,
Сызхаанӡам рыдлаԥса сбылуеит.
Ииашоуп, ганкала уи ҭынчхеит,
Рыцқьара ҳамҭара сзауеит.
Сқыҭақәа, ашьхақәа реиԥш еиҿыҵшаз,
Аԥсны шьҭызхшаз ахьхьаџьџьа,
Ԥшӡала згарашәа зырҿыцшаз,
Збызшәала изааӡашаз зхәыҷқәа.

584

Сеидара рыццышәқәа срыҵоуп,
Сцәеижьаҿ еилагылоуп рхәы-ржьы.
Иахьагьы ирыхҷҷиаауа сымцоуп,
Аӡәгьы изгашам шьҭа скашьны.
Аӷламқәа ирҷыҷхьаз акырынтә,
Рыццышәқәа хьшәашәом, урҭ хәуп.
Гәнаҳала ирблыз акьырҭраҿ,
Рыӡфҩы схымҵӡацт, уажәгьы исхуп.
Хыцәхәыцқәак сырхашәоит аргама,
Анацәеи аиаҳәшьцәеи иртәуп.
Ахәраҭәҳәа, уаҿаҭәҳәа сыблырсҭа,
Рхьаақәа са сцәеижьаҿ иаартуп.
Рыхьӡала ихысҭәалоит ҵәыцак,
Рыхьӡала аҳәатәы сахьӡаӡом.
Бзиашәа еизнагоит цәымзак,
Рыцԥхьаӡоу? Ацәымза ҳазхаӡом.
Рыццышәқәа сырдыруеит лакҭала,
Сира иахыццакуан, сыда ихәшәӡам.
Ирзааргаз убарҭоуп сыԥшрала,
Аццышәқәа наӡаӡатәуп, иажәӡом.
Сҭоурыхоуп, сабхьӡы еимаркуеит,
Сырхыбаауеит, ишсыду сыршоит.
Схы здырзар срыҵоуп, срызгәаҟуеит,
Саныржуагьы сышрыҵоу сыржуеит.
Аҽынканҵа Сибрантәи ауарба,
Снахьыԥшит ҳгәыцхәыбаҩқәа аҿшьуа.
Акьырҭрақәа рҿы, Абааҭатәи абахҭа,
Хыцәхәыцқәак сҿагьежьлоит рыҽшьуа.

585

Сцәеижь аҟны ҳабацәа сыхьуеит,
Сыԥсаҵаҿы рыццышәқәа меизеи.
Аԥшаласи сареи хәрашәала еилҳархуеит,
Сара соуп шьҭа «Аццышәқәа рмузеи…».
ҲЦӘЫӠҚӘА ЕИЗЫЗГО АБАҞА
Ушуазар ушратәа удыршхьан,
Аахақәа ушрыҵаз уршахьан.
Храк иаламӡоз уцәа иҭаӡахьан,
Арӡра сахьақәлахаз гәнугон, убылхьан.
Ауазра уареиџьхьан, уааԥсахьан,
Егьараан уԥсны убзахахьан.
Ашәахсҭақәа реизга уа иуну,
Иахьоуми ҳамԥшыкәа ианҳәатәу.
Аԥсны сашьҭан Сыԥсадгьыл аҿы,
Уахаануп, сашьцәа ҭҟьон ихҿаны.
Уццышә каԥсон санцоз сыхҵәаны,
Аӡиас уаман сзын уҵәахны.
Иацтәи аԥазаҵәқәа ршьа ухьшхьан,
Уԥсы ҵыблаауа рымҩа уаԥшхьан.
Ҳабацоз Аиааира ҳамгазҭгьы еиҭах,
Усҟан уареи сареи ҳҵәыуатәхон, Схаҳә.
Усҟан сцәеижьаҿ иуԥеиԥшхон ашәра,
Усҟан наӡаӡа иаҳцәыӡуан ҳбызшәа.

586

Уара уда сыԥзыртуадаз, Схаҳә,
Сҿаҳәазаауан зынџьырла сеиқәԥах.
Сиит сара ҿыц, сҽыжәуҵуеит сеиқәных,
Сабацоз уазимшазҭгьы сҭоурых.
Уззыԥшыз аҭыԥ аҟны ишахәҭаз
Уааит, ҳаӷа уизымгеит дынугәҭас.
Сыхәда ласхеит, саҵухит аҭыџь,
Уи азоуп, ҭыԥк аҿы сзымгылт ҭынч.
Дсымбацт аӡәгьы, иуеиҳау шаҳаҭ,
Уцәахьазма знык угәы раҳаҭ.
Сеилукаауеит, уаԥсыуа хаҳәуп,
Иаҭаххозар, узын сыԥсы хнырҳәуп.
Ҳабацәа ирхыргоз зхызгоз Ахаҳә,
Аӡәы уавымсын, аԥхьа уаахьаҳә.
Анбаншәҟәеиԥш инадҵа угәы,
Еилоумган рыхьӡала уа уанқәы.
Сшәыҳәоит, ҳаидгылап! Аҳақ ҳаԥшып,
Иазхазааит иачҳахьоу, ҳа иаҳмыршып!
Абаҟа анаадырт, зныкҟьарала иара сшанԥшылоз исыцааит
абарҭ ацәаҳәақәа.
31. 10. 2011

ҨАЖӘИЖӘИБЖЬ САҚӘЛАХЕИТ ОЖӘШЬҬА
Иҟәараӷны ес-ииуа ҳгара,
Ахы ҳардыруа инахашәон.

587

Ирдысуа ҳаччаԥшь, ҳаҩны, ҳгәара,
«Арӡра – хьӡымҳәа» ҳацәшәалон.
– Идырӡхьазма: баб ма иашьцәа? –
Зҵаарак сырҭар – сымцакуан.
Арахь игәнызгон урҭ рыԥсышьа,
Иаба? Изҳәода? Сыццакуан.
Сызхааным закәи, иахьа срықәлоуп,
Ҳаԥсныжәлар харада иҭархаз.
Сҽыжәҵӡом шьҭа, сышькыл сангылоуп,
Иишашаз аарԥшра ахьсыхьӡаз.

588

АХҚӘА
Агәырҩа иаиааз, аразреи агәыӷра зҩыдеи
рыла ирԥхоу ажәа ............................................................................. 5
Бзыԥ агәы .......................................................................................... 39
Сымаҿа .............................................................................................. 40
Дырмит Гәлиа иажәа .................................................................... 41
Дырмит иҟалам ԥынҵа ................................................................ 42
Дырмит Гәлиеи Еҵәаџьааи ........................................................ 44
Аҳамҭақәа рҳамҭа .......................................................................... 44
«Амацәаз хьтәуп ҳәа кыр иаԥсоума...» .................................. 45
Исымам ԥшыха ............................................................................... 45
Абри адгьыл ..................................................................................... 46
Сашәақәа рашәа ............................................................................. 47
Шәнеибац! ........................................................................................ 48
Анхаҩы ............................................................................................... 48
«Аеҵәакәа сышьҭыхны сыркушәа...» ..................................... 49
Схәыцрақәа ...................................................................................... 50
Амзара ................................................................................................ 51
Аџьҵла ................................................................................................ 51
Аԥышәара .......................................................................................... 52
Амшын ................................................................................................ 52
«Ажәақәа ԥсаатәҵас иԥыруеит са сахь...» ........................... 53
«Амра шьыжьӡа иҩагылан...» ..................................................... 53
«Гәаҟрак ианиазшәа, уахак иуазыруа...» .............................. 53
Аӡыхь хәҷы ....................................................................................... 54
Аккаҳәа ҿырҭуеит арбаӷьқәа... ................................................. 54
Аӡыхьи амреи .................................................................................. 55
Ааигәа ачараҿы... ........................................................................... 56

589

«Гәашьа аԥҭақәа иазлырхиазаап асра...» ............................. 56
Бзыԥҭа сымцахә... ........................................................................... 57
Амза сықәҷҷа... ................................................................................ 57
Ахьацаҵла ......................................................................................... 58
Ааԥынтәи ақәа ................................................................................. 59
Аибашьҩы иԥсы аҭбамҭаз ........................................................... 59
«Ажәҩан иаҵачыз ахылҩаԥсылҩа...» ..................................... 61
«Ашьхақәа ркалҭан...» .................................................................. 62
«Ацәа иалоуп аԥсабара...» .......................................................... 62
«Аҽыр иҵҵәрааз арҩаш иагхом...» ......................................... 63
«Сыгәҭыха адырразы...» ............................................................... 63
Арҩаш ................................................................................................. 63
Сара сзынԥшыло ............................................................................ 64
«Иахьак сыҵоуп Гагрыԥшь абаҳча...» .................................... 65
«Абахә ианавҵуа амра шаанӡа...» ............................................ 66
Бымшәан ............................................................................................ 67
Сымшқәа ргәеисыбжь .................................................................. 68
Риҵатәи аԥсабара .......................................................................... 68
«Дшаҵәуа дыҩноуп иахьак аԥацха...» .................................. 70
Гагрыԥшь ацыԥхьқәа .................................................................... 70
Ажәақәа ирдыруеит рыҭра ......................................................... 71
«Илеимҵарк-ҩеимҵаркуеит...» ................................................ 72
Риҵа аӡиа исыцәҭашәеит ............................................................ 72
Сқыҭа ................................................................................................... 73
Амырхәага ......................................................................................... 74
Саауеит Цандрыԥшьҟа... .............................................................. 74
Амҩа ишықәу ихәтәуам ахаҳә ................................................. 76
Ажәақәа рыцҳәа ............................................................................. 76
Саб иаҳәшьа ..................................................................................... 77
Сара сахьынхо ................................................................................. 78
«Схәыҷреиԥш ичча-ччоит...» ...................................................... 78
Акәарақәа .......................................................................................... 79
Ӡыхьҿа ................................................................................................ 80
Ашьыжь .............................................................................................. 81
Октиабр ақәла ................................................................................. 82

590

«Исыбаргәузеи, сыҟоуп аҳ иеиԥш...» ...................................... 83
Сыдгьылуп саргьы .......................................................................... 83
Ашаеҵәа ............................................................................................. 84
«Иссируп уахатәи аҵх...» ............................................................. 84
Ҳлеилаххаа ҳашԥацеи ................................................................. 85
Сыдгьыл .............................................................................................. 85
Сбызшәа ............................................................................................. 86
«Храк ихало...» ................................................................................ 87
Ашьац иаҵәа .................................................................................... 88
«Сара сааизар...» ............................................................................. 89
«Абаҳча еиужьра...» ....................................................................... 90
Capa аԥсра сацәшәаӡом .............................................................. 91
Иааирада ихьамҵит Оҭҳараа рҵеицәа .................................. 92
Сышьха ӡыхь хәыҷ ......................................................................... 93
Сыжәлар ............................................................................................. 94
«Исаҩсхьоу сеишуеит...» ............................................................. 95
Сабацәа рхьаа ................................................................................. 96
Сыеҵәахә ........................................................................................... 98
«Ашьхакәа ирхашҭӡом изхаану...» ........................................... 99
«Араҵла аҵаҟа игылоуп...» ......................................................... 99
Ҩажәижәибжь .............................................................................. 100
«Сазыхгом ашҭа...» ....................................................................... 101
«Акгьы злам аз...» ......................................................................... 102
«Сыччаԥшь згәықәыршоу...» .................................................... 102
«Сбызшәала ицәажәоит...» ....................................................... 103
«Амра ашәахәақәа...» ................................................................. 104
«Ԥсрацәгьас иҟоу...» ................................................................... 105
«Сгәырӷьатә еимхәыцны...» ..................................................... 106
«Ԥагәырӷьантә иаауашәа...» .................................................... 107
Мадина ............................................................................................. 107
«Ашәҭқәа исарҳәоит...» ............................................................. 108
«Бара ибеиԥшу...» ........................................................................ 109
Мрамза ............................................................................................. 110
«Зхьышьаргәыҵа сакәыхшоу...» ............................................ 111
«Мацәазблак аччаԥшь...» .......................................................... 113

591

Нарҭаа рышьҭақәа ...................................................................... 115
«Сабацәа рыԥсы...» ...................................................................... 116
Жәаҩакәара ................................................................................... 117
«Ихәыҭхәыҭуа ашьхақәа...» ..................................................... 118
Уа шьыжьбзиа! .............................................................................. 119
«Ҿамҩак ахәрашәаз...» .............................................................. 120
«Гәыҵхас иҟоу...» ......................................................................... 121
«Схьаақәа схызго...» ................................................................... 122
«Ӡиаск ныҵхәрааит...» ................................................................ 123
«Амаалықьцәа сыԥсы рыцуп...» ............................................. 123
Зоутәи ажәҩан .............................................................................. 124
Аҽадыруеит ахала ашьа ........................................................... 125
Ахаҳә ду .......................................................................................... 126
Аҵангәарақәа ................................................................................ 127
Абчараҳ ............................................................................................ 127
Аибабароуп агәбылра зыхшо ................................................. 128
Аԥсуара ............................................................................................ 129
«Бжьык са исыцуп сахьцалак…» ........................................... 130
Амцаҿ ашәҭра ............................................................................... 131
Сажәеинраала ............................................................................... 132
Споезиа ............................................................................................ 133
«Аԥсабара иман са саб ҩызас…» .......................................... 135
Адгьыл дагәӡуан а-Казанба ҷкәын ....................................... 136
«Сызлашьҭырхзоуп иныҳәаныԥхьо…» ................................ 137
Дырмит ду ибызшәа ................................................................... 138
Сукәыхшоуп, Ирсин .................................................................... 139
«Ҳацәгьеи ҳабзиеи ҳӡиасқәа ирбахьеит…» ..................... 139
Ҳқыҭақәа ......................................................................................... 140
Аблақәа рбызшәа ........................................................................ 141
«Ахызаҵә лхьымӡо днеиуеит дыҭрысны…» ...................... 142
«Саԥсыуоуп, сахьсаӡым – уи хыхьӡам…» .......................... 143
Амаӡа абызшәа ............................................................................. 145
Нарҭаа рҳаԥшьа «Ҩаӡамакьаҭ» ............................................. 145
Цандрыԥшьтәи аӡыхьқәа ......................................................... 146
Ахәрашәа ........................................................................................ 147

592

Нестор Лакоба .............................................................................. 148
«Иабаҟоу иуцәыӡыз аҭынчра…» ............................................ 148
«Сабшьҭра иналарс саншьҭра аҿынӡа…» .......................... 149
«Фучик иирамш аҽны сизаап сара…» ................................. 150
«–Заҟа бхыҵуазеи? – Сыблақәа дырхыԥшылон…» ...... 151
«Сыжәлар рымшын ҭазырбашаз ианиахьеит…» .............. 152
«Сгәы иадуп сызхаанӡам ргәыхьқәа…» .............................. 153
«Ашәақәа ашәа, агәашәлашәа ԥыртыгақәа…» ................ 154
«Схьаақәа еиқәҿырҭуан…» ..................................................... 155
Ҳкәашатәуп .................................................................................... 156
Ахәраҭыԥ ......................................................................................... 157
«Ашьхақәа ирҿалакьуаз амҩа ҳақәын…» ......................... 157
«Гәлымҵәахк иеиныхраҿ ацәашьқәа ршон…» ................ 158
«Дад» ................................................................................................ 159
«Адәқьанаҿ икнаҳан хәыҷтәы ҵкык заҵәӡа…» ............... 160
«Саб инхамҩеиԥш иҳалалуп…» ............................................. 160
Оҳ, гәышьа! ..................................................................................... 161
Агәаҟ иажәа аухоит, аха ............................................................ 162
«Шеит, анцәа иџьшьоуп, иҳазшеит…» ................................. 162
«Ишәаҳама! Воронов дыршьит!» .......................................... 164
«Уара узвысуа еинҟьаны…» ..................................................... 165
«Ашәҭқәа еиҭасҳаит ҳгәашәнҭыҵ…» ................................... 166
«Аӡы шыцәоугьы сақәшәахьеит…» ....................................... 166
Шәарах дуӡӡа ................................................................................ 167
Ассир иалашоуп Цандрыԥшь .................................................. 169
«Сгәашә сынҭыҵаанӡа схәызҵәашаз сԥылон…» ............. 171
Анасыԥ ............................................................................................. 172
«Ахәыцрақәа, схәыцрақәа схәыцраха сырҭоуп…» ......... 172
Ишеит аҵх шсыҵагылаз ............................................................ 173
«Напхыцла, напхыцла, напхыцлоуп…» ............................... 174
Кьехьыриԥа Борис ...................................................................... 175
Ҳараз Чамагәуа ............................................................................ 176
«Исылаз ахқәа ишсылшоз срыхеит…» ................................ 177
«Исыбаргәузеи шьҭа сара…» .................................................. 178
Жана Ачба ....................................................................................... 179

593

Аҭәаҵла ............................................................................................ 180
«–Шәышқәса ниҵит, дкәашатәуп, – рҳәеит…» ............... 181
«–Аԥсҭазаара сгәы ахшәеит, – иҳәеит…» ......................... 181
Учҳара хыҵцәап ахшеиԥш ...................................................... 181
«Ацәгьара иаҳзиуз – наҟ иухаршҭ…» ................................. 182
«Алаҳәа ҭаҟырит сгәаҵа…» ...................................................... 183
«Сгәаҵа хәуп, ихәуп…» ............................................................. 184
«Аӷьычра забхьыӡхаз сгәыла…» ............................................ 184
«Мгәаҭа сшыҟаз ахысбжьқәа саадырԥшхьан…» ............. 185
«Аԥсҭазаара сҭахымзаргьы цасҳәа…» ................................ 186
«Ҵәык анулеикшо изын иныҳәоуп…» ................................. 187
«Саб изын аԥсҭазаара мариамызт…» .................................. 187
«Сышьхақәа – ауаҩра ашәагақәа…» ................................... 188
Аҩыза .............................................................................................. 189
«Рҽынкынҵа иҳашьҭоуп аҩсҭаацәа…» ............................... 190
Иаалырҟьаӡам ............................................................................... 191
«Аеҵәа кыдихзаап…» ................................................................. 191
«Мҩахәасҭак санылан – имӷрахеит…» ............................... 192
Сгәыла ҿыц Раџьпас ................................................................... 193
«Иахьыччатәымоуп ҳа ҳахьыччо…» ..................................... 194
«Бзыԥҭа, уара уоуп сара сзааӡаз…» ..................................... 195
Гагратәи ахаҳәқәа ....................................................................... 195
«Дас исылоу зегьы ацахеиԥш еиԥшьуп…» ........................ 196
«Аихеи ажьакцеи…» .................................................................. 196
Абааҭатәи аҭӡамцқәа ................................................................. 196
Аҭӡамцқәа, ишәаҳама! ............................................................... 198
Ухаантәи аԥшалас ....................................................................... 200
Дарафеи Хышба ........................................................................... 202
«Шәиԥхьыӡ згымхаша уи аамҭа…» ....................................... 203
Уаԥсҵәык анышә .......................................................................... 204
Ахәра хәшәтәыга ......................................................................... 205
«Наҟ-ааҟ ҩ-хьаак срыбжьагыла…» ....................................... 206
«Рхьаақәа еибахәыруеит ҩ-абиԥарак...» ........................... 207
«Ҳабацәа ҳашьхақәа ирнықәуан…» .................................... 207
«Аҿеҩбжьы саанарԥшит ҳраҵла амахә…» ....................... 208

594

Иасон Кокосқьыр ........................................................................ 208
Џыр Чыкәбар ................................................................................. 209
Х-ажәеинраалак (Ареспублика Аԥсны Агимн азы) ........ 211
«Ихәыҭхәыҭуа уҭоурых хаҳәқәа…» ...................................... 212
Иблахкыгоу умреи умзеи ......................................................... 213
Аԥсуа цәыкәбарқәа ..................................................................... 214
Убри амш аҽны ............................................................................. 215
Са исыздыруамызт иахьанӡа ................................................... 216
Иаанагозеи Гагра? ....................................................................... 218
Гагра .................................................................................................. 218
Гагрыԥшь ......................................................................................... 219
Ахы иақәиҭхеит Гагра ................................................................ 220
Ахәрашәазын Ахәрашәа ........................................................... 223
Измадаз ацәаха! ........................................................................... 224
Бзыԥеиԥш ҳнаҿыхәалап шәыхьӡ .......................................... 225
Иазымхеит, иазымха .................................................................. 226
Аҭырас .............................................................................................. 227
Ажьиаа рыҷкәынцәа ................................................................... 229
Ҳабацәа рыбаҩқәа ҵысит ........................................................ 230
Мраҭашәаратәи ахаҳәқәа ........................................................ 231
Атама ҟаԥшь ................................................................................... 232
Зоу ашьхараҿы ............................................................................. 233
Сгәыԥшқа гәыкуеит ..................................................................... 235
Ҳаҷкәынцәа, еҳ, ҳаҷкәынцәа! ................................................. 236
Асҭамыр Ҳалуашь ........................................................................ 237
Бесланраа ....................................................................................... 239
«Ҳиааира амш аҽны ҵәыуараны исысуеит…» ................ 240
Асҭамыр Агрба .............................................................................. 241
«Ашҭа изҭысхьаз ашьацма…» ................................................. 242
Сшәыҳәоит, ишәмыршәан! ...................................................... 243
Ашәы шәшәышәхла! ................................................................... 244
Сбызшәа .......................................................................................... 245
Ҩ-раҵлак ........................................................................................ 246
«Сахьышьҭыблааз аҭыԥқәа рҿы...» ...................................... 246
«Иазыуааран ара са саԥсшәа...» ............................................ 247

595

«Храк саҿысуеит слаӷырӡышан…» ........................................ 249
Уи ажәа, уи ашәа ......................................................................... 250
Абацәа рашәа ................................................................................ 251
Хышәҩык Бзыԥҭаа ранацәа ..................................................... 252
«Аԥсуа бызшәа ҵәҩаншьапуп…» .......................................... 254
«Амца иахазазон Архнышьнақәа…» .................................... 255
Ԥсоутәи аҵх ................................................................................... 256
«Аццышәқәа ныԥхьашьшьаауа снеит уа Кәыдры…» ..... 258
«Аҳәаа дхыҵит ҳгәыҳҽанӡамкәа…» ..................................... 259
«Азаҵәгьы дышәҩыкхаӡом ԥсадгьылда…» ...................... 259
Ауарба .............................................................................................. 260
Сышьхақәа ран ............................................................................. 260
Паҷикәа ........................................................................................... 261
Енвер Қапба ................................................................................... 262
«Ҳжәытәра, изырԥшӡо аҿара…» ........................................... 263
«Анцәа дыҟоуп ҳара ҳазшаз…» ............................................. 263
«Зыҽны инсыжьуаз ашьхақәа…» .......................................... 264
«Схаԥыц хьаа ашәа ҿыцк аԥнаҵеит…» ............................... 265
«Ианымацәысуаз адыд хысны…» .......................................... 265
«Амацәазблеиԥш сгәы аҭра иҭдыршәахьоузеи…» ......... 266
Анра ................................................................................................... 267
«Москва ҳалҵны акыр ҳааскьахьан…» ............................... 268
Сан ..................................................................................................... 269
Анацәа .............................................................................................. 271
Абылраҭыԥқәа, ма Ахәреи Ахәреи еибарӷьоит .............. 272
Зыҷкәынцәа рыбаҩқәа зымбац Анацәа ............................. 273
«Исзыԥшуп суада аҭӡамцқәа…» ............................................ 275
«Ақалақь хәыҷ ламыс дуӡӡа…» .............................................. 276
«Хьшьыцбак насхыԥрааит дыргак насыҭа…» .................. 277
«Гагрыԥшь иахашәҭыз амра сеиԥшха…» .......................... 278
Ацәаҳәеи ацәаҳәеи рыбжьара ............................................. 279
«Аҟармаҵыс абжьы аныздыр – ...» ........................................ 280
«Сгәырӷьароу? Исымаӡам ҵәахышьа...» ............................. 281
Апоезиа ............................................................................................ 282
«Ҿамҩазаҵәык ашәа сзыхәшәыцха…» .............................. 282

596

«Ишәҭит сӡамҩеиԥш ҳа ҳтама…» ......................................... 283
«Ажәҩан анаҵаԥшра жәҩан иаԥсоуп…» ........................... 283
Исцәыӡт ажәак сыԥсы зыӷраз ................................................ 284
Аҭаҭын уахон ................................................................................. 285
«Есыуаха салнахлоит уи ацәа...» ........................................... 286
Саргьы сышьхоуп ........................................................................ 286
Аеҵәақәа рхы удныҳәало иангәылԥхо ............................... 287
«Сгылоуп уахак аеҵәақәа срыҵаԥшуа...» .......................... 287
«Аицышәҭымҭаз» иҭугаз ажәла…» ........................................ 289
«Сеимаркуеит аҵхи ашареи...» ............................................... 289
«Аӡаӡа рыԥсаҳәагаха икашааит...» ....................................... 290
«Еҵәаџьаа аԥҭақәа ныршәыхуа…» ....................................... 291
«Еҵәазаҵәыкоуп сашәақәа зрыԥхуа…» ............................. 291
«Аҵхқәа уԥхаран уршәыла...» ................................................. 292
Ицәажәоит аԥсуа кәашарақәа ................................................ 293
Марина лнацәкьарақәа ............................................................. 295
«Ԥҭақәак ҩада ихалон, Бзыԥ аҿы рыҽрыхьны…» .......... 296
«Гәнаҳала ҵлак бӷьыцк ҿызмыршәац…» ........................... 297
Аҵх агәҭаны ................................................................................... 297
«Сҿахәу? Сымала исымаӡам нагӡашьа…» ......................... 298
Анбан ................................................................................................ 299
Араҵла ............................................................................................. 300
Аԥсуа шәҟәыҩҩцәа ..................................................................... 301
Аԥшалас ........................................................................................... 303
Уарада .............................................................................................. 304
«Амҩа сықәуп, сықәуп, сықәуп…» ........................................ 305
Ражден Гәымба ............................................................................. 306
«С-Камыгә ибжьы!..» ................................................................... 307
Усныҳәоит, сарӷьажәҩа «Сыԥшалас» .................................. 308
«Баграт цәаҳәа, Баграт гәҭыха…» .......................................... 310
Иахьа ииуа ихьыӡзааит Баграт! ............................................. 310
Ҳ-Баграт Шьынқәба .................................................................... 311
Ешыратәи ажәылара ................................................................... 312
«Саныҟамгьы сашәахә ԥҵәаӡом…» ...................................... 315
Уа, иҳәала, иҳәала! ..................................................................... 316

597

Сызҭаху сахьиԥшаауа ................................................................ 317
Араҵла анышәҭуа ........................................................................ 318
Сышәҟәы ацәа ............................................................................... 320
Ицәажәоит Бзыԥҭа! ..................................................................... 321
Аԥсны ................................................................................................ 322
Аԥсныжәлар ................................................................................... 322
Ҭоуба иуан Сергеи Багаԥшь .................................................... 324
Сымцажәла абжьы ....................................................................... 325
Аӡыхь ................................................................................................ 326
«Сыбзаҿ исыртаруеит сбызшәа...» ........................................ 327
Еҵәаџьаа ......................................................................................... 328
Лыхнашҭа ........................................................................................ 329
Аԥсны анацәа – аԥсуа ихәрашәа .......................................... 330
Ашкәакәа ҳшәызҵаз ................................................................... 332
Аԥсуа гәашәқәа ............................................................................ 333
Сара сырхнышьна ........................................................................ 334
Сара слакәҭыԥ ............................................................................... 335
Польшатәи сашьцәа ................................................................... 337
Сшыныҩнашылаз еиԥш ҳԥацха ............................................. 338
Сара сыдгьылхеит ........................................................................ 339
«Сикәхшоуп шәысзызшаз...» ................................................... 339
«Ииуа ициуеит ажәҩан...» ........................................................ 340
«Иарбан хәрашәоу уҵх еихызҵәо» ..................................... 341
«Сара сзишаз наӡаӡазыноуп...» .............................................. 342
Нели Ҭарба ..................................................................................... 343
«Иахьа бҭагылоуп ақәра ашәымҭа...» .................................. 344
«Быӷәӷәагәышьан Нели Ҭарԥҳа...» ........................................ 344
Ахаҵа илабашьа ........................................................................... 345
Сашьа ................................................................................................ 346
Аԥхьарцаҟаҵаҩ ............................................................................ 347
Аҩнду ................................................................................................ 348
Ахаҳәду ............................................................................................ 350
«Уара уоуми Ӡыхьҿатәи ашьха...» ......................................... 351
«Иԥшьам ҭыԥк ара иуԥылом...» .............................................. 352
Аԥсуа цәыӡда дыԥшааӡом ....................................................... 352

598

Бзыԥ .................................................................................................. 353
Бабка ................................................................................................. 354
Саб иаҳәшьа ................................................................................... 355
Ахаҳә ................................................................................................ 356
Абиҭыԥ, абиҭыԥ, абиҭыԥ ........................................................... 356
«Абиҭыԥ – аҭоуба ҟаҵарҭа...» .................................................. 356
«Абиҭыԥ – усас гәашә аԥшӡара...» ........................................ 357
«Ахәырбӷьыц хәыҷ, ахәырбӷьыц...» ...................................... 357
Аԥшьыџьк ........................................................................................ 357
«Ашьхақәа иуарҳәап изхаану...» ............................................ 358
Аламыс ............................................................................................. 359
«Аԥа дҳауит, аԥа!» ....................................................................... 360
Бзыԥашҭа ........................................................................................ 361
Дбараа ргәараҭа .......................................................................... 362
Ахьаца .............................................................................................. 364
Амҳаџьыр иблақәа ...................................................................... 365
Сыҳәҳәабжь ................................................................................... 366
«Саԥсшәа, исыцыршаз сажәа...» ............................................. 367
Сыԥшалас ........................................................................................ 367
«Баграт цәаҳәа ҽнак санаԥхьа...» ......................................... 368
Аԥсуа хаҳәқәа ............................................................................... 369
Баграти Раждени, Раждени Баграти ..................................... 370
«Сыԥшаласха сықәлеит амҩа...» ............................................ 371
«Ашьхақәа ирхамлац издыруам...» ...................................... 372
«Санынаскьарго, исҭахӡам уажәа...» .................................... 373
«Ахра ашәа» ................................................................................... 373
Ҩымш сеимаркзаап .................................................................... 374
«Ҿырҭуеит арбаӷьқәа аккаҳәа...» .......................................... 375
Аԥсны ................................................................................................ 375
Ҳаҩнду зыԥсахуаз араҵла ....................................................... 376
«Ашьа зыхьшьу абӷьыц снақәҵа...» ...................................... 377
Ашәы ашәыхрагьы мариамзаап ............................................ 377
«Ублақәа санырхыԥшыла...» .................................................... 378
«Гәык ушьыр ҽа гәык сызҭалом...» ........................................ 378
Сабри ................................................................................................ 379

599

Ашкәакәа ......................................................................................... 379
«Сцәажәо џьыршьоит сара схала...» .................................... 380
«Исыхьуеит, исыхьуеит, исыхьуеит...» ................................. 381
«Сыжәлар, инымҵәаӡо сашәа...» ............................................ 382
«Зны схәырбӷьыцуп, зны сышьхардацуп...» ..................... 382
«Еҵәацк сылаԥш ааннакылеит...» ......................................... 383
«Сара сани аҟәҟәаҳәа...» ........................................................... 383
«Уахак сара ашәақәа срызхом...» .......................................... 384
Схәыҷра хынҳәит ......................................................................... 384
«Рыбжьы ааҩуеит акыркырҳәа...» ......................................... 385
Аԥшшәқәа ....................................................................................... 385
«Амра цәырҵуам ус машәыршәа...» ..................................... 386
«Иаԥсышәоуп раԥхьа исҵаз ацыра...» ................................ 387
Марина Шамба ............................................................................. 387
«Иаацәырҵуеит, ахьаа иаҩызоуп...» .................................... 388
Иудыруаз! ....................................................................................... 388
«Анцәа дыҟоуп ҳара ҳазшаз...» .............................................. 389
«Аԥсны сакәшоит сгәы сыҵԥраа...» ...................................... 390
«Гәызаҵәыкоуп исызҭоу...» ...................................................... 391
«Ҳаҩны аҭуан џьара илаҟәуп...» ............................................ 392
«Ирԥхьаӡашт мышкы сара исхыҵыз...» .............................. 392
«Угәы аԥсышәак ҭырша...» ....................................................... 393
«Сгәеиԥш сара сыблақәа...» ..................................................... 394
«Ахра кнаҳа ишубо саҿҟьозар...» ......................................... 394
«Сықәра маҷӡам акыргьы цеит...» ......................................... 394
Ҳӡынҵәа .......................................................................................... 395
Иҟалаҵәҟьаз .................................................................................. 395
Аԥслыш ............................................................................................ 396
Снышәнап ....................................................................................... 396
Ааԥынра, ааԥынра ....................................................................... 397
«Сыбла ухыҵуам уақәтәан ҽыхәак...» ................................. 398
«Амра еиқәлафха аԥҭа ицәыҵоуп...» ................................... 399
Аеҵәақәа рчара ............................................................................ 400
«Бжьык са исыцуп сахьцалак...» ............................................ 400
«Сгәыднакылоит ашьха шьанҵа...» ....................................... 402

600

«Сиит сара ашьхақәа ркалҭан...» ........................................... 402
«Ахьаа азхымгакәа ицеит ихыҷны...» .................................. 403
«Уарӷьаӡом Ахәрашәа еиҭоугар...» ....................................... 403
«Ажәҩанаҿ амза гәилҵас иптит...» ....................................... 404
Хынҩажәа ....................................................................................... 405
Виолета Маанԥҳа ......................................................................... 405
Мап зацәыбкзеи ичара аура ................................................... 406
Рабиа ................................................................................................ 407
Иахак исрыԥхуан аџьынџьыхәа ............................................ 408
Игарҵыз ажәа ................................................................................ 409
«Еҵәазаҵәыкоуп...» ..................................................................... 410
Егри Ԥсоуи ирыбжьаршәуп ...................................................... 411
Аԥсабара ......................................................................................... 412
«Саазқәлаз ажәақәа сеимаркуеит...» ................................... 412
«Ажәҩанаҿ аеҵәақәа инрылшәан...» .................................. 413
«Сыбзаҿ исыртаруеит сбызшәа...» ....................................... 413
Ахәырбӷьыц ................................................................................... 414
Саԥсыуа симфониоуп ................................................................. 416
«Сгәы азҭынчуп сара исылшаз...» .......................................... 417
Схатәы мҩахәасҭа ....................................................................... 417
«Заҟа цәаҳәа ссир...» ................................................................. 419
Ашәахьа, аҩаша, ахаша, аԥшьаша, ахәаша, асабша ..... 419
Ибрагимраа рзы Агимн! ............................................................ 421
«Бсышьҭамлан, сан!» .................................................................. 423
«Аӡәы дҭахацыԥхьаӡа...» ........................................................... 425
Аԥсуаа иҵырхуан рԥацәа ......................................................... 425
«Анацәа рыхцәқәа ркыдхбыжьқәа...» ................................. 427
Аԥенџьыр ахышә ......................................................................... 427
«Басныкԥҳа – Аԥсны» ............................................................... 429
Икыдымшәаз Аеҵәа ................................................................... 430
Ашәы ................................................................................................. 431
Гәыли анырҳәо ............................................................................. 431
Ԥсоу ................................................................................................... 432
Сқыҭа ................................................................................................ 433
«Аҳәаа дхыҵит ҳгәыҳҽанӡамкәа...» ..................................... 434

601

«Аԥсуа Ан лнапқәа...» ................................................................. 434
Мадинеи Мрамзеи ...................................................................... 436
«Иаҳа сангәырӷьо, иаҳа саныччо...» .................................... 436
«Сҵәыуоит амра анкашуа» ...................................................... 437
Мадина ............................................................................................. 438
«Гәымсҭа снырны, санналало Аҟәа...» ................................. 439
Схәырбӷьыц, бара ........................................................................ 439
«Имиц сихьҵәыуозҭгьы иацы...» ............................................ 440
Сызхара исзымбац бхацхәқәа быцсҵон... ......................... 441
«Ӡҭышьа рымам исылоу ахқәа» ............................................. 442
Аиқәаҵәа сшәысхит .................................................................... 442
Амца дырцәоит мцала ............................................................... 443
Аԥсуа мыткәма .............................................................................. 444
Абылфҩы ......................................................................................... 445
Ахьычԥаԥырқәа ............................................................................ 446
«Бысцәырҵәыуон бышиз бымԥсуаз ҳәа...» ........................ 447
«Аҵхқәа исызхымгаз цәымҭхаала...» .................................. 448
«Сҵәыуо амра сзаҵаԥшуазеи...» ............................................ 449
«Жәибжь, жәибжь, жәибжь...» ................................................. 449
Аԥсахҩы иаҳәшьа лмыткәма .................................................. 451
Ӷәадаа рыҳәса ............................................................................... 452
«Бӷеиҵыхрак, иубахьоу узхаз...» ........................................... 453
Аԥсуа школаҿ ................................................................................ 454
Шәара шәаныччо, анацәа ......................................................... 454
Алашбыжь ....................................................................................... 456
«Ишанхеит аӡиас Жәаҩакәара...» .......................................... 457
Ан дылҭиуан лхәыҷы .................................................................. 458
Cара аԥсра сацәшәаӡом! .......................................................... 459
«Уаҿцәажәароуп иҵҩааз аҵла...» ......................................... 460
«Сыԥсуазаргьы сшьапы сшыхгылоу...» ................................ 460
«Сеилкаара цәгьоуп, ицәгьоуп...» .......................................... 460
Раџьпасраа ..................................................................................... 461
«–Амаҭ аашәхәа, амаҭқәа! –...» .............................................. 461
Абласаркьа ..................................................................................... 462
Аԥсымцқьа ...................................................................................... 463

602

Ароманқәа, ароманқәа .............................................................. 463
Шәҟәыҩҩык иахь ......................................................................... 464
Сҭарыжьит атыша исыгәҭасны ................................................ 465
Аԥсшәа ззымдыруа аԥсуаа шәзы .......................................... 465
«Мардак скыдлан – имыӷрахеит...» ...................................... 466
«Храк саҿысны акыргьы сҩеит...» ......................................... 466
Саб иаҳәшьа ................................................................................... 467
Сара исықәсхит бҿаҭахьа ........................................................ 468
Дыршьит аџьалда Мысҭафа .................................................... 469
Аҟәраан ҟырлышқәа ................................................................... 471
Алхас Абжарба ............................................................................. 471
Рауф Лакоба .................................................................................. 472
«Саб иаҳәшьа Ҳраҵла дакәшон...» ....................................... 474
«Идырӡыз рашьа иԥҳа» ҳәа...» ............................................... 474
«Ирҳәа Бериа са исмырҳәакәа...» ......................................... 475
«Аишәа еинҵароуп избаз схаан...» ....................................... 476
«Иахьа исымбеит сара аӡхыҵра...» ....................................... 476
Ажәак зузымҳәазеи, Чарквиани? .......................................... 477
Жәибжь мшы ................................................................................. 478
«Лнапқәа лыргьежьит иаҳәшьа...» ........................................ 479
«Заҟа дгәыԥшқаз – ҳаб дыӷәӷәан...» ................................... 480
«Аԥснеиԥш исыцуп уи ахьаа» ................................................ 481
Анапқәа! Анапқәа! Анапқәа! .................................................. 482
Суҳәоит, Сҟармаҵыс, умыцәарц уахынла! ........................ 483
Арӡынба Владислав .................................................................... 485
Арасаӡыхь ....................................................................................... 486
Агәаҵәа кны дныҳәон Аҷандаратәи аныхаԥааҩ ............ 487
Сасрыҟәараа рыгәнаҳа цәгьоуп ............................................ 489
«Исылсуеит, исылсуеит, исылсуеит…» ................................. 490
Дызпоетхом абылра иацәшәаз .............................................. 491
«Агәил амаӡа анптыша…» ......................................................... 492
Хынҩажәижәаба .......................................................................... 493
Снысымҩа, урҭ сымҩақәа... ..................................................... 495
«Сызхааным аҵеицәа роуп сзеиԥхыӡуа…» ....................... 495
Ахаҵа ичҳара ................................................................................ 496

603

«Саԥхьаҟа иҟоуп иреиӷьу аамҭа…» ....................................... 497
Аеҵәақәа рдунеи ......................................................................... 497
Сыеҵәахә ........................................................................................ 498
Ашамҭаз ........................................................................................... 499
«Цәаҳәакоуп иахшаз аҵх иԥысҽыз…» ................................ 500
«Сеимаркуеит аҵхи ашареи…» .............................................. 502
Мшызаҵәыкоуп... ......................................................................... 501
Ҳраҿыс аԥхьа сара сышизгьы… ............................................ 502
«Урсҟан-ӡыхь» .............................................................................. 504
Сара сашҭа ...................................................................................... 506
Аԥсуеи аԥсабареи ....................................................................... 507
«Ԥсабарала поетцәан аԥсуа жәлар…» ................................ 508
Схысга нацәа – снаршә рхиага ............................................. 509
Шьҭа сқьырсиануп ....................................................................... 509
Сыццышәқәа .................................................................................. 510
Ҳнацәкьарақәа ............................................................................. 511
«Сԥырхьеит сара мҵәыжәҩак ала…» .................................. 512
Еҵәазаҵәыкоуп ............................................................................ 513
«Ҳԥацхалҩа афҩоуп сзырҿыха…» ........................................ 513
Аҭәаҵла ныҳәара ......................................................................... 514
Аԥхьарцоуп сара сзыхшаз ....................................................... 515
«Шәышықәсала ишкәакәоуп иажәра…» ............................ 516
«Иԥшьам ҭыԥк Аԥсны иуԥылом..» ......................................... 516
«Сааԥынроуп ааԥынрала…» .................................................... 517
Рабиа лыччаԥшь ........................................................................... 517
«Апоезиа – сышьаҭа мырӡга…» ............................................. 518
«Рацәак сашьҭамызт схазын…» ............................................. 519
Уа, сабацәа, сабацәа! ................................................................. 520
Ашәақәа срыциит ......................................................................... 520
Ажәа .................................................................................................. 521
«Ажәҵыс авсуам ҳара ҳбарҵа…» .......................................... 522
Гагра ақалақь саналсуа ............................................................. 523
Асаӡ ӡыхьқәа ................................................................................. 524
Зны суԥҳазар, ҽазны суԥоуп ................................................... 525
«Жәашықәсала сызгоз ахьаа…» ............................................. 526

604

Уоуп иахьҭырҟәшәаз сыблаҷыцқәа ..................................... 527
Алакә лабҿаба .............................................................................. 528
Сышәныҳәа, сышәныҳәа, сышәныҳәа ................................. 529
Сара сыԥсы ..................................................................................... 530
Сара сыгәқәа ................................................................................. 531
Аԥсҳа ................................................................................................ 532
«Сдунеи лыԥшхаауп, иразуп…» ............................................. 533
«–Изеиԥшразеи уахьыҟаз ашьха? –…» ............................. 534
Ашәа бзиа ...................................................................................... 535
«Быӷәӷәагәышьан, Нели Ҭарба…» ......................................... 536
«Тәым жәҩанк саҵԥсаауан ԥхыӡла…» ................................ 536
«Лауубыжьқәак сеимаркит ҵхыбжьон…» .......................... 537
«–Уаҳа ишԥаму бара бзыҳәа…» ............................................. 538
Арасаӡыхьтәи ҳазқәаҭыԥқәа… ............................................... 539
«Сара сышәгәашә акыр ахыҵуеит…» .................................. 542
«Шьхардацс самоуп аԥсабара…» .......................................... 542
Агәылшьап ...................................................................................... 542
Аҭырас .............................................................................................. 543
«Нбан-нбанла сеиҿыршәшәан…» ......................................... 544
«Аҭакар катәан, арахь еихашьшьын…» ............................... 545
«Са сыбнатәым, са сыҩнатәуп…» .......................................... 546
«Ашьха ӡыхьу? Ахә зшьахьада…» ......................................... 547
«Ашьха ишнавҵлак амрахәага…» ......................................... 547
«Сахьцалакгьы убжьы сыцуп…» ............................................ 548
Аеҵәақәа ......................................................................................... 549
Ашәақәа рашҭа ............................................................................. 550
Асас ................................................................................................... 551
Бымҵәыуан, сара с-Зелма! ....................................................... 551
Аԥазаҵә иан лажәа ..................................................................... 553
Сара Сыԥсадгьылуп… ................................................................. 554
«Мамзышьха ҵәаа-ҵәаауан «шәан, шәан!» – ҳәа…» .... 555
Арзик Ҭарба ................................................................................... 556
«Анацәа, икашәыжь ашәы!» .................................................... 557
Сыбаҩқәа аныҵырхуаз… .......................................................... 557
Аԥсыҵхра аҵыхәтәантәи амш аҽны… ................................. 559

605

Ан дгылан лыхцәқәа ԥыртны… .............................................. 560
Бзыԥҭатәи ажәҩан ....................................................................... 561
Ахәырбӷьыцқәа раҟара… ........................................................ 563
Ахьаца .............................................................................................. 563
Ашықәс ҿыц ................................................................................... 565
Мадина ............................................................................................. 565
Ҿамҩак сашәа ............................................................................... 566
«Мышгәашақәак еиқәҿырҭын…» .......................................... 568
Аԥсуара ныҟәызгоз аб иԥа ....................................................... 569
Ахьшь ................................................................................................ 570
Аԥсреи сареи ................................................................................. 570
Ашәақәа рымца ............................................................................ 571
Слахьынҵа ...................................................................................... 572
Ҳазаҵә сызҳәом, шьҭа дыхәҩыкуп ....................................... 573
Хҩыкгьы жәларуп… ..................................................................... 574
«Уарԥысымҭа, зынӡа сызхааным…» ..................................... 575
«Даԥсыуа ҭыԥҳамызт, дтәымын…» ....................................... 576
«Гагра аныргоз амал иахаз…» ................................................ 576
Снапхы цәгьаӡам, аха… ............................................................. 577
Ауасиаҭ ............................................................................................. 577
Акәаԥ аҿы изымнаӡаз… ............................................................. 578
Роберт Еихе .................................................................................... 580
Ааи, ирзымхеит Арушьанраа ................................................... 582
Аццышәқәа рмузеи ..................................................................... 584
Ҳцәыӡқәа еизызго абаҟа .......................................................... 586
Ҩажәижәибжь сақәлахеит ожәшьҭа .................................... 587

606

Белла Урсҟан-иԥҳа Барцыц
АИЗГА
Ҩ-томкны
Актәи атом
Ажәеинраалақәа

Белла Урскановна Барцыц
СОБРАНИЕ
В 2-х томах
Том первый
Стихотворения
На абхазском языке

Аредактор Марина Тәанба
Акорректор Ирма Џьениа
Асахьаҭыхҩы Руслан Габлиа
Компиутерла еиқәлыршәеит Сильва Дбар

Аформат 84х108 1/32. Атираж 500.
Иҟаҵә. акь. бӷь. 19. Инықә. акь. бӷь. 32.
Аҿаҵаԥҟа №

