Иахьа сышлеи сықәи аилаҩҩымҭаз, саахьаԥшны
санԥшылоит 75 шықәса знызгаз споезиеи спрозеи рырҟырамҩа. Ааи, 75 ааԥынра мра ашәахәа аныԥхалеит, хынҩажәеи жәохәынтә иқәасит иӡысит, уи гәырҩеи гәаҟреи
згымыз амҩа хҵәрыра.
Раԥхьатәи сажәеинраалақәа рдоуҳа мҩахәасҭа, раԥхьатәи
сажәа, раԥхьатәи сашәа лбааит схәыҷра иациз, сҵыхәтәы
мыш иацԥсуа, сыхҭыс мышқәа зегьы цәашьы иаҵәаны ирыцу,
ашацәа ртәарҭа Тур ихәы аҟынтәи. Абри ашаеҵәа еиԥш
х-қыҭак ирыбжьаршәу ахәы ԥшӡаҿы инхоз аԥаимбарцәа
рлакә дунеи салҵит сара. Абарҭ нҵәара зықәӡамыз Тур
ихәытәи ашлақәа ражәабжьқәеи, рлакәқәеи, ражәаԥҟақәеи,
рыцуфарақәеи, рыҭәҳәақәеи рҵыс бызшәеи, рыци-рышәи
ирыҵрааӡаны ирҳәоз, аӡхьамԥш зыршуаз раԥсшәеи,
рқьабзи, рыламыси рхьы мҩахәасҭа санысит саргьы.
Убырҭ аԥаимбарцәа рдоуҳаи рҳақи роуп иахьатәи споезиеи
сыпрозеи ԥсыс ирхоу, гәыс ирызҭоу, шьас ирылоу, уасхырс
ирыҵоу.
Ес-иша ихәлацыԥхьаӡа иҿыцхо схәыҷра аҵыхқәа
ааицамкӡакәа, мшаҽнеиԥш, сгәалашәарақәа ирыцшоит
ирыцхәлоит. Иахьагьы имҩашьахуа сыбла ихгылоуп
еиҿашуаз ҳкәасҭхарамцаҿы, нырцә-аарцә зҽеиҩҿаны
итәаз ашлақәа. Слымҳа иҭаҩуеит жәҩахырла аӡын ҵыхқәа
иргәыларҳәоз алакәқәа рышьҭыбжь. Сыбла ихгылоуп
архышьна иахьыӡсаны ахәыблы иаҵаԥсоз акәасҭхарамца
ацыԥхьқәа. Ирыԥхны аҽҳәа ахаҿы ахацқәа ирхаԥсаз аҭамҳа.
Абыржәгьы сԥынҵа ҭнашьшьаауеит, ицыцашха, арасаҵәы
иахаҵаны, еицырҭәо, аҽҳәа иҽҳәадырҵәиуаз ажьҵаа
афҩы. Уажә убырҭ иӡхьоу иԥсхьоу аӡын лакә ҵыхқәеи,
иаашарккаанӡа зашәа еихымсыӷьуаз аҟармаҵари, аҵых
згараз арҩашқәа рыбжьи, «ҳар, ҳар, ҳар» ҳәа ахәылбыҽха
ҵаазырҟәрылоз ахәылԥы даӷьқәа рыбжьи, схәыҷра
амышқәа ржәҩангәашәԥхьара аҷараҳәа иаадыртуеит. Тур
ихәытәи ажәҩани, аӡын ҵыхқәеи, аԥхын ҵыхқәеи иахьа
сшырцәыхароугьы, иааицамкӡакәа сыбла ихгылоуп, зҭыԥ
аамԥсахӡакәа ауаҩытәыҩса иразҟи илахьынҵеи иҵазҳәоз,
есуаха ахьтәы џьар еиԥш, еихык-еиҵыкны, жәҩангәы
агәаҵаӷара иналпыҟҟоз аеҵәа џьарсахьа.
Иахьагьы иџьасшьоит, илакәысшьоит, уажәраанӡа зҭак
сзыҟамҵац, гәаанагара гәыҩ-ҿыҩқәак ракәымзар, ишцәалоу
иаанхаз схәыҷра иақәлоу зҵаарак.
Ашәҟәыҩҩцәеи афольклористцәеи, аетнографцәеи –
аҵарауаа ишеицгәарҭахьоу еиԥш, Тур ихәы макьана зымаӡа
еилкаам ажәҩан иацыршәаз лакә дунеиҵәҟьоуп. Сара уажәы
зхы скыз маҷк сшацәхьаҵуагьы, иамҩаны исыԥхьаӡоит,
абри ашацәа рҭыԥ азы еилкаам зҵаарақәак рзааҭгылара.
Наҟ, џьара Тур ихәы азы ишазгәасҭхьоу еиԥш, еиҭасҳәарц
сҭахуп ахәы ԥшӡа иамоу даҽа ҷыдарақәак. Наҟ уныхшәар,
Ҭоумышь аҳабла уналагылоит. Ԥанаҩ ахәы еиқәаҵәақәа
рганахь унхыҵыр, Џьгьарда ақыҭа ахы еиқәуҳәалоит.
Мрагылара аганахь, ахәы аҵыхәа қәнакаауеит Кәтол ақыҭа.
Оумашәа иубаша, Тур ихәи, абарҭ зыӡбахә сҳәаз ақыҭақәеи,
еихшәа-еиӡшәа километрк-километрк рыбжьоуп. Ахәы уаҳа
иазааигәаны аӡәгьы дынхаӡомызт. Нырцәи-аарцәи аӡәык-ҩыџьак нымхозар, гәыла ааигәа дҳамамызт. Ахәы иқәынхоз
бжь-ҭӡы заҵәык ракәын. Дара урҭгьы хыжәлантәыкны ишан:
Касланӡиааи, Мқаииааи, Басариааи. Абарҭ дара-дара ракәӡан
ласы-лассы еиҭаниааилозгьы.
Хыхь зыӡбахә ҳҳәаз ажәлар рҿаԥыц ҳәамҭақәа хыҵхырҭас
иахьыҟаҵәҟьаз саншьцәа Касланӡиаа рҿакәын. Иџьоушьаша, абри агьыжьыра ирҳәоз ажәабжьқәеи алакәқәеи
реиуа, шьахәа-шьаҿа ахьыбжьамыз Басариаа рҿыҵәҟьагьы
иуԥыломызт. Дара Акасланӡиақәагьы ԥшь-ҭӡы заҵәык
ракәын ахәы иқәнакаауаз. Есуаха иааиԥмырҟьаӡакәа, ес-мра
аԥсымҭазы, Касланӡиа Шьардын, сабду иҩнаҭаҿы акәын
аешьара ахьеизоз. Иналаршә-ҩаларшәны акәымкәа, ари
аҩнаҭаҿы есыуаха алакәқәеи, ажәабжьқәеи, еиуеиԥшымыз
жәлар рпоезиеи реиҭаҳәара системаны иҟалахьан.
Ишысҳәахьоу еиԥш, нҵәара зқәымыз ажәлар рҿаԥыц
ҳәамҭақәа абри ахәы инықәырҳәацәоз реиуа-зеиуоу
Џьгьардагьы, Ҭоумышьгьы, ҳара Кәтол ҳшатәызгьы,
џьара иуԥыломызт. Саранџьҵас, ажә аҷаҷеиԥш еиласаз,
еиуеиԥшымыз ажанрқәа иреиуаз жәлар рҿаԥыц ҳәамҭақәа
ҳхәаҿы иаанханы иҟан. Еиҭасҳәахуеит, абарҭ аҳәамҭақәа
абра мацара аанхашьас ироуз, Тур ихәы, Тур ихәы захьӡхалаз,
иахьӡызҵаз атәы, иахьагьы уи амаӡа зҭаӡу ашә-чықьмаџьак,
ашә-цаԥхак рҿоуп. Хәылҟьа-ҿылҟьала акәзаргьы, ҳара
ҳабдуцәа рҟынтәи егьрыҭнымхеит. Ирҭынхазаргьы, еиҵагылаз абиԥарақәа ирзышьҭымкааит, ирзеиқәмырхеит.
Хәыжә-хәыҵәа ҳәа иааркьаҿӡаны исҳәозаргьы, сара
сырҿиара амҩахәасҭа ахыҵхырҭа ахьынтәаауа сҳәарц сҭахуп.
Ишысҳәахьоу еиԥш, споезиеи сыпрозеи доуҳа мчыс ирымоу,
ҳақс ирыцу, иахьа сырҿиара амҩаҿы акыр сзыҟаҵазар,
акыр сызныжьзар, изыбзоуроу, абри ахәы ԥшӡаҿы инхоз
аԥаимбарцәа роуп. Рыԥсаҭа ахьы ахьыршо инеиааит.
Ааи, мышьҭа бзиала, сзааӡаз рынасыԥи рҳақи сыманы
сылбааит абри алакә хәы. Кәтол ашкол аҿы ауп сара
раԥхьаӡа ажәеинраалақәа ргәыбылра ахьыскыз. Кәтолтәи
ашкол аҿоуп раԥхьаӡа алиткружок сахьалалаз. Сара имӡакәа
исымҳәар сыԥсаҭа цәгьахап, раԥхьатәи сажәеинраалақәа
рыбзиабара сзыркыз, аҩра салазыргаз, аԥсуа бызшәа ҳзырҵоз
ҳарҵаҩы иӡбахә. Џьота Тапаӷәуа иаҳзеиҿикааз алитературатә
кружок ауп, иахьа Кәтол иалҵыз апоетцәеи ашәҟәыҩҩцәеи
зегьы еиҵазааӡаз. Раԥхьаӡа акружок аҿы еиднагалаз Анатоли
Аџьынџьали, Шьоҭа Ҷкадуеи сареи ҳауп. Убри ашьҭахь
ицәырҵит, аҵыхәтәан, ршәымҭа ианҭагыла, зырҿиара
амҩаҿы баҩхатәрала изеиԥшымхаз, хҭак изеицҭамхысыз
апоетцәа рацәаҩны.
Аа, абыржәыҵәҟьа акәушәа сыблақәа ирыхгылоуп,
1948 шықәсазы Алықьса Нестор-иԥа Џьонуа иакәын усҟан
Аҟәатәи арҵаҩратә училишьче аҿы аԥсуа бызшәа ҳзырҵоз.
Убри раԥхьаӡа акьыԥхь зирбаз сажәеинраала иахьагьы
ахәшәыц еиԥш иҭаҵәахны исымоуп. Абар, уи ажәеинраала
раԥхьатәи ацәаҳәақәа шалаго:
Илаша-лашо ицырцыруа,
Ашьха иавҵны амра гылт.
Аԥсаатә ҿыхан иҷырҷыруа,
Аԥсабара ишаз иаԥылт!..
Аԥхыӡ цәгьеиԥш иахьагьы ҭаха снаҭом, убысҟантәи
аамҭа еиқәаҵәақәа раан иаҳхаагаз хҭыс уаӷеимшхарак.
Абжьааԥнеиԥш аҽны аучилишьче иҭаз аҵаҩцәа зегьы
ҳаизаны, аԥсуа бызшәа ҳзырҵоз Алықьса Џьонуа иааҩналара
ҳазыԥшны акласс аҿы ҳтәан. Абжьааԥнеиԥш, ҳарҵаҩы
ижуранл кны данааҩнала, гәыӷырҭа хлаҳәас иҳамаз иара
аӡәзаҵәык иакәын. Есымша еиԥш зегь ҳҩеибаргылеит.
Аԥсшәа ааҳаиҳәан, ԥаса еиԥш акәымкәа, дӡыхь-ԥсыхьха,
деихаӡԥшшәалаха истол даахагылт.
«Анаџьалбеит, имыччакәан имцәажәоз ауаҩы
рыцҳарас дзықәшәарыыз?» – аасгәахәит саргьы сеиҵаӷәӷәа
сахьгылаз. Аҵаҩцәа зегьы ашәӡанӡ рхьыссы ҿымҭ-ԥсымшьа
иааилагылт.
«Шәгәы кашәмыжьын, ишыдыдуа қәа ауам. Аԥсуа жәлар
рҳақ дууп!» – иҳәан, шәымҭақәак илабжышқәа наихәлаҵәан,
иҽааиқәикит. Нас, ихы инапаҿы иааиган, абасгьы нациҵеит:
«Иахьарнахыс, аамҭала, уаҳа ҳаибабом. Арҭ алақәа аԥсышәала аҵара ҳаҟәырхит. Аха ишысҳәаз еиԥш, ҳара ҳамрагьы
гылахра иҟоуп, абзиараз! Шәгәы кашәмыжьын!» – еиҭеиҳәан,
деишәара-еиҵараха дындәылҵит. Абри ахҭыс, аԥхыӡ
цәгьеиԥш иахьагьы сгәалашәарақәа ишрыцыц ирыцуп.
Ацәгьеи абзиеи цәи-мҵи реиԥш еицрыхон. Сара сырҿиара
амҩаҿы зны схалон, зны сылбаауан. Санын апоезиа
арҟырамҩа. Исҭахын схатәы мҩахәасҭа ылысхырц. Исҭахын
сдыԥшыламкәа схатә хәыцра, схатә гьама, схатә ҟазшьа,
схатә бжьы сымазарц. Исҭахымызт, гәы зҵам, хы зҵам
арифма еизга ҵҩызаақәа рыла аҽырԥшӡара. Есымша сгәы
исыҵанаҳәоз сазыӡырҩуан, сгәы исыҵанаҳәоз хасҵон, агәра
згон. Убри ашьҭа акәын сызхызгьы, убри амҩоуп иахьагьы
сызну. Иахьагьы уахагьы схы иаџьысшьоит, апоезиа
аӡхыҵраҿы аӡәгьы сахьиҽхьнымлаз. Аӡәы иҩышьа форма,
иманера, иажәартәашьа ахьымҵасмырсыз. Ихшыҩҵак,
иҳәашьа-иушьа ахьыстәысымтәыз.
Сырҿиара амҩаҿы сажәеинраалақәа зегьы лахьынҵала
еиԥшымхеит. Раԥхьатәи сажәеинраалақәа формалагьы,
ҵакылагьы жәартәашьалагьы агәыр аҵа икылуршәон,
иԥшқарахын, иласын. Ԥсыхәа ахьынӡамаз арԥшӡара
арласра сашьҭан, аха уи системамхеит, аамҭала акәхеит.
Сҿара иашьашәалаз сқәыԥшра аԥшалас иацԥыруаз
сажәеинраалақәа, суаҩрахь снеиуа саналага, сықәреиԥш
ихьанҭахо иалагеит. Схәыцшьагьы сгьамагьы рҽырыԥсахуа
иалагеит. Уажәраанӡа шкәакәамзар еиқәаҵәак здысымбалоз
аамҭа аӡхыҵра аҽеиҭанакит. Сажәеинраалақәа уажәраанӡа
еиԥш изыласымхеит. Уажәраанӡа исызгәамҭоз, аԥсҭазаара
иацыз ауадаҩрақәа, аԥсҭазаара иаҵаҵәахыз агәаҟрақәа,
аиашамрақәа рӡыхшьах сыжәло иалагеит. Саргьы аԥсҭазаара
шыҟаҵәҟьаз исҳәарц, изҩырц сҭаххеит. Сылаӷырӡ шкаԥсоз
ашәа сзымҳәеит. Убри иахҟьаны сажәеинраалақәа реиҳарак,
рыччабжь аиҳа, рмыткәмабжь еиҳахеит. Избанзар, сара мҩа
мариа санымсӡеит. Сыԥсҭазаараҿ сгәырӷьара аиҳа сгәырҩа
еиҳахеит. Шәахәа зламԥхаз сымышқәа сзымырхәагамтәит.
Исыхьуан иахьсыхьуаз снацәа ақәыскит. Ажәакала,
снаскьацыԥхьаӡа сеилкаареи сгәырҩақәеи еиҳа ихьанҭахо
иалагеит. Уажәраанӡа сгәыӷра ашәахәацқәа срылԥшны
исзымбоз, ушьҭа избо исаҳауа салагеит. Абри зегьы споезиа
инамыцхәынгьы ианымԥшыр амуит. Аха сара уи, хыхь исҳәан
еиԥш, игәырҩазгаӡом. Схы иаџысшьоит сыхҭыс мышқәа
шыҟаҵәҟьаз, имӡакәа аԥхьаҩ игәы аҟынӡа иахьсызнагаз.
Аҵыхәтәантәи ахышықәса аԥшьышықәсақәа рзы изҩыз
ажәеинраалақәа, уаанӡатәиқәа излареиԥшым рацәоуп.
Раԥхьатәи сҿара иақәлаз сажәеинраалақәа зынӡа даҽа ҟазшьак
рыман. Ишысҳәахьоу еиԥш, урҭ сырԥшӡар сҭахын, абжьы
ԥшӡа, абжьы лас рхасҵар сҭахын. Ацәаҳәақәагьы аидара лас
иаҵан. Урҭ ирныԥшуамызт агәкаҳара агәырҩа, агәеиҵахара.
Сажәеинраалақәа зҭагӡаз ацәаҳәақәагьы кьаҿын. Аԥсабара
аԥшӡарала ихыркын, игәыркын. Аеҵәақәа, раԥхьатәи
аӡаӡа, ашьыжьтәи асы, ааԥынтәи аԥшалас, амза аҭәымҭа,
нахьхьитәи ашьхақәа инархыхәашоз ашьыжьтәи ашәахәақәа
уҳәа, сахьиз, сахьааӡаз алакә ҭыԥ асахьа, сахьаҭыхҩык иеиԥш
сажәеинраалақәа иргәыласыргыларц сҭахын. Инхышхыҵәоз
сыҷкәынра абзиабара иазкын раԥхьатәи сажәеинраалақәа.
Иазгәасҭар сҭахуп, раԥхьатәи ахәҭа иаҵанакуа сажәеинраалақәа ирымаз даҽа ҷыда ҟазшьақәак. Тур ихәаҿы ашлақәа
ирҳәоз афырхаҵаратә жәабжьқәа алегендақәа, алакәқәа,
жанр рацәала еиласаз еиуеиԥшымыз жәлар рҿаԥыц ҳәамҭақәа
ирылхны изҩит апоемақәеи абалладақәеи. Урҭ еиҳарак
рҭыԥ ааныркылеит раԥхьатәи сажәеинраалақәа рҿы. Убырҭ
апоемақәа раԥхьатәи слирикатә жәеинраалақәа рылымкаа
еиҳа сгәы рзыбылуеит.
Ажәлар рҿаԥыц ҳәамҭақәа ирызку наҟ-наҟтәи сажәеинраалақәа рҿгьы игәыгәҭасмыжьит. Урҭ ржанр иахьа уажәраанӡагьы рахәыц ҟаԥшьны споезиа иагәылсуеит.
Жәлар рҿаԥыц ҳәамҭақәеи жәлар рпоезиеи санрылацәажәо, имӡакәа исҳәар сҭахуп, нҵәара зықәӡамыз
жәлар ражәа хьыршәыгәқәа ианаамҭаз абри ахәаҿы
иахьыгәцаракымхаз. Убырҭ зеиуахк уаҳа иҟамлоз, жәлар
рыци-рышәи ирыҵыргоз аҳәамҭақәа, усҟан ақьаад ранҵара
зылшоны иҟаз, аҵыхәтәан илегендахаз, уи аҭоурых хәы ԥшӡа
иааӡаз Арушьан Касланӡиеи, Леуарса Касланӡиеи ракәын.
Аха урҭгьы раниашьа рхаҵашьахазар акәхап… Тур ихәытәи
рабацәа рбызшәа цқьа заҵәык ԥсраҽнынӡа ирзынхеит,
абжьарак, уи ахәаҿы инхоз ашлақәа рҿаԥыц ҳәамҭақәа, дара
рхаан ирҳәоз зегьы хнырҳәышьа амамкәа ибжьаӡит.
Сара санахьӡагьы ҵҩа змамыз аҳәамҭақәа ирысакьаҳәамҭан. Быжь-шықәса анысхыҵуаз инаркны,
ҩажәеихәба шықәсанӡа абри ахәаҿы исаҳаз жәлар рҿаԥыц
ҳәамҭақәа роуп сара иахьагьы сажәеинраалақәагьы
саргьы ԥсыс иаҳхоу, лакә дунеисгьы иҳамоу. Егьырҭ
ҳаиҳабацәа дуқәа ирыҵагылаз абиԥараҿы, аҵара ду зҵаз
аҵеицәа, аҵарауаа иреиуоуп Владимир Касланӡиеи, Алиоша Касланӡиеи, аха урҭгьы абри ахәы злашаз, излаҟаз
алакә ссир рзышьҭымкааит. Хыхь зыӡбахә сҳәаз реиԥш,
рабдуцәа рбызшәа цқьа заҵәык рцәажәараҿы ирзынхеит.
Сара агәра ганы сыҟоуп, сажәеинраалақәа рыԥсы рхазҵаз,
Тур ихәаа рбызшәа мацара заҵәык шакәу. Са сгәаанагарала,
макьанагьы ихьшәамзар ҟалап, иахьа макьанагьы ҭабара
зқәымлац, даҽаџьара зеиуа уԥымло, абраҟатәи абызшәа
наукала аҭҵаара. Абри акыр зҵазкуа аус ду хьшәашәаанӡа,
уи ахәы иқәнакааз ауааԥсыра макьанагьы ишыҟоу, иахьаҵәҟьагьы нап арктәуп.
Иахьа сара сырҿиара амҩеи сбызшәеи санрызхәыцуа,
еиҭагьы агәра згоит, зегь раԥхьа дыргыланы, иахьатәи
сбызшәа еиқәзырхаз, изырбеиаз сан лбызшәа шакәу. Сан
лбызшәоуп иахьа сара ҿаӷәӷәала сзырцәажәо, бӷасгьы
исымоу, шьамхысгьы исыҵоу, споезиагьы сыпрозагьы анарха рызҭо, сышьҭамҭа змырӡуа, насыԥсгьы доуҳасгьы исыцу.
Аиеи, хәыҷык стема хада сшацәхьаҵызгьы, сазыхынҳәыр
сҭахуп, ҩаԥхьа споезиа алахьынҵа.
1961 шықәса инаркны 1977 шықәсанӡа иҭсыжьыз,
раԥхьатәи сажәеинраалақәа ҳәа исыԥхьаӡоит. Актәи ахәҭа,
раԥхьатәи сымҩахәасҭа ахацыркырҭа ҳәа сахәаԥшуеит. Абарҭ
ашықәсқәа рышьҭахь иҭыҵыз сажәеинраалақәа – аҩбатәи
ахәҭа, раԥхьатәиқәа ирыдкыланы урыхәаԥшуазар, акыр
рҽырԥсахит. Ишысҳәахьоу еиԥш, рҽырыԥсахит зегь рыла.
Уажәраанӡа сажәеинраалақәа аԥшалас иацԥыруазҭгьы,
уажәраанӡа акәтаӷь ԥымҽӡакәа ибылгьозҭгьы, дгьыли-жәҩани рыбжьара кашырразҭгьы, абжьаратәи ажәеинраалақәа рҿы схәыцрақәагьы сықәреиԥш ихьанҭахеит.
Сцәаҳәақәагьы рҽеиҵырхит, реидарагьы хьанҭахеит. Сыччеи-сыхәмари, сгәырҩеи, схәыцра хьанҭеи ирыԥсахит уи
системамхазаргьы. Сырҿиара амҩаҿы, споезиаҿы иалкаау
аҭыԥ ааннакылоит апеизаж. Аинтимтәи аграждантә лирикеи споезиаҿы ихадароу аҭыԥ ааныркылаӡом. Урҭ атемақәа
ирызку ажәеинраалақәа шмаҷымгьы. Сажәеинраалақәа
ҽеила ирныԥшуа џьысшьоит жәлар рҿаԥыц ҳәамҭақәа ирылху аҩымҭақәа.
1978 шықәса инаркны, 2002 шықәсанӡа споезиа иаадубалартә аҽамԥсахӡеит. 2002 шықәса инаркны, иахьа
уажәраанӡа изҩыз сажәеинраалақәа, раԥхьатәиқәагьы
абжьаратәиқәагьы иреиԥшӡам, агәкаҳара амотив шыҟаз
иаанхеит умҳәозар. Иреиԥшӡам, еиҳарак формалагьы,
шәага-загалагьы, шәагаалагьы. Афилологиатә наукақәа
ркандидат Валентин Коӷониа абжьаратәи сажәеинраалақәа
реизга ашәҟәы азы ииҩыз астатиаҿы абас иҳәоит:
«Мушьни Миқаиа иаԥҵамҭақәа лирикатә поезиоуп. Аха
иарбан лирикоу? Изеиԥшроузеи уи цәаҩала, ҟазшьала?
Аԥсуа литератураҿы ишьақәымгылац атермин ала
иаҳҳәозар, Миқаиа ипоезиа (лахьеиқәҵаратә, гәҭахәыцратә,
гәжәажәаратә лирикоуп, даҽакала иуҳәозар, уи амедитативтә
лирика ҳәа иалкаазар ауеит. Жанрла иара зегь реиҳа
иззааигәоузеи ҳәа уҵаауазар, аелегиа акәхоит».
Сажәеинраалақәа аҩбатәи ахәҭа медитативтә лириказҭгьы, зегь реиҳа аелегиа иазааигәазҭгьы, ахԥатәи ахәҭа,
аҵыхәтәантәи сажәеинраалақәа ус еиԥш иҟоу агәаанагара
узрыдымкыло џьысшьоит. Аҵыхәтәантәи сажәеинраалақәа
рцәаҳәақәа иаабац-иҳаҳац ашәага-зага иҭагӡоуп. Сара
сыгәҭыхақәа, сыгәҭынчымратә-гәжәажәаратә лирика иааузаҟәымҭхо дала-шьала апеизаж иадҳәалоуп. Сара сгәырҩа
амза иацуп, аӡаӡа иацуп, ашәахәа иацуп, ашара иацуп,
арҩаш иацуп, амзаҿа иацуп. Абарҭ апеизажтә ԥсабаратә
цәырҵрақәа рхала иҟаӡам, ҟалашьагьы рымаӡам. Апеизаж
сара стәала гәырҩада-гәырчыда схаҿы исзаагаӡом. Урҭ
зегьы сара схәыцра рхәыцроуп, сгәырҩа ргәырҩоуп, уахгьы-ҽынгьы исхуп исыҵоуп. Ауаҩи аԥсабареи еиҟәыҭханы
сызрыхәаԥшӡом. Слирика амотив хада, ишырҳәахьоу еиԥш,
алахьеиқәреи агәҭынчымреи роуп. Убри алахьеиқәра сара
исыԥсуаҭлоуп, исгәыҟажагоуп, исыгәҭыхаҳәагоуп.
Ахаҳә шкәакәа хәтәаанӡа акалам кыха саӡаргьы,
схәыцреи сгәырҩеи рашҭа сышҭац сҭазаауеит, аԥсҭазаара
агәырҩа ацнаҵы. Уи исыциз, исыцԥсуа споезиа
алахьынҵоуп, избанзар, убри зегьы ахылҵуеит, мзызсгьы
иамоуп ареалтә ԥсҭазаара. Сара издыруеит алахьеиқәратә
мотив ахьыхҭаскцәо шьоукы омашәа ишырбо, хас бжьшәа
ишраҳауа. Аха зԥа дымԥсыц уԥа диумырҵәуан. Анцәа
иџьшьоуп, шьоукы рыкәтыҵәҟьагьы хьшьы иамгаӡац,
ишцәалоу иҟоуп… Аԥсҭазаара ахәагьы дахшоит аҿашагьы.
Иашоуп, сара сгәырҩеи, схәыцра еиқәарақәеи зынӡа
исистемам. Зны-зынла убыс анцәа дысзыхашоит, абри
адунеи зегьы сарӷьа џьыба иаиркуеит. Зны – абри адунеи аҿы
ӡра-ԥсрак ыҟоуп ҳәа сыҟаӡам. Адунеи сақәлахо џьысшьоит.
Адунеи зегьы сгәыдсыгӡаландаз сҳәартә агәалаҟареи,
амч ҷыдеи анцәа исаҭәеишьоит. Аха убырҭ шәымҭақәак
роуп. Ус еиԥш иҟоу ацәаныррақәа рҽахьсыддырхало,
нас инархадахоит. Ирацәоуп сара споезиа аиҿыхарҭақәа.
Ирацәоуп, ихьанҭоуп иаԥыло ауадаҩрақәагьы. Еиҭаҳәашьа-еиҭаԥсашьа амаӡам уи иаҵаҵәаху ашә-чықьмаџьак ирҭаҵәаху
ауаҩытәыҩса ицәалашәарақәа рымаӡа.
Ажәақәак сҳәар сҭахуп сыпроза алахьынҵа азыҳәан.
Ааигәа аԥхьаҩцәа ирыдызгалаз, инеиҵыху апрозатә
ҩымҭа, шықәсқәак рышьҭахь нап асыркуеит ҳәа сыԥхыӡ иалашәаргьы ихасҵомызт. Ихасҵомызт, сыгәгьы
иҭашәомызт, избанзар, саагылазаргьы, цәгьа изҩы бзиа изҩы,
ажәеинраалақәа ракәын снапы злакыз. Иаамԥсахӡакәа, иахьа уажәраанӡагьы ажәеинраалақәа рымҩахәасҭа саныланы сааиуан. Иҵабыргуп, иналаршә-ҩаларшәны акәзаргьы,
ажәлар рҿаԥыц ҳәамҭақәа ирылхыз ажәабжь кьаҿқәа
скьыԥхьлон. Убырҭ ажәабжь кьаҿқәа еидызкыло «Аԥслымӡ
шаха» захьӡу шәҟәы хәыҷыкгьы ҭсыжьхьан. Аха зегь акоуп
апоезиа аҳәаақәа сара сзыҳәан иҭшәахо, сыҽсызҭамгӡо салагеит. Игәҩарамкәа избарҭахеит, сбызшәа аиҿыхырҭақәа
зегьы харҭәааны сажәеинраалақәа рҿы ишсызцәырымгаз.
Абызшәа ацәыргара адагьы, исызҭымхуа сгәаҵа иҭахеит,
сара сахьиз, схәыҷреи сажәреи рымҩахәасҭақәа ахьеиԥылаз
Тур ихәы иқәнакааз аԥааимбарцәа рбызшәа абеиара,
аԥшӡара. Иаазымҩыр ԥсыхәа жәла смоуа сҟалеит, усҟантәи
сқыҭа аԥсҭазаара уаӷеимышхара атәы. Изымҩыр амуит са
сызхааныз аибашьра аан суаажәлар зҭагылаз арыцҳарақәа
ртәы. Сгәы исызҭамшьит 37-тәи ашықәсқәа раан сқыҭа уаа
зҭагылаз агәаҟрақәа ртәы. Исҳәар акәхеит Кәтол ақыҭа
ихырҵәаны иааргоз гыртәылаа руаажәлар рҭоурых. Урҭ
зегьы уажәы абра иаҳзеиқәымԥхьаӡозар акәхап. Абарҭ
роуп сроман «Ахҟа» цәырымҵыр ада ҟазшьа замоуз.
Хәыҷык сажәа сагәылахацәозаргьы, исҳәахьоу иацысҵар
аҭахуп, сара сзыҳәан даараӡа ихьанҭаз абри аҩымҭа
саламгар ада ԥсыхәа сымамкәа сҭазыргылаз. Ԥыҭҩык
ишеицырҳәахьоу, ишеицгәарҭахьоу еиԥш, «Тур ихәы х-қыҭак ирынцәахәыҵәҟьоуп» ҳәа иашьҭан.
Схәыҷра инаркны сышлара ашҭа сынҭалаанӡа, уахгьы-ҽынгьы срылагылан ҳхәаҿы имҩаԥысуаз ажәытәӡатәи аԥсуа
қьабзқәа: аԥсрақәа, аԥсхәрақәа, аиныхрақәа, аимҭахарақәа
ишымҩаԥыргози ирымҩаԥгашьази. Ҽеила сырхаанын
аҩыжәлантәык аиӷара бааԥс зыбжьаз еиныршәашьа
формақәас ирымаз, еинзраалоз абыргцәа. Издыруан,
избахьан ашьа ԥса ахәԥҳа дшылырхуаз. Издыруан, абра
избахьан анышәынҭра ишасасуаз, изасасуаз. Издыруан урҭ
рымҩаԥгашьа апроцесс шымҩаԥысуаз. Избахьан, исаҳахьан
ахҟа зыбжьаз аиӷацәа еинзраалоз абыргцәа рдоуарақәа,
рцәажәашьҭыбжьқәа. Исаҳахьан ашьанҵа еиҩызхуаз, ахаҳә
зыршәҭуаз ашлақәа ражәа еихырҿиаақәа. Абри иҭҵаам
ажәҩан аҟәырҷаха аҭыԥ маӡа иаман иара ахатәы фольклор
шамаз еиԥш, ахатәы етнографиагьы. Урҭ аҩ-жанркгьы
ажә аҷаҷеиԥш еиласан. Урҭ иахьагьы ӷәӷәала ирныԥшуеит
ажәлар рдоуҳатә культуреи, рматериалтә ҭагылазаашьеи.
Аԥсны жәлар рпоет Баграт Шьынқәба абри ахәы ԥшӡа
аҵыхәала, абас иҳәахьан: «Сара быжьшықәса слабҷашь
кны, ажәлар рҿаԥыц ҳәамҭақәа реизгаразы ақыҭақәа
соурылахымыз. Исгәалашәоит, мшы маншәалак аҽны,
Кәтол сналсын, Басариа Шьагә игәарабжьара сныбжьысын,
Аҭара аԥсуаа рахь схаларц Тур ихәы иҵганы инагаз Ӷәадеи,
Џьгьардеи, Ҷлоуи, Аҭара аԥсуааи еимаздоз амҩаду саныланы
сышнеиуаз, Касланӡиааи, Мқаииааи ахьықәынхоз ахәы
аҵаҟа саннеи, сааҭгылан, ашыцламҭә иҭалаҳаз хьаца тәрыԥса
еихиаак амҵа сыԥсы ааиҭаскит. Сахьынаԥшуаз избон рацәак
инаҳаракымыз ахәыԥшӡа иқәыԥсаз ҭыӡҭыԥқәак. Ԥшьбаҟа
хәбаҟа ҭыӡҭыԥ ракәхарын убри ахәы иқәнакаауаз. Арирахьтәи
ахәаҿы, џьарак-ҩыџьара лҩаҵәқәак ҩарышьҭуан.
Уажә абри ахәаҿы схалоит, аха баша сымҩа зынсырхозеи.
Уеизгьы-уеизгьы изымбац-исмаҳац жәабжь ҿыцс исаҳарызеи. Убрахь ахалара иаԥсамзар ҟалап ҳәа аасхәыцын, уахь
уаҳа ахалара сҽазымкыкәа, Кәҭараа рыӡлагара сначхнысын,
Ахьажә ахәы сынкыдлан, Аҭараҟа сцеит. Санаауазгьы
убри амҩала акәын Ҷлоуҟа сышцозгьы. Иуан Кәаҵиа
инхарҭа санаавала, Тур ихәы уаҳа сазымхәыцкәа, аиҩхаа
сныбжьысын, Ажьи Чмыт инхарҭаҿы сыҩхалеит. Убрантәи
Амҷаа рхәы схыҵны, Багаԥшьаа снарыҵысын, ҵаҟа амҩаду
снангылеит. Ушьҭа сгәы нкаршәны, Ҷлоуҟа схы рханы
сҿынасхеит. Абри зегьы зхысҳәаауа Тур ихәоуп. Убри
хәыҷыншьалан, иҟәыншьаны сахьхамлаз ахәаҿы акәзаап
жәлар рҿаԥыц ҳәамҭақәа рыхаара-бзаара зегьы асаранџь
еиԥш, кьыс рымаӡамкәа икақәханы иахьыҟаз. Шәҟәыҩҩык
ма фольклористк, етнографк ишьапы нықәимыргылаӡакәа,
убри амышхәыбзазара, убырҭ ҵыхәаԥҵәара змамыз
ажәлар ражәабжьқәа, егьырҭ рҿаԥыц ҳәамҭақәа рбеиара
зегьы Мушьни Миқаиа изынхеит. Убри ҭабара зқәым
аӡыхь ауп иахьагьы ихито. Сара иахьагьы ихьаазгоит
убри ахәы сынхаланы ахьы зҿыҵышәшәоз ашлақәа сахьзырмацәажәаз».
Ароман ахы инаркны аиқәҳәаларҭа аҟынӡа иагәыслуа
афырхаҵа хада Ҳараз Мқанба – саб иоуп. Ҳараз (Ирод
Мқаииа) иқәыԥшра инаркны, иԥсҭазаара аҵыхәтәантәи
амш аҟынӡа ихигаз агәаҟрақәа зегьы иаша ҩацоуп. Ҳараз
37-тәи ахаз аамҭазы ихигази, Аџьынџьтәылатә еибашьра
ду аан дзықәшәаз арыцҳарақәеи, сара ишсызцәыргаз
сыздырам акәымзар, иара идҳәалоу егьырҭ аперсонажқәа
рҟазшьахәырақәеи инадыркны ихҭыс саашьақәа зегьы-зегьы
иаша ҵабыргуп, реалтә хаҿсахьақәоуп.
Ҭемразгьы дпротатипуп, абжьарак, инахәашьым-иаахәашьым сабду хаҭаҵәҟьа иоуп. Убригьы иҷкәынреи иажәреи
знигаз илахьынҵа амҩа хҵәрыра гәаҟ-ҵәаҟрыла инарцә мҩа
инҭеигалеит. Ҭемраз Мқанба ихаҿсахьа, сара егьырҭ аҩымҭа
злеибарку афырхацәа хадақәа зегь раасҭа сгәы изыбылуеит,
сгәы дрыцҳанашьоит. Избанзар, аҩымҭа ахы инаркны
аҵыхәтәанынӡа, аамҭа иарҟьаш-ҟьашаз ашла акырџьара
сицҵәуеит, сицгәырӷьеит. Иԥсҭазаара ахҭаҟынӡагьы сицныҟәеит.
Аҩымҭа афырхацәа хадақәа иреиуоу Мысагьы, ус хҭыс
харҭәаагас, хыҭҳәаала иҟаҵоу хаҿсахьаӡам. Мыса ихаҭагьы,
иара идҳәалоу ахаҿсахьақәагьы реизыҟазаашьа зегьы
ԥсҭазааратәуп. Хьаҳәа-ԥаҳәа змам, аргама, иҟалаз-инылаз
хҭысқәоуп.
Ароман ахыҵхырҭа инаркны анҵәамҭа аҟынӡа, ахҭысқәа
зегьы ԥызас ирымоу, имҩақәызҵо, шәаџьҳәаҩысгьы,
гәырӷьаӡ еиҭаҳәаҩысгьы, аацҳаҩысгьы-нацҳаҩысгьы саби
сареи, абжьы маӡеи ҳауп. Иара Адгәыр ҳәа аҩымҭаҿы
гәырҩеи-гәаҟреи ирылагылоу, зегьы збарҭоу, зегь заҳарҭоу
сара схаҭа соуп.
Аҩымҭаҿы, инықәҳәа-ҩықәҳәаны акәымкәа, жәлар
рҿаԥыц ҳәамҭақәеи, аетнографиа аҟәыҵәақәеи акырџьара
схы иасырхәеит. Схарҭа зду ароман, изаҟаразаалакгьы
мацәазк атәарҭа-зтәарҭоу дунеи кәыкәыблак аԥхьаҩ
иузаанартуазар, уара иуцәыхароу, иузааигәоу хәыцрақәак
узцәырнагозар, аҩымҭа аԥсышәала исзырцәажәазар, усҟан
сара дгьыли-жәҩани рыбжьара насыԥ ссир зоухьоу среиӷьны
схы сыԥхьаӡоит.
Иааркьаҿӡаны акәзаргьы, абас еиԥшьхеит споезиеи
спрозеи рлахьынҵа амҩа. Абас схы иҭамкәа, сгәы иҭамкәа,
споезиеи сыпрозеи рымҩахәасҭақәа еиԥылеит хымҩакы
ахьеихагылаз.
Абри ашәҟәы ианыло ажәеинраалақәа рыбжеиҳарак,
жәашықәса сызҿыз ароман аҩра саналга ашьҭахь изҩыз роуп.
Сара сгәы излаанаго ала, анцәа ду имч ала, ешьеи-иаҳәшьеи
споезиеи спрозеи еиԥырхагамхеит, еиҵамшьыцӡеит. Уимоу
дара-дара хеибарҭәааз џьысшьоит.
Ҳәарас иаҭахузеи, сан дгызмалуп ҳәа аӡәгьы имҳәаӡац.
Дасу иашәа ӷарыӷаҭәа ҿарпын бжьушәа иаҳагәышьоит. Абри
зхысҳәаауа, уаанӡатәиқәеи, аҵыхәтәантәи сажәеинраалақәеи,
сара стәала акыр рҽырыԥсахит. Рҽырыԥсахит формалагьы,
шәага-загалагьы, жәартәашьалагьы, ласышьалагьы,
ҵакылагьы. Сара стәала, аҵыхәтәантәи сажәеинраалақәа
ҟазшьалеи тематикалеи, гьамалеи даҽа хырхарҭак аархәеит
ҳәа сгәы иаанагоит. Амала, уи споезиа ахаҭабзиара
иахьынӡацхрааз, иахьынӡаҳаранакыз, иахьынӡаланырҟәыз
аҳәара сымч ақәхом. Урҭ ажәеинраалақәа рыгха-ԥхақәеи
рыбзарӡи аҵыхәала, ажәа имоуп зегьы збарҭоу зегьы заҳарҭоу
аԥхьаҩ.
Апоезиаҿ акәыз, апрозаҿ акәыз, сыла иамбаз, сҿы
иамбаз, схы сызмырхьыз, сгәы сызмырхьыз, ҳәоу
еиламгашақә, ҿырԥшӡагас егьсымҩит, егьызыҩуам. Амала,
иҟалап, ҳәарада, «сҵәуацәозар», аха ҽырҵәуа ҟасымҵеит.
Иахьсыхьуаз снацәа ақәыскит. Иҟалап знык исҳәаз суаз,
сыгәҭыха еиҭасҳәазар, аха убригьы санажьтәызар ҟалап,
избанзар, ауардын иахьақәыӷәӷәо ауп иахьҿыжуа. Арҭ
исҳәақәо хҿыхгаӡам, мамзаргьы хырқьиагаӡам. Амц лаӷырӡ
ҵааҳәаӡам. Иахьа аԥхьаҩ дузжьаӡом. Агәы иахылҵыз,
аԥсы иахылҵыз апоезиагьы рбарҭоуп, ҽырҵәуа ҟазҵазгьы
дырбарҭоуп. Апоети ашәҟәыҩҩи рзы разҟыси, насыԥси,
нархаси иҟоу аҳамҭақәа ракәӡам. Аамҭа ауази амыткәмеи
рыбжьы зхылҵуа аҩымҭа згәаҟынӡа инеиуа аԥхьаҩцәа
роуп. Са исыздыруам уи аҩыза анасыԥ сара хацхә ссирны
анцәа иахьынӡасаҭәеишьаз. Амала, игәҩарамкәа издыруеит
сҩымҭа хәыҷқәа сгәи-сыԥси ишырхылҵыз. Убри аҵкыс
еиҳау насыԥгьы саҳәаӡом.
Рымшира рыҵаҩӡам сара сажәеинраалақәа,
Дара рхала ирҳәааит раамҭа зеиԥшраз.
Дара рхала ирҳәааит ргәалақәа, рыгәҭыхақәа,
Заҟа ихааз, заҟа иашаз сымшқәа исызшаз.
Заҟа илашьцаз, заҟа илашаз амышқәа исхысыз,
Заҟантәсара сылабжыш сгәаҵа иҭаԥсаз.
Иахьылбааз иахьхалаз сразҟы мҩа сызнысыз,
Схы зқәысҵаз, сгәы зқәысҵаз, схәыҷра амышқәа шцаз.
Ирҳәааит зегьы-зегьы, акымзарак аанмыжькәа,
Ирҳәааит аӡы шыцәаз ишызымбаз амҩан џьара.
Сышгылаз, иахьеивҵаз ацәгьеи абзиеи рышьхәа,
Есымша гәыӷрак ацәаара шсыцыз сара.
Ирҳәааит сышықәсқәа аӡыблара ишалаз,
Зны ишылашоз, зны ишкьаҭоз сгәыӷра ацәашьы.
Зынгьы ԥхыӡцәгьак сшарҿыхоз ашараз,
Зны шьыжь амрагьы ишаҿалоз ашәшьы.
Ирҳәааит амҩа сшаныз сара сымацара.
Ирҳәааит уахык сышрылашәаз алашәагагьы.
Ирҳәааит, сажәа сҿыҵҟьаны аимгеимцараз,
Жәа ҭынхак шиасымҳәаз аӡәымзар-аӡәгьы.
Ирымӡааит зынгьы сыбыз сҿырхырц ишалагаз,
Сбызшәала сцәажәар, шьоукы ркьатеиах шыԥҵәоз.
Ирҳәааит, сара сшиҩызаз аӡыблара иалахаз,
Сыга-сҿы амырҳәаӡакәа аӡхыҵра сшагоз.
Ирҳәааит зегьы-зегьы, ахәагьы аҿашагьы,
Ирҳәааит сашәагьы смыткәмагьы ҭкааны.
Ирҳәааит ицәырган сыԥсырӡгьы, сгәырӷьаҿҳәашагьы,
Слахьынҵа ашьҭа ҭӷәыхаа иргааит ицқьаны.
Ирҳәааит зегьы, сышьҭа ихылаз дымҟьаларц,
Сызлагәырӷьаз, сызлаҵәыуаз иарбан аамҭаз.
Ирдырааит сара мчыла абранӡа сышхалаз,
Сшьапы амса абӷацамкыраҿ ахаҳә шархәашаз.
Рымшира рыҵаҩӡам сара сажәеинраалақәа,
Дара рхала ирҳәааит рыԥсҭазаара зызкыз.
Дара рхала ирҳәааит ргәахәақәа рыгәҭыхақәа,
Иахьынӡасҳәаз, иахьынӡасзымҳәаз саамҭа аҿахәы!
Иахьа зегьы-зегьы ыҟоуп сара сзыҳәан.
Снапы еинысҟьар, сеишәахьча иқәлоит зегьы.
Аӡәгьы мап сцәимкӡац макьана сзыҳәаз,
Макьаназы сгәы асра илымшац аӡәгьы.
Сара иахьа шә-дунеик рхачҳара сымоуп,
Амрагьы амзагьы са сзыҳәан илашоит.
Сгәалаҟоуп, схалаҟоуп, амч ҳәа исылоу,
Абзиаразыҳәан уаа-шәҩык ирызхоит.
Сыда гәыӷырҭа амаӡам абри адгьыл,
Абри адгьыл саҵәҩаншьапуп саргьы.
Еихык-еиҵык, инықәҳа зқьы-шықәса царгьы,
Ахааназы сара сзыҳәан иҟоуп иаргьы.
Абри адгьыл аныршоз, сымцахәгьы ацыршеит,
Схәышҭаара ахаҳәгьы адырсит хазы.
Сдаракәац исзынрыжьит изушеи исҳәашеи,
Сара схы хьымӡӷысшьо сыҟаӡам аказы.
Уасазқь анысуеит сара ссар рымҩа.
Зқьы ааӡаны, шәкы абна илазҵоз среиуоуп сара.
Среиуоуп сара аиаша цәырызгоз ихымҩа,
Сара среиуоуп изылшоз аламыс абла аҭаԥшра.
Саԥсыуоуп сара дала-шьала – зегь рыла,
Аԥсыуаҵас сыҽгәара ҟамч еиҩырҿаны искуп.
Саԥсуа кәымжәы сыҵаҽырбоит акалҭқәа хиаалан,
Ԥсраҽнынӡа аԥсуа иламыс раҳаны искуп!
Амышгьы сыԥхьеит, аҵыхгьы сыԥхьеит,
«Џьым, утәашьа уԥсышьоуп», – рҳәеит зегьы.
Саргьы сгәы ҭӡыӡан, аҭҳарцәҳәа сҿыхеит,
Сӡырҩит, аха бжьыҟам, шьҭаҟам џьаргьы.
Адәахьы снаԥшызар, ашәҭқәа кыдхәашо,
Амахәааныжьны ҵаҟа икаԥсоит.
Ажәҩан ахь снаԥшызар, амра кыдлашо,
Мраҭашәарахь ашьшьыҳәа инаскьоит.
Аҳауа иалоуп апҟа заҵәы караха,
Иааԥсан, аарла амҵәыжәҩақәа аҟьоит.
Аха ицоит ишзахәо, амшцәгьа агәҩараха,
Избоит, иаҳа-иаҳа уи амч каԥсоит.
Ҩаԥхьа амшгьы сыԥхьеит, аҵыхгьы сыԥхьеит,
«Цәыкьа иҳәа уҿахәы, умшқәа ԥхьаӡоуп». –
Адәахьы адгьылгьы ҿыхеит, абнагьы ҿыхеит,
Ԥҭацк зхыршәылам ажәҩан каххаа илашоуп.
Ааԥынтәи ашәҭыц сыжәҩахыр инықәшәеит,
Схәыҷра асахьа сыбла иныхшәалеит еиҭа.
Сзафа сыздырам, сафеит слаԥықәшәа,
Амра снаҵаԥшит.
Иашоуп, шьыбжьышьҭахьуп уажәшьҭа!
Ашьхақәа ршьауардын, ацаҟьаш дгылоуп,
Дгылоуп ашьха еибаркырақәа ркәалӡы.
Уи есшара дкаххаа ашара даԥылоит,
Уи игәы еиҭамсыц ахаангьы аказы.
Дгылоуп ауаҩытәыҩса иҳашҳатәарахаз,
Дгылоуп Аԥсны анасыԥзыхьчаз.
Иахьатәи амш амҩасҩы икарахаз,
Днеиуеит абааш амҵахь иԥсы ишьарц.
О, ахра, ахра ҵәцаш, уҵеицәа рныхамҵа,
Амилаҭхәыҷы рбызшәа аҭоурых агәаҵәа.
Ашьамҩа зҿысхьоу сыԥсадгьыл аҿыханҵа,
Зшьаркәасҭа аҿыргахьоу адгьыл ашьоуцәа.
Ӡи-мцеи рыцәқәырԥақәа ихырҵахьаз,
Абылра аццышәиалҵыз адунеи аҟәырҷаха.
Ҩаԥхьа са сымцахәеиқәызҵаз ицәахьаз,
Сыжәлар рбаагәара, сҭоурых ацаԥха.
Адыд, амацәыс, аӡы-мшын зхызгахьоу,
Афарҭын иаӡрыжәхьоу амилаҭрынцәахәы.
Шәынтәамца зыцралахьоу, шәынтәидырцәахьоу,
Сбызшәала сзырцәажәаз, исзырҳәаз сҿахәы.
Дгылоуп ахраш, сыԥсадгьыл иагәылсыз,
Аԥсреи абзареи ирыбжьызхыз ахҟа.
Дгылоуп, шә-аамҭак реихац икылсыз,
Адгьыл иақәлахаз аԥсуа хаҵа ибаҟа!
Шә-абиԥарак рмилаҭиеиуоу соуп ицәажәо,
Уӡырҩы, ци-шәи ирыбжьахаз, адунеи ихәаҽу.
Ахарҭа аԥсырҭахоит, иалшоит ихьшәашәарц
Адгьыл, алакҭа лаша кьаҭарц иаҿуп.
Ашәышықәсақәа рыхраш сықәгылоуп, зегьы збарҭоу,
Жәларык рлахьынҵа – ажәҩашәаҟьа саԥшуеит.
Ахҿа азнеиуеит, ауаҩтәыҩса, адгьыл иахьагарҭоу,
Аҩажәатәи ашәышықәса агәараҳәа еилашуеит.
Адгьыл агәы иалагылом сабдуцәа рыбаҩқәа,
Урҭаргәаҟуеит сыԥсадгьыл уаҵәтәи аԥеиԥш.
Адгьыл иагәылсуеит ажьакца иафахьоу аҳәақәа,
Иҟалашазы аҽыхәагьы ӡыӡымкуеит аԥшеиԥш.
Ашьха рҩаш цәырҳаны иҿыхоит ашамҭазы,
Аӡхьамԥш ыцәаӡом, ицәар, иҭабар ҳәа ишәоит.
Ацаҟьаш изаламгылаз ахаҳәқәа рыԥсымҭазы,
Рызқәаҭыԥылырхырц адгьыл аҵахь еихоит.
Аҩажәатәи ашәышықәса, ауаҩтәыҩса дырцҳашьа,
Аҩажәатәи ашәышықәса анумҵан ахыц.
Адгьыл иқәумҭәан ауаҩытәыҩса иқьиа-шьа,
Макьана амра ҭамшәац, цқьа улахьынҵа уазхәыц.
Ахԥатәи аибашьра феида алызго аӡәгьы дыҟаӡам,
Абза аԥсы диҵашьыцуа иҟамлааит, ҳаӷеиҭа.
Макьанагьы, макьанагьы ауаҩтәыҩса, уагхаӡам,
Уара унапала иааумган адгьыл ауахҭа.
Утҟәац ауаатәыҩса рҳақ, адунеи аӡыхкыра,
Адгьыл иахыбаау асаби иҿаҳәатәы ҟаҵа.
Дақәиҭтәауаҩтәыҩса гәырҩада анхара-анҵыра,
Ахааназы ицхахәеихаршәы абџьар ҟазҵаз.
Аҩажәатәи ашәышықәса, ауаҩытәыҩса дрыцҳашьа,
Макьана амра ҭамшәаӡац, цқьа улахьынҵа уазхәыц.
Адгьыл иқәумҭәан ауаҩтәыҩса иқьиа-шьа,
Аҩажәатәи ашәышықәса ианумҵан ахыц!
Уара ухьӡала ак зымҳәац поетк дыҟаӡам,
Уара ухьӡала ацәажәара ргәыӷьхьеит зегьы.
Сара сахьубо сааихьеит, аха ҳәа сымаӡам,
Узлеиҭасҳәаша ажәақәа срышьҭоуп иахьагьы.
Шықәс ҩынҩажәа уара умҩа санысит,
Шықәсы ҩажәа сашьҭан, ухҭыс сыԥшаауан.
Уара иухааныз абаашқәа сырхысит,
Шеи-шықәсеи сныҟәон, ушьхақәа срызҵаауан.
Срызҵаауан арҩашқәа, ахрақәа ирҿысуаз,
Анышәиафахьаз аҳәақәа срызҵаауан.
Шә-абиԥарак ирҭысхьаз улакәқәа,
Аӡын-ҵых иахьагәыларҳәоз саҳауан.
Зегь цәажәон, уҭоурых сарҳәон иалалан,
Зегь цәажәон, рыбжь ахра еимдырҟьон.
Сара уҵеицәа ршьаркәасҭа схылан,
Ашәышықәсақәа рдунеи ашҟа снаскьон.
Снаскьон, исаҳауан аҳәақәа рхьеҩбжьы,
Арҵәааҳәа игон ар рҵыхәа ҭызгоз ибжьы!
Са сқьыԥаха ашьха саақәгылон ашьыжь,
Усҟан иқақаӡа игылон схәы-сжьы…
Ахаҵарашәа саҳауан ахрақәа ирҿыҩны,
Анацәа рмыткәмабжь нхыӡлон амшын.
Ауоубжьы гәыҭкааган аԥсҭа ашҭа иҭыҩуан,
Аԥсуа хаҵа иҽы ашәы ақәыршә иԥшын…
Абарҭ зегь срышьҭан, абарҭзегь срышьҭоуп,
Уабиԥара ршьамҩа еилыскаарц сҭахуп.
Уадгьылаҿисԥыло зегь ударакәац рышьҭоуп,
Издыруеит сышхымҟьо урҭрышьҭа сызху.
Уҵеицәа ухьӡала ирымҳәац егьыҟаӡам,
Ирҳәахьоугьы егьыҟаӡам.
Иаартым дунеик уаҩызоуп уажәгьы.
Саргьы сахьубо сааихьеит, аха ҳәа сымаӡам,
Уламыс ахыҵхырҭа сашьҭоуп иахьагьы.
Ушьҭа издыруеит сара аԥсҭазаара закәу,
Иахьынӡаҭшәоу, иахьынӡаҭбаау, амҩа сызқәу.
Иахьынӡашоу, иахьынӡахаау – алеишәа закәу.
Сара издыруеит, аԥсҭазараҿсыԥсҭазара зызку.
Аԥсҭазара ауаа шеилнахуа агәра згахьеит,
Иалнахыз далнахит, уи имҩа хиахеит.
Аԥсҭазара иԥнашәаз, лашара инарбом,
Аҭахызар диашаз, дразыз, зегь акоуп.
Уи шӡыблароу аргама избахьеит,
Шьоук ацәцахьеит, шьуок хнаҵахьеит.
Урҭзегьы гәасҭахьеит, издыруеит зегьы,
Аԥсҭазара слаԥшықәҵан самоуп саргьы.
Самаз, агәаҟра сара уажәисымбеит,
Аха аԥсҭазара сацәшәаны ганха сымцеит.
Сышиашоу снеиуеит, макьана сыӷәӷәоуп,
Сымҩа хьанҭазаргьы, ицқьоуп, илашоуп.
Сарԥысра сҭагылоуп, сыҷкәынра сыхьчап,
Сыԥсҭазараҿегьараан сҵәуап, егьараан сыччап!
Амза ҩеиуеит аԥсабара арлашарц,
Хыхьынтәи ашәахәацқәа аҿуп аԥхара.
Сгәы каршәны, сиеҵәахә, цқьа суацәажәарц,
Уахатәи аҵых ҭынч алысхит сара.
Сынҩаҵшәа, сиеҵәахә, абри амҩа санылеит,
Абри адгьыл аҿы еихызгеит сшьаҿа.
О, усҟан егьараан скаҳаит, сгылеит,
Аха сиеҵәахә, укыдын ужжаӡа.
Аӡыблара сымҵанарсит уи нахыс,
Салашәеит аԥсаҭзаара ацәқәырԥа…
Сара мчыла схатәы мҩа ылысхырц,
Схышәҭ-ҵышәҭуа санылт амҩапа.
Уи амҩаҿы зны амаӷсашьаҳаит,
Алаԥшыцәгьа-аҿаԥшыцәгьа дысԥылт.
Аха сымҩа лашон, сырзымкәаҳаит,
Усҟангьы, сиеҵәахә, укаххаа уаркын.
Сыбзиабара хышхыҵәан сахәаҽуан,
Сшыгәырҩоз аҵыхқәа неиуан имҩас.
Усҟангьы, сиеҵәахә, усхылаԥушан,
Урҭаҵыхқәа уа уакәын ирымаз шаҳаҭс.
Зны сҳаирплан каҳауан ажәҩанаҿ,
Ажәҩан сшалаз саҿын абылра.
Укыдымшәеит сиеҵәахә, унеит, аха аларҭаҿ,
Уххаӡа нахьхьи уаҿын аԥхара.
Шықәс ҩынҩажәа ҵит, сшықәыз абри амҩа,
Макьана сыҷкәыноуп, исымоуп алша.
Сара исҭаху рацәоуп абри амҩаҿ,
Исараӡа.
Укыдымшәан, сиеҵәахә, ҳамҭак улаша!
Сҿаԥхьа игылаз аҵла еилачыра,
Атыртырҳәа амҵәыжәҩақәа аҟьан.
Иалԥрааит ҟәарасак. Аҵыхәа ӷраҷкәынра
Аарла снахьԥшит. Ицеит исыхҟьан.
Ицеит уи аҳауа аҽагәылыршәан,
Агәы рҭынчны иннажьт аԥацәа.
Уахьынтәи аӷьара агәаларшәан,
Инхаԥрын, ихтәалт игәырӷьаҵәа.
Ахәда ныхшәа-аахшәо икараха.
Еимдо инхылеит аҟәараса.
Адгьыл иазымҵәахыз, имацараха
Аԥшыцқәа уаҟа икаԥсан.
Аԥацәа рхәы ишашьҭаз аҽнынтәарак,
Амла иаргәаҟхьан оумашәа.
Ақьышәинықәкны аԥсы ахаара,
Аԥшыц инахаххит иццакшәа.
Иаашьҭнахит аԥыц ибжьаршәны,
Ус, аҵықьҳәа ахысыбжь геит.
Иҭынчӡа ишыҟаз агәы каршәны,
Аҽааиҵнахын, инкашәеит.
Ашьапы ҷрыхәқәа агәыҵаԥса,
Аҟәараса ахәда акәаршәишьҭан.
Ашьацмақәа агәыҵәҟьа иҵаԥсаз,
Ахәы ԥшқа икыдырхыз каԥсан.
Аԥацәа рхәы рҿаҵаха иахьымӡеит,
Ишаҿакыз иахыҵит аԥсы.
Дара макьана рыҭраҵәҟьа изхымҵыц,
Урҭран рызнеиуа џьыршьоит ласы.
Иара,
Амҵәыжәҩақәа акәаԥса аӷьара ихыршәылоуп,
Еиҭымцәа гәарҭак аҵла иаҿаԥса…
Изыхурҟьазеи, ауаҩы, аԥсабара зырԥшӡоз,
Зуы уамшьуаз, зҳәа уамшьуаз аҟәараса?
Иуа инышәынҭраҿы стәоуп сара схала,
Ахәылԥаз аԥсымра каԥхоит иҭааӡа.
Еихьыс-еиԥысуа сахьақәак схалан,
Сымҵарсны идәықәлеит шә-хәыцрак сыхьӡан.
Исацәажәоз исахьа збомызт хықәкыла,
Ибжьы заҵәык слымҳа иҭаҩуан абас:
– Иҟоузеи сашьцәа, зегь шәеинҭәыла,
Шәхыԥхьаӡара рацәоума аҿар изызҳаз?
Хы-ҵхык еихаларгьы, ҳашлақәа ргәаҳәо,
Ԥасеиԥш алакәқәа рҳәомашь иахьагьы?
Ҳхәыҷқәа цәажәома аԥсышәала ахьхьаҳәа,
Рабацәа рқьабз ссир шьҭырхма зегьы?
Ра ԥшӡак ҳазгылан, сқәыԥшра зыдҳәалаз,
Схьаа цәгьа схаршҭны, ԥшак сыннадарц.
Ҳраҵла ашәшьыраҿы сныҵатәон ԥшьаала,
Икаҳама, игылоума, иубахьоума ахабар?
Москва санықәҵуаз, ҩымҭақәак нсыжьын,
Ирхылаԥшда, сеидроу, сырԥырҵны санца?
Исыҵамккәа исаҳәа, суҳәоит, усмеижьан,
Издыруа ӡәыр шәыҟоума урҭ  рлахьынҵа?
Иудыруеи рхивкаҿасаба ихнаҩазар,
Мамзаргьы иҭынхадаха ишьҭазар џьара?
Ма мышкызны аӡәы лашарак дирбазар,
Абааԥс сиеҵәахәкашәмыршәын  шәара!
Еихаххаа игылоума ҳахьа жәытәкәасқьа,
Мшаҽнеиԥш иҭаԥхома ҳашҭа ашәахәа?
Мра ҿаԥхасҭаҿақәаҵа еиҵарҵаз анкьа,
Икыдҳан иҿалоума ажь аӡахәа?
Шьҭа убжьы нҭыганы усзаԥхьа жәеинраалак,
Уҿара абжьы хаа акеҩҳәа исырҳа.
Еилыхха ашьха рҩаш еиԥш еинҭәалан,
Са сгәы инықәхаҽап шәаамҭа ашәахәа!
Сқыҭа ашаеҵәа, исызгәакьоу хаҭала,
Ақәрахьымӡа дсацәажәоит ибжьы гәыкӡа.
Апоет инышәынҭраҿстәоуп сара схала,
Ахәылԥаз аԥсымра каԥхоит иҭааӡа!
Ашьауардын ажәҩан ишалаз,
Иаалырҟьан иасит аԥша.
Еилаҩ-еиласит аԥҭа ихалаз,
Еицакит ажәҩан аԥшра.
Иара ахҿеиԥш аҳауа иалан,
Мҵәыжәҩала аԥҭа хнацон.
Жәҩаҭыхла афарҭын иаҿалан,
Ашьауардын шзахәоз иқәԥон.
Иқәԥон уи ажәҩан иахьалаз,
Ажәҩан ауп раԥхьа изызнеи.
Иаагылазар ажәҩан аԥсалан,
Ажәҩан акәын иамаз дунеис.
Аҵыхәтәан,
Амч алӡааит, гәашьамх азҭамкәа,
Амҵәыжәҩақәа уаҳа ишамыхәоз абон.
Аха адгьыл ахь ахы мырхакәа,
Ашьауардын
Дырҩегь ажәҩан ахь еихон.
Ашла даазқәылаз зынӡа дхамбахеит,
Адунеи лашарак уаҳа ибаӡом.
Агәырҩа еиҭагәырҩа ианадамха,
Есшар иԥхьарца шьҭыхны дтәаӡоуп.
Аергьашәа аацәыригоит ибжьы ныҵакны,
Аккаҳәа иациҳәоит ашәа аԥхьарца.
Усҟан иаԥсуа шәақь инацәа наҵикуеит,
Бӷабк хланҵы инҭалоит икәкәаӡа.
Аԥхьарца иаҿыҩны иҩхалоит ахрашәа,
Иуапа ԥхьаҳәан храгәыла дԥыруеит.
Еибарҵысны агәгәаҳәа жәҩан ихалошәа,
Урҭашьхақәа рышьҭыбжь гауеит.
Алашәдышрылоу иҷкәынра асахьақәа,
Дырҩегь ахыц инаҿысуеит «Азар».
Иҭарчеи ишашьҭоу ҽцәа-шәҩык еиламхакәа,
Иҽыбӷа иҽаласа деиҵамхакәа,
Абар, егьигӡам амбаҿднаӡарц.
Ашәақәа еимырдоит аҿара амшқәа,
Аҭацаагарашәа агәарԥаҿишуеит.
Раԥхьатәи ибзиабара зҵысыз аҟамақәа,
Нахьхьынтәи алашәрхьеҩбжьы иаҳауеит!
Илаша-лашо амра цәырҵит,
Ақыҭа ҿыхеит иԥшӡаӡа.
Аԥҭа ӡшәахҵас жәҩан ихыҵын,
Ашьха иркыдтәалт хараӡа.
Ԥшахьык асуеит уарла-шәарла,
Аӡаӡа аҳәиҵәҳәа икаԥсоит.
Қәыԥсҳак ҟалан, иҩеижьӡа, ахала,
Аҵла ахыцәқәаҿа  ҽаӡоит.
Аҿарпын еиԥш абна цәажәоит,
Аҵла инықәтәеит аҵыс аҭра.
Ахьшь гәаҭеиуа аԥсаатәирхаҩоит,
Аҳауа иалоуп иԥыруа.
Иаҵәа бӷьыла еиԥынчылан,
Зехьынџьара аҿа ҵысуеит.
Рыхқәа шьҭыхны еикәагылан,
Асаргьы ашьхарахь иԥшуеит!..
Ашацкыра акасыш ахнаршәан,
Аԥсабара лашеит икәеи-кәеиуа!
Ашәаԥыџьаԥрыбӷьы еилашәшәан,
Ибзары-бзаруа ажәҩан иазнеиуеит.
Аҵарақәа еихырҳәаалт ахапа,
Абна уарӷанҵас ицәажәоит!
Нахьхьытәи ашьха, иахых ахҭырԥа,
Ажәҩанахь ихаларц аҽашәоит.
Аеҵәреиԥш, аӡаӡа еикәаԥхо,
Аҳаскьын-ҿа ахәда иахаршәуп.
Заа зусахь имҩасны ицахьоу,
Ишьҭақәа ашьацраҿикаршәуп.
Алҩаҵәқәа рҽеиҵых, нахьхьи, шәахәаҵас,
Икахәхәа аҳауаҿикнаҳауп.
Ххьа рахәыцла амра иқәнаҵаз
Адгьыл разы агәы раҳаҭуп.
Ашьха ԥша хәыҭ-хәыҭуа ирхьысуеит зегьы,
Иахьагь ашьыжьтәи амра сацгылт!
Абри амреиԥш сҭәуп, сыԥхоуп саргьы,
Уа шьжьыбзиа, сымш, Сыԥсадгьыл!
О, аҵыхқәа зыршәҭуа аӡыркәиқәа,
Схәыҷра амышқәа каххаа исзырбо.
Аеҵәреиԥш, усҟантәи аҵыхқәа,
Иахьагьы шәрылызбаауеит сахьтәоу.
Исгәалашәоит, аӡыркәиқәа,
Снапы шәықәсыртәон,
Шәеицралан шәлашон х-ԥырӷык.
Снапсыргәыҵа х-шәахәацк нықәыршан,
Ашьшьыҳәа шәнықәҵны шәцон шәԥырны.
Шәеиҭаскуан. Аха лассы шәоусыжьуан,
Ацәеиԥш шәымҵәыжәҩақәа ӡыҭыр ҳәа сшәон.
Снапаҿы амца шәкын аӡыркәиқәа,
Аха сыжәбылӡомызт, ус шәлашон.
О, аӡыркәиқәа,
Уаха сцәашьы сцәыцәеит.
Сышәхашҭны шәниас шәцома – сымба!
Схәыцра ахьӡала ажәазаҵәык – сшәыҳәоит.
Шәаангыл!
Ҳамҭак алашара сшәырба!
Са саазқәылаз сқыҭа хҭаскит,
Иахьагь убрахь амҩа сықәуп.
Изулакгьы аамҭа еиҿаскит,
Ласы снеиуеит сыԥсы ахьықәу.
Ашьха ихыԥраан аԥша сԥылан,
Сыкәа, смаӷра инҭахәмарып.
Акәазҭхарамца иахылҵуа алҩа,
Афҩы сҿарсуа, ахцәы кьларып.
Снеип сышколаҿсхәыҷра зҭысыз,
Схәыҷа аҟәардәснықәтәап ԥшьаала.
Лацәарӡасрак еиҳа зхымҵыз
Саамҭа нықәҵан исшәап схала.
Сеиҭагылап абаҟа амҵа,
Сқыҭа аҵеицәа надзбалап.
Абыржәыҵәҟьа ирҿықәҳәҳәамца,
Рыԥсы анҭаз еиԥш рашәа халап.
Ампыл ҵкәага алаба еиҿасып,
Аӡәднарылҟьап ибӷа еиҵыхны.
Адгьыл рҵысны еилаҩ-еиласып,
Ашҭа инықәлап рымч хыҵны.
Хәыцра гәарҭак сгәыдыҳәҳәала,
Уаха ҳамҭак стәазааит ҳашҭаҿ.
Ажәҩан аеҵәкыдбыӷӷала,
Илашалааит ажәҩан ашҵаҿ.
Арҩаш абжьы сыҽгараҵан,
Ҳамҭак сылацәа неихызҩап.
Схәыҷра амшқәа зегь гәараҵан,
Иныҵакӡаны ашәак рзысҳәап.
Зегь збап, зегь сгәалашәап,
Егьоурым, нас, амза мҭәыцзар,
Аԥсҭазаара шоуп акалашәа,
Иудыруазеи,
Уаҵәтәи амыш сара истәымзар…
Анаҟәхыҵит аԥсабара,
Ашьыжь цәырҵит ихааӡа.
Аԥсабара амра ԥхара,
Акәа инҭалеит иԥхаӡа.
Апытҟәыр гәылҵын, ашәҭаҿалеит,
Амахәилнагеит аҟата.
Ихәыҭ-хәыҭуа аԥша хылеит,
Ҿыц иаақәҳәҳәыз амхырҭа.
Имҳәа-мырза аҵла ахыцәқәаҿ,
Ажь иналашәеит аӷырла.
Ԥшьаала-ԥшьаала ажра ахықәаҿ,
Ашьынка ҩежьхоит маӡала.
Адгьыл разы шьҭоуп иҭынчӡа,
Ишьҭоуп адгьыл, аԥсы ашьоит.
Ауал нагӡа, ахәы аԥынҵаҿ,
Ԥшьаала иҭашәоит илахҿыхӡа,
Амра акыр-кыр иччоит!
Шықәсы рацәа ирхаанхан игылан,
Аџь-ҵла ашьха ашьапаҿы.
Уи аагылазар гәаҟрак иаԥылан,
Ахы ланамырҟәыцызт акаҿы.
Аҩызцәа зегьы хыршьаан еихала,
Иргеит урҭаԥсҭа иҭганы.
Иара заҵәык еиҭымхеит ахала,
Аха иҟамлацызт игәынқьны.
Аҽарҳеиԥш игылан ишгылац,
Агәырҩа агәаԥшьаҿиҵәахын.
Иаҳа-иаҳа ахәажәцәа иаҟәнылаз,
Аргама аблақәа ирхын.
Аха, ҽнак, абрыгьы азмырхакәа,
Ахаҭаҵәҟьа ныҵҟаа инкарыжьт.
Зегь акоуп, аџь, ишь мҳәаӡакәа,
Икажьын амахәқәа еилышь.
Уи ашьҭахь ахәархь инаҿаркын,
Еихыхны ишьҭарҵеит аушәақә.
Уигьы ачҳаит иахьышьҭаз, абжьакәым,
Иара усгьы иамҳәеит ажәак.
Аха аџь иалҵыз амахәааҿыԥсан,
Агәыҵәҟьа ианаларҵа асал.
Ааҳ, аҳәан иӷызит аԥсымҭаз,
Наӡаӡагь аҽеиҵых ишьҭалт.
Џьаргьы идыдуам, имацәысуам,
Ажәҩан иаҿам аԥҭа еилачы.
Инапқәа ашьацра инахьырсуа,
Ахәыҷы дыхәмаруеит адәаҿы!
Ажәҵар дгәаҭан иҷыр-ҷыруа,
Уа амахәиқәтәоуп ихаҿы.
Ибла еиқәара агәырӷьа рныруа,
Ахәыҷы дыхәмаруеит адәаҿы!
Ԥша  ҟәандак насуеит уарла-шәарла,
Ихахәы нықәнаԥсоит ихы-иҿы.
Уи иус даҿуп иара итәала,
Ахәыҷы дыхәмаруеит адәаҿы!
Ааигәоуп адгьыл даннықәгыла,
Адгьыл шьалҭоуп ишьапаҿы.
Уажәашәҭқәа ҟәшәо хкы-хкыла,
Ахәыҷы дыхәмаруеит адәаҿы!
Џьаргьы имдыдуаз, иммацәысуаз,
Ари ажәҩан цқьазааит ахаҿы.
Ргәы ҭынчны, ргәы мыҭрысуа,
Ахәыҷқәа хәмарлааит адәаҿы!
О, сқыҭаҿесуаха ишәҭуан ажәҩан,
Иԥсҭаҵаган аҵхқәа цон икашьшьы.
Уаха шаанӡа аҵлақәа еицәажәон,
Уаха шаанӡа сгаран арҩаш рыбжьы.
Акиҳәа ашамҭаз арбаӷьқәа еиқәҿырҭуан,
Шьхатәыла ашьшьыҳәа ишарккон.
Уа акасы ԥшқеиԥш анаҟәхыҵуан,
Аӡаӡа разнышха ашәҭқәа ирҿаԥсон.
Ашықәсқәа, ашықәсқәа,
Икыдхәашаз бӷьыжәҵас,
Шәахәа шкәакәала ишәрысит схахәы.
Иахьа сқыҭа гәхьаазгеит сабиҵас,
Игәхьаазгеит ҳашҭа, ҳқәаҵа, ҳа ҳхәы.
Аҭаҳмадцәа, са сқәыԥшра зыдҳәалаз,
Аӡын ҵхоуқәа лакәла изыршоз,
Ажәҩан иналԥраан, адгьыл ианхалаз
Шацәак реиԥш, рсахьа саԥхьа илашоит.
Мшы ссирк аҽны инсыжьит са сқыҭа,
Абарҭзегьы нсыжьит, инсыжьит хара.
Урҭзегь усҟан ҽеишәа ирызхәыцда,
Сқәыԥшра сымҵарсны сагеит ҽаџьара.
Уажәахьхьаҳәа исҿаччоит ага цәқәырԥара,
Ахыуҳәа илагоит ақалақь абжьы.
Иххаӡа ирылызбаауеит афымца лашара,
Зны ҳԥацха хәыҷзырлашоз, ҳцәашьы.
Ажәҩан аҵа ӡыжь ԥштәалоуп,
Ҵаҟа икаҵәоит амырхәага.
Акырр-акырр, аҭынчра шаҭо,
Абжьы ааҩуеит амшызырҳага.
Хәыҷы-хәыҷла имҳәа-мырза,
Ааԥын шәҭышха ҳашҭа иҭалоит.
Хәыҷы-хәыҷла имҳәа-мырза,
Амахәҿиаа амаҵә ҿалоит.
Аҳаскьынҿа ныҵкәыр-ааҵкәыр,
Адгьыл ианылт рахәааӡаган.
Иԥрит ашьхыц ашәҭиналкәыр,
Ицеит ашьхымзахь, ацхарпа аман.
Ауаатәыҩса нықәлеит адгьыл,
Илахҿыххеит ашьха ага.
Хәыҷгьы-дугьы зегьы еихаҵгылт,
Зегь еихаҵгылт урҭгәырҩада.
Ажәҩан аҵа ӡыжь ԥштәалоуп,
Ауаа ирхаԥхоит амырхәага.
Акырр-акырр, аҭынчра шаҭо,
Абжьы ааҩуеит амшзырҳага!
Мрагылара ашәаԥшь ацралеит,
Ацәҵыхәақәа кыдлеит ажәҩан.
Амра лашо ашьха ирхалеит,
Ԥҭацк убарҭам иауан-иашәан.
Шьыжь шәаԥшь шьыбжьаанӡа,
Хәылԥшәаԥшь жәаха-жәымш.
Амра ҩхалеит шьыбжь агәыҳәҵәа,
Аԥҭа рагәа жәҩан ахыбит.
Ахыр-хырҳәа ақәаршҩы нкыдҵәан,
Аҽыр-ҽырҳәа аҩарқәа хыҵит.
Шьыжь шәаԥшь шьыбжьаанӡа,
Хәылԥшәаԥшь жәаха-жәымш.
Ииаст аԥҭа еихала-еихыҵны,
Ацәыкәбар рықәырш аҵла рымахә.
Илаша-лашо амра цәырҵны,
Инарылаԥхеит арахә-ашәахә.
Амра нӡаалеит мраҭашәара,
Еҵәак цәырҵны иԥхеит ахала.
Ашьха асыԥса ахаҩаӡара,
Хәылԥшәаԥшь ныкәнаршеит ихалан.
Шьыжь шәаԥшь шьыбжьаанӡа,
Хәылԥ-шәаԥшь жәаха-жәымш!
Асы рықәуп аҵла рыбны,
Аеҵәхьшәашәаӡа икаԥхоит.
Бырлаш-бырсан абна хыбны,
Цәымза шкәакәаны илашоит.
Еилаарцыруеит аҵх шкәакәа,
Ажәҩан каххаа аԥсы ашьоит.
Ахәырд-ахәырд еихык-еиҵыкуа,
Асаҿсышьҭақәа каԥсоит.
Сшьапышьҭыбжьоуп аҵх иалоу,
Уаҳа шьҭыбжьык гом џьаргьы.
Уахатәи алакәссир салоуп схала,
Абри аҵхаҿслакәхеит саргьы.
Асы рықәуп аҵла хыбны,
Ахәхәаҳәа ашәыбқәа каԥсоит.
Бырлаш-бырсан аҵла рыбны,
Цәымза шкәакәаны илашоит!
Сышәыбҵас ибыбышӡа ишәҭит аҳәасамахә,
Аҳәасашәҭасырҳәеиԥш ҵаҟа икаԥсоит.
Иҟаԥшьӡа абырҷман нахьыҳәҳәит амаӷ,
Ашьхыцқәа аҳәиҵәҳәа ашәҭиаҿаԥсоит.
Џьара адәы ԥшӡа хыршлаауп шәҭы хкыла,
Аҳаскьынқәа рыхәда аӡаӡа рхаԥсоуп.
Сыблақәа назхьысуа зегьы еинҭәылан,
Сыдгьыл разы агәыртлан ишьҭоуп.
Сгәы каршәны салаԥшуеит ашьыжь шара,
Ҳкәара ахәыҵаччабжь саҳауеит харантәи.
Сылаԥш иныҵашәоит насыԥлашарак,
Иагәылԥраан иахьнеиуа амш иахьатәи.
Иахьа амҵәыжәҩақәа сымам, абжьарак,
Аԥшалас саларшәуп, избарҭоуп зегьы.
Са исыкәыршоуп адунеи зегьы баагәаран,
Адунеи сақәлахо џьысшьоит саргьы.
Сгәы каршәны салаԥшуеит ашьыжь шара,
Ҩынҩықәра сыҟазаргь исымоуп аҳәатәы.
Зехьынџьара ԥшӡароуп, зехьынџьара лашароуп,
Зҿаҳәатәы ҟаларц зҭаху, уԥенџьыр аарты!
Аххаҳәа еибакуеит ацәымзеи амҿымцеи,
Ахәыблы инаҵаԥсоит аԥырӷыцқәа ҿырпы.
Еихалоит-еихыҵуеит асеи аԥшыцеи,
Даҿасуеит ашьха ԥҳәызба асырҭы.
Аҳаи аҷышьеи ирылкәрааит амарқәа,
Амарқәа амарса агәыҵаршәиагоит.
Еилалоит еилыҵуеит арахәыц ларқәа,
Аҳаи аҷышьеи рхацқәа еихаԥсоит.
Ашуқьаҭашьшьыҳәа ианылоит алыра,
Лӡара иахакәашоит аԥҳәызба лыхцәы.
Имырзакәа аԥҳәызба хәыцрақәак дрылоуп,
Ашаеҵәеиԥш лыбла дыхгылоуп аӡәы.
Иныҵхахаз лгәыӷрақәа амарса инанылҵоит,
Уи аԥҳәызба лхәыцрақәа агоит, иаанагоит.
Лҿара ашәагьы ныҵакшәа ԥшьшьала инхылҵоит,
Аҳаи аҷышьеи рхацқәа еихаԥсоит.
Аҵых гәырҿыӷьга ашьшьыҳәа имҩасуеит,
Лхьы напқәа аҿасуеит аԥҳәызба лсырҭы.
Гәыӷрақәак цәырҵуеит, хәыцрақәак бжьаӡуеит,
Жәҩангәашәгьы макьана ла лзыҳәан иартым.
Стәоуп сымала, аԥсымра аҭашәамҭаз,
Ԥшаласк нхыԥрааит сԥенџьыр иартыз.
Далызбаауеит иӡхьоу, иԥсхьоу ҵхык аԥсымҭа,
Ашьха ԥҳәызба лшьамхы ианыслоит асырҭы!
Бара ҽеила ибгәалашәома, сҩыза,
Уи аухатәи арашәыгақәа рыбжьы?
– Иалшозар, уахатәи аԥшӡара ҩызар!..
Ишԥацои аԥхыӡеиԥш уаха аҵых кашьшьы! –
Аҵых бналаԥшын, сҩыза, бқәыԥсычҳаит,
Ҳҩыџьегь жәа мҳәаӡакәа, ҳамҭак ҳаԥшын.
Ҵәак налшәан икашәеит, аҵәаҵла икыдҳаз, –
Баргьы саргьы ҳхәыцрақәа нхыӡлон амшын.
Арашәыгақәа рыбжьы гон уи ауха,
Иааҟәымҵӡакәа урҭгьы ирыхьуаз рҳәон.
Хнырҳәышьа змамыз ҳааԥын ҵых ықәҳа,
Ацгәы шьаҿа неихыхуа, ашарахь еихон.
Уи ауха баргьы-саргьы зегь ҳаман,
Агәырҩагьы ҳаман, анасыԥгьы убас.
Аха уи аҵых цеит, ицагәышьеит аргама,
Цқьа збаха ҳмаӡаз аԥхыӡеиԥш имҩаст.
Уахагьы арашәыгақәа рыбжьы ааҩуеит,
Аха схала заҵәык сгылоуп сеиқәшьшьы.
Игәыԥшаа-хыԥшаа слымҳақәа ирҭаҩуеит,
Убри ауха ҳақәҿызҭыз ҳанасыԥабжьы!
Хара ашьха аҽызқәа аԥҭақәа нықәсын,
Иқәашырпыҟҟаз амш каххаа еилгеит.
Ашәҭеиԥш амрагь ажәҩан иагәылҵын,
Ашәахәақәа карҵәо ҵаҟа инкаԥсеит.
Аԥсаатәеилаԥрит, еилахынҳәит игәырӷьан,
Ашәахәақәа рыҽрыҵаԥсан акәараҳәа инахәеит.
Зыҭрақәа ааныжьны аҵарақәа ихыҵхьаз,
Рымҵәыжәҩа неиҵыхны аҳауахь еихеит.
Ашәҭыц инахьысуеит ашьхыц амҵәыжәҩа,
Аԥсы ахаара ахац нахыхны иагоит.
Иԥыруеит ашьхыцқәа аԥша ахышәқәа иркылшәан,
Аҳәҳәыҳәа ашьхымзаҭра аҿышәҭа иҭаԥсоит.
Ацхарпа ақәнашьуеит ааԥынтәи аӡаӡа,
Аԥсра иахәшәу аҳаскьын гылоит адәаҟны.
Амра иацәыбналан, ацәашь еиԥш еишьылӡа
Абӷьы иагәылатәоуп цәыкәбарк аҽӡаны.
Акыркырҳәа дгьыли-жәҩани еихәлаччоит,
Ашәахәа каҳәуеит ашырӡеиԥш, ауаа рыгәра аган.
Адгьыл иҩыҵхахеит анасыԥи агәамчи,
Икаххаа иҩагылоит агәыӷра ду ахан!
Амра ашәахәа амшын иныхшьылан,
Ԥшьшьала, ашьшьыҳәа ихнаҩеит ацәқәырԥа.
Нахьхьи, ԥҭа хаҽрак аҽеиҵых инхылан,
Ажәҩан икыдхалт – ахҭырԥаш ахаҭа.
Уаха аԥсаа рашәа уадышххыраха,
Дгьыли-жәҩани рыбжьара икаԥсоит.
Ишаҟьо ҳраҵла амахәқәа ирылахаз
Амза ӡса-ӡсо жәҩангәы ашҭахь еихоит.
Ашьхымзаҭра иҭалеит аҵыхәтәантәи ашьхыц,
Ашьхагәара иахыҵәоит ашьхыҵәрыбжьы.
Асыԥса ҵыры-ҵыруеит ахәы ԥшӡа анхыҵ,
Бырфын цахан инкаԥыруеит ԥшаласк кашьшьы.
Аҟәынџьқәа ирыцралаз амцабз хиаала,
Алашьцара кылкаан агәы амца анаркуеит.
Дгьыли-жәҩани рлакәдунеи салоуп са схала,
Шә-гәыӷрак рынасыԥрышә-гәашәатуеит!
Шьыжь шәаԥшь хәыҵыԥхан, мрагылара ашәуеит,
Ашьшьыҳәа ашаеҵәа нҿыцәаауеит шьыжьымҭан.
Ажәҩан агәырҩашьҭа, ацәаҟәа аӡажәуеит,
Алакәцәашь еиԥш ахы нықәҵан арҩаш аԥан.
Шәиԥхьыӡзқьышәинықәххыз ибыз ихәлашәеит,
Идыруан, иҿы неихыԥхьар, ишкашәоз ихаԥыц.
Ахаԥыцоуп ацәаҟәагьы зиааиуа, абжьарак иныҵашәа…
Шықәсынаҟьак иҟаӡам уаҳа ихынҳәырц.
Иахьа ажәҩан агәырҩашьҭа, ацәаҟәа аӡажәуеит,
Бжь-ԥштәык зхаԥхо ацәаҟәа абжьас еиԥш иӷроуп.
Ашьха рҩашқәа рыцәқәырԥақәа еиласуеит-еилаҩуеит,
Зегьы ацәаҟәа гәылшьап аҿы иҭалоит, аха ишәаӡом.
Ацәгьаҳәацәа зегьы рҿы адыркит иахьатәи ашара,
Зҿы еихазымкуаз ателефонқәа, иахьа рыбжьы гаӡом.
Рыбзқәагьы зымҵысуа ибжьахеит ци-шәи рыбжьара,
Ҵааи-цышәи еиқәзмыртәоз, шьоук рҿы рзартӡом.
Нас иахьагьы ҳамҭак аӡажәлааит ацәаҟәа,
Иахьакгьы уҳәан-сҳәанда инеихашәы ихәлап.
Иахьакгьы ҭынчраз абри ажәҩан ду аҵаҟа,
Иахьакгьы абри амрагьы ашьшьыҳәа иҭашәап.
Хҿа-зықь ацәаҟәа ахыц ҟаԥшь ианыԥсалан,
Ҵаҟа алацәгьа еибазырфо ирықәкыуп, абан.
Агеи ашьхеи рымҵәыжәҩақәа еиқәҳәалан,
Ацәаҟәа аӡы ажәуеит ахы ықәҵан аԥан!
Уаргьы саргьы ҳаиқәлацәоуп ҭагалан,
Уаргьы саргьы еиҩааго егьыҟам уажәшьҭа.
Саргьы снеиуеит хылаӷьарак сҭалан,
Имҩашьахуа сҭаԥшуеит ажәра алакҭа.
Саргьы ушәаԥыџьаԥреиԥш сеилышлааит,
Сгылоуп убӷьыжәреиԥш схәыцрақәа нкаԥсо.
Сгәыӷра абааш гәашәаарлаҳәа иныҵрааз,
Гәалаҟарак нҭыԥрааит, исыздырам иахьцо.
Исыздырам заҟантә, ҭагалан, суԥыло,
Заҟантәиаасыртыша умаӡа ацаԥха.
Заҟа мшы, заҟа ҵхы са сзыҳәан инкылоу,
Заҟантәихыблааша сымцахәакәазҭха…
Урҭзегьы абасҭаху уаҵәиҟалаша,
Иахьатәи амыш уареи сареи иаҳтәуп.
Са сашьҭам уаҵәизбаша исаҳаша,
Иахьа мшы мышла, ҵхы мышла ҳҭәуп.
Исыздыруам заҟантә, ҭагалан, суԥыло,
Заҟантәиаасыртыша умаӡа ацаԥха.
Заҟа мшы, заҟа ҵхы са сзыҳәан инкылоу,
Заҟантәихыблааша са сымцахәакәазҭха!
Шәалҟьамзак нкылыԥхеит, аԥҭа неилыҵын,
Ашәыб рышәшьыра хьшәашәаӡа икаԥсеит.
Илаҳәыз шәахәацқәак амза инаҿысын,
Ҵаҟа асы шкәакәа ххьала ихдырҷеит.
Игылоуп ашәаԥыџьаԥсыла иҷыҩны,
Урҭирыкәшан амцабз шкәакәа лашоит.
Уаха асы маалықьцәа зегьы еигәныҩны,
Ауаатәыҩса рынасыԥнықәҵаны иршоит.
Иаҳа-иаҳа иаатуеит жәҩангәашәԥхьара,
Аԥҭақәа ԥхеибаҵа ицоит рыҽӡаны.
Ихьы рҩашха инықәнаршоит амза лашара,
Асыԥсақәа цырцыруеит ашьхақәа рханы.
Ашьшьыҳәа ицәыҵраауеит аҵых ҩаскьара,
Лашбжьык ҭахәаҽӡа игоит ахәаны.
Нахьхьи ҩ-ԥҭа цәышҳаҭак рыбжьара,
Еҵәак қыџь-қыџьуеит иҿшәар ҳәа ишәаны.
Уахатәи аҵых ахи-аԥси еизныжьуп,
Ҳәҳәабжь ыҟам, ччабжь ыҟам, ашәымҭа ццакуеит.
Ажәҩан ахышәаҿ ԥшь-еҵәак еихышьуп,
Ԥшьҩык рынасыԥ ԥшь-еҵәак каххаа илашоит.
Еиқәыцәашь ишьҭоуп асы еилашыҩкра,
Ашәыб наҿыхәашоит амахәааныжь.
Маӡала афарҭын аҩуеит аҭынчра,
Уаха аӡыжь ихыԥсалоит аеҵәа рԥыџь!
Адәы инықәлеит алашьцара,
Ажәҩан рыԥхны ацәашьқәа акуеит.
Ажәҩан саркьа, мза лашара,
Ахышәқәа ҟьаҟьаӡа иаанартуеит.
Адгьыл рысуп ххьа шәахәала,
Жәҩангәы ашҭа аеҵәа ҭаԥсоит.
Аҵых иалԥраа, ихыхәхәала,
Шьха рҩашушәа ԥшаласк ӡсоит.
О, амаалықьцәа, аҵых иалоу,
Мацәыс еимҟьарак шәцәырҵуаха.
Ес-ишаргьы зхәыцра салоу,
Слахьынҵа амаӡа сшәырҳа.
Иҳәа нас, аҵых, аҵых ҵәцара,
Саџьал алоума ааԥынрак?
Ма ианар мза ашәырҵаара,
Ма амра акаҵәамҭаз ԥхынрак?
Сӡырҩуеит сгылан, слымҳа кыдҵан,
Аха аҭак ҳәа саҳауам.
Зегь рылымкаа ашә-гәашәныдҵан,
Еҵәак аблақәа ҭаауан…
Дгьыли-жәҩани рышьхәа еивҵалан,
Адгьыл алахьынҵа рыӡбуеит.
Исҳәо сҿамшәо џьара акала,
Аҵых ҵада ашҭа сҭаԥшуеит.
Иахьатәи амш акымзарак сгәаҳәаӡом,
Сҿара амшқәа сыкәшан, сыхҭаркӡеит иахьак.
Слахыҵәҟьа саабуам, сыгәгьы акалаӡом,
Зҵаара гәарҭак сықәԥсоит, исызрыҭом аҭак.
Ашьхаҭраҿы ихәмаруеит амырхәага,
Ашьхақәа идараџьуеит, игыларц рҭахуп.
Ицәырҟьа-цәырасуеит схәыҷра хага,
Иахьак исԥыршәаӡом, сыблақәа ирхуп.
Схәыҷра ахьырҩаш салахеит, сҭаслымхан,
Аԥхыӡхаа еиԥш саманы ицоит сырҩшьны.
Са сҿара амышқәа рдунеи зегьы ҿыхан,
Мҵәыжәҩада ажәҩан сналарҵоит сԥырны…
О, ишԥасҭаху, ахааназы схәыҷра амшқәа шылашо,
Мшаҽнеиԥш, ԥсраҽнынӡа исыцзарц сара.
Сгәыԥшаа-хыԥшаауа сылаԥш шакәшаҟьо,
Сқьышәинықәххыз ашәеиԥш исԥыршәаз схәыҷра.
Сиит сара мышкызны, ԥхны мшы ссирк азыҳәан,
Ирҳәоит амзаҿа агыламҭазы сиит ҳәа сара.
Ҳажәла ҳашьҭамҭа азҳарцазы сабду дныҳәан,
Дхысит. Ашьшьыҳәа шьхатәыла анаҿыз ашара.
Сиит сара аеҵәзаҵәеиԥш ахәы иқәыршәыз аҳаблаҿ,
Анцәа ихазыҳәан иалихыз адунеи агәҭа.
Абра сҭаԥшит сара аԥсуа хаҵа иламыс абла,
Абра сҭаԥшит сара аԥсуа ҭаҳмадак илакҭа.
Абра исаҳаит аԥсуа лакәаӡын ҵых иахьагәыларҳәоз,
Аброуп ахыб икылшәаз аеҵәа сыкәа иахьҭашәаз.
Аброуп сара бзиа дахьызбаз ашла еиқәышлаҳәа,
Ԥсраҽнынӡа исахьахәра сгәаҵа иахьҭаԥхаз.
Аброуп сара аԥсра иахәшәыз аԥсшәа ахьысҵаз,
Аброуп аиҳабы ихаҵгылашьа ахьысҵаз сара.
Аброуп иӷәӷәаӡа адгьылгьы сышьҭа ахьанысҵаз,
Са сиеҵәахәгьы ахькыдлаз жәҩан гәаҵа  ҿхара.
Аброуп сара сцыха ӡыхь ахьыҵхәрааз ицәырҵны,
Аброуп сара сымцахарагьы ахьеибакыз илашо.
Аброуп зегь ахьсуозгьы, зегь ахьысцәыӡуагьы мышкызны,
Аброуп сара сызқәаҭыԥ, слахьынҵа амаӡа ахьынҵәо.
Сара сыҟанаҵисхаҵашьахоит саниашьа,
Сара сиеҵәахәмакьанагьы хыхь ажәҩан ихуп.
Сара сыҟанаҵ, ауаа исдырҵоит анхашьа-анҵышьа,
Сҵыхәтәымшазгьы аеҵәа аԥсышьа соур сҭахуп!
Дгьыли-жәҩани ргәы зырҿыхо.
Ааԥын иацу ашәахәа.
Ашьха ԥҳәызба шьыжь данҿыхо,
Уара ухьышәахәа дархәа.
Ирҿых арха, ашьха, аҳаҩа,
Агәашҵа уныҵаԥса ақәасаб.
Ааигәа-сигәа иара иахаҩо
Аӡәгьы дшыҟам агәра агап.
Шьыжь унықәԥха ахәы акәаԥраҿ,
Ҩыџьа ашлақәа рҳаҭгәын.
Зыбзиабара ажәразгаз ахьатәкәасқьаҿ,
Зынарцәгәашәиҭазгалаз згәы.
Ирҿых ицәазар ҽынла аӡиас,
Аԥхыӡиахьынӡалаз иазхоуп.
Илтышахәаша ицааит иниас,
Иахҭыгәло иудыруеи дзеиԥшроу.
Инықәԥалап ахаҳәашәыгәра,
Абҭәа налышәшәан икаԥсап.
Ашьха ӡыхь ианысуа асыпра,
Аҭыԥҳа цқьа леиԥш инахәап.
Ушәахәа иҿырша игароу агара,
Асаби, зыбзада зыхәлам.
Шьыжьык дхаларц аҩадара,
Х-џьалк дырхыԥарц, ԥсыхәа змам.
Дгьыли-жәҩани ргәы зырҿыхо,
Ааԥын иацу ашәахәа.
Аԥсуа ԥҳәызба шьыжь данҿыхо,
Раԥхьа ухьышәахәа дархәа!
Доуҳак рымоуп, издыруеит, абарҭашьхақәа,
Адоуҳа, ашьха ҵәцашқәа рхы лазмырҟәыз.
Ахааназы адгьыл иалазҳаз здашьхәақәа,
Ахааназ ашьхатәыла ашә-гәашәазыртыз.
Издыруеит, доуҳак рымоуп сара сышьхақәа,
Асыԥсақәа анрыҵаԥҵәоз рқьабз еиқәзырхаз.
Мышкызны, аӷацәа рҿаԥхьа имхырхәакәа,
Ахрашәа ахаҵарахь акаҩҳәа идзырҳәаз.
Аҳәагыла иазназцоз агәашьамх рызҭаз,
Ан лгәыԥҳәыхш еицазымкыз адоуҳа.
Иҿаҳәатәы ҟазҵаз зны аԥсуа хаҵа ҿазҭаз,
Маҭарбагас ахызаҵәлызҭаз аҭыԥҳа.
Издыруеит, доуҳак рымоуп сара сышьхақәа,
Сабду ибызшәала сыга-сҿы азырҳәаз.
Абри ажәытәдгьыл ианызмыхыз са сышьҭақәа,
Сара сашьцәа ирыхьша ашәышьханхыҵ изгаз.
Акаамеҭаҽынгьы аӡы-мшын хызмыжьыз,
Амцахәзмырцәаз жәларык рыхәшҭаара.
Ахааназы сабиԥара ршьа ҭазмыжьыз,
Рхьыӡрацара аӡбахәгьы назгаз хара.
Издыруеит, доуҳак рымоуп сара сышьхақәа,
Урҭ ӡра-ԥсра рықәымкәа абри адгьыл ианхалт.
Сышьхақәа сшырҭаауаз дыррак рымҭакәа,
Рдоуҳа амаӡа еилыскаарц иахьа рашҭа сҭалт!
Ԥсаатәкгьы мҿыхац иахьала,
Аӡаӡаш рықәшуп адәқәа.
Ԥшахьык асуеит ихыхәхәала,
Аԥсабара агәы хыркуа.
Исыкәаргьыжь исҟьоит сыҽбыга,
Рымҵәыжәҩа рыкәашәоит аҭәа.
Сыҽбыга инаҿысшьуеит ахыга,
Исҟьоит ҩаԥхьа аҽбыга картәа.
Икахәхәа аҭәа радқәа шьҭалоит,
Ихәыҵыҷҷоит сыҽбыга аҭәарҭа.
Џаџа Мацәкьыс дшәаӡыӡан дыбналоит, Ахгьы иақәиҭхоит амхырҭа.
Исҟьоит, еиҭасҟьоит сыҽбыга,
Амхы гызмалцәа рыхқәа каԥсоит.
Са сабду иманы днеиуеит иныга,
Ашьшьыҳәа ҳажәакыкақәа ԥшьоит.
Сара, лахәа-ҵәыхәа ҭасырц,
Бжьы-мшынк ирхысцарц хара,
Еиҭа лаӷра-ҵәӷра ҭасырц,
Уи лаԥшык ахарамхарц џьара,
Аҭәҳәа саҭәҳәоит ус сааҭгылан,
Аҭәҳәа, зны ашла исирҵоз.
Ажә ҭынчӡа сабду ихагылан,
Ахш ахәхәаҳәа аныга иҭаҭәон!
Ҿаҳаи-дагәеи уаха зегьы ыцәоуп иҭаххаа,
Зегьы злаӡо аҵых гәаҵәажәпагьы ццакӡом.
Нахьхьи, апоет ицәашьы заҵәык каххаа,
Аҵых еиҩнахуеит, лацәааихьшь ауӡом.
Апоет ихәыцра бжьагьежьуеит ци-шәи рыбжьара,
Шәынтәдыҵалахьеит, дыҵыҵхьеит уаха.
Аҽацәшьамхыла ахра иаҿеицалт акаҵәараҿ,
Хәыцрак даҩуеит, хьаак ицралоит имцаха.
Амза ашәахәа аԥсаҟьоит, аҵых агәы шьаркыцуа,
Аҵых иалоуп агызмалцәа зегьы рҵыхәа шәаны.
Апоет уаха аԥсреи абзареи рлакҭаҵәҟьа дҭысуеит,
Мцҳәарҭеи ҵаҳәарҭеи зегьы истол иқәуп еизаны.
Уаха апоет игәы еиҵақьны иҵәыуоит бжьыда-шьҭада,
Уаха апоет иуаз ажәа аҿыҵышәшәоит икалам.
Аӡәгьы ибарҭам илабжыш алкьасоит аҵых, аха избада,
Аха избада, аҵых ҿаҳа-дагәа ада шаҳаҭ  дызмам.
Уахатәи аҵых ҵыси-ҳәыҳәи рашәа ҭынчуп,
Уахатәи аҵых ҳашҳатәра агәырҩеиԥш ихьанҭоуп.
Апоетгьы дкарахеит, ушьҭа уаҳа имчым,
Аха зегьы рцас, ацәашьы зҿыршоу аԥенџьыр лашоуп.
Илашоит уаха ацәашьы заҵә, аҵых ашьана,
Илашоит уи лаԥшыцәгьеи ҿаԥшыцәгьеи зегьы рцас.
Уара уеиеҵәахәгьы жжаӡа икыдуп џьара макьана,
Адгьыл иақәлахааит, апоет, уиеҵәахәмраҵас!
Схәыцрақәа сырзыӡырҩып, снатәап уаха ҳашҭаҿ,
Сҿара мышқәа исхысыз срыхьҵәыуап хәыҷык.
Схәыҷра ашьҭақәа еихык-еиҵык икаԥсап ашьацраҿ,
Сыҩып, сыԥап, схәыҷра аиқәагьы ҟәыҷып.
Сныҽҳәатәап акәасҭхарамца, аххаҳәа иахьеибакуа,
Ахәԥҳаи абзыцәашьеи рлакәцәыригап сабду.
Амцабз иахибаҳәап ацыԥхьқәа рҽеибаркуа,
Ҳхәыблы еиқәаҵәа инаҵаԥсап алҩа зҵачу.
Ҳаҽҳәа иакәшаны инатәап уаа гәарҭак,
Уаа гәарҭак рлымҳақәа кыдҵан иӡырҩып.
Икаххаа инаҵаԥшып жәҩангәашәеимҟьарҭа,
Ашаеҵәа кыдыршәан, ахҿа заҵә хынҳәып.
Уи ахҿа днаҵаххны, аҳауа иналиԥаап,
Бзоу ашьхәа иҭаргьежьны, ԥшаласшәа дыԥрып.
Жәҩангәы сакараҿеҵәыш ссирӡак рыликаап,
Уи аеҵәа инапы иқәҵан, адгьыл ахь дхынҳәып.
АдгьылаҿСасрыҟәа иашьцәа амца рызнеигап,
Ахааназы аԥсуа имцахәгьы еибакып ижжаӡа.
Зыԥсы ҿихыз иашьцәа рчарҳәара гәнигап,
Иԥсы ацамҭаз ергьашәак иҳәап ихааӡа.
Агәырҩацәгьа ззымчҳаз асыԥсагьы тҟәацып,
Хыхь ахра еиҩыцәрақәа агап ирхәаша.
Ашьхатәыла уазырып, ашьхатәыла гәамҵып,
Ԥшьынҩежәи зежәҩык Нарҭаа рнапы еикәырша,
Инхықәгылап ацаҟьаш. Рыччабжь хыш-хыҵәо,
Ахра рыԥхрақәа нырцә-аарцәеимдырҟьап.
Аԥсҭаҵа аҽҽаҳәа ӡи-мцеи еиқәызҭәо
Сасрыҟәа, шаҳаҭдызмам ҵыхәтәажәак иҳәап…
Издыруеит, бара ибылымшо егьыҟаӡам ибҭаххар,
Бара быԥшӡара аӡхьамԥш ахәараҳәа иаршуеит.
Сара салашәар ҳәа сшәаӡом быблақәа рҭакар,
Ибҭаху сызуы, исызҳәа, зегьы-зегьы сычҳауеит.
Сара зегьы-зегьы сычҳауеит, сҭаслымхеит уеизгьы,
Цәыкәбарк сыбла ихшәаргьы, гәырӷьа лабжышуп сҳәалап.
Сгәы сбырхьыр, сгәы иҭаӡуп, исырзарым џьаргьы,
Ус гәыжьжьага хәыцрақәак рыкаҭа сҳалап.
Гәыӷрақәак рцәаара сыԥсы ахац ианҵаны
Исымоу, нҿшәаны, акәаԥҳәа инкашәаанӡа ҵаҟа,
Гәырҩашәакгьы ныҵакны исҳәалап, сыбжьы ныхҵаны,
Суаз ззымчҳаз аҽацәгьы халап ахрақәа ԥыҟҟа.
О, ижәҩантәым, о, идгьылтәым, бара ажәеиԥшьаа рҭыԥҳа,
Быбла ихыбхуа шәахәа хаарак саҭәашьа иахьа.
Сыԥс иахылҵыз сыбжьы инаҩуа сбыҳәоит ибырҳа,
Сыбла аԥыџьқәа мырҵысӡакәа сыбла бхыл ҩаԥхьа.
Соуԥшәыл хьшәашәа, сбырфын бырса, бааӡырҩы,
Згәыӷра хәыҷы аӡы ихшәалаз ҵыск абжьы гоит.
Избоит, ихирым, ус цәаныррак самоуп сеикәарҳәы,
Ахшцеиԥш ихыҵын, ашьыжь шарагь аарла еимыггоит.
Аха зегьы-зегьы сычҳауеит, сҭаслымхеит уеизгьы,
Цәыкәбарк сыбла ихшәаргьы, гәырӷьа лабжышуп сҳәалап.
Сгәы сбырхьыр, сгәы иҭаӡуп, исырзарым џьаргьы,
Ус гәыжьжьага хәыцрақәак рыкаҭа сҳалап!
Ашәышьханхыҵиԥрит ажәҵыс,
Ажәҵыс кәыкәблан ажәҩан ихшәалт.
Адыд иаҵысит, ақәаршҩы иаҵысит,
Аԥша иаҟьеит, иҭалт ихалт.
Амҩа ишықәыз иқәасит иӡысит,
Ажәҵыс ахьҭа иакит, илаҳәит.
Аҵыр-ҵырҳәа ихысит, имацәысит,
Аԥҭа рымҵәыжәҩа еикәаҳәит.
Аха ицоит аԥсаатәамҵәыжәҩақәа еибгазар,
Ахьҭеи аԥшацәгьеи идырӷьеҩӡеит еиҭа.
Аха зегьы-зегьы ачҳауеит, избанзар,
Ажәҵыс ҭаԥшуеит ааԥын алакҭа!
Ашьха ӡиас леиуеит ихыш-хыҵәан,
Ацәқәырԥақәа хыҵны иаҿасуеит аҟәара.
Аҵырҵыр имацәысуеит ажәҩан кылҵәан,
Ахраӡагеиԥш икыдҵәан иаҿуп ақәоура.
Амҩа дықәуп ҽыуаҩхаҵак иҽеибыҭан,
Дыҭҟьа днеиуеит, иҩгьы-икәаргьы неилаԥсо.
Ишьҭахь, иаԥхьа, џьаргьы иҟам хыҵакырҭа, –
Дныҽԥангылеит аӡыблара хыҵны иахьцоз.
Ибеит аҽышьҭа ҿыцӡа аӡы ишҭагалаз,
Уи акәхеит. Уи днаҵаҟьеит иҽеиқәа.
Нас ишиашаз ҵаҟа аԥан инхықәххылан,
Аха наҟиазҭамгалт ашьапқәа.
«Еи, аҽыуаҩ, уара баша угәы уҵоумырсын,
Цқьа уазхәыц, ԥхьаҟа шьаҿак ҟоуҵарцы.
Аҽышьҭа аӡы иҭагалоуп ҳәа уҽы уамысын,
Изеиԥшра ҽу ирыз иудыруазеи уи аӡы!»
Ацәылашара иқәнакит ажәҩанаҿаеҵәа,
Мацәазк атәарҭа ажәҩан кылнаблааит иара.
Аҩызцәа ацрыӡааны ицеит – аимҩалацәа,
Иара заҵәык аанхеит жәҩан хыцәқәаҿ  џьара.
Са сылаԥш мрагылара иакәшаҟьоит ашараз,
Ашаеҵәа шыҵхахо гәасҭарц снаԥшны.
Агәра згарц, иаҳхылаԥшхәу ииеҵәахәжәҩан сакараҿ,
Мшаҽнеиԥш иахьагьы иҭәны, иԥханы,
Иххаӡа ишылашо уаргьы-саргьы ҳзыҳәан,
Уаргьы саргьы ҳзыҳәан ацәашь еиԥш ишӡыҭуа.
Ауаҩаԥшь мышьҭацәгьа думыҳәарц аказыҳәан,
Аҿаԥшыцәгьа дуԥымларц уфеида згауа.
Араси-амаӷи умӡырха-ашҭа иҭамларц,
Аҽнышьыбжьон умҩа еихнамҵәарц аԥшӡа.
Раԥхьатәи ужәынҭыӷьла ачабаа аҿамларц,
Ахҭаҟынӡа уламыс ажәроугарц  ицқьаӡа.
Са сгәы каршәуп, схы каршәуп, сыҟоуп ишысҭаху,
Снарыҵаххны иааныскылоит сабиԥара рышькыл.
Издыруеит дшыҟоу саргьы исхылаԥшхәу…
Ирҳәоит: ашаеҵәа кыднаҵ, дыҟоуп Абрыскьыл!
Уахагь аҵхи сареи ҳаизынхеит ҳамала,
Лагәи-лацәи реиԥш, дгьыли-жәҩани еивҵоуп.
Уаха аҵых иналаӡсоит ԥшаласык хиаалан,
Аеҵәрԥырӷы блақәа ажәҩан иаҿаԥсоуп.
Саргьы уаха абри адунеи дуӡӡа сагәыларшәуп,
Сгәыр-ӡаны уи аӡыхшьах саларшәуп џьара.
Адгьыл аҵыхәан насыԥхәыҷык икаршәу,
Сшашьҭаз, снаӡаанӡа, снеиқәышлаҳәеит сара.
Сыԥшуеит уахатәи ажәҩан ахра схалан,
Аха уи анасыԥацәаарагьы збарҭам џьаргьы.
Асар рымҩа, нахьхьи, аҟәыҵәақәа еиқәҳәалан,
Жәҩангәы сакара иаҵамӡырц ишаҟьоит иаргьы.
Уаха ӡи-мцеи ахьеилаҭәо сгылоуп са схала,
Уаха дгьыли-жәҩани шьхынԥсылан, акы иазыԥшуп.
Еҵәаџьаа рҽеибаркны жәҩан хәызқәаҿихалан,
Ихьшәашәаӡа шәахәац-раӡак алашьҭра иаҿуп.
Сара аӡәзаҵәык издыруеит уахатәи аҵых амаӡа,
Сара аӡәзаҵәык издыруеит иахьҭаӡу ацаԥха.
Аха сыԥсы иахырзааны уи амаӡа ангәарасҵа,
Сҳашҳатәрахоит аргама, издыруеит уаха…
Абри адунеи хызаҵәхәыҷы ажәҩан иахьалоу,
Ҭынч тәарҭа-гыларҭа амоуӡац иахьагьы.
Згәыӷра заҵәы згәыҵакны уаҵәы ашара иаԥыло,
Мци-ҵабырги рыбжьара сыбжьаршәуп саргьы!
Исцәыӡыз сыччаԥшь сашьҭоуп уахантәарак,
Уи гәырӡ-шашәаӡиныҵашәаны ицеит.
О, аҵых, исзаарт уаха жәҩангәашәԥхьара,
Аҵых уналԥхан, сыччаԥшь, укәеи-цеи!
Укәеи-цеи аҵых самсал агәы неиҩыхны,
Уаҵәазыҳәан гәыӷра ссирқәак сгәы иҭаԥса.
Сыԥсы еивызгап саргьы убысҟан сҽынеиҵыхны,
Сгәырҩа хьшәашәагь наҟинкасцап иԥхаҵа.
Адунеи инықәхаҽап ашарагьы рҩашҵас,
Иразнышха исықәҭәап ашьыжьтәи ашәахәа.
Сыччаԥшьгьы ныҵхахап насыԥлашахарцаз,
Ццышәҵас инықәбап абжьы слымҳа ҵызхуа.
Дгьыли-жәҩани рыбжьара ахьтәы фаитон бжьалап,
Ахьтәы маалықь, ахьтәы фаитон анасыԥикыз.
Дгьыли-жәҩани рымала инымхарц рхала,
Сыччаԥшь ацәашьы лаша каххаа иаркыз.
Сгәырҩа амца зырцәо сыччаԥшь лашара,
Аччаԥшь, ауаҩытәыҩса игәыӷрақәа рхац.
Зны исыциз, зны исыцԥсуа, сыччаԥшь гәкыра,
Амҩабжара снумыжьын, ҳамҭак усҭаз.
Ԥхыӡла избеит асы ҩамгылах ауны ишьҭазшәа,
Асы шкәакәа иларшәызшәа еҵәак жжаӡа.
Са сшәаӡыӡеит сиеҵәахәжәҩан иҿшәазшәа,
Сылабжышқәа сӡамҩа иаҿысуан иԥхаӡа.
Снапы ианысҵарц сҭахын сиеҵәахәшьҭыхны,
Уажәымзар-уажәы уи кьаҭар ҳәа сшәон.
Уажәисызкра џьысшьон снапы неиҵыхны,
Аха ашәахәа насгәыҵыршан, иара наскьон.
Сеихон, саргьы, уажәы-ушьҭан снахьысырц,
Аха сыга-сҿы азҳәом, сеиҭаргом сшьапқәа.
Исҭаххеит дгьыли-жәҩани еимаҵәан ихысырц,
Сгәаҟит убриаҟара, сгәы аҭаԥиазкуам.
Агәра згаҵәҟьон уи сиеҵәахәшакәыз,
Иҿшәарц егьагымшәа збон сыԥсы ахац.
Сиеҵәа аҿаԥхьа сҿаҳәан, исыздырам иззакәыз,
Исҭахын сара арҵәааҳәа сыбжьы сыргарц…
Адгьыл сыҵашьшь ицозшәа быжьрабыжьҵәа,
Џьаҳаным агәы еиҩыххаа слеиуан хланҵы.
Усҟан са сиеҵәахәгьы цазшәа збеит инхәыҵацәа,
Иқьалықьашон, адунеи иазкуамызт са сыԥсы.
Ишьҭан адәахьы асы ҩамгылах бырлашха,
Еимагыланы асоура еиҭалагарц иҟан лассы.
Сара снапы шьҭыхны снеиуан сқьыԥаха,
Аӡыҭра иаҿыз сиеҵәахәыларшәын асы!
Атыҩарҩар абжьы гон убри ауха,
Убри ауха аҵых агәы еиҩнашахьан.
Аҽҳәаҿдтәаны дҵәыуон са сан Хәыхәа,
Аты абжьы ахьгаз, аӡәдыԥсуеит ҳәа лаҳахьан.
Сара саб аибашьрахь дыҟан усҟан,
Ишәҟәымҭагьы ҳмоуижьҭеи акыр ҵуан.
Убри ауха амацәыс аԥҭақәа иргәылҟьан,
Ажәҩан агәы еиламгыло идыдуан.
Аҵых лашәиалыҩҩуан атыҩарҩар абжьы,
Сан ашәахьхылхуаз лылабжыш лҵәахуан.
Ҳгаз-цәашь лашон аарла алҩақаҿашьшьы,
Сабду жәа мҳәаӡакәа аҽҳәахь дыԥшуан.
Атыҩарҩар абжьы гон иԥсҭыхгаха,
Уи аухатәи аҵых ушьҭа агәы еиҩнашон.
Сара хәыцрақәак сзааиуан еишәара-еиҵараха,
Саб изы аты шәаџьҳәозшәа сгәы иабон.
Аххаҳәа еицралон акәасҭхарамца,
Архышьна иахьыӡсаны аԥырӷыцқәа каԥсон.
Сабду ашьшьыҳәа, ашьшьыҳәаӡа дымгәамҵкәа,
Игәы дынҭаӷызны, ииарҭахь днаскьон.
Илахьи иџьымшьи иӡатәуан аҵыхәтәан,
«Анцәа, сыҷкәын заҵәичамҩахә ҟаҵа»… Сабду илабжыш иӡамҩа инықәҭәан,
Игәырҩашьҭа нкыдыхәхәеит ихьанҭаӡа.
Арашәыгазаҵәабжьы гон аҭӡамцахь,
Аарла-аарла ацәашьы абла ҭаауан.
Игәыԥҵәагаха иҭыҩҩуаз аҵых агәаҵахь,
Саб иԥсырӡы акәызшәа аты абжьы саҳауан.
Уаха арашәыгақәа аҵых дырцәажәоит,
Раԥарбаа амза иҭагылоуп ушьҭа.
Ахьхьаҳәа ԥша каканқәак налышәшәоит,
Иҟәашӡа ашьацра инылаԥсоит еиҭа.
Арашәыгақәа рыбжьы гоит ирҩышьыган,
Арашәыгақәа рраԥа игәылырхуеит акакан.
Акакан иамҵаԥсоит акаканқәа блахкыган,
Хыхь амзагьы нхықәгылт, аҵых еиҩнашан.
Арашәыгақәа ашәа рҳәоит иааҟәымҵӡакәа,
Аҵых дыршьаҳаиҭт арашәыгақәа рыбжьы.
Ацәашь еиԥш аҵла ахьгылоу имҵысӡакәа,
Арашәыгақәа рыбжьы иалоуп еиқәшьшьы.
Аҽышьҭыбжь аҵых иалыҩуеит апыҟҟаҳәа,
Аҽышьҭыбжь аҵых агәаҵа иҭаԥсоит.
Ашьацра инылаԥсоит ашьҭақәа аттаҳәа,
Аҽыхәа иаҵәа аҵых ҵәца иалаӡсан ицоит.
Инеиуеит алакәрашь шзахәо, еиҵасны,
Ахәда иқәлашоит аԥырцәқәа еикәарҽы.
Уаха иара заҵәык ахала абӷа еиҵыхны,
Амзаҭәымҭаз адәы ԥшӡа иакәшоит аҽы!
Уаха иреицәа-иреиҳа акымзарак сазхәыцуам,
Машәыршәагь гәырҩашьҭак схыԥшылом џьаргьы.
Абар, амшгьы мҩасуеит, ушьҭа дук ахыҵуам,
Сара сгәы каршәны, сымала стәоуп уахагьы.
Схахьы амзаҿа цәырҵын, ажәҩан агәы ахәит,
Амшын инхыӡлеит аҵыхәтәантәи ашәахәа.
Хәылԥшәаԥшь бзары-бзаруа сыблақәа хнахит,
Жәҩанкалҭаҿихәмаруеит алҩаҵәкахәхәа.
Аеҵәақәа каххаа икыдлеит уаха ажәҩан,
Быжьҩ-еишьцәа еҵәаџьаа жәҩангәы ашҭа иҭаԥхеит.
Қәрахьымӡак иеҵәахәишызбоз инкыдшәан,
Ахьышьҭра заҵәык ажәҩан иныҵганы иҭашәеит.
Уаха амши аҵхи еилыҵуеит шәыда-чгада,
Уи шә-гәырҩак, шә-гәырӷьарак мҵарсны иагеит.
Аҵых амҵәыжәҩа еиҵнахит гәата-бӷата,
Ахәылԥҵарақәа рдунеи ҟьаҟьаӡа ишеит.
Стәоуп сымала, са схәыцрақәа неиқәҳәало,
Ахьы шәахәеиԥш аеҵәа рылабжыш сыхьшуп.
Хыхь – ажәҩан, ҵаҟа – адгьыл, уаха сгәы ак алам,
Амш анҵәамҭазы насыԥссирк сзыԥшуп!
Ԥсы зхоу зегьы ыцәахьеит уахала,
Цәгьагьы бзиагьы аҵых агәаҵа иҭаҳәҳәоуп.
Ҳшымҳа иныҵасуеит ԥшаласк хиаалан,
Аҵых еиқәырхха аҭынчра ҿаҳәоуп.
Еихык-еиҵык акәтқәа аҵла иқәтәоуп,
Ашьшьыҳәа икаҳәуеит аӡаӡа аԥсата.
Амза ашәахәақәа адгьыл иқәтәоуп,
Абри аҵых лакәссир сыԥсы алахеит еиҭа.
Асар рымҩа – схәыцрақәа рӡырҩаш,
Са слахьынҵа аеҵәа ашҭа иҭаҭәоит.
Ушьҭа, лассы аԥҭақәа ашаеҵәа хырҩаш,
Амза ашәшьыра адгьыл иқәланы ицоит.
Уахатәи аҵых зегь маӡоуп сара сзыҳәан,
Ашаеҵәа агәы еиҩыхны иҭаршәуп слахьынҵа.
Сшьаҿа еихызгоит алашьцараҿадгьыл ныҳәан,
Ажәеиԥшьаа рҭыԥҳа ажәҩан дналԥрааит хараӡа.
Уахатәи аҵых еиԥш ихьанҭоуп сара схәыцрақәа,
Аҵхи сареи ҿаҳаи-дагәеи реиԥш ҳаидхалт.
Аеҵәџьарсахьақәа рымцахәмырцәакәа,
Ажәҩан агәаҵаҿаххаҳәа инеицралт.
Уахатәи аҵх абгыӡацхь иаргәаҟуеит џьара,
Атыҩарҩар абжьы ааҩуеит харантә…
Аӷьыч хылԥеиԥш аҵысҭра аҵла иаҿаршәуп,
Иӷьӷьа-иӡәӡәа ахәыжәаҟьахьеит.
Аҵыхәтәантәи абӷьыц амҵаҿы икаршәуп,
Аҵыхәтәантәи ауасиаҭамахәиазынхеит.
Уи аҟәараҩа илашәаз анасыԥиаҩызоуп,
Аԥшадаас ацрасуа икнаҳауп џьара.
Ихыԥрааз аҵар ԥшқа уаҳа имҩахыҵӡом,
Аҵысҭра ахала иныжьны иқәҵит дара.
Алԥхынрак агәырӷьара зхыҵәоз аҵысҭра,
Алԥхынрак зыхшара згәыҵаҳәҳәа итәаз,
Уажәеиԥшхан аҳәысҭажәаҭәархысҭа,
Акымзарак аҭнымхаӡеит урҭ  рцынхәрас.
Урҭзегьы рцынхәрас иқәасуеит, иӡысуеит,
Агәаҵа кылблаа икаҭәоит ацәыкәбар.
Ирҩа-ирҵәаҵәа ахьҭа наҿысуеит, –
Иалшоит аҵысҭра зынӡа
Аҵла инаҿшәар.
Усҟан ӷәӷәалагьы инасып аԥшацәгьа,
Аҵысҭра злеибарку аҭәыцқәа еилышәшәап.
Ԥҭада-ԥшада зны иҟьаҟьаӡа ишаргьы,
Аҵыхәтәантәи аҭәыц хәыҷашьшьыҳәа икашәап.
Иахьатәи амшгьы гәырҿыӷьган имҩасит,
Иасуеит аԥшацәгьа, ас дугьы ҳзауп.
Ардәынак ҿықә-ҿықәуа ҩ-ҵлак ирыбжьаӡит,
Аҵла ахыцәқәаҿихьшәашәаӡа аҵысҭра кақәуп.
Снеиуеит схәыцрақәа рышьҭа схыланы,
Сара слакәкәаркәашьагьы цоит икәырны.
Исцәыӡхьоу схәыҷра асахьақәа сԥыланы,
Са сгәаҵа нҭарлаҳәны, ицоит иԥырны.
Са скәаркәашьа кәаркәашьоит ишзахәо,
Арахәыц-хац снацәкьыс иакәыршаны искуп.
Скәаркәашьа сашьҭоуп гәыӷрақәак хахо,
Гәыӷрақәак рцәашьы макьанагьы иаркуп.
Асыршҩы ниасуеит схахәы нхыршлаан,
Шәымҭаҵас сышьҭақәа сышьҭахьҟа икаԥсоит.
Схахьы жәҩангәашәԥхьара ахышәнцәыҵраан,
Ҵлакашәара сшәалҟьамра шылаҟәхьоу збоит.
Ахәхәаҳәа скәаркәашьа ианыҵуеит арахәыцқәа,
Лабжышла сымшқәа саԥхьа иӡыҭхьеит.
Ахҿақәа ирныԥсалаз слахьынҵа ахыцқәа,
Мацәыск еимҟьар еиԥш, реиҳарак ҭҟьахьеит.
Аԥсҭазаара салаԥсны искуп напхыцла,
Уи уаҵәы сцыраҵас инасымпыҵабар ҳәа сшәоит.
Иӡхьоу, иԥсхьоу иахьа сҿарамшқәа сԥылоит,
Иныҵакӡан, ԥшьшьала, гәырҩашәакгьы сҳәоит.
Сгәы иҭамшәац, схы иҭамшәац,
Цәаныррак сылаҽуеит…
Сылаԥш ныҵызгоит жәҩан гәаҵа неиҩша.
Ҩ-хра ҵәцашк рыбжьара ибжьахәаҽуеит,
Иахьатәи аҭынчра зызхымгаз аԥша!..
Издыруеит аԥсра ахәшәааҵраҿы ишыҟоу,
Есымша ауаҩибла ихгылоуп, аха иабаӡом.
Издыруеит, зегь зымчу, џьара акыҟоуп,
Аха ауаҩытәыҩса ибарҭам, иара ага-аҿы аҳәаӡом.
Аԥсрахәшәауаҩытәыҩса иааҵраҿы игылоуп,
Аҳаскьын хышәҭхәыҷ, аԥсабара аҟәырҷаха.
Нас, ауаҩы дзырлашәуа арбан, иблақәа ирхыло?
Аҳаскьын хәыҷизаҩшәои илаԥш ганха?
Аԥсреи абзареи ирықәшәиз дарбан мышкызны?
Аҵәы ԥҵәаны иақәзыԥсада ауаҩы илахьынҵа?
Змаҟа казыршәда нас, аихац дынкылсны?
Дызусҭа, ауаҩхҿыхшьа имҭакәа, инышьҭаба ицаз?
Ашәибжьы бжьысуеит дгьыли-жәҩани рыбжьара,
Еҵәак нкыдлашоит, аха икьаҭахуеит нас.
Амцеиԥш еицралоит ауаҩытәыҩса игәыҭҟьара,
Уи иахьатәи амшгьы аԥхыӡеиԥш имҩаст.
Дыԥсуеит ауаҩытәыҩса, аԥсра ахәшәааҵраҿы ишыҟоу,
Ауаҩи аҳаскьыни баша еивысуеит есымшагьы.
Издыруеит, зегь зымчу, џьара акыҟоуп,
Аҳаскьын хышәҭхәыҷааҵраҿигылоуп иахьагьы!
Ҿаҳа-ҿымҭроуп аԥсабара,
Иаасыкәыршан шьҭыбжь гаӡом.
Бӷьыц еицарсак анаӡара,
Ԥша шәышәыкгьы иарҵысӡом.
Саркьа ххыран, бжьыда-шьҭада,
Аҵла ирхьыӡсоит ашәахәа.
Мацқьа-шьацқьа аҭынчра шаҭо,
Ашәҭқәа гәылҵуеит маӡала.
Аҭынчра мшын акәа сҭаршәуп,
Ҵыск амҵәыжәҩагьы арҵысӡом.
Жәҩан ҵаула атлаз зҿаршәу,
Ӡыжь ҵамҵамроуп изеиԥшроу.
Сишь! Дызусҭа аҭынчра еилазгаз?
Слымҳа кыдҵаны сӡырҩуеит.
Иныҵакны зҿара гәхьаазгаз,
Ҭаҳмадак иашәабжь саҳауеит!
Ахысбыжьқәа аҵых иалыҩуан убри ауха,
Убри ауха аҵых ацәа иҭыԥсаауан.
Аӡәгьы дақәшәомызт акы аҳәаха ауха,
Ахысбыжьқәа нҵәомызт, ахысбыжьқәа гауан.
Ахысбыжьқәа ааҩуан ашьхақәа ирхыкны,
Ҳгаз лампа аарла аблақәа ҭаауан.
Алашьцара иаларшәын аҵх шьаркыцны,
Аԥшқа дахьгараз дцәырҳаны дааԥшуан.
Аӡәымзар-аӡәгьы ҳмыцәаӡеит убри ауха,
Дгьыли-жәҩани ирыбжьахәаҽуан аҵых аԥсы.
Аҵых иагәылаԥсон ахысбыжьқәа ԥыххаа,
Аҵых-лашәмҩасуан ашәеиқәаҵәа ахьыссы.
Ишызбоз иццышәхон аҽҳәаҿы акәицқәа,
Ишызбоз ицәон аҵыхәтәантәи акәазҭха.
Аӡәы игага икыдшанхалоз аҭӡамцқәа,
Ишәаӡыӡо сыбла иныҵаххуан уаха.
Ԥсырӡык еиԥш ахысбыжьқәа гон убри ауха,
Ацхь иаргәаҟуаз абгыӡшәаџьҳәара ауан.
Аҵых уалуашон, иамамызт аԥсыха,
Ҳацәаӡамызт, уаҵәтәи ашара ҳазыԥшуан.
Аҿҿа алгон ауха ҳахьатәкәасқьа,
Адәахьы саашьак ҳԥызбаауаз ҵәыуон аԥша.
Са сҽеикәарҳәны сылаиан сиарҭа кьакьа,
Зегь зымчыз сиҳәон еибгала иҳазшарц.
Уи аахыс акыр шықәса рҩашҵас имҩасит,
Ушьҭа шлацла еилашыҩкит сара схахәгьы.
…Арбаӷь хәамзам аҵых агәыҵәҟьа еиҩнахит,
Ихымкәаӡо ахысбыжьқәа гоит уахагьы!..
Ҳахьатәкәасқьа абарҵаҿы стәоуп са схала,
Жәҩан икыдшәаз еҵәак ашьҭа снахьыԥшуеит.
Уаха аҭынчра салаӡҩоуп, акымзарак салам,
Аҵых зымҽхазкыз арашәыга абжьы саҳауеит.
Сӡырҩуеит аҵых агәеисра сыԥсы адкыл,
Избоит уахатәи аҭынчрагьы иамоушәа гәырҩак.
Уажәы-ушьҭан акы аҳәара џьысшьоит адгьыл,
Акы аҳәара џьысшьоит, иадамзаргьы ажәак.
Уаҵәы иҟалаша акы або џьысшьоит са стәала,
Уаҵәы рыцҳарак иԥеиԥшу џьысшьоит ауаҩы.
Изҭынчроузеи нас абасҵәҟьа? Ихьаазгоит сгәанала…
Са исхымхәыцуа аӡаӡашгьы ԥсатоит икаҳәҳәы.
Сшьапсыргәыҵа инаҵаԥсо амза ашәахәацқәа,
Ашьшьыҳәа, ашьшьыҳәаӡа снықәлоит адәы.
Уаха мацәыси ԥшацәгьеи рыла имгәамҵуа,
Акы зыгәҩарам ашәаԥыџьаԥгылоуп еиҵаҭәы..
Сшьаҿақәа еихысхуеит ашьац иаҵәа шаҭо,
Уаҵәтәи сара сгәараҭа еиҳагьы иԥшӡахарц.
Аӡәгьы ибарҭам ахьтәы рахәыц аҵых иалдоу,
Ԥысҵәар ҳәа сшәаӡыӡоит адунеи аԥсахац!
Иҟоуп аџьалгьы, иҟоуп анасыԥгьы,
Аха зегьы џьалуп ҳәа уҽаҭаны умтәан.
Иҟалоит уеиқәымшәар, абӷа урҵысыргьы,
Аха убысҟангьы сыԥсып ҳәа умшәан.
Згәыӷра зцәыӡыз, инасыԥгьы ицәыӡуеит,
Ацәгьагьы абзиагьы рзыҳәан ухиаз.
Иудыруаз, аҵәыуабжь аччабжь ахылҵуеит,
Уаха ԥхыӡцәгьак убаргьы, бзиак иазҳәаз.
Уҟаз хаҵаҵас, егьаҩегьа рҳәаргьы,
Аԥсҭазаара ӡыблароуп, уаҿагыл, уқәԥа.
Уаҵәы амра кыдшәоит ҳәа уаҳаргьы,
Убла иамбазар, ихоумҵан лабҿаба.
Акы ахьырҳәо, ак шыҟоу убри удыруаз,
Бга ахьҭам, алаҵәҟьагьы фҩышәаны ицоит.
Цәгьагьы бзиагьы узеиԥшны иуныруаз,
Аџьал ахьыҟоу, анасыԥгьы ҟалоит!
Аӡеиԥш иҭынчуп уахатәи аҵыхгьы,
Уаха ҵыси-ҳәыҳәи рашәа еиқәтәахьеит.
Иҭынчхеит аӡиас быжь-хаҳәк ирхысызгьы,
Ҵхыбжьонуп. Хынтәарбаӷь акиҳәа ҿнаҭхьеит.
Быжьҩ-еишьцәа ркәашымца кыдлашоит ажәҩан,
Быжьҩ-еишьцәа риеҵәахәкаххаа илашоит.
Сара акымзарак сазхәыцӡом иауан-иашәан,
Лакәдунеик шеибгоу са суадаҿизбоит.
Уахатәи аҵых хьыҵәцаш сханҿаны салаԥсоуп,
Сыблақәа хызкыз аԥшӡара сыга-сҿы снарҳәом.
Уаха, маалықьҵас, ажәҩан ӡымшын салаӡсоит,
Аха исықәҿызҭыз сынасыԥашьҭамҭа сзырхом.
О, аҵых ссир! Аҵых ссир! Слахьынҵа амаӡа,
Сҵыхәтәымш ахьҭаршәу иабыкәушь, иаба?..
Уахатәи аҵых сгәы акымзарак алаӡам,
Уаҵәтәи ашарагьы ԥшӡала исырба!
Иацтәи амш ушьҭа сыԥхыӡгьы иалашәом,
Иацтәи амш ниакәкәан ицеит ишцара.
Иацтәи амш амахәиԥнаҵәазоуп исгәалашәо,
Абжьарак, кәыркәа мыш наҟӡа исԥырҵит хара.
Кәыркәа мыш, кәыркәа шоура, амахәҿиаа ԥызҵәаз,
Кәыркәа мыш кәыркәырны, акәаԥҳәа иҭашәеит.
Иацтәи схәыцрақәа, абырфын рахәыц хызхуаз,
Сгәырӷьара ахьы махәҭа цәыкәбарҵас иҿшәеит.
Уи амшгьы цеит, мацәысшәа инасҿалашан,
Аҳәахаҵәҟьа смаӡаӡеит ажәак иреицәаз.
Усҟантәи сыгәҭыха сышәҟәы ианхалашаз,
Исзахьымгӡеит иацтәи амш, ӡшәахҵас инҵәаз.
Ԥша шәышәык нықәнаҭәҳәеит, аԥсра ахәшәеиԥш,
Адунеи уаара аԥсы ахәага – аԥша.
Иахьак ҵыс ӷрак схаҳәацәоит, иаҳәашеи?..
Сгәыӷра заҵәацыԥхьқәа сгәаҵа инҭырша,
Ччаԥшь лашак насҿықәлоит ус иналаршәшәа,
Рҳаи рҷышьеи еилысхуеит, схәыцрақәа иԥытлаз.
Сылаԥш иҵшәаӡом иац ахьаца бӷьы иаларшәыз,
Кәыркәа мза кәыркәа шоура амахәиԥнаҵәаз!
Амшын иалаччоит ашьыжьтәи ашара,
Арыдш еиԥш амшын ахаԥыцқәа лашоит.
Сылаԥш нахьысуеит ацәқәырԥеимҟьара,
Ахьхьаҳәа, иҟәашӡа, ахаҳәқәа еикәаԥсоит.
Аӡы ацыԥхьқәа хәашоит мрашәахәан.
Ауаҩы разы игәеиԥш, аҽеиҵых ишьҭоуп.
Амшын иагәыларсуп имҩашьахуа,
Ашьанеиԥш, ацаҟьа згәаҵа еиҩшоу.
Ҷныш заҵәык ықәтәоуп ацаҟьа ашәыгәра,
Ахәда хәыш акәаршәинхьаԥшлоит зымҩа.
Иқәтәоуп уи ҭынчӡа, иамаӡам гәыӷра,
Ажәҩан иадызбалоит аҷныш агәырҩа.
Ацәқәырԥақәа асуеит аҳашҳатәара,
Амцабз шкәакәеиԥш инахыҵәоит ашәах.
Ахаҳәиқәтәоуп аҷныш иааԥса-икара,
Абрагь ацәқәырԥақәа ҭаха арҭаӡом еиҭах.
Згәы кыдгылаз аҷныш нықәԥрааит ишызбоз,
Зымахәкыдхааз агылҩеиԥш, иҩхалеит зназы.
Еилашуан ҵаҟа аӡыблара, зегьы звызбоз,
Аҷныш иацын сылаԥш, исыздыруам иззы.
Ицон иара, аарла амҵәыжәҩақәа неихыхуа,
Ицон игәыҩ-ҿыҩха, ахы ахьынахаз џьара.
Аҷныш ишашьҭаз сылаԥш еихьыс-еиԥысуа,
Ашьыжьтәи ашәаԥшь иналаӡит хара!
Иаргамамхаз ԥхыӡҵас сыбзиабара бжьаӡит,
Иаргамамхаз ԥхыӡҵас иԥрит са сҿара.
Ҩынҩажәижәабантәса сааԥынра гәылҵит,
Схәыҷра ашәҭыц мҵанарсит аԥшалас хара.
Сӡиас инхыӡлеит сара сҵыс иаҵәа,
Сӡыжь иаҵәа инхәыҵаӡит схәыҷра аԥсыӡ.
Илеиуеит Лаӷәашь аԥаҩқәа ирхәыҵаҵәа,
Лаӷәашь, схәыҷра ашьҭа, сыҷкәынра аԥхыӡ.
Ԥша шәышәык насуеит, шәымҭақәак сгәаларшәо,
Схәыҷра аӡиас иаваԥсоу сышьҭақәа шәҭуеит.
Снеиуеит ус, сгәы акы алоушәа, иаламшәа,
Схәыҷра амышқәа мҵазырсыз имҩа сшәиуеит.
Цәаныррак сгәаҵахь, џьара, аҵықьҳәа ихысуеит,
Убасҟан сҿарамшқәа каххаа ихынҳәуеит.
Еихьыс-еиԥыс снапқәа схахәы инахьысуеит,
Схахәы иалаԥсоу ашлацқәа снацәкьарақәа рбылуеит.
Убасҟан са сӡиас инхыӡлоит сҵыс иаҵәа,
Ахааназы сыхьтәы ԥсыӡнхәыҵаӡуеит аӡыжь.
Илеиуеит Лаӷәашь аԥаҩқәа ирхәыҵаҵәа,
Игылоуп схәыҷра аҵлақәа рымахәеилышь!
Сықәнагалт сара машәыршәа,
Машәыршәа иршаз адунеи.
Убри аахыс адгьыл агәшәымшәа
Аҳәара саҿуп иахьеи-уахеи.
Ҭымра-ҭымра сыԥсы неиҭакуа,
Са схәышҭаарамца неихәлаҵа,
Снеиуеит ахааназы еицамкуа
Машәыршәа исаӡаз слахьынҵа.
Зны, уаҵәтәи амш азы сымхәыцкәа,
Стәоуп аԥҭа ашәшьыреиԥш сеихашьшьы.
Исзышьҭымкааз са сыԥхыӡқәа,
Ашара иналаӡуеит шьыжьы.
Иахьатәи сынасыԥгьы машәыруп,
Сгәырҩеи сгәырӷьареи иара убас.
Зегь машәыруп, зегь машәыруп,
Адунеиаҿакгьыҟаӡам уаҩҵас.
Адунеи сықәлеит саргьы алакәеиԥш,
Алакәеиԥш сшықәҵуагьы хаҵа.
Са сахӡыӡоит сыԥсапареиԥш,
Машәыршәа исаӡаз слахьынҵа!
Ажәҩан ҳаракуп, амрагь ҳаракуп,
Ашәбӷьы тлазха, ргәышҵақәа артуп.
Цәгьа-мыцәгьас иҟаз зегьы сԥырҵит хара,
Амц мцурашақәа рҽырӡеит џьара.
Иахьа сыбла иабо зегьы насыԥуп са сзы,
Иахьа сгәы сҭагәырҩом ус аказы…
Аӡыни аԥхыни еилыҵуеит, избоит,
Ӡыжь иаҵәак аԥҭақәа ргәаҵаҿеимҟьоит.
Аԥҭа инагәылшәан, шәахәацк қашә-каҷо,
Са сыбла иныхшәалеит ахьыбла каҷҷо.
Схәыҷра ашҭа ааԥын каххаа сҭаԥшуеит,
Схәыҷра ааԥын быбышӡа ҩаԥхьа ихынҳәуеит.
Аҵыхәтәантәи сышәҭыц аҿуп апытра,
Илацәырӡасроу гәыӷрақәак ныҵхахоит џьара.
Аеҵәеиԥш, адунеи зегьы ҭаршәуп са сгәы,
Сықәԥшуеит алакәеиԥш сынасыԥахәы.
Аԥхыӡеиԥш аԥшалас сышьҭыԥраа сагоит,
Ԥхыӡлеиԥш аԥшалас сымҩа қәнаҵоит.
Адыдбжьы рхагьежьуеит ашьхақәа ҩаԥхьа,
Аӡыни аԥхыни еилыҵуеит иахьа.
Ажәҩан ҳаракуп, амрагь ҳаракуп,
Сара адгьыл иақәлахо насыԥк сазыԥшуп!
Иудыруаз, саргьы абри адгьыл хәыҷсшалоу сыбруны,
Сара сыла ишеибарку агәра га ҳаҩнаҭа.
Саргьы ҳаламыс сшаԥсацарҭоу уҟаз идырны,
Убри азыҳәан сыҵумыршәан, сҩыза, улакҭа.
Уахгьы-ҽынгьы уламыс еиԥш са усыхӡыӡаа,
Сара сыдлаԥса ԥсуаҭла шумам дырны сыхьча.
Илашьҭа-ҳәашьҭахап ҳабдуцәа рашҭа ҳанҭыӡаар,
Аӡәгьы нахьхьи дцәыҵагылан, игәазхара дыччап.
Сара сзыԥсахуа, исеиуоу абру узыԥшаарым, сҩыза,
Узаҵәӡа аҟәарашра ушыларшәу иҟьаҟьаӡа ишап.
Сара суцәыӡыр, мышкызны, адунеи зегьы ырза,
Ахааназы иҭацәӡа, аблаҭыԥеиԥш, сышьҭамҭа уцәынхап.
Амшын ҵадагьы ӡыҷҷада ишхәарҭам удыруаз,
Ҽа шьахәар нарсны, ҽа ваҵысла аанда умшышын.
Уаҵәтәи амш иҟалаша, сҩыза, иахьа иудыруаз,
Есымша ӡхьамԥшла ухы мацарагьы умҿышын.
Абри ҳадгьыл зегьы-зегьы ҳаҭахуп, сҩыза,
Ахәагьы даҭахуп, аҿашагьы – иара убас.
Алақәа еилыхны атәан рырҭахьеит акырӡа,
Абри хамышҭыхәны, ахааназы угәаҵаҿы иҭаз.
Сара сзыԥсахуа абру хәыҷузымԥшаар, сҩыза,
Зны узаҵәӡа аҟәарашра ушыларшәу иҟьаҟьаӡа ишап.
Сара суцәыӡыр мышкызны, адунеи зегьы ырза,
Ахаангьы иҭацәӡа, аблаҭыԥеиԥш, сышьҭамҭа уцәынхап…
Ахьаца саҵагылоуп уажәсара схала.
Икыдхаҽа илеиуеит ааԥынтәи ақәа.
Сыҵаҟа аӡиас хышхыҵәоит еинҭәылан,
Аӡиас аӡыршьҭра иазкуам.
Ацәыкәбарқәа араӡоит аҭынчра храӡага,
Ацәыкәбарқәа аӡы ихыԥсалоит еивҵаԥса.
Ахьаца инадысҵоит сарӷьа жәҩа наган,
Ашыцламҭәаԥхарра сныруеит иԥхаӡа.
Сара сазыӡырҩуеит ацәыкәбарқәа рышьҭыбжь,
Сылаԥш кыдхалан срыхәаԥшуеит дара.
Аӡиас ихыскаауеит ацәыкәбарқәа рыччаԥшь,
Ацәыкәбарқәа рдунеи сықәнагалт сара…
Аӡиас агәыҵәҟьа дрыӷӷоит ацәыкәбарқәа,
Агәалашәареи агәхьаагареи рҵыхәа ԥҵәаӡом…
Ацәыкәбарқәа аӡы ихыԥсалоит еибарԥо,
Амахәқәа ирхьыӡсоит, ааԥын-қәа хкәаӡом.
Ииасхьоу сахьақәак сыблақәа ирхыҵӡом,
Ииасхьоу сахьақәак ацәқәырԥақәа ирхәаҽуеит.
Сара ахьаца садгылоуп, сеиҭаҵӡом,
Сыблақәа кыдхалан, аӡиас сҭаԥшуеит!..
Аԥсуа лакәеиԥш апоезиа ԥсра ақәӡам,
Суҳәоит, шьха ӡыхьшәа уҵхәраа сгәаҿы.
Исыздыруам иззакәу, иахьа сара сакәӡам,
Сдәылҵит иахатәи аҵых ԥыххааса иԥҽны.
Сгәы уҭачча, сгәы уҭахәмар, амра каԥхара,
Иахьагьы, споезиа, са сзыҳәа ухаша.
Сгәы иалоу, сгәы иҭоумшьын, ԥшӡала исызшазар,
Са сзыҳәан ухьы шәахәан иахьакгьы улаша.
Споезиа, аҳәаха сараӡа сара сгәы иалоу,
Сыгәиалоугьы уацгыл, уацкәаша ҳамҭакы.
Споезиа, сыхәҵыш аамҭа, сҵыхәтәажәа зынхало,
Исыҭуара умҵәыжәҩа, сышьҭых, сҳаракы.
Ажәа заҵәык сҿыҵаршәа уара иуқәлахо,
Аԥсуа ажәа заҵәык сышьҭамҭа ирҭынхаз.
Сара убасҟан сиеиуахом адәныҟа иавахо,
Убасҟан ахҭаҟынӡа исҳәеитоуп са сгәы иҭаз.
Аԥсуа лакәеиԥш, споезиа, амреиԥш уԥхазар,
Иахьакгьы, иҟалозар, са сзыҳәа ухаша.
Сыгәиалоу, сгәы иҭоумшьын, ԥшӡала исызшазар,
Сара сзыҳәан ухьы шәахәан иахьакгьы улаша!
Сыԥсааит мышкызны сышьхақәа рыҵаҟа,
Сгәы инықәыҩлап арҩашқәа рыбжьы хаа хҵаны.
Сгәы инықәԥырлап ԥшьшьала, аԥшалас гәалаҟа,
Сахьцалак усыцыз сыԥсы ахац ианҵаны,
Сыԥсадгьыл Аԥсны!
Шьалҭа гәабанхап абра са сызқәаҭыԥ,
Сызқәаҭыԥинаҵаԥсап снышәнап разны.
Ӡшәахҵас абри адгьыл разы снықәӡыҭып,
Аха уара усҭынха, кьаҭара зқәымло цәашьны,
Сыԥсадгьыл Аԥсны!
Саргьы лассы снышәнап гәакьа снеиуахап,
Џьанаҭгыларҭас исоуп зегьы рханы.
Аха сыԥсацара абри адгьыл иақәлахап,
Исықәԥхап есышьыжь уара умра хааны,
Сыԥсадгьыл Аԥсны!
Нас ашьшьыҳәа ашьха аҳауа сналаӡҩап,
Ашәҭбӷьыцқәа ргәаҵа сҭалап ԥсатаны.
Амза ахыцгьы аԥҭа рхаҽра иналыҳәҳәап,
Шәахәац хьыршаӡла иноухысып укәабаны,
Сыԥсадгьыл Аԥсны!
Сыԥсааит мышкызны сышьхақәа рыҵаҟа,
Сгәы инықәыҩлап арҩашқәа рыбжьы хаа хҵаны.
Сгәы инықәԥырлап ԥшьшьала, аԥшалас гәалаҟа,
Сахьцалак усыцыз, сыԥсы унапы ианҵаны,
Сыԥсадгьыл Аԥсны!
Аԥсра иахәшәу аӡыхь сашьҭоуп ариабжьарак,
Аӡыхь сашьҭоуп, ҳамҳаџьырцәа иадыркыз.
Сеимдо срықәуп ақьаԥҭа заҵәқәа рашҭа-хкаара,
Мышкызны иххаӡа аԥсуа имцахәахьакыз.
Сыԥсы ашьшьыҳәа инеиҭаскуеит Ҵабал арамҵаҿ,
Сишь! Лаԥшҵашәарак адгьыл иналыххаз закәи?
– Ҳаи, дадхеит, аԥсыуа хаҵак, сашҭа аԥынҵаҿ,
Ухы схыбаан, ушԥааҭгылеи, исызуаҭәамшьеит уи! –
Деихых-еиҵых ашҭа даақәлеит аԥсыуа хаҵак,
Ихахәда ҵәыца рак иҭыхны сышҟа дааскьон.
Игәы каршәны, ишьха жәҩан ихы-иԥсы аҵак,
Ашьха рҩаш еиԥш ахьыр-хьырҳәа уи дыччон!..
Ихьшәашәаӡа ԥша бааԥсык асын,
Ара амахәқәа еилауазырт схахьы.
Слаԥшҵашәарақәа еихьыс-еиԥыс инымҩасын,
Ҩаԥхьа аԥхыӡеиԥш сеиҭанықәлеит ахәахьы.
Еихык-еиҵык ахаҳәқәа ахьышьҭаз ахәы анаӡараҿ,
Сшьамхы нарсны снахагылеит адамра.
– Аԥсра иахәшәу аӡыхь сашьҭоуп ариабжьарак,
Амаша, ахабар ҳәа акрудыруазар џьара? –
Зыԥсы ҭоу иеиԥш сацәажәон иҭаҽылахьаз амаша,
Аха аҭынчра адамра ахаҳәеиԥш ихьанҭан.
Мцабзк еишьылӡа адамра ахаҳәинықәлашан,
Ак санаҳәеит, аха уи са сзыҳәан имаӡан…
Са снаҵаԥшын уахатәи амза лаша-ҩаша,
Аеҵәрышьхыҵәинаргәылакны, сазҵааит абас:
– Зегь ирхаану, зегьы збарҭоу, амза шаша,
Иудыруазма аԥсра иахәшәу аӡыхь ахьхаз?
Уара иубахьазма абри ашьха аӡыхь хәыҷ,
Ацәашьы иаҵәеиԥш иҵхәрааны ианкаҭәоз?
Уара иубахьазма абри аӡыхь лхы-лҿы ианықәылшь,
Аԥсуа ԥҳәызба мра лашаран дышкаԥхоз?
Иубахьазма ахызаҵәзықәшәаз абқәа рԥыза,
Ахра ҿҟьара ахаҳәрыԥхра неиҿыҟьҟьа,
Ианааи аԥсра иахәшәыз аӡыхь аҟынӡа,
Уи аӡы ашәымҭак аб ахәрақәа шарӷьаз? –
Аԥштәы нахҟьеит амза лашара,
Ашәахәақәа аҽыкәаҳаиԥш иакәшеит зназы.
Уи гәаҟит, иҵәаҟит, хыхь ажәҩан сакараҿ,
Аха амҳаџьыр имаӡа азымҳәеит игәаӷьны.
Снахагылеит амҳаџьырцәа рыбжьныха,
Снапы нықәҵан ихьшәашәаӡа аԥсынгьыри.
Са сцәицәыԥсуа ажәҩан снаҵаԥшит схы сҩахан,
Сыԥсы неиҭакны, сҽынеиҵысхын, исҳәеит абри:
– Сшьамхнышгылан сара суҳәоит, Ҵабал ныха,
Ҵабал ныха, ахаҳәеиҟәызжәо, жәлар рҳақ.
Схы здыруазар сыргәаҭеиуа исымоу гәҭыхас,
Ашьха аҩыҵа иҵәахны иамоу аӡыхь амаӡа сырҳа.
Адгьыл дагәоуп, ажәҩан дагәоуп, иамам ҳәашьа,
Даахәан суҳәоит, ужьаҳәа згәыҵакны иқәыз.
Исырҳа, аԥсра иахәшәыз аӡыхь аԥсышьа,
Аӡыхь мышкызны амҳаџьырцәа иадыркыз.
Ахрақәа ргәаԥшь ахь асыԥсақәа тҟәацит,
Аҵықьҳәа ихысит, ашьха жәҩан газгеит.
Ажьаҳәа ахала игылан, аԥсынгьыри иқәсит,
Аныха-мца аҽырҳәа уи амҵа икаԥсеит,
Уаҳа са суазыр аҭак смаҳаӡеит.
О, ашәарах рынцәахәы, Анана-Гәында,
Ашьха ӡыхьқәа зӡышхәоу, уара, ақәасаб,
Са суазыр нарыҩны, сышҟа уааԥшында, –
Усҟан сҵыхәтәажәагь угәаҟынӡа инаӡап.
Шәарҭсышьха ҵәцашқәа рымаӡа здыруа,
Аԥсуа шәарыцаҩшәақь ԥынҵала дзырчоз.
Ашьха дгьыл алахьынҵа цәала изныруа, –
Ижәдыруама аԥсра иахәшәыз аӡыхь ахькаҭәоз?
Ашьхауаҩы згәырҩа мцабзха ихыҵуаз,
Дыбӷама, нас, анцәа диҵаԥшны хыхь?
Ма адоуҳа ҟаиҵама амҳаџьыр данықәҵуаз,
Ахааназы ахрақәа ирыҵаӡырц аӡыхь?
Цаҟьашума хлымҩас аӡыхь иахаиршәыз,
Нас ишьала ишьиркыцма мышмыждак аҽны?
Анана-Гәында, ибдыруама аӡыхь иршәиз,
Иарбан быжьрабыжьҵәоу иахьыҵоу иҵәахны?
Иагәылҟьеит ахаҳәахра агәыҵәҟьа еиҩыхӡан,
Абжь-шьхак, абжь-храк ирызцеит ашәарах.
Абахәаԥшь иаҿахаҳәхеит арҩаш шәаӡыӡан,
Сҳашҳатәраха ақьаԥҭа ашҭа снықәхеит еиҭах.
Арацәеиԥш аҿахы еиқәаҵәахеит аҭынчра.
Ҵабалаа рашҭақәа ргәы аҭҳараҳәа еисуан.
«Зны иубарц уҟоуп ишыцәоу арҩаш аӡхыҵра,
Убасҟан аԥсра иахәшәу аӡыхьгьы ыҟоуп ицәырҵра»,–
Бжьык ашьхақәа ирҿыҩны, аарла исаҳауан!
Ҳарбаӷь кәҷышь сықәҿнаҭуеит ариабжьарак,
Самбаӡошәа сара исышьҭоуп сахьцалакь.
Сара арбаӷь абжьы иснаҭоит гәыҭҟьарак,
Баҩԥсык сылшәоит уи абжьы ангалакь.
Арбаӷь кәҷышь сықәҿнаҭуеит ариабжьарак,
Ԥсырӡума, бзарӡума, изакәызеи исзыԥшу?
Схы-сгәы инҭалашеит насыԥеимҟьарак,
Аха, хаз хәыцра еиқәарақәак сгәаҵа иҭашуп.
Нас саақәхоит сгәыҩ-ҿыҩха, сзеиуоу сзымдыруа,
Гәыӷрак арахәыц инанысҵоит сыԥсы ахац.
Ҵааҩы-ԥшааҩык сишьҭалоит гәаныла, сныгәнысуа,
Изулак, исҳәалак, џьара бзиарак саҳарц.
Арбаӷь кәҷышь сықәҿнаҭуеит, ҿааихак амаӡам,
Арбаӷь кәҷышь иаҳа-иаҳа сышҟа иааскьоит.
Аха уажәсара сгәы акымзарак алаӡам,
Изқәысҵара егьсыздыруам, баша сгәырҩоит.
Сҭаслымхан сахьгылаз арбаӷь аҿаԥхьа,
Аарла, аарлаӡа са сҿы насыртын:
«Арбаӷь хәамзам, ика ҟаԥшь, суҳәоит зегь раԥхьа,
Абзиара уҳәозар даҽазнык ҿыҭы!» –
Уаҳа ҿнамҭӡеит арбаӷь кәҷышь акыҳәагь,
Ҿымҭ-ԥсымшьа, уажәымзар-уажәы сӡырҩуан.
Ашәымҭақәа хаҳәраҳатәха ииасуан ашьшьыҳәа,
Арабаӷь кәҷышь ҿымҭӡакәа, игылан иӡырҩуан…

Ашәах еиԥш инагәылхәраан алашьцара,
Адәахьы ишарккеит ашьыжь шара.
Нахьхьи, ажәҩан хымаа анҵәамҭаҿ,
Ашарԥиеҵәа еицралт ашамҭаз.
Ихәаԥштәалахаз амза шьада,
Агәы ҵнаршәааит ажәҩан ҵада.
Ашара ацәырҵра дук ахмырҵкәа,
Шьыжь шәаԥшь нықәххит ашьха рызқәа.
Адунеи гарлеит аԥсаатәрашәа,
Сқьышәгьы инықәххит сзышьҭаз ажәа.
Агәырӷьаҿҳәашеиԥш амӡырха анҭыҵ,
Инасҿаҷҷеит
Аҵых ихнахыз ааԥынтәи ашәҭыц!
Ԥхыӡлагь лабҿабагьы акы дашьҭоуп,
Акы дашьҭоуп, уаҩиимбац, имаҳац.
Уажәымзар-уажәы… дхыуп акы ашьҭа,
Ашәак ашьҭа, ажәак ашьҭа, зда ҟамлац.
Уи ашьҭа аҿысуеит абӷацымкыра,
Уи ашьҭа ҭысуеит иҵҩадоу амшын.
Уи ашьҭа ҭалоит жәлар ргәы аӡыхкыра,
Зны уи ашьҭа лашоит ахра агәаҿы.
Дхылан днеиуеит апоет иразҟы ашьҭа,
Апоет иҿаҭахьа, апоет игәыӷырҭа.
Дашьҭоуп апоет илахьынҵа ашьҭа,
Џьара лакәдунеи хәыҷык агәҭа.
Уи ахьача сырма хҭырԥа дашьҭоуп,
Дашьҭоуп дгьыли-жәҩани ззеиԥшу рашьк.
Ачеиџьыка анцәахәы – еишәахьчак дашьҭоуп,
Дашьҭоуп аԥсра рыцҳа иахәшәу ччаԥшьк.
Уи ибарц дашьҭоуп аӡиас шыцәоу,
Иҟамларгьы иуҵәҟьом иҿаҳәатәы.
Иахьа, адунеи зегьы абџьар зхыҵәоу,
Иԥшӡахарц ауаҩытәыҩса иҵыхәтәы.
Уи, иахьа акәымзаргьы, уаҵәы – идыруеит,
Иаџьал шрылаҳәоу ҩ-мҩакы…
Зегьы идыруеит, зегьы иныруеит…
Днеиуеит, игәыӷра ацәашьы ԥшӡа аркны!
Аидара иаҵаланы иаауан ишзахәоз,
Ашышкамс иаҟараз аидара шьҭыхны.
Ихәлеит ишеит уи аидара ишахоз,
Ицон ишиашаз аԥсы ахаара ҭыхны.
Алымҩанык ахаҳә-мҿыхәаԥылон,
Аха иаҵысуан, иахысуан, иахчнысуан.
Ԥсеивгарак аарла аԥсы аманы иааҭгылон,
Нас, ҩаԥхьа ашышкамс хшьырак иҭысуа,
Ишнеиуаз, агәаҽанӡамкәа, машәырҵас,
Џьаргьы изеиҭамҵуа иаанхеит ашьшьыҳәа.
Ацәыкәбар иалахеит, иамышьҭит ашышкамс,
Ацәыкәбаргьы мшынхеит ашышкамс азыҳәан.
Иахьак сҽыҩнаскит сара суада,
Схәыҷреи сажәреи еиҿаԥшуеит лахә-лахәы.
Схәыҷра сыстол иқәуп аҽырхаган,
Сажәра азыԥшуп аҵыхәтәантәи сҿахәы.
Урҭахаангьы ирымаӡам еинышәашьа,
Схәыҷра аԥшалас мҵәыжәҩада иԥыруеит.
Сажәра хьшәашәа ахаҿы нықәлашан,
Аха сқәыԥшра иахьахәаԥшуа, агәы ԥшаауеит.
Аиреи аԥсреи рдунеиқәа еиԥылоит,
Сара сықәреиԥш схәыцрақәа хьанҭоуп.
Нахьхьи, ашьха абӷа ԥҵәаны амра гылоит,
Акан ахәыӡсхәыҷра аӡамҩа иаҿаԥсоуп.
Сқәыԥшреи сажәреи ацҳа ирыбжьыздаз,
Са схәыцрақәа срыманы иқәуп иахьа.
Сықәра шкәакәа имчыдоу, ибжьыдоу,
Ччаԥшь шәахәацқәак идырҿыхоит ҩаԥхьа.
Иахьак сҽыҩнаскит сара суада,
Схәыҷреи сажәреи еиҿаԥшуеит лахә-лахәы.
Схәыҷра сыстол иқәуп аҽырхаган,
Сажәра азыԥшуп аҵыхәтәантәи сҿахәы!
Днаскьаргон апоет аҵыхәтәантәи имҩахь,
Аҵыхәтәантәи имрагьы ашьшьыҳәа илаҟәуан.
Заа икьаҭеит имцахә, уаҳа анымызт илахь,
Ихәаԥштәалаз ан мыжда амыткәма лҳәауан.
Еишәара-еиҵараха иҩызцәа ихагылан,
Апоет иажәеинраалақәа ирыԥхьон еимданы.
Иҩызцәа зегьы ихәаԥшуан аредактор дахьгылаз,
Аредактор игәы иқәжьын ихахәда хжәаны.
Дгылан уи маҳагьаҵас, адгьыл ишьап амкуа,
Аџьар ирылҩҩны игон апоет иуаз…
Апоет иажәеинраалақәа гәцәа рхамкәа,
Имкьыԥхьӡакәа, хәышықәса ихынзырҳәуаз.
Ирыԥхьон апоет иажәеинраалақәа,
Апоет изымкьыԥхьыз иԥсы ҭанаҵы.
Дгылан иара, иахьагьы игәы акы аламкәа,
Иара уаҵәгьы имра гылон иԥхарцы.
Апоет иажәақәа ааҩуан икараха,
Урҭуасиаҭҵас апоет иҵыхәтәажәа рҳәон.
Дгылан иара, аргама иҳашҳатәарахаз,
Апоет иажәақәа хызаҵәҵас игәаҵа иҭаԥсон.
Дықәырҵон апоет аҵыхәтәантәи амҩа,
Ажәлар рыӡхыҵра ашьшьыҳәа игазгон.
Днаргон ҳара ҳҩыза икәыба хымҩа,
Аҵыхәтәантәи аԥсымра апоет иҿаԥхон.
Ԥхыӡла сԥыруазшәа збон иахантәарак,
Иахантәарак сԥыруа геи-шьхеи срыбжьан.
Аҷараҳәа ашәаасыртыхит жәҩангәашәԥхьара,
Еилаарцыруа ашҭа иҭагылахын анцәа ихан.
Сара аарла-аарлаҳәа схәы еинышәшәылон,
Исыздыруамызт адунеиаҿарыцҳара захьӡыз.
Смаалықьын сымҵәыжәҩақәа еихыҵуан, еихалон,
Акараҳәа исзеиҩшәон хыхь ажәҩан сызхыз.
Сгәырӷьон, сара, даҽа дунеик сахьықәыз,
Гәнаҳас исымаз зегьы ахьынсыжьыз зынӡас.
Зегьы-зегьы ахьысхашҭыз, исхараз, исгәалаз,
Ахааназ џьанаҭашҭа ахьсоуз лахьынҵас.
Сҿаҳәатәы ҟалон сара жәҩангәашәԥхьара сҭалар,
Аха аҳҭынра ақаруаса сыблақәа хнакуан.
Сгәаҟуа савахеит аҳҭынра ашҭа схала,
Жәҩангәашәԥхьара агәашәбаша иатуан, иакуан.
Аԥша заҵәы сарҿыхеит ашьыжь, ашамҭазы, –
Анцәа иқаруаса схы иҭагьежьуан уажәгьы.
Сара ажәакгьы сзымҳәаӡеит сыԥхыӡаԥсымҭазы,
Сыԥхыӡаԥсымҭазы исзымҳәаӡеит акгьы.
Иудыруама, сҩыза, уареи сареи насыԥшҳамоу,
Ӡи-мцеи иргәылсыз ҳбызшәала ҳахьеицәажәо иахьагьы.
Иахьагьы ҿаӷәӷәала иахьаҳҳәо ҳгәы иахәо, ҳагәиалоу,
Ҳчарашәагь ҳмыткәмагьы ахьаҳҳәо есымшагьы.
Иудыруаз, уаҵәгьы, уаҵәашьҭахьгьы, цохәгьы, цабжьгьы,
Адгьыл ахаангьы, уи ӡра-ԥсра ақәлаӡом уажәшьҭа.
Уажәшьҭа уареи сареи ҳбызшәа џырхахьеит агәаԥшьгьы,
Уареи сареи ҳбызшәа шәынтәиҭаԥшхьеит аԥсырҭа алакҭа.
Иҳәаԥсеитәырц, илаԥсеитәырц иақәикхьеит агәымбыл,
Зынгьы иадыркырцгьы иалагеит ҳа ҳҿы неихаршәа.
Аха уи аӡхыҵрагьы иазымгеит, амцагьы иазымбылт,
Иахьагьы ацаҟьа еиҩнахуеит уареи сареи ҳбызшәа.
Иудыруама, сҩыза, уареи сареи насыԥшҳамоу,
Аби ԥеи аԥсышәала иахьеицәажәо имшәа-имырҳа.
Насыԥ ҳамаҵәҟьоуп, сҩыза, иахьа асаби игароу,
Уаҵәы аԥсышәала дахьрацәажәо иуа-иҭынха.
Уареи сареи ҳбызшәа абри адгьыл иақәлахеит, сҩыза,
Уареи сареи ҳбызшәа адунеи иалаԥсоуп иханҿаны.
Уареи сареи ҳаԥсадгьыл ахи-аҵыхәеи ртытызар,
Ҳабдуцәа рбаҩҷала ирысуп зехьынџьара ихҟьаны.
Ҳара ҳбызшәа быжь-хык зхагылоу адауы иҩызоуп,
Ак анхырҵәа, шәкы ахагылеит уи алакә-ҵла ашьаҟьар.
Иахьа уаргьы саргьы насыԥ ҳамаҵәҟьоуп, сҩыза,
Уареи сареи иҳашьҭанеиуа ҳбызшәа еиқәдырхар.
Иудыруаз, уаҵәгьы, уаҵәашьҭахьгьы, цохәгьы цабжьгьы,
Адгьыл ахаангьы, уи ӡра-ԥсра ақәлаӡом уажәшьҭа.
Уажәшьҭа уареи сареи ҳбызшәа џырхахьеит агәаԥшьгьы,
Уареи сареи ҳбызшәа шәынтәиҭаԥшхьеит аԥсырҭа алакҭа.
Уахатәи аҵых ҵәца аԥшаҳәа сангылоуп,
Ԥсӡык еиԥш аҭынчра аҳәҳәабжь гауеит.
Сахьдәықәлаз, сахьааихьоу, сахьгылоу,
Сшәымҭақәа рышьҭыбжь слымҳа ҵырхуеит.
Аччабжьи аҵәыуабжьи рӡымшын салоуп,
Исхысхьоу сымшқәа рааны икаԥсоуп.
Зегь рыҽҭыхны игылоуп, исхарам, исхароу,
Издыруеит иԥсыз, иӡыз сымшқәа зыԥсоу.
Аха шьҭрақәлашьа змамоуп амшын ихшәалаз.
Иаҳауеи, ихьаԥшындаз сқәыԥшра игәыку.
Аҳәаха саӡарын усҟан сгәы иалаз,
Аха сажәра ашәгәашәыҵашьых иаркуп.
Кьанҿаак сыбжьаршәуп дгьыли-жәҩани рыбжьара,
Схарҭа зду, зхарҭа сыду сҩызцәа рацәаҩхеит.
Ҩаԥхьа сыҷкәынра сзыргьежьуам, абжьарак,
Иҿырҳасымҭаз сшәымҭақәа аӡеиԥш ицахьеит.
Уахатәи аҵых лаша аԥшаҳәа сангылоуп,
Ԥсӡык еиԥш аҭынчра аҳәҳәабжь саҳауеит.
Сахьдәықәлаз, сахьааихьоу, сахьгылоу,
Сышьҭақәа рышьҭыбжь слымҳа ҵырхуеит!..
Есымша угәыӷра уцыз, сҩыза,
Угәыӷра уцнаҵы, умшәан.
Зны икьаҿхаргьы иуқәу ухыза,
Уԥсҭазара уи ала иумшәан.
Ахра уаҿахар уаҿызхуа,
Гәыӷроуп иҟоу, дад, уеизгьы.
Аӡыцәгьа уҭахар иугәҭасуа,
Уфеида иҿоумҵан аӡәгьы.
Ауаҩытәыҩса угәы ихымшәан,
Аирак дрылҵыргьы хәахәак.
Зегь ианажь, иҳәа игәшәымшәа,
Уԥсҭазарагьы инацлап мышқәак.
Уаха аӷлеиргьы илеимаҵәан,
Уаҵәы амра ацәырҵра уазыԥшыз.
Умцахараҵәҟьагьы леихәлацәар,
Убасҟангьы угәыӷла, уԥшыз.
Аҵәыуабжьы ахьгаз, аччабжьгьы гароуп,
Усоуп аԥсҭазара аҟазшьа.
Са сзы иладароуп, уа узы иҩадароуп,
Аха убригьы насыԥуп ҳәа ишьа.
Мызкахь амзагьы баша еиҭасӡом,
Уаҵәтәи амш каххаа еилгоит.
Акымзарак баша имҩасӡом,
Амш ԥсыргьы ашәаԥшь аҭынхоит!
Уахагь ҭынчроуп анышәынҭра акәша-мыкәша,
Мшаҽнеиԥш ацәашьы заҵәы алабжыш каҭәаӡом.
Мышкызнеиԥш уаха лнышәынҭра днакәшаны,
Ан рыцҳа лыхцәы ыртланы амыткәма лҳәаӡом.
Уахь абгьы дымҩахыҵӡом илабжыш неиқәҳәало,
Уа ашьаҟа иҽнадҵаны дааҭгылаӡом ҩаԥхьа.
Ихаҿы ҵла заҵәык гылоуп ашәҭыцқәа зҿало,
Анышәынҭра агәы инықәҭәоит аӡаӡаш иахьа.
Ушьҭа, амшаԥаҽынгьы иҿахрахәы ықәырҵом,
Уи имаҭацәа рмаҭацәагьы ииасхьеит уи аахыс.
1905 – даныԥсыз ашықәс заҵәык абааш ианыҵӡом,
Абжьарак, длашьҭа-ҳәашьҭатәны аамҭа неихыст.
Еикәарҽы ашыцламшәрықәлахьеит ахаҳәқәа,
Аҵла еихиаа ықәиаахьеит ауаҩытәыҩса игәы.
Ииасуагьы, ииасуеит ажәа заҵәык мҳәакәа,
Аҳаҭгәын аамҭа иаҩнахыз ықәыршәуп ахәы.
Акызаҵәык есыуаха аеҵәақәа ихалашоит,
Мшаҽнеиԥш игәы инықәнаршоит амза ашәахәа.
Ес-ӡынра аҳаҭгәын асы шкәакәа нықәнаҵоит,
Ес-ааԥынра ԥша хаак нықәсуеит икахәхәа.
Ауаҩытәыҩса ихьӡанархагьы ҿҳәаралоуп,
Нас ашьыжьтәи аӡаӡеиԥш инықәбаны ицап.
Иахьагьы анышәиазымфац, хынааны игылоуп,
Аџьар,
Аҵыхәтәантәи ауаҩтәыҩса иԥсҭазара акәаԥ.
Сара мҩа иашагьы, мҩа хәахәагьы срышьцылахьеит,
Ацагьы ахьшәашәагьы зегьы акоуп.
Сышьхәагьы сшьапԥынҵагьы срықәгылахьеит,
Са сзы ашәагьы амыткәмагьы рықәра еиҟароуп.
Сара зегьы-зегьы сыблақәа рышьцылахьеит,
Сара дызбахьеит иҳәаԥсахаз, илаԥсахаз.
Алоура зуаз игәырҩашьҭагьы схылахьеит,
Зхала зхы ззымшакәа, зынасыԥзыцәцаз.
Сара абри амҩаҿы зегьы-зегьы срышьцылахьеит,
Абзиабарагьы ацәымӷрагьы сгәы ԥырҵәахьеит зынӡа.
Зхы ара-гәаԥшь ианызҟьозгьы дысԥылахьеит,
Ауеимадаҳәа албӷьыла иҵәыуозгьы – убас.
Сара зегьы-зегьы сыблақәа рышьцылахьеит,
Сара сырҿаԥшхьеит аԥшӡагьы, аҿаасҭагьы.
Абри адгьыл рыцҳа абарҭзегьы рышьҭа анылахьеит,
Аха макьана зегьы-зегьы ачҳауеит иахьагьы.
Сара мҩа иашагьы, мҩа хәахәагьы срышьцылахьеит,
Ацагьы ахьшәашәагьы са сзыҳәан зегь акоуп.
Сышьхәагьы сшьапԥынҵагьы срықәгылахьеит,
Са сзы ашәагьы амыткәмагьы рықәра еиҟароуп.
Ажәҩан лашьца иналԥхан, иӡыхь-ԥсыхьха,
Иналакьакьеит адгьыл аӡынтәи ашәахәа.
Хыхь, ашәыб хьышьаш амахәаԥсықәхан,
Аҵлаш икынхалеит аӡыԥсы ахьыхәхәа.
Нахьхьи, џьара, ажәҩан аҩуеит алҩаҵә  кахәхәа.
Аҭлаҩеиԥш аԥҭақәа жәҩангәаҵахь ихалоит,
Адәахьы аҵаа-ҵарҷҷан, ахьҭаԥшь аҿалт.
Ахьшьыцба заҵәшаҟьо аҵарақәа ирхаҩоит,
Аҵармақьеиԥш иҵшәааит адунеи зегьы акалҭ.
Илакәџьанџьыхәаха икнаҳауп ашьашьал.
Аҵәиахаиз амыш, аҵәы инахаԥсызшәа,
Шьыжьаахыс аԥша ҵәыҵәы аныҵуам ахыц.
Адыдбжьы ааҩуеит ашьхақәа инархыкшәа,
Иахьа аӡыни аԥхыни еилыҵуеит  ҿыц.
Сгәаҵа инҭахьшәашәоит аҵыхәтәантәи абӷьыц.
Аҽхыбаҩкнаҳауп ҳамӡырха аҵыхәаҿ,
Аԥсы ахыхны иҳавызгаз алаԥш иацтәи.
Ушьҭа амрагь ашьшьыҳәа ахәда накәаҽт,
Амшын аҽналаршәны, ишызбоз аҽахәаҽт,
Аԥхыӡцәгьеиԥш иниасит амыш иахьатәи!
Уахатәи аҵых ҵәылашьца,
Аҵәылашьца, илашьцоуп.
Ага ԥшазаҵәхьышьашӡа,
Аҵла рымахәирҿыршоуп.
Амза аԥҭа аԥсы алахан,
Иҳәыԥы-ӡыԥуа хыхь иахшьуп.
Уаха аҵых иашәаз, карахан,
Ашәаԥыџьаԥ ҭынчӡа иԥшуп.
Иҟоу сеидроу нырцәи-аарцәи,
Игоит арбаӷьқәа рҿыҭбжьы.
Аҭынчра аҵых ӡашәа иарҵәиит,
Аҵых мҩасуеит ицәалашьшьы.
Стәоуп сымала жәа мҳәаӡакәа,
Игоит арашәыга рҷыҷмаса.
Илаша-лашоит амцабз шкәакәа,
Аҵых иалашәҭыз аԥҳәса!
Изакәызеи иахьак сыблақәа зкыдхало?
Амҩахәасҭа, исзааугарыда нас уаха?
Уаха гәырӷьаҿҳәашоумашь сашҭа иҭало?
Ма, баша, сахьақәоу схәыцрақәа ирҭынхаз?
Исгәалазыршәаз арбан исаҩсхьоу ашара?
Ашьыжьтәи аӡаӡа, аҟармаҵыс абжьы?
Иӡса-ӡсо иҭагылаз аҽыхәа ҳахкаара,
Шьыжь аԥсылҩеиԥш ихыҵуаз анаҟә  рышәшьы?
Сыхҭыс мышқәа сыкәшаҟьоит, сықәра сыхьӡама?
Сыгәгьы маҷхо салагеит уажәеиҳагьы.
Сишь! Аарла адәахьы ишарккама?
Ишарккама ԥшӡала иахьагьы адәахьы?
Изакәызеи иахьак сыблақәа зкыдхало?
Уажәсгәы изацралазеи исаҩсхьоу гәырҩак?
Иӡхьоу иԥсхьоу сахьақәак сыԥгало,
Схәыцрақәа ниасны изцозеи зымҩа?
Акы ахьырҳәо акы ыҟоумашь здырхуада,
Цәалашәарак ныҵхахоит сгәаҵа ҭшьаауа.
Сылаԥш наласҵоит жәҩан ҵада гәыӷрада,
Хәылԥиеҵәа аарла аблақәа ахьҭаауа.
Амзашеиԥш еицралахуеит еиҭа сгәыӷрақәа,
Ииасхьоу мшык рҿыхо иҳәацәоит аԥхьарца.
О, жәҩан калҭаҿишьхынԥсылаз схәыцрақәа,
Жәлар рзыҳәан шәнасыԥшкәакәан адгьылаҿшәкаԥса!
Иахьагьы еиҭахсыртлеит сара смацақәа,
Уаҵәтәи сԥеиԥш азы иқәсыԥсоит еиҭа.
Абас сеиқәзыршлаҳәаз ахьаԥшха сымҭакәа,
Исҭахуп сҭаԥшырц са сԥеиԥш алакҭа.
Адәахьы амш ҿи-лаӷырӡи еиқәнахуам,
Аҵлақәа ирхьыӡсаны икаҭәоит ацәыкәбар.
Ҽеик аҳәарц мацак аҿы неихнахуам,
Исаҩсыз амшқәа реиԥш икаԥсоуп  харбӷьар.
Адәахьы ақәа инцәылоит схәыцрақәа ԥхеибаҵа,
Сгәыӷрақәа ақәа арахәыцқәа идрыԥхуеит абра.
Зны блак иамбац, ажәҩан ҵада аҽрылаӡан,
Схәыцрақәа ирылԥхоит дунеи ҿыцк џьара.
Аха убригьы сылаԥш иныҵшәоит лаԥшҵашәаран,
Ҩаԥхьа каҳада-ԥҽыда снатәоит сеиқәшьшьы.
Слымҳа инҭаҩуеит зны иааԥса-икара,
Схәыҷра ааҵра иҵаԥсоз ацәыкәбарқәа рыбжьы.
Саԥхьа аххаҳәа акәасҭхарамца еицралоит,
Нцәахәык иеиԥш аҽҳәа днагәылсуеит сабду.
Аҵыхқәа еихыҵуеит, аҵыхқәа еихалоит,
Ԥшьшьаала, ԥшьшьаалаӡа игәырҩашәа халоит,
Ачамҳа лабашьа ԥыршашәа изку.
Адәахьы амыш ҿи-лаӷырӡи еиқәнахуам,
Аҵлақәа ирхьыӡсаны икаҭәоит ацәыкәбар.
Ҽеик аҳәарцаз мацак аҿы неихнахуам,
Исаҩсыз амшқәа реиԥш икаԥсоуп харбӷьар.
Ҳа ҳхәыҷра амшқәа зегьы гәараҵан,
Ҳазнысыз амҩахь сынхьаԥшлоит иахьа.
Нас схәыцрақәа рӡы-мшын аҽналаӡан,
Мшаҽнеиԥш усахьа аацәырҵуеит ҩаԥхьа.
Ушызбац уҟоуп, уҽумԥсахӡеит, сҩыза,
Абжьааԥнеиԥш улахь еиқәуп иахьагьы.
Иахьагьы гәалак умоуп, џьаргьы имырза,
Зегьы ирыҵоукуа, соуҳәом саргьы…
Ателефон абжьы гоит шьыбжьышьҭахь,
Издыруеит, уара, уоуп исзасуа есуажәааны.
– Ушьҭа ас уаақәла, Мушьни, ҳаԥсшьарҭахь,
Саргьы асынтәи суԥылоит сылбааны. –
Стелефон нықәҵан, саргьы сындәылҵуан,
Ункахәыцуа асқьалаҿы ушгылаз сухьӡон.
Еикәаԥсоз ацәқәырԥақәа улаԥш нархьысуан,
Иҭынчмыз амшын агәеисра уԥхьаӡон.
Ҳҩыџьагьы акыраамҭа абраҟа ҳгылан,
Жәа мҳәаӡакәа амшын ҳхыԥшылон ҳара.
Аԥра заҵәы шкәакәаӡа амшын ихылан
Иахьнеиуаз, аарла игәаҳҭон хара.
– Уаҩизымдыруа гәалак амоуп амшынгьы,
Ауаҩиеиԥш имыцәаӡо амцаԥшь ацроуп.
Уареи сареи ҳашьҭахь шәышықәса ҵыргьы,
Уи арӷьажәҩа иқәиан ицәарц ҟалом… –
Абас уаацәажәеит зныкыр, улахь неиҵыхны,
Уинахыс уара уцәажәон, сӡырҩуан сара.
Зыӡбахәумаз уҩызцәа ракәын уԥсы ҭыхны,
Уҩызцәа зламыз ажәак уҳәомызт ус џьара.
Амра акәаԥаҳәа инҭашәаанӡа мраҭашәара,
«Ҳшеидашшылоз» ус, ҳнеиԥырҵуан есуаха.
«Ҳаԥсы шьаны» уаргьы саргьы ҳааԥса-ҳкара,
Ҳаблақәа ирҭумбаауа ччаԥшьк ацәаара,
Уаҵәынӡа ҳәа ус ҳнеиԥырҵуан хәылбыҽха.
Абас мацара, сҩыза гәакьа, уҿара мҩасит,
Иааукәыршан уаамҭа рыцҳа алоура шауаз.
Угәҭыхақәа бжьыда-шьҭада наҟимҩасит,
Ахра шәыгәра иадԥыххаалеит, сҩыза, ууаз.
Рлымҳақәа кыдҵаны иӡырҩуеит ашьхақәа,
Ари адгьыл алахьынҵа рыӡбомашь џьара?
Изакәызеи изыршанха рысасҵәҟьа сгәамҭакәа,
Изакәызеишь рхәыцрақәа мҵазырсыз хара?
Ма рҵеицәа ргәырҩома амшын ихыԥсалоу,
Иахьаҽноумашь аӡыблара ианхырҵаз дара?
Ахрақәа рылабжыш рҩашхан, еинҭәыло,
Асыԥсақәа ирыҵхәраа иаҿуп ацара.
Урҭбжьыдагьы шьҭадагьы иҵәыуеит иахәҭазар,
Урҭашәагьы амыткәмагьы аҳәашьа рҵахьеит.
Урҭаума рычҳаит азы, ишгылаз ихаҳәхазар,
Уареи сареи ҳзыҳәан ргәы ацәеиԥш  иӡыҭхьеит.
Ес ишаргьы ацәашь еиԥш адгьыл иахалашоз,
Уажәччаԥшьк ацәаара ҭубаауам рлакҭа.
Иаалырҟьан гәырҩа цәгьак ргәаҵа иҭалаша,
Даҽа рыцҳарак ашьҭыбжь раҳамашь еиҭа?
Ҭынчроуп, ҭынчра гәыҭҟьароуп шьхатәыла,
Ахрақәа рлымҳа кыдҵаны иӡырҩуеит,
Ажәытәӡатәи ԥсуа хаҵак бжьы гәыкыла,
Аарла и-Ергь ашәа гошәа раҳауеит!
Жәык атәарҭоуп инхаз абри адәы ԥшӡара,
Мышкызны еигәышә ԥынҵала илихыз анхаҩы.
Зны иахьҵәуоз, зны иахьыччоз иашҭа-игәара,
Зны ҵеицәа гәарҭак агәашәиахьҭыҵуаз еиҵаҩҩы.
Дгьыл ҿаҵак иҭынхеит ауаҩытәыҩса аҵыхәтәан,
Убригьы иакәшоит хәыҷы-хәыҷла абна амацәаз.
Аӡшәах еиԥш днықәҵит иԥхӡаша нықәҭәан,
Ауаҩытәыҩса рыцҳа, згәыӷра зҭынхаз.
Хәылԥ-шәаԥшь ацралоит мраҭашәара,
Са сгылоуп сымала хәыцрак сыԥнашәан.
Слымҳагьы инҭаҩуеит, ашла изы ихьанҭараз,
Зны ацәмаҭәа иашьҭеиҳәоз икарахаз ашәа.
Ианакәым ҭачкәым ҳәа, иабасҭахыз,
Абыржәы икыдхаҽаны илеиз ақәа.
Уажәраанӡа схәыцрақәагьы абаҵәахыз,
Сгәалаҟара агәашәқәа азыркуа.
Ихкәаӡом ақәа, ажәҩан алабжыш,
Есымша агәырҩеи агәҿыӷьреи зцу.
Исҭахуп жәҩан еимҟьарак сныҵаԥшырц,
Аха иԥҭа самсалхан иҵәахуп.
Адәахьы ақәа леиуеит ахырхырҳәа,
Аԥенџьыр иадӷьазкылоит ацәыкәбар.
Ицоит, иаауеит, исԥырҵуам акыҳәагь,
Уажәы-уажәсхәыҷра асахьа ныҵхахоит абар.
Илеиуеит илеи, ашәҭқәа рынасыԥ,
Дгьыли-жәҩани ргәырӷьаҿҳәаша ақәа…
Абас ишқәашрыпҟҟо, мышкызны сниасып,
Абас ихааӡа ақәа шкәакәа шауа.
Аԥсреи абзареи сыцрыҵуам рызхәыцра,
Исыцрымшәаӡо наурқәак сышьҭоуп иахьак.
Ақәа леиуеит, аҩарқәа рыӡхыҵра,
Сгәырҩа ашьҭеиԥш, ҳашҭа инықәхаҽеит ҩаԥхьа.
О, сҿара амышқәа зегьы гәаразҵаз,
Ааԥынтәи ақәа, схәыҷра асаркьал.
Са слакәқәеи сыԥхыӡқәеи урылаӡаз,
Ес-шәҭышәҭын, угәырӷьаҿҳәашан сашҭа уҭал!
Уахатәи амза аԥшра сылшозар,
Издыруан аргама ба бгәы иҭаз.
Аха аҽыкәаҳа цәырҵны иакәшазар,
Бареи сареи аӡы-мшын ҳабжьалт.
Аеҵәрышьхыҵәсадаԥ ҳәынҵәран,
Амза аӡыжь иаҵәа инхыԥсалт.
Быхьӡаԥша заҵәы иналасҳәан,
Са сқәыԥшра агәараҭа сынҭалт!
Сыбла кыдхалан, ашәышьханхыҵрыжәҩан саҵаԥшуеит,
Гәыӷра гәҩарақәак рышькыл бжьы уантәи исаҳауеит.
Абранӡагьы сааит, сыхгьы акырӡа сналԥшхьеит,
Аха, каҳада-ԥҽыда, уаҵәтәи амш сазыԥшуеит.
Стәоуп ашьацраҿашьшьыҳәа амырхәага сҽаҭан,
Ашәахәақәа рыхәыҭхәыҭбжьы саҳауеит…
Ԥшаласк ниасуеит ԥшьшьала, аҭынчра шаҭан,
Апытҟәырқәа иргәылхәраан ашәҭқәа пытуеит.
Схахьы аҳауа иалкәраа ашьхыцқәа еилысуеит,
Ашьхыцқәа рынасыԥ – иргоит амати.
Иӡхьоу-иԥсхьоу сахьақәак сгәаҵа инҭысуеит,
Избоит ԥхыӡҵас иниасуеит амыш иахьатәи.
Сыԥшуеит нахьхьынӡа, адгьыл сылаԥш наҟәыҭхан,
Дгьыли-жәҩани рҳәаа сылаԥш накәҟьашеит еиҭа.
Ԥсра ахьыҟаӡам ашә-гәашәснылаԥшуеит сгәы ҿыцхан,
Ашәымҭаказ, адгьыл сақәлахаз џьысшьеит схаҭа.
Уажәсгәыӷрақәа ирхылҵыз слаԥшҵашәарақәа,
Рхьы напсыргәыҵақәа сышьҭыхны сыргон.
Дгьыли-жәҩани рыбжьара са смацарамкәа,
Схы-сгәы зегьы насыԥла асаранџь еиԥш ихыхәхәон.
Аӡәгьы иныҳәаԥхьыӡсыцӡам, исышьҭаӡам ишәи,
Иацеиԥш, иахьатәи амышгьы хаауп алакҭа.
Адгьыл еиԥш сҭынчуп, схы-сгәы касыршәит,
Гәырҩак ахаангьы сымԥын иқәлаӡом ушьҭа!
Иахьагь ашацкыра снаҵагылан,
Сныҳәа-ныԥхьан сдәықәлеит сара.
Аласба ԥшқеиԥш ԥшаласк сԥылан,
Инҭаҳәы-ааҭаҳәит сыкәа-смаӷра.
Ашаеҵәа ашьҭа жәҩангәы ианыҵуан,
Ашара инагәылкьасон арҩаш абжьы.
Аҳауа цқьаӡа ахшцеиԥш ихыҵуан,
Касы ԥшқан анаҟәкаршәын шьыжьы.
Ашьацра илаҳәҳәын ашьыжь ӡаӡа,
Шьыжь шәаԥшь асыԥсақәа ирхаԥхон.
Уа иаҵакьаҭоз, хыхь жәҩангәаҵаҿ,
Амза ԥшьшьала аԥштәы ахыггон.
Арха, аҿаҩа, ашьха, аӡиас,
Иахьа сарӷьа уаҩаҿы икәашоит.
Дунеи иаақәыршаз иҟоу бзиас,
Зегьы мра каԥхаран илашоит.
Ашьацра снылаиеит ицқьа-шәқьаӡа,
Са сынасыԥгьы абжьы саҳаит.
Уажәсназхәыцит,
Аԥсуа иажәеиԥш,
Аҳаскьын ԥсра ақәзымҵо доуҳак!
Ицқьоуп ажәҩан ԥҭа цахашак хымкәа,
Ахра шкәакәагь сышҟа иаахьаҳәт.
Нырцә-аарцәеиқәҿырҭуеит акаԥкаԥқәа,
Агәы каршәны аӡыхь ажәуеит аԥслаҳә.
Инеилыбзааит бнакәтык амҵәыжәҩа,
Инасхыԥрааит аҵыхәа кахәхәа.
Ашәымҭак са сыблақәа неихызҩан,
Ашьхақәа рлакә ԥхыӡсналалт сҭахәхәа.
Ацаҟьаш инаҿалашоит ашьха рҩашқәа,
Асыԥсақәа рыҵаԥҵәоит ахра аханы.
Сыԥшуп сҭаслымхан жәа мҳәаӡакәа,
Ԥсҭҳәак рхашаҟьоит ашьхақәа рханы.
Асалдаҭикаска абахәикынхалаз,
Ашьанеиԥш мраҿаԥхасҭаҿ,
Ҩ-хаҳәык иркуп.
Уа, уажәиҷырҷыруа жәҩан ихалаз,
Ашьхарҵыс ихнахыз аԥшқақәа хыуп.
Ицқьоуп ажәҩан ԥҭа цахашк хымкәа,
Ахра шкәакәагьы сышҟа иаахьаҳәт.
Нырцә-аарцәеиқәҿырҭуеит акаԥкаԥқәа,
Агәы каршәны аӡыхь ажәуеит аԥслаҳә!
Амра ԥыххааса аӡыжь ихыԥсалоуп.
Уажәы-уажәы аӡыжь иҭыԥоит аԥсыӡқәа.
Ажәытәгьы аҿатәгьы неихыншьалан,
Иқәсҵоит-иқәсхуеит ииасхьоу хҭысқәак.
Абӷь ҩежьқәа срылатәоуп са сымала,
Аҵа сҭаԥшуеит аӡыжь иаҵәа кылҵәаны.
Аӡыжь ыцәоушәа иҭаиоуп гьамала,
Ахи-аҵыхәеи еилаԥса, агәы ыртланы.
Са схәыцрақәа аӡыжь аҵа иҭаршәуп…
Илашоит Ӡызлан-ӡаҳкәажәлқаруаса.
Алакәуарҳал лашҭа аԥынҵаҿикаршәу,
Днақәтәан, дныҵԥрааит уи жәҩангә  аҵахь…
Аарла, са сықәра аидара шьҭыхуа,
Стәоуп,
Избоит сҭаслымхеит сажәра аҿаԥхьа.
Аӡыжь ихыскаауеит еихьыс-еиԥысуа,
Иӡхьоу-иԥсхьоу бзиабарак асахьа!
Еиҩнашахьеит уаха аҵых агәы,
Адәахьы аҵәылашьца илашьцоуп.
Џьара лашбжьык нықәыҩҩуеит ахәы,
Уаха ҩызара сзызуагьы убриоуп.
Сԥенџьыр заҵәабла ҭаауеит,
Гага еиқәаҵәак кыдхоит аҭӡы.
Схәыцрақәа рышьхыҵәцоит-иаауеит,
Игоит аҵых иахьшәаз сҩызак иԥсӡы…
Иҵааҟәрылаз аӷбажәеиԥшуп уаха,
Иӡыхь-ԥсыхьуп суада сзыҩноу.
Гәҭыхак сыцрыхоит уахак имцаха…
Зегь сыхьӡ ҳәаны ҿырҭуеит, иӡхьоу-иԥсхьоу.
– Уара, шәарбанқәоу уаха сыхьӡзҿахаз?! –
Аԥенџьыр снахан, снаԥшит адәахьы:
Уаха зыԥсы ықәхаз иеҵәахәиҿшәаз,
Жәҩангәаҵа иныҵхахан нахьхьи,
Аҵыхәтәантәи ашьҭа ныҵганы ицеит.
Алашьцара иахәаҽуаз ԥша шәышәык ҵысуан.
– Иудыруаз, аира зшаз, аԥсрагьы ишеит, –
Аҵых лашәиалыҩҩны бжьык саҳауан.
Саб иԥсадгьылаз аибашьрахь ианиԥхьа, –
Нас иԥсадгьыл азакәын дызиз, –
Ԥшьҩык ахәыҷқәа ҳаихымҟьа-еиԥымҟьа,
Ишԥеиурыз, ҳан ҳалзынижьт.
Амшқәа мҩасуан илаӷырӡышо,
Иччомызт анацәа рлакҭа.
Лхала лакәхеит, аха илылшоз,
Илмырӡыр акәхеит аҩнаҭа.
Аҳәысҭа дҭалеит ацәмаа нкылан,
Ацәмаа нкылан, сан дцәаӷәон.
Ҳара ҳзыҳәан аҵыруа дхылан,
Ҽааны азыҳәан ажәла  лҟьон.
Сан абжьымра лхы иҭацеиуа,
Лкасыш хәыҷнықәыршәны лхы.
Иҿыцӡа иақәҳәҳәыз иқеиқеиуа,
Аԥхӡы лҿашы илрашәон амхы.
Зны хаҵа маҭәала лҽеилаҳәан,
Абна днылалон леиха кны.
Зегь аамҭалоуп, ус снеилап ҳәа,
Сан дхабыхацон зегьы рзы.
Ицеит уи аамҭа наҟ, хынҳәрада,
Аамҭа иарӡуеит агәырҩа.
Дхынҳәит сабгьы деибга-дызҩыда
Иҩны дынхоит дынҵуеит дырҩагь.
Ушьҭа исхашҭуеит урҭамшқәа,
Хара урҭасахьақәа ӡыҭуеит.
Аха акызаҵәык исхамышҭуа,
Иахьагь бнагәынтәи имҩашьахуа,
Сан леихашьҭыбжь саҳауеит.
Аҽҳәаҿакәасҭхарамца еиқәуп,
Ахәхәаҳәа аӡы алҵуеит амҿаӡа.
Зегь рылымкаа игылан иԥшу,
Алҩа быбла ихылеит, аҭаца.
Иныҵакны бнеиҭаҵуеит шьаҿак,
Быԥхашьан, бахьцара быздырам…
Аха базымгәаан алҩа рацәак,
Аԥшӡа алҩагьы дадыруеит.
Аԥҭақәа рҽеҩҿан иҩхалан,
Аҽырҳәа еимарҭәеит дара.
Аҵла, абаҳча, иааи иаархалан,
Ақәа нҭахәмарт рыкәа-рмаӷра.
Аҿы аанартит ашәҭаргама,
Абӷьыц ԥшқақәа нцәылт ақәа.
Аӡахәа ракәа хама-хама,
Икахәхәа еиҵырхит рнапқәа.
Иныҵкәыр-ааҵкәыр ашьац гылеит,
Ақьышәныланакт аҵша.
Акарпыжәхәыҷқәа катта ихылеит,
Икатта ихылеит аҿа!
Аԥш алапҟьа ацәа иҭыҵын,
Абырфын ԥаҵа аҿаԥсеит.
Сынтәа раԥхьа зыҭра ихыҵыз,
Аҟармаҵыс хәыҷы ашәа аҵеит.
Рыччабжь хҵаны акыркырҳәа,
Аԥхын-қәа ицәуп ахәыҷқәа…
Иаулааит ақәа ахырхырҳәа,
Амала, ихымҵааит аӡқәа!
Абас снықәлап иахьагь ԥшьаала,
Схәыҷра амҩа санысны избап.
Схәыҷра амшқәа неихыншьалан,
Хәыҷык сгәырҩап, хәыҷыкгьы сыччап.
Схәыцра сыман ахәыԥшӡа схалап,
Избац ԥшахаак сҿасып хыхь.
Сымнеижьҭеи, ахьхьаҳәа, ҩхала,
Иудыруазеи ицәырҵзар ӡыхьк.
Абна снылсып иқәрымхыцзар,
Ҵыск зықәтәаша ҵлак збап.
Аҟармаҵыс ашәа иаҟәымҵыцзар,
Абжьы хаа нылкәраан исаҳап.
Ашла ишҟа сымҩахыҵып,
Раԥхьа алакәссир ахьсаҳаз.
Иԥсы ҭазар, иԥацха ддәылҵып,
Дгәырӷьап, дысгәалашәан сахьааз.
Ашьха ҭыԥҳагь џьара дысԥылап,
Рҽеиҩҿан илықәумашь лыхцәы?
Игәаӷьны иласҳәап лнапы нкылан,
Дызбарц шысҭаху уаҵәы.
Абас снықәлап, снықәлап ԥшьаала,
Схәыҷра амҩа снанысны избап.
Урҭамшқәа неихыншьалан,
Хәыҷык сгәырҩап, хәыҷыкгьы сыччап!
Ҭынчроуп зехьынџьара, икаԥхоит аԥсымра,
Ацәаӡыӡнагәыҵыршо ибылуеит ацәашьы.
Ушьҭа ласы аӡаӡагьы каԥсоит аҳаскьынраҿ,
Ашьшьыҳәа иниасуеит ԥшаласк кашьшьы.
Саб, ухаҿы дтәоуп сан лнапқәа лгәыҵаԥса,
Уажәмаӡажәак уалҳәарц шылҭаху збоит.
Лыбжьы ныҵак иуалҳәааит нас лгәы иҵамӡаз,
Сара аҳаскьынҿа узысыҟәшәарц снаскьоит.
Шәеицәажәа сани уареи, анкьеиԥш, шәгәы рҭынчны,
Шәа шәымаӡа хәылԥшәаԥшь ада дамамыз шаҳаҭ.
Икаԥса сан былабжыш быблақәа инархыжьны,
Саб ихьӡшьарагьы сызиаҳәа аӡәгьы дымшаҭ.
…Унарцәмҩа уанықәлоз, ухәҩы ԥацәа ҳаизугеит:
«Шәнапы еикәшәырша» – уҳәеит, исгәалашәоит уи.
Нас, сан лахь унхьаԥшын, улаԥш налхугеит…
Аха ажәак мҳәаӡакәа, ублақәа науркит.
Издыруеит сан илоуҳәарц шуҭахыз ҵыхәтәажәак,
Аха ҳара уаҳцәыԥхашьан, ахраҭахь иугеит.
Аҵыхәтәантәи акәиц аҽҳәаҿы ихьшәашәон,
Аҳәҳәабжь налкьасан ашарагьы неимҟьеит.
…Са снавалоит ҳамҭак, ҳаскьынҿак еизызгарц,
Уи угәы инықәсыԥсарц, иныҳәан уԥсаҭа.
Иахьа сан илаҳәнас, саб, усҟан иузымҳәаз,
Уԥсы иузахмырзаз ууасиаҭ, иузыҵымхыз улакҭа.
Ҭынчроуп зехьынџьара, икаԥхоит аԥсымра,
Ацәаӡыӡнагәыҵыршо ибылуеит ацәашьы.
Ушьҭа лассы аӡаӡагь каԥсоит аҳаскьынраҿ,
Ашьшьыҳәа имҩасуеит ԥшаласк кашьшьы!
Егьа иҳәаргьы, макьана цәыкьаз џьишьон,
Амра гылар иҭамшәоз џьишьон ласы.
Уи ахаангьы имбацызт аӡы алеишьа,
Иахьа ииҳәашаз аанижьуан уаҵәазы.
Ушьҭа ихахәгьы неилашыҩкит шлацла,
Аха иац акәыз џьишьон данықәлаз адунеи.
Иажәра иаҳа-иаҳа игәҿыӷьрагь анацла,
Хәыҷы-хәыҷла акәазҭхарамцахь днаскьеит.
Аха, егьа иҳәаргьы, макьана цәыкьаз џьишьон,
Нырцәи-аарцәи рҳәаа хараз џьишьон иара.
Ныҳәаԥхьыӡс иҟаз зегьы иара ихы ианишьон,
Аԥсра аӡбахәмашәыршәагь иҳәомызт џьара.
Иҵыхәтәы мшазы, иԥсыҵәҟьа анихыҵуаз,
Аргама, аԥсра алакҭа аҟынӡа даннеи,
Убасҟан идырит абри адунеи дшықәҵуаз,
Дшықәҵуаз, изымдырӡакәа дыззықәыз адунеи.
Уаха алашьцара аҽалаӡан,
Еимагылан илеиуеит асы.
Уаха ас-цырақәа еицралаӡан,
Маӡажәак нахдырзоит рыԥсы.
Амахәирхылҵуеит амцабз шкәакәа,
Уаха аҵых шкәакәаӡа илашоит.
Абарҵаҿсгылоуп жәа мҳәаӡакәа,
Сцәажәар, асы хкәар ҳәа сшәоит.
Алаԥш, алаԥш, алаԥш, алаԥш…
Аҵых иагәылаԥсо асы хьчоуп.
Аҵых еиқәара сеиҭаналаԥшт,
Уаха аҵәылашьца илашьцоуп.
Аха асы леиуеит еимагылан,
Ауаҩԥшь лагәыӷрагьы дҵәахуп.
Шьамхсы леир, снылагыларц,
Уаҵәтәи ашара сазыԥшуп!
Асы хкәашам уаха акыҳәагь,
Ушьҭа сылаԥшгьы хнакуеит.
Асы леиуеит аҳәылыҳәа,
Сара сыблақәа сҵәахуеит!
Адәахьы афарҭын асуан инеимахәашан,
Аԥша хьшәашәа асыҭәҳәа еикәанарҳәуан.
Аеш схаҿы амахәиқәҭәан исыхәаԥшуан,
Анап хәыҷқәа агәыҵаԥсан, ахьҭа иакуан.
Уи ауаҩытәыҩса иеиԥш аблақәа цәажәон,
Иахьуаз, иаҭахыз зегьы аблақәа ирҳәон.
Араса аныԥсаланы снапы сҩахон,
Избон, алоура ауан аеш, аха ишәон.
Сыгәра азгомызт аргама, сазыгәаӷьуамызт,
Са сазыразын, снапы раҳаны искын…
Ишьахит смахәар, аха иласырҟәуамызт,
Аеш расацк снапы ианнахыр сҭахын.
Ус, ҩ-махәык рымахәнеимҟьеит иаразнаказ,
Асы-шәыб ԥыххааса ҵаҟа инкаԥсеит.
Аеш аԥсырҭа иазнеиуаз џьнашьон азныказ,
Аха усҵәҟьа ишыдыдуаз ақәа мкаҭәаӡеит.
Иааӡеит аеш са снацәкьарақәа рҟынӡа,
Снап аԥхара ақьышәинықәшәеит иразӡа.
Нас агәы канаршәит аеш. Аҵыхәа хышӡа,
Расацк мҵарсны ицеит, ишзахәоз ик әкәаӡа.
Ихалан иқәтәеит уи хыхь аҵла абжьара,
Агәы рҭынчны, аԥсы рҭынчны сышҟа иааԥшуан.
Аха иаанымгылт аеш снап аԥхараҿ,
Хатәы мца, хатәы ҩны, аҳәозшәа саҳауан!
Абри ахәы ԥшӡаҿы сааилоит хәылбыҽхала,
Схәыҷра иақәлоу аҟармаҵыс абжьы саҳарц.
Ашьхақәа ирхыԥраа ԥшаласк хыхәхәала,
Схы-сыԥсы ыргәыбзыӷсгәаҵа иҭашәшәарц.
Исаҳарц, мшаҽнеиԥш, абри ахәы инықәыҩны,
Зны аҳауа иналасҵаз сара сшақәабжьы.
Ҩаԥхьа сылаԥш нахсыжьырц, амра снацыҩны,
Нахьхьи иахьыкнаҳау жәҩан гәашә  аҽахшьы.
Уа снапгьы нахьысшьырц аџь ду хауара,
Икарахахьоу амахәқәагьы ирылгарц аҿҿа…
Зегь сгәалашәап усҟан, ҳҭахра, ҳауара…
Ашәахсҭеиԥш ажәҩан иналыггап амзаҿа.
Абри ахәы ԥшӡаҿы сааилоит хәылбыҽхала,
Ахәиқәыршәу аҳаҭгәын иаҟәнысхырц аҟарма.
Амаша аԥхьа снагыларц ашьшьыҳәа схала,
Ихыш-хыҵәан исыжәларц схәыцра ацәқәырԥа.
Аҭынчра ашьҭыбжь сназыӡырҩырц мчыла,
Сара уи аҭынчра ауаз ссырҳарц ичҳаны.
Ҳаԥсцәа зегьы рыбзара салаԥшырц гәаныла,
Рдунеи рыхраҭи рашҭа сҭысырц зегь баны…
Сааит абра, ахәы снықәгыларц сҽынеиҵыхны,
Ҩаԥхьа игәхьааганы сасырц схәыҷра ашақә.
Сыбжьы ахәқәа ирхысырц еимырҟьа-еимырсны,
Инымҵәаӡо аԥхыӡссир салазарц иахьак!
Амахәинаҿшәан аҵыхәтәантәи ацәыкәбар,
Саркьа ххыран, иԥыххааса саԥхьа икаԥсеит.
Уажәсқьышәинықәххыз ажәа заҵәык сҳәар
Сҭаххеит. Аха уигьы ӡшәахҵас иныҵаба ицеит.
Сгылан, адунеи сықәнагалазшәа машәыршәа,
Хыхь – ажәҩан, ҵаҟа – адгьыл, зегь ҿыцбарах избон.
Сара сыда ибжьы змаҳауаз аӡәигәшәымшәа,
Схы-сгәы иҭалан, ашьха ӡыхь еиԥш сеимнадон.
…Ԥҭа цахашк кьларит жәҩангәы иаҵәараҿ,
Уи са сыԥсы ахәага акәушәа збоит сахьыԥшуа.
Жәҩангәашәԥхьара инылаччоит цәымза лашарак,
Избоит сара сгәыӷрақәа рышә-гәашә ахьатуа.
Сара смаалықьуп иахьатәи амыш азыҳәан,
Адгьыл акылҳара-акылҷараз смылҳамуп сара.
Иааины сеишәахьча ишықәло здыруеит сзыҳәаз,
Изгоит ԥсы зхоугьы, ԥсы зхамгьы зегь рыгәра.
Сыԥшуп, уаҵәгьы алашьцара иналахәраарц ашара,
Уаҵәгьы амыш ҿыц анасыԥ ҿыц сзаанагарц.
Сдаракәац ирымамкәа џьара гәынхарак,
Уаҵәгьы аԥсуа игәараҭаҿаԥсыуа шәак саҳарц.
Илашарц адунеи, иҟаимҵарц аӡәгьы гәнаҳак,
Ахаангьы иҿымцәаарц ауаҩытәыҩса икәасҭха.
Уаҵәгьы асаби дкьаасуа дыркызарц драҳан,
Амра ашәахәа иҿнаршәарц быжь-ӡыхьк рцаԥха.
Исыздырам, абри аҳәасамахәсыхьӡала
Ишәҭыша, икаԥсаша заҟа ааԥны.
Сыздырам
Ианбанӡа абас, аԥсҭазара сықәцалан,
Алуҭаҩсакәнаршаша снеикәарҳәны.
Аха, издыруеит, ашарккамҭаз,
Ма амра аԥсымҭаз,
Абзиабарагь ацәымӷрагь шнықәҵуа мышкы зны.
Амрагьы амзагьы шыбылуа сыԥс ацамҭаз,
Жәҩан сакара ишналаццышәуа сиеҵәахәбылны.
Шьха ԥшӡак инахыԥхеит ашәахәа,
Гәыӷрақәак рыкәа сҭазыршәыз…
Адгьыл аԥсы – анаҟәкахәхәа,
Ашьацра инылԥрааит схәыцра мҵазырсыз.
Аҵлақәа гылоуп абӷьы-шәыб рҿашьшьы,
Амахәиканаршәит ааԥынтәи ашәҭыц.
Аҽкаршәны иасуеит ԥшаласк кашьшьы,
Бзиабарак гәыбзыӷуеит сгәаҵаҿиҭашәҭырц.
Уаҳа акымзарак суҳәом, аԥсҭазаара,
Агәырҩа ансуҭоз, агәырӷьагьы суҭеит – исызхоуп.
Саагылазаргьы самыҳәаӡеит мазарак,
Саагылазар сгәаҭеиуеит, есымша аҵәы сахоуп.
Уара схы аҟара сурбан, лашәхәык ауп исуҭаз,
Аха убригьы ҟәнысымшьеит, убригьы сызхеит.
Сара среиҷаҳаит зегьы-зегьы, уара иумҭаз,
Аҵәы сшахагьежьуаз, сажәрагьы сыхьӡеит.
Аԥсҭазаара, ушьҭа уаҳа акымзарак суҳәаӡом,
Амра шеишеи суҭеит, схы-сгәы арԥхаларц.
Ушьҭа ахьҭагьы, ашоурагьы, зегь сылаӡоит,
Аԥша ласгьы сыцуҵеит гәыла сԥырларц.
Исуҭеит ҩыџьа, сара сышьҭахь инхаша,
Сымцахара змырцәаша, ҩыџьа, сыԥсы иахшаз.
Са исзымуз, са исзымҳәаз инацҵан изҳәаша,
Нас урхылаԥш урҭ, ауаҩытәыҩса дызшаз.
Мши-ҵхи ирыбжьаршәуп сиеҵәахәкараха,
Убригь ҳамҭак иумырцәан, макьана илашоз.
Макьана исымаз, нас, агәамчи анархеи,
Схәыҷра аӡаӡагьы, макьана, ҳашҭаҿы иҳәоз.
Иҟьаҟьаӡа сԥенџьыр ахышәқәа иаартыз,
Ԥша хаак инылашәшәаз сыԥсы снаршьоит.
Ашьыжьтәи ашәахәа иациуеит ааԥын,
Амыш ҿыци аҵых ҿыци сара рыгәра згоит!
Ашьыжь шара сыԥсы алахо,
Дунеи ссирк снықәԥшит хара.
Ес-ишаргьы игәҩарахо,
Инцәырҟьа-цәырасит схәыҷра.
О, ишԥеиԥшу схәыҷра ашьыжь,
Ишаркказ ашьыжь иахьатәи.
Лабжыш хәыцрак сгәаҿы ихнажьит,
Гәхьаагарак сгәаҿы иҭәит.
Амахәиқәтәоуп схәыҷра аҵысӷра,
Инагәыҵыршо ашәахәа.
Заҟа ааԥынра сеидроу инысҵра,
Ихыҵт схәыҷра анаҟәгьы кахәхәа.
Ашәҭқәа инарылаԥсеит ашьхыц,
Ашьацра илаҭәоуп ацхарпа.
Асыԥса цырцыруеит шьханхыҵ,
Ишәҭуеит схәыҷра ааԥын лабҿаба.
Ашьыжь шара сыԥсы алахо,
Сыблақәа кыдхалан сыԥшуеит.
Схәыҷра есааира ихьшәашәахо,
Нахьхьи, жәҩан калҭа  ҿиӡыҭуеит.
Ӡаарах-ҳәаарахла адунеи сықәым,
Абри иубо ахәыҷы сара стәоуп.
Ицахьоу, иӡхьоу, иахьа искым,
Сахьҵәуом, са исымоу сызхоуп.
Абга ҟырҟы иҭысхыз сышықәсқәа
Ҟәнысшьом.
Абранӡа сахьааизгьы ҭабуп.
Уаҵәтәи сымшгьы баша имҩамскәа,
Жәа ҿыцк сызҳәозар, убригьы разҟуп.
Ахылԥа ԥраал зхоугьы сиҵашьыцуам,
Иҳәҳәалааит ишиҭаху ҭәа збаз.
Исаҩсхьоу сымшқәа рзыҳәан схәыцуам,
Ицқьоуп, илашоуп са сымҩа исҭынхаз.
Ахаангьы сыҵамгылац аӡәишәшьыра,
Ижәҩахыраз аӡәгьы ихы хсмыркит.
Сызнысыз сымҩаҿинсмыжьит шәышәырак,
Уа сара ахьшәашәагь скит, ацагьы скит.
Сгәы иҭаз сгәы иҭасымшьит,
Исҳәеит аӡәгьы дымшаҭа,
Уаҵәтәи сҟәардәаз сымхәыцит мышкгьы.
Схы азеиӷьшақә, аӡәы иԥсы апара гәаҭан,
Мардуанс дҟасымҵеит аӡәгьы.
Ахаангьы аӡәицәгьа изқәа икыдсымҳәалт,
Иахьагьы цҳаҵәҟьас сизхалоит аҽеи.
Схынҳәит абыржәыгь скәасҭха нхәыҵаҳәҳәа…
Абас мацара са сажәраҿы снеит.
Абга ҟырҟы иҭысхыз сышықәсқәа
Ҩашьамкәа, абранӡа сахьааиз ҭабуп.
Уаҵәтәи сымышгьы баша имҩамскәа,
Жәа ҿыцк сызҳәозар, убригьы разҟыуп.
Аҭынчра абжьы иацназго бжьы ыҟаӡам,
Аҭынчра абжьы гарашәоуп зназы.
Аҭынчра абжьы цәқәырԥаҵас ижәылаӡом,
Унышьҭԥааны ԥсҭҳәашк иналалоит ҽазны.
Аҭынчра абжьы аԥхыӡссир иаҩызоуп,
Лакә ӡышхәаҵас узхара ҟалаӡом.
Аҭынчра абжьы – ҩызоуп, мҩанызоуп,
Аҭынчра агәы ацаԥха аӡәгьы изартӡом.
Аҭынчра гәырҩоуп, зныхгьы гәырӷьаҿҳәашоуп,
Иахьа иччаԥшьуп, уаҵәы илаӷырӡуп.
Иахьагь ҭынчрацәоуп, ҳәҳәабжьык саҳашоу…
Иахьагь амыш цәеицәыԥсуеит, акы иазыԥшуп…
Раԥхьатәи аҵых, раԥхьатәи аҭынчра,
Уаха зыԥсы еилазҵаз ҩыџьа рымҳара.
Абомба тҟәацбжьы, аӡы-мшын ахыҵра,
Аҭынчра – ааԥын ашәҭыш апытра.
Аҭынчра, иахьеивҵоу цәгьеи бзиеи рышьхәа,
Бзиа ҵыхәала, аҭынчра, укашьшьы.
Аҭынчра, жәлар рынасыԥқәа рышьха,
Аҭацаагацәа рзыҳәан иаркыз уцәашьы!
Аҭынчра ажәҩан агәы кеикеиуеит,
Икаххаа аӡәииеҵәахәкыдлеит џьара.
Амш ҿыц, амҩа ҿыц саныланы снеиуеит,
Иахьагь ҭынчроуп.
Амышзырҳага абжьы ааҩуеит харантә!
Иабаҟоу схәыҷра гәеиламгыла?
Снаԥшуеит, аха избомеи адәныҟа.
Абна иларшәу, адәы иаҵәа,
Уара уҿы акәзар иахьыҟоу?
Ааԥын, ашьац кашьшьы,
Ишԥашьацоу шьыжьы…
Сгәы, аԥашалас иацкәашоз,
Иухьи, иац еиԥш убылӡомеи?
О, аҵых хьанҭа, аҵых еиқәара,
Уа уҿы инхама, егьуҳәаӡомеи?
Ишԥахьшәашәоу уажәабра,
Схәыҷра амца ахәышҭаара.
Сыбзиабара амшын ихшәалаз,
Ишызбоз ацәқәырԥа имҵанарсит.
О, аҵых лашә, аҵых ҵәцара,
Ушҟа инеизар? – сгәы иааҭаскит.
Агәыӷра рыцҳа, есымша,
Укаххаа цәымзаҵас улаша.
Схәыҷра иақәлоу, сажәеинраала,
Зыхцәы зхьыӡсоз аҭыԥҳа.
Имҳәа-имырза уа уҿы инхама
Схәыҷра аҵых? – убжьы сырҳа.
Ахәараҳәа ишԥаши ласы,
Аихац иҭахаз аӡы.
Исықәԥсаз сышықәсқәа реидара,
Избоит, аԥхыӡцәгьа еиԥш ихьанҭоуп.
Саҿоуп уажәгьы мардарак,
Зны иааигәоуп, зынгьы ихароуп…
Иҟало сеидроу уаҵәшар,
Ихьшәашәоуп ашьыжьтәи аԥша.
Иуаҩухыз зегь лаӷырӡгәышьоуп, аҩыза,
Ацәгьагьы абзиагьы еиҟароуп ргәырҩа.
Уара есымша адунеи уацыз џьушьон мҩанызас,
Есымша ашықәсқәа увсны ицоз џьушьон зымҩа.
Уара узы аџьал анцәахәы дыҟаӡамызт иахьанӡа,
Уара узыҳәан ԥшырҭак дықәтәамызт аӡәгьы.
Уара ишуҭахыз унаӡеит умҩа ахаҟынӡа,
Аха угәырҩа ахаҳәеиԥш ихьанҭахеит еиҳагьы.
Иуаҩухыз зегьы аргама иуԥылеит ицәырҵны,
Уахьрылаԥшуа угәы збаауа ҳәа егьубаӡом.
Зегь уара иужәлоит аӡхыҵреиԥш ихыҵны,
Уара уҳәыԥы-ӡыԥуеит, баша умч хаӡом.
Уԥаҵа ах ианалагылоуп зегь ангәоуҭа,
Уԥсҭазаара ниакәкәа имҩасны ишцаз.
Уеикәаҳәа-еикәаԥса амҩа уанықәгыла храҭаз,
Угәырҩа иналаԥсеит улабжыш, угәаҵа иҿышәшәаз!
Ашьха шьанҵа мышкызны инаҿыҵшәаз,
Аԥсуа ибызшәа ӡи-мцеи ирцәынхаз.
Ахра инаҿалашеит ааԥны мышказ,
Ԥсраҽнынӡа аԥсуа хаҵа иҿахәы изырҳәаз.
Аӷа иабџьар еибазмыргаз аԥсшәа,
Ахрагьы даҿнахит, ахра иаҿахаз.
Аԥсуа хаҵа аԥсышәала иҳәеит ахәрашәа,
Аԥсшәа кәалӡы ҩацоуп сыжәлар ирҭынхаз.
Аԥсшәа амаҭаԥшь ашҳам аҿнаххьеит,
Аԥсшәа аӡхьамԥш ахәараҳәа изыршыз.
Аԥсшәа аӷа цәгьа иҳәаҭҳа ихнаххьеит,
Амацәаз ахы иҭацалан, ар еик әазырҳәыз.
Аԥсшәа, аԥсуа иламыс гәашьымхыс иаҵоу,
Изырԥшӡо, изырҵәуо ан мыжда луаз.
Аԥсшәа, дасу зегь анасыԥрызҭо,
Дасу иахьрыхьуаз рыхәрақәа зырӷьаз.
Сара саԥсшәа знымаало адунеи акгьы ыҟаӡам,
Иалымшогьы егьыҟаӡам аԥсуа ибызшәа.
Аԥсуа аԥсуа ибызшәа ҽеила идыруазар,
Уи адунеи аҿы зегь имоуп ҳәа ишьа!
Аҵлақәа гәырӷьаҵәа рбызшәала еицәажәоит,
Итлаз ԥшқан апытҟәырқәа гәылҵуеит адәахьы.
Аха ихьшәашәаӡа амҩа ахықәаҿигәжәажәоит,
Агылҩа заҵәы – игәхьаазгаз раԥхьатәи абӷьы.
Аҳәасашәҭихнаршлааит аҳаскьын иаҵәара,
Ашьхыцқәа аттаҳәа ашәҭқәа ирҿаԥсоит.
Адгьыл ихәыҵаҵәоит амра каԥхара,
Ацхарпа афҩы хаа сгәаҵа иҭаҭәоит.
Иахьатәи амыш адунеи зегьы ҭацәызшәа,
Дгьыли-жәҩани рыбжьара аҭынчра газгоит.
Иахьак сара сзыҳәан хәмаргас иршазшәа,
Абри адунеи зегьы снапсыргәыҵаҿ ик  әашоит!
Иахьагьы ахәиеиԥш еиҭашәеит шьхатәыла,
Амацәыс еиҩнахит ашьха жәҩан агәы.
Ахрақәа ирҿеибаҳәеит ашәарах шьамхыла,
Адыд еилагьыжьит амцаԥшь аркы.
Рсыԥсақәа рыҵаԥҵәоит ахра еибаркыра,
Арҩашқәа хышхыҵәан аиҩхаақәа ирҭоуп.
Ицыцхашәарц егьагӡам адунеи амаакыра,
Ашьха дгьыл гәаҭеиуа аҵәыҵәҟьа иахоуп.
– Изакәи рцәа иҭамӡаз ашьха ӷьазӷьазқәа?
Изакәузеи абӷаҵәҟьа дырҵыситеи зынӡа?
– Изқәымгәыӷуаз иақәшәеит урҭргәырҽанӡамкәа:
Аӡыхь ԥшьаҿы иҽикәабеит ашьха гаӡак…
Ан рыцҳа дцәеицәыԥсуан ариабжьарак,
Абри абжьарак уи лыԥхыӡқәагьы бааԥсын.
Илхыҵуан, илхалон лыԥсы ахаара,
Лгәы ҭаӡыӡо, есшар амҩа даԥшын.
Лшьамхы инахысаанӡа лхәыцрақәа,
Ихьшәашәаӡа ла лгәаҵа ҭыԥсаауан.
Уахазны ицәырылгон ан лмацақәа,
Амацақәа дрылан, лыхша заҵәы длыԥшаауан.
Аеҵәа даԥшуан, ан асаркьа даԥушан,
Лгәыӷрақәа аарла инанылҵон ахац.
Иахьагьы-уахагьы агәашәахь дыԥшуан,
Аха иҭацәын лашҭа илбац-илаҳац.
Иԥсырӡы шааҩхьаз лдыруазшәа ақыҭан,
Уи ахәаша даазқәылаз ишылуаз алоура,
Ҽнак, амыжда, лшәаџьҳәацәа, ашәырқыҭан,
Лашҭа иҭалеит, ажәымҭа цәгьа лара.
Ан неиҭамҳәа лыҳәҳәабжь хыҭҟьаран,
Аеҵәа кыдԥаа иканаршәуан ҵаҟа.
Иахьагьы аччаԥшьи алабжыши рыбжьара
Игылоуп,
Ихаҳәхаз ан рыцҳа лмыткәма абаҟа.
Сара издыруеит, афырхаҵа мышкызны,
Ифырхаҵара азыҳәан дышҭахо.
Аха афырхаҵа ар рҵыхәа ҭигарц дхысны,
Днеироуп иабацәа рыламыс еиқәырхо.
Ишьап адгьыл ианамкуазгьы афырхаҵа,
Иламыс ахаҵарахь иԥхьон есымша.
Ирхышьна неигәыҵак ҭоуба иуан аԥсуа хаҵа,
Игәы иҽанын, иԥсы иҽанын есшар.
Зыԥсадгьыл зхы ақәызҵаз рыбаҩбаагәароуп,
Храшроуп, бӷацымкроуп, сыжәлар рдоуҳа.
Аха иахьагьы сыԥсадгьыл сра сзыҳәан игәҩароуп,
Ҩ-шәақь ԥынҵак ақәкыуп, ишәарҭахеит еиҳа.
Дунеи ҿаҵак сықәыршәуп, леи-бгеи рыбжьара,
Са исыздырам слакәдунеи цыцхашәа ианцо.
Сцәа-сжьы зысхыибаҳәо убриоуп сра еиҳарак,
Абжьарак, аӡицәоу сашьҭоуп, сҿаҳәатәы ҟазҵо.
Зқьы-шықәсарахь знык ицәо арҩаш сашьҭоуп,
Уи ԥсҭазарак ақәсырӡырц егьсыгӡам ушьҭа.
Геи-шьхеи зегьы сырхысхьеит сабдуцәа рышьҭа,
Аха араҩаш рынцәахәы дысзылԥхом еиҭа.
Са издыруеит, мышкызны, аҩ-храк рыбжьара,
Арҩаш каххаа ишыцәоу ишызбо иҭахәхәа.
Убасҟан сақәныҳәап ажәҩан еимҟьараҿ,
Алашәага змыхауаз сра сыжәлар  рдоуҳа!
Уаха амра нӡаалеит,
Ажәҩан хәаԥштәалоуп,
Аԥҭақәа самсалуп
Ажәҩан иахьалоу.
Ахкаараҿаҟәынџьқәа
Амцабз рыцралеит.
Ахәреиԥш амзаҿа
Жәҩангәаҵа икынхалеит.
Хәылԥшәаԥшь ахьҵәуоит
Уаҵәтәи ашара.
Иахьа амыш мҩасит
Инмыжькәа гәынхарак.
Ԥшаласк асуеит,
Абырфын кас рхаршәуа.
Ааԥынра цәырҵуеит,
Ауарҳал иаҵәа каршәуа.
Аӡыҷҷа хәыҵаччоит,
Ҳаҵаҟа ахшьыраҿ.
Адәыкрын цәырҵит
Ҳахьаца ашәшьыраҿ.
Аҵәҵәақәа рышьҭыбжь
Аҭынчра ианаало,
Ахәылԥаз ҳарахә
Аҩныҟа игәарлоит.
Жәҩан калҭинаҵаӡуеит
Дгьыли-жәҩани рышьхәа,
Аӡымшын инхылоит
Схәыцрақәа рышхәа…
Инацәхарҟәара илабашьа амҳасҭа иныбжьеикын,
Дгьыли-жәҩани рышьхәа ахьеивҵаз дыԥшуан.
Иара изгәакьаз сахьак амацәаз ахы инҭеикын,
Аԥҭақәа реиҿыхырҭаҿацәашь еиԥш иӡыҭуан.
Иԥсахара убри амацәаз аҵҩаҵәҟьа иҭакызшәа,
Уи асахьа ицәымӡырц, илаԥш акәыршан икын.
Аха иԥсахац зҭаршәыз аӡыжь хәыҷнеимаҵәарызшәа,
Аԥҭақәа ашла игәыӷра заҵәы хырҩарц иаҿын.
Аԥҭақәа рҽеибаркны ԥшьшьала ихалон, ихалон,
Еиҳа-еиҳа ашла игәыӷрақәа иҵабарахон зынӡа.
Аҵыхәтәан, аӡы зҵабаз аԥсыӡеиԥш дынхеит ихала,
Цҳа зыхӡамыз амшын дынхықәгылт дзаҵәӡа.
Ихьтәы ткьацха аԥҭақәа еиҩызхыз амацәыс,
Аҭаҳмада игәыӷрақәа рашҭа џьарсахьаны иахыст.
Убысҟан идырит абри адунеи ду уаҳа егьшизаламыз,
Иаџьалгьы игәаҵахь, џьара, аҵықьҳәа ихыст.
Даҽа знызаҵәык днаҵаԥшит ажәҩан ҩаскьара,
Абӷьы нзыжьуаз цәыкәбарҵас иқыџь-қыџьуан еҵәак.
Нас идунеи хәыҷырлашо инеицралан лашарак,
Иаацәыригеит иажәреиԥш ихьанҭаз ашәак.
Адунеи иақәлоу ахра ҟәыбаса ицаз еиԥш,
Ашла игәы дынҭаӷызын, аҳауа лбааидеит ҿамҩак.
Уи иҭахын иахьа иԥсҭазара каижьырц аидареиԥш,
Аҭаҳмада уажәшьҭа уаҳа имамызт ҽа мҩак!..
Хыхьӡа аԥшырҭа сықәтәоуп схалан,
Дгьыли-жәҩани реиҿыхабжь слымҳа ҵырхуеит.
Дгьыли-жәҩани ирыбжьаҟазоит уаха амза ахала,
Дгьыли-жәҩани рҳәаа шәахәацла ихнаркуеит.
Аҭынчра аҵааршәсагәылоуп сҭаслымхан,
Аӡахәаш дантәалоуп аҩысҭаа деимассы.
Ишьхынԥсылаз агага сганаҿеиҭымха,
Аҵааԥс еиԥш, ихьшәашәаӡа иларшәуп асы.
Сара уаха ашәышьханхыҵиҟоу сазхәыцуеит,
Уажәуа уахынлоумашь, ҽынлоумашь, мамзаргьы шьыжьу?
Акыр-кырҳәа ччаԥшь лашак аӡыхь еиԥш ихыҵуеит,
Дарбан уаха аҵых зыԥсы алахо?
Дызусҭада изыбжьу?
Уахатәи аҵых аҳәысҭажәеиԥш сагәылаԥшуеит,
Иккаӡа аҳәысҭажәеиԥш иҭацәуп са сыгәгьы.
Аӡәыр дыҟоумашь уаха аҵхи сареи иаҳхылаԥшуа?
Аӡәымзар аӡәгьы дыҟаӡам џьарамзар-џьаргьы.
Иҟоузеи нас иуҳәаша уахатәи аҵых ашараз,
Илашәуп, идагәоуп уахатәи адунеи.
Акы ахьыҟоу ауп акы ахьырҳәо, абжьарак,
Хҩык ҳаҟоуп уаха: аҵхи, сымаӡеи, сареи!
Сара сҿареи сажәреи рыцҳаҵәры сахьықәу,
Есымша цгәы хәҵышк иқәнашьуеит ашша.
Сықәҵәраарц аҭахыуп, исыздырам иззакәу,
Саргьы сшьамхқәа цошәа збоит еилышша.
Цәгьара азысымуц ахаан абри ацгәы хәҵыш,
Дгьыли жәҩани ыршаҳаҭны иасҭоит сҿаҵахәы.
Иауазеи нас инасхыҵыр, џьаҳаным сынхәыҵажь,
Сгәаӷс иамоузеи ацгәы хәҵыш, иԥызжәозеи агәы?
Ацгәы хәҵыш абз еиԥш иарпоит са сыцҳа,
Саргьы сыҵҩа гәаҭаны еихызгоит сшьапы.
О, сыԥсы шԥаҵаау ауаҩытәыҩса рыцҳа,
Ҳаԥс ахац хәыҷарахәыц ишԥану шьоукы.
Ацҳаҵәры рыбжьоуп сара сирҭеи сыԥсырҭеи,
Иахьа уи ацҳа сахьықәу сырхыԥоит шә-џьалк.
Сгәыӷрақәа сыцуп, аха сгәыӷрақәа исырҭеи?
Аҵәыршы сшахагьежьуаз, сыхра шла схалт.
Ушьҭа ахҭаҟынӡа снаӡарц хәыҷык ауп исыгу,
Ацгәы еиқәаҵәа ашша ақәнашьуеит сыцҳа ацыԥҵәаха.
Сара сыԥсы ҭины иахьагьы абри ацҳа сықәуп,
Саҳәоит дгьыли-жәҩани рылыԥха-ргәыԥха!..
Амра нықәлашеит ажәҩан ахықәаҿ,
Адгьыл иқәԥсеит ашәахәа ашьыҵәра.
Ашәҭыц хәыҵаччо адәы аҵыхәаҿ,
Ацәашь еиԥш илԥшуеит ашьацра.
Ԥарԥалыкьк ықәтәоуп аҳаскьын гәырԥынҵа,
Ашәҭыц аԥсахац ахнахуеит ашьхыц.
Насыԥссирк наган са сгәаҟынӡа,
Инасхыԥраан ицоит аԥшалас шьханхыҵ.
Нахьхьи, ааҵра иҵаршәуп агәраҳа,
Ауразоуроу ажьакца аҿысхьеит.
Аӡәгьы иҭахӡам агәраҳа ушьҭа уаҳа,
Зегь ҟазҵаз, рыцҳа, дәылганы икарыжьхьеит.
Аҵәамҵа ашәшьыраҿдтәоуп ҭаҳмадак,
Иҳәоит уи иԥсы иахирзааз жәытәашәак.
Иҿара агәашәднылаԥшуеит, ҳамҭак, гәырҩада,
Иажәра ӡыхь-ԥсыхьха ицоит иныҵашәа.
Иахьатәи аҵыхәтәы мшы анҵәамҭазы,
Ацәҵыхәақәа, хыхь, ажәҩан инхалоит.
Аԥҭақәа иргәылҟьоит ашәахәа-мцабз,
Шәахәак кьаҭоит, шәахәак еицралоит.
Ԥарԥалыкьк ықәтәоуп аҳаскьын гәырԥынҵа,
Ашәҭыц аԥсахац ахнахуеит ашьхыц.
Насыԥгәыҩ-ҿыҩк наган са сгәаҟынӡа,
Инасхыԥраан ицоит аԥшалас шьханхыҵ!
Рыгәра згоит сара бара быблақәа,
Быблақәа ирыҵыԥхо былаԥш ашәахәа.
Илашоит урҭ, маӡа ҵәахык рыҵамкәа,
Бара быблақәа аразра хыхәхәа.
Бара быблақәа зегьы-зегьы сарҳәоит,
Мшы лашеи, мшы хьанҭеи зегьы ртәы…
Бара быблақәа сгәахәрақәа ҿарҳәоит,
Уаҵәтәи сымшгьы гәыӷрала ирҭәы.
Ба былаԥш анысхьысуа мра-шәахәан,
Шә-насыԥк рыхраш са сзыҳәа илашоит.
Усҟан, гәыӷрак ашьҭыбжьгьы мҩашьахуа,
Насыԥлашан са сгәаҵа иҭаԥсоит.
Сара зегь сарҳәоит бара быблақәа,
Бгәахәагьы быгәҭыхагьы сарҳәоит зегьы.
Ус, бжьыда-шьҭада, хәашьра аламкәа,
Бара быбзиабара цқьа – атәгьы.
Агәра згоит, ашьха сыԥса тҟәацуанаҵ,
Бзиабара дук шыҟоу, ҵа змаӡам.
Зегь сымоуп, быблақәа ашәахәа раз рхыҵуанаҵ,
Уаҳа адунеиаҿакымзарак сҭахӡам!
Ахәшәтәырҭаҿишьҭан жәаҩык аҳәсақәа,
Урҭзегьы рхы еиқәшәам ҳәа иԥхьаӡан.
Иргәаԥхоз, иргәамԥхоз, акгьы хрыҩамҭакәа,
Иахьатәи ашара дасу русқәа ирҿӡан.
Аӡәк дычмазаҩын егьырҭзегь реиҳа,
Акрылфомызт, акрылжәуамызт, ус дыҟан лара.
Афатәилырҭоз лыргылон днахан,
Аӡәгьы усгьы илшомызт ажәак лырҳәара.
Шьыжьымҭанк аҳақьымцәа ааҩналеит луада,
Зегь рылымкаа ахьышәҭҳәа дҩагылеит лара.
Аҳақьымцәа неиҿаԥшит, иаразнак игәарҭан,
Аҳақьымцәа рхада ашьҭахь иҭиит азҵаара:
– Дабатәида, данбашьҭалеи абри аԥҳәыс абра?
Зегь рылымкаа дызгылеи? Еилыскаарц сҭахын.
– Ари ачымазаҩабратәуп, дмааӡеит харантә,
Иац дышьҭалеит, даԥсыуоуп, иҳәеит аҳақьым!
Амза ашәахәақәа заԥсоу,
Аҵых иаздырӡом иҭашәаанӡа.
Аҵәа махәаҵәа шлақәа иаҿаԥсоу,
Заԥсоу аздырӡом икаԥсаанӡа.
Ауаҩиԥсҭазаара заԥсоу
Издырӡом, дҟәашӡа дышлаанӡа.
Ишықәсқәа мҩасны ицахьоу,
Гәырҩашәак идырҳәаанӡа.
Ахыҭҟьара иацу агәырҩа,
Аӡәгьы издырӡом иҭҟьаанӡа.
Абӷьы еиԥхыӡуеит агылҩа,
Уаха аӡын ҵых шаанӡа.
Амра ашәахәақәа заԥсоу,
Ашәҭиаздырӡом иҿшәаанӡа.
Алакәгьы ҳхашҭуеит ҳәа ирҳәаӡом,
Амра акәаԥҳәа иҭашәаанӡа.
Агәақьҳәа ашәақьгьы ҭҟьаӡом,
Аԥсаатәналшәан икашәаанӡа.
Нап иамгаз џьаргьы ицаӡом,
Аҭыԥаҿиҟоуп ирбаанӡа.
Адгьыл гәырҩа агхан иҟалаӡом,
Адәахьы ишарккаанӡа.
Абла баша егьабаӡом,
Зны агәы еилнакаанӡа!
Асаркьал абжьы гоит игәамҵ-хамҵуа,
Асаркьал алабжыш аҳәҳәыҳәа икаԥсоит.
Алҩа еишьылӡа ԥшьшьала изхылҵуа,
Ауахәамаҿаххаҳәа ацәашьқәа лашоит.
Дыхәҟьа-ԥсҟьа аҭакәажәднеиуеит лымала,
Ауахәамахь амҩа дықәуп, дыццакуеит.
Лылахьи лыџьымшьи лӡатәуеит арымала,
Анцәа ду ихьы шьаргәыҵа лшьышьуеит.
Х-насыԥк реиԥш, х-цәашьык лкыуп аҭакәажә,
Анцәа ихьӡала иӡыҭуазар акәхап ацәа.
Есақьырсҭа исахьа лкуп ихәда икәаршә,
Уаҵәтәи амшгьы лара илтәызарц диҳәоит анцәа.
Аттаҳәа иҵысуеит аҭакәажәлқьышәқәа,
Анцәа иан Ахьациа-ԥҳа длыҳәоит лара.
Илхылымхыц лрыцҳара лхылхырц имцымкәа,
Илхылхырц лыгәнаҳа инлыжьыз хара.
Леимаақәа шьҭалҵеит ауахәама ашәаҿ,
Лылахьи лыџьымшьи лӡатәит ҩаԥхьа.
Ауахәама иҩныҩуеит анцәа ду иашәа,
Лара анцәа изыҳәан ашәа еиҭалҳәоит иахьа.
Х-насыԥк реиԥш, х-цәашьык илку аҭакәажә,
Анцәа ихьӡала аӡыҭра иаҿгәышьоуп ацәа.
Лмахәар дануп Есақьырсҭагь ихәда икәаршә,
Уаҵәтәи амш азы аҭакәажәдиҳәоит анцәа!
Уаха ҳамӡырха ашҭаҿы стәоуп сара заҵәык схала,
Сыхҭыс мшқәа рҟәыҵәақәа еилалоит нахьхьи.
Ажәҩан акалҭ ҵдырхаауеит схәыцрақәа ихалаз,
Збаха смаӡакәа исыцәкьаҭаз схәыҷра аҵых сназхьит.
Ииасыз схәыҷра аҵых ашықәсқәа иҭарцаԥхаз,
Уаха аргама ихынҳәызшәа, икаххаа илашоит.
Акәасҭхарамца еилацәқәырԥо ахәблы инаҵаԥхаз,
Ацыԥхьқәа ахьыӡсаны аҽҳәаҿы икаԥсоит.
Схәыцрақәа днаргәылсуеит сабду деиқәышлаҳәа,
Илабашьа иԥышьҵаргәа саԥхьа днатәоит.
Аӡшәах еиԥш аԥеамбар иԥаҵашла игәыҵаҳәҳәа,
Хыхь, амза аҭәымҭа днаҵаԥшын, абасгьы неиҳәоит:
– Игәоуҭома, дад, асахьа иану ани амза,
Иубома адау иныга кны дахьгылоу агәҭа.
Жәлар рбарақьаҭра зегьы аныга иҭархьоит иахьанӡа,
Убриоуп ауаатәыҩса рыхш-хырҵәы – ргәыӷырҭа.
Иубома, дад, уаха амза аҽыкәаҳа шакәыршоу?
Жәлар рзы абзиа иазҳәахарцаз сиҳәоит анцәа.
Иаҳхылаԥшхәу иаҳԥибаауа арбану, сикәыхшоуп…
Иуҭозеи, дад, гәыбӷанс, дырхашҭит анцәа иԥацәа.
Ахра агәаԥшь ҟәыбасазшәа дқәыԥсычҳаит ашла,
Ҿымҭӡакәа аҵых днагәылахәыцит илахь еиқәҵаны…
Адау исахьа амза иананыҵуа гәаӷла,
Ирҳәоит акаамеҭ ҟалоит ҳәа убри амш аҽны.
Иахьа суада ахышәқәа асыркит иныҵаршәа,
Хыхь – ажәҩан, аҵҟа – адгьыл, акгьы збаӡом.
Амашьынақәагьы рыбжьы цеит иныҵашәа,
Ацәа рҭасырҭәеит слымҳақәа – егьсаҳаӡом.
Сҽеиҵыхны снықәиан, инхызҩеит сылацәа,
Иахьа акымзарак сазхәыцырц сҭахӡам.
Аҟанҭаруаз еиԥш исыкәыршоу сгәылацәа,
Ршыкьбжьы гаӡом, иҭацәуп, аӡәгьы дахӡам.
Сгәы каршәны срылалеит ииасхьоу сахьақәак,
Ииасхьоу сахьақәак сышьҭырхит сара.
Саԥхьа иаагылоит гәахәақәак, гәалақәак,
Ҳжәытәмаҵурҭагьы аацәырҵуеит  џьара.
Аххаҳәа аҽҳәа иҽҳәалашоит акәасҭхарамца,
Жьҵаала ихыбуп ахац, аҽҳәа аханы.
Дтәоуп сабду нырцә, ахәшҭаара амҵа,
Ашьшьыҳәа иҭаҭынжәга дҩахоит иҿахьы.
Акәац ҽҳәаҵәиуеит саԥхьа акәасҭхарамца,
Акәицқәа ирықәҭәоит акәац еицырҭәа.
Ихааӡа ашша афҩы леиуеит сгәаҟынӡа,
Амц лакәеиҭеиҳәоит сабду еиқәыргыл-еиқәыртәа.
Мшаҽнеиԥш ҳгаз цәашь лашоит иҳалалӡа,
Ахәда ныхшәа-аахшәо иҭагылоуп аҭра.
Ҳхәышҭаара ахаҳәгьы арсуп еилаҭәахӡа,
Ацәгьагьы абзиагьы ирхаануп иара.
Ицеит урҭамышқәа аӡымшын иалаӡыз,
Ицеит аҳиаҭәаз, илаа ираҭәаз – зегьы.
Сазхәыцуеит сара усҟантәи сабду иламыс,
Сабду иламыс саҵашьыцуеит иахьагьы.
Аԥхыӡхаа еиԥш срылоуп инымҵәаӡо асахьақәа,
Инымҵәаӡо асахьақәа ашареиԥш еимыггоит.
Са сгәаҵаҿы ахаангьы кьаҭарак ақәымкәа,
Ҳжәытәмаҵурҭаҿы, ҳжәытәцәашьы каххаа илашоит.
Сара сшыҟац сынхеит сҿарагьы сажәрагьы,
Сҿара инҭызгаз, сажәра инҭазгалт ҩаԥхьа.
Сҽысыԥсахуам ушьҭа, тәым шьха тәылак сашәаргьы,
Абри амҩала сышлацқәа рашҭа сҭалоит иахьа.
Уа мшыбзиа, нас, сара сынасыԥшкәакәа,
Сажәра шкәакәа ашә-гәашәкаххаа иаазыртыз.
Иахьанӡагьы, цәгьа ҵыхәала сыӡбахәмыргакәа,
Мшаҽнеиԥш ицқьаӡа са сиеҵәахәшаркыз,
Сааит абранӡа,
Наҩагьарак сышьҭа ихыршәламкәа,
Цәгьеи бзиеи рӡымшын ахәараҳәа ишшуаз.
Ушьҭа ныӡбада имҩасып исзынхаз сшәымҭақәа,
Сгәы каршәны снаҵаиап схәыҷра ажәҩан аҭуан.
Цқьа сырзыӡырҩып ииасыз сымшқәа рышьҭыбжь,
Ахәы ԥшқеиԥш ашьацра инылашәап снапқәа.
Еилыхха сыбла ихгылап сышықәсқәа рышьыжь,
Аҷараҳәа сгәаҳәара ахышәқәа азыртуа.
Аӡхыҵра ирырц шьоук аԥан ианашьҭаз,
Сара шьапыла сҭалон, ус акәыз џьышьа.
Ахаангьы схымлаӡеит сара аӡәишьҭа,
Бна-тоурала сымҩасуан хаҵарас ишьа.
Аԥсраҿзхы иасуаз зегьы ргәы былуаз џьысшьон,
Урҭрылаӷырӡиабылуаз џьысшьон зегьы.
Аха урҭкылԥшны рԥаҵажәқәа дыршон,
Акымзарак ҟамлаӡеит џьарамзар-џьаргьы.
Сара анцәагь дхасҵон, аҩысҭаагьы дхасҵон,
Абри ажәҩан аҿаԥхьа сгылон сматанеи.
Сахьынаԥшлакгьы абзиа акәын игәасҭоз,
Хьӡыла икәабаз џьысшьон абри адунеи.
Зегьы-зегьы здырит схы асы анықәнаҳәа,
Зегьы-зегьы еилыскааит санҭагыла алакҭа.
Аха ааигәа сажәра сзыԥшуп еиқәышлаҳәа,
Сагхеит, сҩыза, шьыбжьышьҭахьуп ушьҭа.
Амзаҿа атәыҩа инахаԥхеит хәылԥиеҵәа,
Аҵыхәтәантәи ашәшьыра ахәызқәаҿы изазоит.
Иахьатәи амыш лашагьы цеит инхәыҵацәа,
Аҳәысҭа агәҭаҿы абарбанџьиақәа лашоит.
Иҟәиоит, иҷиоит ҵыԥхтәи аҟәынџьқәа,
Урҭрылҩаҵәқәа ҩеиуеит аԥаимбар иԥсеиԥш.
Ирылаз рылырхит, дара ирҿыҵқәаз
Еиқәԥсоуп аԥшлапҟьа, ауаҩы илахьынҵеиԥш.
Алашьцара иацкәашоит амцабз лашара,
Ибылуеит аҟәынџьқәа рымышра сызныжь.
Ццышәуп изыхҭыгәло уаҵәашьыжь шара,
Аха, ҳаԥхьа рагыдхоит, алапҟьақәа еихышь.
Ацәылашамҭаз аԥенџьыр икылԥраан,
Са сгәы инықәхәмарт ааԥынтәи аԥша.
Жәҩан калҭаҿашаеҵәа скылкаан,
Сыбла ихыԥшылоит ахьы шәахәа схьырша.
Аԥенџьыр инхшәаз сылаԥш зегьы ирхьысуеит,
Игәасҭоит ашьшьыҳәа амыш ҿыц шиуа.
Ацәылашара аарла ашәах еиԥш ихыҵуеит,
Аԥсабара аԥсы ахәага ашара каршуа.
Амш иқәнакыз амза, ахаҩаӡараҿ,
Ииасыз ашәҭыц еиԥш, аԥштәы нахыггоит.
Еихыԥа-еиҵыԥо, хыхьӡа жәҩан гәараҿ,
Аеҵәрышьхыҵәаҳәҳәыҳәа иҭаԥсоит.
Аӡшәах еиԥш иныҵабоит иаха сыгәиалаз,
Ушьҭа амрагь цәырҵып жәҩангәаҵа хьӡыркуа.
Аҽкаршәны, ашьшьыҳәа, иасуеит аԥшалас,
Гәырӷьаҿҳәашак сзааира џьысшьоит сахьыԥшуа!
Уара умаӡа умырзан џьаргьы,
Умаӡа, угәы иахылҵыз, ҵәахыз.
Ԥсы зхоу зегьы улаԥш рхыз, –
Узыччозар учча, иацеиԥш иахьагьы.
Убз уаӷамхан, ци-шәи ирыбжьакы,
Аӡәгьы уфеида иҿоумҵан иахьа.
Усҟан ашьшьыҳәа угәахәрагьы ӷьап,
Уԥсынҵры инацҵа имҩасып мышкы.
Ԥшьшьала шәшьырак уҽыҵак шьыбжьон,
Абжь-мра ухы иҭоумыршын.
Ӡыхь ҿыцк ацәырҵра уазыԥшыз,
Уа умцахәгьы макьана илашоз.
Угәыӷрагьы еицамкааит иахьшәны,
Аҳәаха уаӡарц угәы иҭоу.
Уцала, макьана умҩа лашоуп,
Унасыԥуашьҭамлан ихьшәаны.
Уқәыԥшра еихаҳаны ишозар уаҵәгьы,
Усҟан еҵәышк укәа инҭашәеит.
Мыҵмыџьҵас ажәҩан агәы неиҩшәеит,
Уи амышгьы иунаҭеит зегьы
.
Убас, умыццакыкәа, ашьшьыҳәа уцала,
Унасыԥақәҿумҭын, иалшоит ишәар.
Шьҭыхшьа амаӡам анасыԥкашәар,
Уаҵәашьҭахьтәи умшаз
Уиеҵәахә  уаԥшла!
Аҳаирплан абжьы гон иԥсҭыхгаха,
Алҩа шкәакәа ажәҩан иаҵганы иаауан.
Иаҳмоуӡеит аӡәгьы шьыбжьон ахнықәҵаха,
Хәыҷгьы дугьы ҳашьхынԥсылан, ажәҩан ахь ҳаԥшуан.
Игәырмаҷгаха абжьы гон иуазыруа,
Ӷьашьа змамыз ахәра шкәакәа ажәҩан ианнаҵон.
Ҳабла ихыслон аҟама аҿеиԥш ицырцыруа,
Аӷа иҳаирплан абжьы гон шьыбжьон.
Ачаирҭа ҳхын ахәыҷқәа ҳгәыҭҟьа-ԥсыҭҟьа,
Ҳхаҿы ажәҩан агәы еиҩнахуан аҳаирплан.
Амца адыркуан абзарбзанқәа абыржәыҵәҟьа,
Дгьыли-жәҩани ашәи-қашьи реиԥш еилан.
Бамба сушәа, абзарбзанқәа ажәҩан рыԥхны,
Аҽыкәаҳа еиԥш аҳаирплан иакәшан ипытуан.
Уажәымзар-уажәы – аҳаирплан кыдхны,
Хланҵы адгьыл иазнеиуеит ҳәа ҳаԥшуан.
Аха ицон уи, иӷызы-ӷызуа ажәҩан иалан,
Ҵаҟа абзарбзанқәа амцаԥшь адыркӡон.
Ахәыҷқәа зегьы ҳаблақәа ажәҩан иалан,
Уажәы-ушьҭан… аха аҳаирплан шцац ицон.
Аҳаирплан ашьҭа ашьшьыҳәа иӡыҭуан,
Абзарбзан хқәа ихырҵон ажәҩан ашәшьы.
Хәыҷи-дуи ачеирҭа ҳахгылан ҳӡырҩуан:
Аарла, ԥсӡык еиԥш, иааҩуан аҳаирплан абжьы.
О, иауам, икәалым, ирҩа-ирҵәҵәа,
Мшаҽнеиԥш сыдәҳәыԥш хәыҷы снықәлеит иахьа.
Ашьацра инылаԥхеит ахьышәҭыц хьырҵәаҵәа,
Жәҩангьы инаҿысуеит аӡаӡаш ҩаԥхьа.
Напы зхьымӡо, шьапы зхьымӡо,
Нахьхьиӡа, џьара,
Хәылԥшәаԥшь иналыԥхан исҿаччоит схәыҷра.
Ҳәасашәҭҵас иниасхьоу са слаԥшҵашәара,
Аԥша заҵәиаԥсаҟьаз сынасыԥхара.
Уажәсхәыцрақәа ирылган схәыҷра ацәаара,
Иаҿуп ишзахәо сгәах амцаԥшь аркра.
Схәыҷра, ашәымҭак исҭааны, исԥыршәаз ушьҭа,
Сышлара сазныжьны, изысцәугеи улакҭа?
Сылаԥш кыдхалоит дгьыли-жәҩани ахьеивҵоу,
Сгәыӷрақәа наҵаӡуеит ажәҩан акалҭ.
Зегьы сзеиԥшны срыхәаԥшуеит аԥҭақәа ахьеизо,
Цәалашәарак цәеицәыԥсуа сгәаҵаҿы инҭалт.
Напы зхьымӡо, шьапы зхьымӡо,
Нахьхьиӡа, џьара,
Хәылԥшәаԥшь иналыԥхан, исҿаччоит схәыҷра!
Ишԥаҭынчроу иахьатәи амш ашьхатәыла,
Иахьаҽны аҿымҭра рҿаҭахьоумашь нас дара?
Иахьаҽноумашь сара сашьцәа рабџьар нкылан,
Санчара ашьхақәа ианырхалазгьы қәԥара?
Иахьаҽноумашь ан лԥазаҵәахы аниқәшәаз?
Иахьаҽноумашь аҳәаха анимаӡаз иуасиаҭ?
Иахьаҽноумашь иҵыхәтәажәа аарла ианиҳәаз,
Са сқыҭа иалҵыз аԥсуа хаҵа – асолдаҭ?
Иахьаҽноумашь алемсаа ианырҟьашь ашьха ӡыхь ԥшьа?
Иԥсадгьылаз ахьча аброумашь ахра ҿҟьара дахьазцаз?
Иахьаҽноумашь Аԥсынтәыла ргаз анџьыршьаз?
Рыхҵарақәагь убри азоумашь ахаҳәиаласан изцаз?
Иахьаҽноумашь, аӷа ишьапы амкырц,
Ианыбӷалаз ахаҳәшьанҵа?
Иахьаҽноумашь аӷа иҽимҭа, арҩаш ахра ианаҿабаз?
Иахьаҽноумашь ԥшьшьала ианҿыцәааз ахьча иҳәымца?
Аҵыхәтәантәи илакәгьы аарла ашара ианахьӡаз?
Иагәалашәама Санчара ашьха ан лыуазыр?
Ҳаԥи-ҳаҩеи ҳашҳатәраны инзырхаз.
Нас иабацеи иахьа ашьха ԥшалас ныҵаӡны?
Ишԥеилагылоу ҳашьха ҵәыцашқәа ргәы хаҳәха?
Схәыцрақәа ирылызбаауеит жәҩан гәашҵа ицәырҵыз,
Схәыцрақәа ирылызбаауеит сара сышьхақәа рԥеиԥш.
Аамҭа иахашҭхьоу аԥсыбаҩқәа ирықәиааз,
Ацәҳәыра аԥынҵаҿы ашәҭқәа лашоит ацәашь еиԥш!
Иаха ԥхыӡузбеит, уара, ҽеиқәак уақәтәаны,
Аха ажәакгьы соумҳәаӡеит, улахь еиқәын.
Иухьи, саб, сан дшышьҭаз аӡәыр иуеиҳәама? –
«Шәан дрыцҳауп», – ажәа есымша иуҿакын…
Ма ухәҩы-ԥацәа гәхьааганы угәырҩома,
Ма иҳагхаз акрыҟазар иудыруеи, саб.
Ма рыцҳарак сшақәшәо храҭантәиубома?
Мамзар, ԥхыӡла улахь зеиқәузеи, саб?
Сишь! Ана агәашәаҿигаз, саб, уара убжьоума?
Схәы-сжьы қақаӡа ашәымҭак игылт.
Абарҭзегьы схәыцрақәа ирхылҵыз гәырҩоума? –
Уара уҭыԥаҿуҽыхәа агәашәаҿисԥылт.
Уахагьы ухаҿы игылоу аҟәардәхәыҷснықәтәоит,
Ашьшьыҳәа угәыраз инықәсшьуеит снапқәа.
Аӡаӡа шкәакәа унышәынҭра инықәҭәоит,
Икыдышьшь илеиуеит ааԥынтәи ақәа!..
Сԥенџьыр абла иҭаӡсоит уахатәи амза,
Сԥенџьыр абла иҭаӡсоит уахатәи ацәашьы.
Еибакуеит уахатәи схәыцрақәа рымца,
Аҵыхгьы аҵысхәеиԥш имҩасуеит  икашьшьы.
Сԥенџьыр абла ихыршәлоуп амза лашара,
Сԥенџьыр еилаарцыруа ххьа рахәыцла иқәкаауп.
Аҭынчра иахәаҽуеит аҵых аԥсапара,
Ауаатәыҩса риеҵәахәжәҩан гәаҵаҿ  еилҟаауп.
Уаҵәжәлар ирԥеиԥшу уаха аҭынчра иадыруеит,
Уи бжьыда-шьҭада зегь ырзаны иаҳәоит.
Цәалашәарак шәаӡыӡо схы-сгәы ианыруеит, –
Зегьы акоуп, сара уаҵәтәи амыш агәра згоит.
Уаха амза ахьчоит аҽыкәаҳа аҽакәыршан,
Ишәарҭахамашь, нас амзагьы ажәҩан агәҭа?
Жәҩан иҩхашәалт схәыцрақәа,
Лацәарӡасрак иналыршан,
Ихирӡам уахатәи аҵыхгьы ажәҩан алакҭа.
Аҵых иагәыларшәуп сабду ихьатәкәасқьа,
Уи ҵхы-зқь ирхаануп, игылан иӡырҩуеит.
Ахьатәкәасқьа, еихаххаа идыргылаз анкьа,
Аҭӡамцқәа ирныҩны, сабду иергьашәа саҳауеит!
Ахәгабз еиԥш сышықәсқәа сырҿагыланы снеиуеит,
Сызҿалаз ахра агәы хаҳәык налшәар ҳәа сшәоит.
Зны Сара сқәыԥшразы ԥша цәгьак иасыз аиуа,
Иахьагьы уи харантәи слымҳа иҭашәшәоит.
Слахыҵәҟьа смаабуа салагеит уажәсаазқәылаз,
Дгьыли-жәҩани рыҵларкырақәа еиҿышәшәоит.
Уажәатлареиԥш иамацеит схәыцрақәа исықәлаз,
Адунеи кәыкәблагьы ушьҭа ахац хәҷы иҿшәоит.
Ацәаҟәацәыс асырц егьагӡам иахьа абри адгьыл,
Уаҵәы иҟалаша зегьы азқәа ишкыдгылаз збоит.
Ауаҩтәыҩсагьы ушьҭа аԥсырҭа алакҭа днадгылт,
Згәы еиламгыло амшын дугьы ацәқәырԥқәа еилаҭәоит.
Шҳамла инеиҵарҵеит адгьыл агәы неиҩыххаан,
Ага иҵысыз ашышкамс рхы ашьханӡа инаӡоит.
Иабыкәу рхы ахьдырхаз ашышкамсқәа еимбӷьыжәаан? –
Адгьыл саашьак аԥырбаан, рхы ахьынхо ицоит.
Ииури ииҳәари ауаҩтәыҩса адгьыл ахьаа,
Адгьыл аҵантәи исаҳауеит иуазбжьы ахьгауа.
Ибоит ицыцхашәа ишцо дгьыли-жәҩани ркьанҿаа,
Ибоит дзықәгылоу адгьыл ацәашь еиԥш ишбылуа.
Ахраш иаламгылаз ахаҳәқәа леиуеит ибӷалан,
Сылацәа нхызҩар, адунеи царашәа збоит ихәаш-хәаша.
Сҩеиуеит ахәгабз еиԥш сышықәсқәа сырҿагылан,
Исаҳауеит зны сқәыԥшразы иасыз аԥшацәгьа ахыԥша.
Схәыцрақәа аҵыхқәа иргәылахеит саазқәылаз,
Уаҳа сгәырҩа амаӡа сзамамдеит џьаргьы.
Аҵых заҵәсацәажәоит есуаха ҵхагәыла,
Агәра згоит аҵых заҵә, иацәызӡом акгьы.
Еҵәаџьаа рыкәа иҭасҳәоит сара сымаӡа,
Избанзар, сымышқәа рыгәра сзымгеит рацәак.
Стәоуп уахагьы сара схала, ҵәах сымаӡам,
Сышлацқәа ахаҳәеиԥш исықәыӷәӷәоит уахак.
Игоит схәыҷра аҵыхқәа рыхьтәы фаитон ашьҭыбжь,
Лашбжьык ааҩуеит, аҵых аҟырҟы цәырҳәы.
Уаха ҳаҩнаргәы леиуашәа збоит исыҵышьшь,
Сгәаҵагь хдыршлаауеит са схәыцрақәа рсырҳәы.
Саԥхьаҵәҟьа ахәарчыч хәыҵлашоит еицралан,
Аццышәшкәакәа рықәнаҳәоит акәасҭхақәа.
Уаха х-ҵхык еихалаз џьысшьоит сгәанала,
Уаха аҭынчра уҳәеит ҳәа иамам неихырк  әа.
Аҽҳәа иҽҳәыԥраауеит схәыҷра аҵарақәа,
Схәыҷра аеҵәақәа архышьна иаҿаԥсоит.
Аҵых иналԥхаз еимга-еимцарақәак,
Ихьтәы еимхәыцха сара сгәаҵа иҭаԥсоит.
Стәоуп амшын еиԥш схәыцрақәа схыҵәо,
Уаха дунеи дук шхыбгалаз дамаӡам шаҳаҭ.
Аҷах, аҷах, аҷах – абжьы гоит аҭӡамц кылҵәо,
Аҵыхәтәантәи сшәымҭақәа наскьазго асааҭ!
Сыԥсҭазаара абжа зегьы гәыҩ-ҿыҩла имҩасхьеит,
Сара схәыцрақәа гәаҟхьеит, иҵәаҟхьеит такәы.
Урҭаӡымшын иххалахьеит, рыԥсырӡгьы наҩхьеит,
Изныкымкәа сгәыӷрақәа иршьаркыцхьеит са сгәы.
Игәыԥжәагоу, игәыжьжьагоу сара схәыцрақәа,
Гәыӷра ссирқәак рџьанаҭсаркьа санзырԥшыло зны.
Ҭынч, ччаԥшь лашак насҿықәҵаха сымҭакәа,
Гәырҩеи-гәырчи рышьҭа схызго даҽазны.
Сара сымшқәеи сыҵхқәеи рхацқәа еиԥызшьуа,
Аӡын ҵых имшаӡо, аӡшәах еиԥш изыршо.
Са сгәахәара шәаԥшьшәа мрагылара иаҿызшьуа,
Схәыцрақәа, шә-гәырҩак, шә-гәыӷрак зыхшо.
Издыруеит зны схәыцрақәа рыцәқәрԥқәа схырҩаш,
Ԥсраҽнынӡа хнырҳәышьа соурым зынӡа.
Аха убасҟангьы исҭынхоит схәыцрақәа рыхраш,
Ахаангьы адгьыл иақәлахо, ӡра-ԥсра зықәӡам!
Саб, ԥхыӡла узымбеижьҭеи иҵӡозеи,
Акы ахьырҳәо акрыҟазар, узысымбои, саб?
Аҵыхқәа хаарадан иниагәгәа изцозеи,
Уажәымзар-уажәы ма ушьҭыбжь саҳап.
Аха, мап.
Ихьшәашәаӡа имҩасуеит сыԥхыӡқәа,
Амш ҿыц адәахьы ашьшьыҳәа ишарккоит.
Мшаҽнеиԥш, саб, усахьахәыра еиламскәа,
Ашамҭазы схәыцрақәа ишрыцгыло збоит.
Сылаԥш нылашәоит, саб, уншьан еиқәара,
Укәымжәыхәа ԥхьашьшьаа иқәуп акаруаҭ.
Зны амацәаз икылзыршәоз уара уӡара,
Уразны маҟа кәеицеиуеит, иҳазумҭаз ахарҭ.
Лабжышҵас аҟәынақәа ахьыӡсоит уҟама,
Уара усахьа налыггоит уҟама хәыш зны.
Сишь! Адәахьы, саб, убжьыраз саҳама?
Имцабзха цәалашәарак насхысуеит зназы.
Саб, ууасиаҭеиԥш, уажәы-уажәицәеицәыԥсуа,
Икахәхәа, ихьшәшәаӡа икнаҳауп уоупа.
Гәырҩа-зқьы зхугахьоу уаԥсуа лабашьа,
Игәхьаанагоит, саб уқыҭа амҩапа.
Ибаҩышԥсароу уезгьегь кәадыр амаха,
Уҽгәара ҟамч ахаршәуп, снаԥшыр.
Ҵангьы-мцынгьы уҽызхоумкуаз шамаха,
Аҭӡамцаҿы икнаҳауп, саб, укәадыр.
Иахьатәи амрагьы жәхьан еиԥш иҩеихьеит,
Ааԥынтәи ашәҭыцқәа каԥсоит адәахьы.
Шьыжьаахыс заҟантәуҽышькылқәа хьеҩхьеи…
Амыткәмеиԥш, уҽеиқәа заҵәы кьыркьыруеит нахьхьи.
Анцәа сыркьаҭ ҳәа адунеи уқәуп,
«Сԥа цәгьагь ҳәа дган дааргоит»…
Иухашҭит мышкызны аԥсра шуқәу,
Адунеи ушақәлахо агәра угоит.
Есымша ашәахәа ҭаԥсо џьушьоит уашҭа,
Аччабжь ҭыҩуа џьушьоит есымша.
Иахьа насыԥлашәык ухыуп ашьҭа,
Ашәах еиԥш иумпыҵабо уаҵәишар.
Иазууеи, шәиԥхьыӡзцу иахьатәи амыш,
Мжәарбаӷьҵас акакал зҿамлакәа ицаз.
Урҭзегьы ахызаҵәеиԥш имҩасыш,
Иарбан, нас, аԥсҭазаараҿ  узыхьӡаз?
Акымзарак.
Иаанымхаӡеит цәгьарамзар бзиак,
Аха макьана иузгәаҭаӡом акгьы.
Ишцаз умышқәа, баша иниас,
Баша умрагьы шгылаз иахьагьы.
Зынӡа иухашҭит, иухашҭӡеит, сҩыза,
Уара удунеи аҵахьгьы џьара,
Сара сқәыԥшреи сынасыԥи хызҩаз,
Асы ԥшқа цырақәа ишаҿу аира!
Аххаҳәа амцабз рыцралеит аԥҭақәа,
Аԥҭақәа рҵыхәа былуеит иццышәха.
Сыбла иаахгылоит азхәыцха сымҭакәа,
Хара исаҩсхьоу ахәылԥқәа рҩашәхак.
Хәылԥшәаԥшь гәхьаазго салагеит саазқәылаз,
Хәылԥшәаԥшь иахызго салагеит сгәырҩа.
Мшы харак ахаан иҟалаз, инылаз,
Жәабжь ссирк слымҳаҿихәыҭхәыҭуеит  дырҩегь.
Еиҭаҳәашьа змам цәаныррак сыкәшаҟьоит,
Аччареи аҵәуареи сеимаркуеит уажәы.
Нахьхьи, ашәаԥшь мца ахәы иқәлашоит,
Ушьҭа мраҭашәарагьы цашт еилашәшәы.
Аԥхыӡеиԥш аӡәиеҵәахәналԥхеит ажәҩан,
Ауаҩытәыҩса инасыԥ ҿыхеит схаҿы.
Сара сыда аӡәы изымдыруа иауан-иашәан,
Лакәсаркьак ианызбаалоит ԥҳәызбак лхы-лҿы…
Икарахаз сылаԥш жәҩан калҭикынхалеит,
Иасуеит ааԥынтәи аԥшалас кашьшьы.
Амзаҿа шәахысҭан жәҩан гәаҵа ианхалаз,
Гәаныла днадызбалт сааигәа иҟам схәыҷы.
Иҭабеит арҩаш аиҩхаақәа рыбжьара,
Аӡышьҭра ҩашӡа иҟәарашхан инхеит.
Ашьхақәа рсаркьал, арҩаш хыҭҟьара,
Ахрақәа гаразҵоз абжьы хаа нкабеит.
Иканӡеит ажьынҵәры, ихьыдхәаны изҿалоз,
Ахаҳәиқәхаз абжьынҵашәҭқәа каԥсеит.
Иԥрит аҵыс иаҵәа, арҩаш ихтәалоз,
Аиҩхаақәа дагәахеит, аиҩхаақәа лашьцеит.
Ахрақәа ирыҵабеит ашара зырҿыхоз,
Ашьхатәыла агәырҩашла иамаз шаҳаҭс.
Абзаласа цырцыруа арҩаш иаҿыхәоз,
Ашьабсҭагь цеит, аӡы ашьҭыбжь змаҳаз.
Аҟәараҩа илахеит ашәахәа шәа-ӡыӡо,
Ашәахәақәа ӡәашҳәаха ацаҟьаш иаҿоуп.
Аӡәымзар аӡәгьы дцәырҵуам, иҟалаз зырзо,
Ҳаԥи-ҳаҩеи ҿырҭуам, аиҩхаа лашьцоуп!...
Ашьыжь, асаркьал, убжьы налыҩуан ашара,
Асаркьал, убжьы ауаа ргәаҵӷа ԥнаҵәон…
Ҳәсеи-хацәеи неиуан еишәара-еиҵара,
Асаркьал убжьы гон, асаркьал, ушәаџьҳәон…
Ауаҩытәыҩса акнаҳарҭахь днаргон,
Шьоук агәырӷьаӡрызноугон, шьоук – аԥсырӡы.
Асаркьал иасуазгьы дуаҩын, игәырҩеигон,
Аха имчзи, дасуан асаркьал зегьы рзы.
Ауаҩытәыҩса ихадыршәуан ашаха,
Асаркьал, убжьы иаман иаауан аԥсӡы.
Ауаҩытәыҩса имоуӡеит ажәа заҵәык аҳәаха,
Дыкнарҳаит ауаҩытәыҩса инхаз зегы рзы.
Асаркьал, ашәышықәсқәа ршәаџьҳәаҩ,
Агәырӷьаҿҳәашазы ирга ушьҭа убжьы.
Жәлар рзыҳәан ирга уара убжьы акаҩҳәа,
Аҭынчразы ирга, жәҩан ихымларц ашәшьы.
Абжь-шьхак, абжь-мшынк рынасыԥрҿыха,
Абжь-жәҩанк, абжь-еҵәак каххаа илашарц.
Ашьеи алабжыши ашәышьханхыҵунаха,
Ауаҩгәырҩада-гәырчыда уаҵәашара дахьӡарц.
Уас, ауаҩытәыҩса, асаркьал ашамҭаз,
Уас ашамҭаз, ауаатәыҩса рҿых.
Иахьа адунеи алашьцара ахаԥамҭаз,
Аҭынчра ашаеҵәа ашамҭаз иҿых!
Аӡыхь еиԥш апытҟәырқәа иргәылхәрааит ашәҭқәа,
Ааԥынтәи ашәҭқәа ашареиԥш еимыггоит.
Алыкәхәыҷы нылыршәан ааԥын агәашәқәа,
Амырхәага аӡхыҵреиԥш рҩашшәа икаҭәоит.
Адгьыл агәы ыргәыбзыӷиныҵхахеит аԥхарра,
Ашьацра инылаҳәҳәит ааԥынтәи ацәашьқәа.
Раԥхьатәи абзиабареиԥш амра каԥхара
Иԥнартлеит аӡын иаҳәынҷаз анапқәа.
Иӡыҭуеит асыԥсақәа ашьхақәа иркыдхәаша,
Арҩашқәа рҿалашеит ахрақәа ргәаԥшь.
Нап адыркит ауаатәыҩса ирыхәаша,
Ирхылеит ауаатәыҩса рыблақәа ччаԥшьк.
Ауаҩинасыԥдаҳәоит ашамҭаз игылаз,
Инаӡарц хәыцра ссирк игәы иҭеикыз иахьа.
Илаԥш цәгьамзааит уи раԥхьаӡа иԥылаз,
Иахьагьы игәыӷра еиламскәа еилахәлааит ҩаԥхьа.
Аӡәк дышәҩыкызтәыз диқәныҳәааит асаби,
Ахаангьы еицамкааит аби-аԥеи рбызшәа.
Амилаҭрымцахәанмыцәаша нас ами,
Ауаҩытәыҩса инасыԥжәҩан иҿумыршәан.
Ахаангьы еибакуаз аԥсуа хаҵа имцахара,
Аԥшәма илазаҵәы мууааит шьыбжьон.
Ауаҩиԥсы иахылҵыз ила имоуааит гәынхара,
Аӡыхь шьашәа имбааит кәыркәа шоура анкаҭәо.
Асаби иааиртуеит ихәыҷра агәашәқәа,
Иеҵәахәеиԥш дәыкакаҷк инапаҿы илашоит.
Аӡыхь еиԥш, апытҟәырқәа иргәылхәраауеит ашәҭқәа,
Ааԥынтәи ашьыжь ашареиԥш еимыггоит!
Сара иахьсыхьуаз еилукаарц уҭахызар,
Умыццакӡакәа, сҩыза, сышьҭа ухыԥшыл.
Са сымҩаҿы џьаракыр иахьакәым сыбрызар,
Схы сзырхьыз, сгәы сзырхьыз – зегь неидкыл.
Зегь ршәшәа-ирқаца сышьҭахьҟа инсыжьыз,
Уара узхааным сылабжыш гәаҭиахькашәаз.
Игәаҭублала зны амца ахьысхыжьыз,
Зны сшаеҵәа ахьгылаз, схәылԥиеҵәа  ахьҭашәаз.
Усҟан сыԥсаҭа уцәҳап, мамзаргьы иуныҳәап,
Саргьы адамра хыла сасып,
Ма сыԥсы цқьа гылап илашаӡа.
Абриоуп, сҩыза, уаҳа акгьы сумырҳәан,
Уқәыԥшра ҽеизааит, умрагь гылоз ихааӡа!
Лакҭа лаша мҩа авсӡом ахаангьы,
Злакҭа лашоу, дад, инасыԥгьы лашоуп.
Уи ауаҩиахьа анцәа ду диҭааргьы,
Арыцҳа диҭааргьы, иара изы акоуп.
Шьҭа авсӡом ауаҩы разы иашҭа-игәара,
Х-еиҩырԥак даиҩымхыц аӡәымзар-аӡәгьы.
Ашәышықәсақәа иргәылԥхоит имцахәлашара,
Имцахара еихсыӷьра ақәӡам бзынҵгьы.
Лакҭа лаша иҩны ныҳәаԥхьыӡагӡам,
Уи амшрагьы аҵыхрагьы ицуп есымша.
Насыԥимоуп, имшқәа мшы лашак рыцҵа,
Уаҵәтәи амшгьы иара изы иҟьаҟьаӡа ианша.
Ауаҩы раз рыцҳа, аԥсҭазаара ацәҟьара,
Ахҿа ҟьалагьы иқәшәахьеит уи мышкызны.
Аҽнышьыбжьон асыԥсагьы иҵаԥҵәеит аҿҟьараҿ,
Абӷацамкыра дахькыдлаз агәра ганы.
Зегь акоуп, лакҭа лаша шьҭа ивсӡом,
Мра игхаӡом, мза лашарагьы – иара убас.
Аразра ыҟоуп, ахаангьы ԥсра ақәлаӡом,
Адунеи цәгьа-мыцәгьас иҟоу зегьы рцас!
Сара тәыҩакын атәыҩа сзымкит, издыруеит,
Ацәҳар анахыҵуаз, сара снапқәа ҿаҳәан.
Абаҩхьаа еиԥш, сара абри иахьагьы исныруеит,
Имӷьаӡо ахәреиԥш исзынхеит абри агәырҩа.
Иҟасҵаз шмаҷу здыруеит, аха сара егьысхарам,
Напхыцла ахра ҩашра салаԥсны искын.
Самҟьар, стышахәашон, наҟаҵалашәеимҟьара,
Аамҭа амарсеиԥш саргьежьуан, ахац еиԥш санын.
Саагылазар, адырдхеиԥш, алуҭаҩсакәнаршон,
Уаҩҵас, сышьҭа нхартә, сзықәымгылт сшьапы.
Зны гәыӷрак ныҵхахан, мра цыԥхьык нықәнаршон,
Аха уи лаԥшҵашәаран инкыдӡылон ашьхарԥы.
Уажәсышьҭахьҟа схьаԥшуеит сышықәсқәа схыҵәо,
Цәашьы шкәакәан, иххаӡа сышлацқәа лашоит.
Аха ԥсыуак дыҟанаҵ, са сымцахәгьы зыцәом,
Са сгәы иахылҵыз сашәақәа ахьыҵхахо збоит.
Аӡшәах еиԥш ҭаҳмадак џьара данысԥыло,
Саныхәыҷыз еиԥш иахьагьы игәхьаазгоит ажәабжьк.
Ацәҳәыра иқәхаз агылҩазаҵәеиԥш сахьгылоу,
Ашьшьыҳәа инаскьазгоит хәылԥазтәи ашәаԥшь!..
Иҭынчхеит Пицунда амра аҭашәамҭаз,
Аԥсра иныҵаԥсоит хәылԥазтәи ашәахәақәа.
Ашәшьырақәа рҽеиҵырхуеит рыԥсымҭаз,
Ҩаԥхьа, ргыламҭаз, иҭынчхоит ацәқәырԥақәа.
Ашәышықәсақәа рдунеи неимҟьоит ашәымҭак,
Сықәԥшуеит аԥсуа дгьыл Пицунда аԥшаҳәа.
Сара сымшын иххалаз схәыцрақәа рхымҭа
Наргоит ацәқәырԥақәа ргәаҵа иҭаҳәҳәа.
Саԥхьа икаԥсоуп зқьышықәсқәа рааны,
Ацәқәырԥақәа еиҭа-неиҭас исарҳәоит рыхҭыс.
Ирҳәоит, сышьхақәа Иазон ихаан,
Уи зны «Арго» дақәтәаны абраҟа дшыӡхыҵ.
Исарҳәоит, ахьтәы уасцәа мҵарсны ишигаз,
Лхы-лгәы зегьы ширҭаслымыз Колхаа рҭыԥҳа.
Аԥсны анасыԥ – ахьтәы уасцәа – усҟан ирцәигаз,
Зны, Аеҭиԥасдгьыл насыԥда ишыннархаз.
Исарҳәоит, амшын шаҵааз Медеиа лылаӷырӡ,
Лыԥсадгьыл агәнаҳагь шылзымгаз хара.
Исҭахуп сара схәыцрақәа амшын иалаӡырц,
Быжьра-быжьҵәа адгьыл иаҵҩахарц џьара.
Са схықәгылоуп сымшын Еиқәа гәырҩала иеиҵоу,
Ацәқәырԥақәа насгәыҵыршан, инықәҭәоит аҟәара.
Даацәырҵуеит Медеиа дгьыли-жәҩани ахьеивҵоу,
Лыхцәы ԥыххаа дадызбалоит жәҩан калҭаҿхара.
Слахьынҵа сықәнагалеит мышкызны,
Рыцҳарала иҭәу абри адунеи.
Сӡыхьгьы ныҵхәраан идәықәлеит ихыҵны,
Ажәҩан иналшәан, сиеҵәахә  лашеит.
Убасҟан илашеит сара сымцахара,
Сыхьӡала иадырсит схәышҭаара ахаҳә.
Ажәеиԥшь исаҭәаршьаз, абӷацымкыраҿ,
Аԥслаҳәкаххаа ахрақәа  инарҿаҩт.
Ақәаршҩеиԥш амра ашәахәа насхьыӡсеит.
Акыр-кыр инасҿаччеит схәыҷра ашәҭ.
Шьыжь ашьац инылаԥсеит иҿыцӡа
Сӡаӡаш. Мраҭашәара ашәит хәылԥ шәаԥшь.
Исаҭәаз зегь снаҭеит аԥсабара,
Уи анасыԥгьы снаҭеит – агәырҩагьы.
Егьсыгым ушьҭа снаӡарц ахаҩаӡараҿ,
Схы сыгәҩарамкәа сымҩасит  иахьагьы.
Са сцәа сызагоуп слахьынҵа азыҳәан,
Са слахьынҵа ахарҭа исыду рацәоуп.
Сымҩа анҵәамҭаҿы сгылоуп, аха акыҳәагь,
Слахьынҵа азыҳәан сгәы бжьажьом.
Цәалашәарак ныҵхахоит сгәыӷрақәа иргәаҵӷоу,
Гәыӷрақәак гәыҩ-ҿыҩха сгәаҵа иҭашуп.
Сыԥшуеит дгьыли-жәҩани рышьхәа ахьеивҵоу,
Ауаҩы адгьыл дақәлазтәуа хәшәык сазыԥшуп!
Ажәҩан агәы неиҩшәан амыҵмыџь еиԥш,
Аеҵә ӡаӡашҵас рыблақәа нҭыԥхеит.
Аҵых иналхәраан хысбжьык нхыӡлеит,
Ари гәырӷьаҿҳәашоуп, ашықәс ҿыц ааигәахеит!
Ауаатәыҩса алоуп агәыӷрақәа рыӡхыҵра,
Ашықәс ҿыц, анасыԥ ҿыц урҭазыԥшуп.
Аҵых дырцәажәоит, иаҿуп зегьы ахысра,
Шә-насыԥк лашак каххаа ргәаҵаҿ иаркыуп.
Ашықәс ҿыц, ашықәс ҿыц, суҳәоит исоуҳәарц,
Зегь зуҭои, зегь змухуеи рацәоумашь сынтәа?
Ма угәы иҭоума зегьы ргәахәарақәа ҿоуҳәарц,
-Ан думырҵәуарц аҳәҳәыҳәа инеимаҭәа.
Иҿаҳәатәы ҟауҵома нас аӡицәаз зырҿыхаз,
Ауаҩишьыга абџьар цома ихәаш-хәаша?
Аԥсы ҭоума иацы ақәыџьма зыӷрыхаз,
Ауаҩтәыҩса ижәоурыхәиахылҵыз аҵша?
Ахәхәаҳәа ахысбыжьқәа аҵых иалҩуеит,
Шә-насыԥлашак каххаа зегь ргәаҵаҿишәҭуеит…
Згәашьамх еицнеиз ашәышықәса дациуеит,
Ари гәырӷьаҿҳәашоуп, ашықәс ҿыц аауеит!
Уахатәи аҵыхгьы лашьцоуп – аҵәылашьца,
Дгьыли-жәҩани рыцҳаражәҳәаҩ – кыдҵәоит ақәа.
Адәы ицәыршәлоуп уахатәи аҵых хәылашьӡа,
Еиқәырхха уахатәи аҵых ҿаҳәоуп анапқәа.
Аԥша сԥенџьыр иаднаҳәҳәалоит аҵәамахәқәа,
Асаркьа иадхәраан икаҭәоит ацәыкәбар.
Сԥенџьыр ԥсырӡык нылаҳәан, иныҵашәкәа
Ицоит аԥша, ҳамҭак иҟаӡам ахабар.
Аҵых ахәиеиԥш уажәы-уажәы еиҭашәоит,
Иуалуашоит, агәы еилагылом уаха.
Стәоуп ҵхыбжьон сымала сгәы сҭацәажәоит,
Сычҳареиԥш, схәыцрақәагь хыҵуеит имцаха.
Уаз ашәак налыҩуеит ацәыкәбарқәа рышьҭыбжь,
Уаха сара схала исхәыцыз дунеик саҭоуп.
Аҵых-лашәизалымԥхаз аеҵәақәа рыччаԥшь,
Аԥҭа еиқәарақәа ртыша иҭаԥсоуп.
Сылаԥш сзылхуам сԥенџьыр аблақәа,
Уаха аӡәдыцәхалаз џьысшьоит ауеи.
Зынӡа атлареиԥш иамацеит схәыцрақәа,
Уаха шә-цәалашәарак сзеимаркыз иауеи?
Аха уахатәи асахьақәа мацәыс еимҟьароуп,
Уажәсԥенџьыр ахышәинылаба ицоит.
Зегь схәыцрақәа ирхылҵыз лаԥшҵашәароуп,
Абжьарак, бжь-еҵәак абжь-жәҩанк ирҿаԥхоит!
Ԥҭа цахашк ыҵаршәӡам ажәҩан агәаҵа,
Абыржәыҵәҟьа иқәашырпыҟҟан, амш еилгеит.
Еилаарцыруеит амахәқәа ирықәшу аӡаӡа,
Хәылԥшәаԥшь, жәаха-жәымш, нахьхьи иуаркалеит.
Ԥша хаак аҽкаршәны схәыцрақәа рымҵа,
Бырфын касшәа инасҿаԥыруеит сымала сахьтәоу.
Усҟан са исцәыӡхьоу сгәыӷра заҵә ҿыцӡа,
Ҩаԥхьа икаххаа иаацәырҵуеит ацәашь еиԥш илашо.
Алашәага реиԥш аԥҭақәа ыҵатәоуп ажәҩан,
Аеҵәақәа лабжышҵас жәҩангәы ашҭа иҭаԥсоит.
Аҵарақәа еиларыԥсоит ааԥынра ашәа,
Адунеи зегь ҭынчӡа уахакгьы аԥсы ашьоит.
Акыдлаха амҭакәа, аӡәиеҵәахәгьы кыдшәан,
Аҵыхәтәантәи ашьҭа ныҵганы ицеит.
Убри инақәырххны, ҩ-ажәак насҿыҵшәан,
Сыбжьы ныҵакшәа, абасгьы насҳәеит:
«Сиеҵәахәкыдуп,
Исҭахыу, сызҭаху риеҵәахәкыдуп», Ажәҩан саҵаԥшны, сқьышәқәа ҵысуеит…
Уаха, ҿымҭ-ԥсымшьа, игәыдоу, ихыдоу,
Аҵых шьшьылаҳа ашьшьыҳәа иӡыҭуеит.
Ладагьы-ҩадагьы, зехьынџьара ҭынчроуп,
Уарла-шәарла аҿаанахоит ардәынак абжьы.
Иахьа аԥсабараҿиҟоу зегьы ҿыцроуп,
Амыш ҿаҳа-дагәа мҩасуеит икашьшьы.
Мҟаҟа-ча аамҭа ныжьны, аӡынра цәырҵит,
Аҿара анасыԥбырлашха илеиуеит асы.
Ииасхьаз бзиабарак сгәаҵаҿы ицәырҵит,
Са схы-сгәы нхышхыҵәеит ус аӡәы лзы.
Стәоуп сара ашьшьыҳәа сгәаҳәара сҽаҭан,
Инхәыҵыԥхаз сахьак сцәыӡыр ҳәа сшәоит.
Аӡәы лӡымшын салоуп, схы-сыԥсы лыҭан,
Уи лыԥшӡара лхыҵәо, саԥхьа длашоит.
Иаасыкәыршан иҭаӡам аӡәы иԥсы ахәага,
Аарла ашәымҭақәа рышьҭыбжь саҳауеит.
Сгәы ԥырӷыцк нҭаршәны, имҩасуеит аӡәлыгага,
Сыга-сҿы амырҳәакәа ӡшәахшәа дӡыҭуеит.
Снатәоит, игәырҿыӷьгоу сажәра снаԥылан,
Иаалырҟьан сгәыӷрақәа ԥыххаасан инҭалт.
Адәахьы аҳәҳәыҳәа илеиуеит еимагылан,
Асы шкәакәа, асы бымбыл, сажәра асаркьал!
Сышьҭахьҟа схьаԥшуеит иахьа сымшәаӡакәа,
Схыԥшылоит сышьҭақәа харантәи иаауа.
Аамҭа иалаԥсоуп сышьҭақәа мӡыҭӡакәа,
Сара сышьҭақәа, сыхҭыс зегьы зҳәауа.
Сышьҭақәа иргәылоуп, са сыуаҩра, сыламыс,
Са сажәреи сҿареи рдунеи ауасиаҭ.
Сышьҭақәа ирхыубаауам сара исыламыз…
Ишыцқьоу, ишыразу иагьҭалоит ахраҭ.
Имаҷхаргьы сара сышьҭақәа рынарха,
Ахаангьы имԥсуа, имыӡуа исҭынхоит.
Урҭмышкызны аихац икылсны зҿыназхаз,
Иахьагьы сышьҭамҭа еиламскәа иааскьоит.
Са сышьҭақәа ирхыршәлаӡам наҩагьарак,
Абнаршәыра арҟыра ылганы иаауеит.
Сышьҭақәа ирылаӡам хагарак, ԥагьарак,
Иахьагьы сгәы каршәны сымҩахь сыԥшуеит.
Саныҟам мышкызны сышьҭа ихыԥшыло,
Игәеиҭап сыхәрақәа, сшәахсҭақәа ибап.
Сыцәгьеи сыбзиеи дрылаԥшып иԥыло,
Усҟан сыԥсаҭа иныҳәап, мамзаргьы ицәҳап.
Сара сыԥсрагьы сыбзарагьы еиҭазҳәо,
Сара слахьынҵа амаӡа иамоу шаҳаҭс.
Ԥсынгьы бзангьы са сгәаҟрақәа еиҭазҳәо,
Сышьҭақәа,
Ԥшаласҵас иниасыз сынасыԥшәамаз баҟас!
Ашара бырлашха амахәқәа ирыбжьаҽҽеит,
Иҭахәмарт ашәаԥыџьаԥрыкәа-рмаӷра.
Шьыжь шәаԥшь шәыры-шәыруа ашьхақәа ирҿаччеит,
Касы ԥшқан инкаԥрит аԥшалас абра.
Атыҩарҩар ҭалеит агылҩа агәаҩара,
Ахәылԥҵыс аҽаҵәахит, ашара иацәшәан.
Ахьшьыцба хылеит аҵарақәа рхаҩараз,
Ицеит акьу шьапызаҵә, ажәҩан ихшәан.
Иҟьаҟьаӡа ишеит. Адунеи гәырԥынҵа,
Амза хьшәашәа макьанагьы иԥхоит ижжаӡа.
Гәырӷьарак, гәаҳәарак неиуеит сгәаҟынӡа,
Ажәҩан кеикеиуеит, ԥҭацк аиуагьы хӡам.
Шәышықәса инеишагьы, уаҵәы иԥсышагьы,
Зегь ргәыӷрақәа ҿыцӡа игылеит иахьа.
Иахьа аӡәдаазхәашагь, аӡәдызҭишагьы,
Ифҩышәо абри адгьыл хәыҷы иқәлеит ҩаԥхьа.
Иахьа ӡыхь ҿыцк ныҵхәрааит ахәы аԥынҵаҿ,
Ӡмахкгьы џьара адгьыл агәы ҭанарбааит.
Цәгьагьы бзиагьы цәырҵит ауаҩытәыҩса ихәыцраҿ,
Иахьа адгьыл ирхәашарц илшоит кьанҿаак.
Иахьа ашәеиқәа иалоуп адгьыл хазына,
Ашәеиқәа иалоуп ауаҩытәыҩса иразҟы.
Сара сгылеит сҿаҳәатәы ҟаларц азыназ,
Сныҳәаԥхьыӡаминк иақәшәарц џьара акы.
Аԥша аԥҭақәа нанацоит ажәҩан икыдцан,
Ашаеҵәа абыз цаҟьаш иахьнашьуеит.
Сӡырҩуеит сара ашырԥаз, слымҳа кыдҵан,
Адәахьы ашара ашарккашьҭыбжь саҳауеит!
Икаҳаит адгьыл иақәлаз аҭәаҵла,
Иқәҵит аҵла ашәышықәсақәа рдунеи.
Иахьанӡа адгьыл иаларсыз дацла,
Адгьыл иалаԥсит, икажьуп адоумбеи.
Амацәыс ашьҭақәа ануп ианпыҟҟала,
-Ашьашәы-абыжьныха ихҿақәа.
Зны аҩсҭаа дықәтәазар акәхарын дхалан,
Усҟан, хыхь ажәҩан иаҟьеит анапқәа.
Аԥшырҭа цқьа анцәахәы, адгьыл ашьана,
Уажәеихаххаа ишьҭоуп аамҭа агәырҩа.
Абаҩԥсеиԥш авараҿы игылоуп макьана,
Арҭшҿаз акәамԥа лазышьҭыз агылҩа.
Ихаҳәраҳатәу схәыцрақәа
Ашьшьыҳәа инасԥырҵуеит,
Сеишәара-еиҵараха сгылоуп уажәабра.
Сҿаԥхьа ауаатәыҩса рсахьақәа еилысуеит,
Аҭәаҵла амҵаҿы инеихьаз  ԥхьара.
Саԥхьа ишьҭоуп маӡа-зқьы ҳашҳаҭәарха,
Ашьха ашьауардын, инықәҵыз шьыжьык.
Исаҳауеит, исаҳауеит икараха,
Зны аҭәаҵла иннажьыз аԥшазаҵә абжьы.
Иахьа ашьха жәҩан ԥҭацкгьы хыршәлаӡам,
Ацаҟьа ҿырлашаа арҩаш каҭәоит.
Акаԥкаԥқәагьы ҿааихак рымаӡам,
Иахьак атрышәиасуеит, џьара акы рбоит.
Ашьха сыԥсеиԥш ихьшәашәоуп,
Ашьха сыԥсеиԥш сыгәҿыӷьрагьы хьанҭоуп.
Нахьхьиӡа, џьара, ашьха аҳәишраҿ,
Ҩ-бӷаџьмак ӡса-ӡсо ахра иаҿоуп.
Ашәышықәсақәа ирхааныз ахаҳәшьанҵа,
Аамҭа иҵнашәаан, ибӷалеит хланҵы.
Ахааназ, ахҭыԥеиԥш, ахаҳә ҭыԥ ҩашӡа,
Имҩашьахуа ианхалеит ацаҟьа аханӡа.
Ахаҳәқәа ирыҵхәрааз аӡыхьқәагьы еинҭәалан,
Аҵыҭәара инылаҭәоит ацыԥхь каршуа.
Уазашәак рҳәагәышьоит аӡыхьқәагьы рбызшәала,
Аха аӡәгьы дыҟаӡам избо, изаҳауа.
Ахьча иҭыԥзаҵәы алҩаҵәахылҵуеит,
Аӷьыч хылԥеиԥш ацәҳәыра иқәыршәуп зымҩа.
Зны ашьхақәа ргәаҵахь асыԥсақәа тҟәацуеит,
Иналаршәны ихыҵуеит ашьхақәа ргәырҩа.
Нас ушьҭа ԥшьшьала амрагьы ҭашәома?
Нахьхьи, дгьыли-жәҩани рышьхәа ҵыблаауеит.
Цәгьароума, ма бзиарак иазҳәома? –
Быжь-саркьалк реиԥш,
Быжь-храк рыччабжь саҳауеит!
Иҭабаз аӡыхь еиԥш ҭынчроуп иаасыкәыршан,
Аҭынчреиԥш сгәыӷрақәа шкәакәоуп уаха.
Адырдхеиԥш амза аҽыкәаҳа аҿыкәыршан,
Жәҩангәашҵа иҵаршәуп, ихыш-хыҵәо ашәахәа.
Дгьыли-жәҩани рыцҳаражәҳәаҩ, шәахәацк ӡыӡымкуа,
Снапсаргәыҵа аҽнықәыршан, ашьацраҿинкаҭәеит.
Жәҩан иаҵаршәыз амзаҿа, сыблақәа хымккәа,
Ишнеиуаз, ԥҭа хаҽрак аӡара еихнаҵәеит.
Аеҵәа џьарсахьа, са сыжәҩан амҳәырқәа,
Амзеиԥш ԥшь-еҵәак цырцыруа илашоит.
Асыԥсақәа иргәылнагаз ашьха ажәҩахырқәа,
Нахьхьи, џьара иҟәашӡа сылаԥш рыхьсыршоит.
Исымбаӡакәа аччаԥшь рықәххуеит сқьышәқәа,
Нас, ашәымҭак, ӡаӡашшәа инасҿықәбаны ицоит.
Ишакхьоу гәасҭоит ииасхьоу сымшқәа рхышәқәа,
Аха аҵыхәтәантәи сгәыӷырҭа аԥенџьыр лашоит.
Ушьҭа сара абри адунеи шыуаароу здыруеит,
Издыруеит инықәԥрыз аԥшалас ишеиԥшхаз сразҟы.
Цәалашәарак сарҭынчуам, гәырҩа маӡак сныруеит,
Са сгәыӷра ахац знысҵара збом џьара акы.
Иҭабаз аӡыхь еиԥш ҭынчроуп зехьынџьара,
Уахатәи аҵых мҩасуеит ашьшьыҳәа икашьшьы.
Х-еҵәак жәҩангәаҵаҿиныҵхахоит хыџьара,
Исаҳауеит икарахаз сынасыԥабжьы!
Л. Б.
Хәылԥазыла аԥсымра аҭашәамҭаз,
Сара снышәынҭра агәашәашьшьыҳәа иартла.
Ахәылԥаз аҳәҳәыҳәа аӡаӡа акаԥсамҭаз,
Сгәы инықәҵан ашәҭқәа рхаҽра ԥыртла.
Ҳамҭак схаҿы игылоу аҟәардәхәыҷбнықәтәа,
Ахаангьы ибымҳәац сыхьӡгьы уажәиныҵакны иҳәа.
Ахаангьы ибзыразыз сгәы былабжыш нықәҭәа,
Буаз ажәақәа налаҵан, мыткәмак сызҳәа.
Ацәгьагьы абзиагьы зегьы-зегьы бгәаларшәа,
Ибгәаларшәа, иҳацрымҵуа иҳашьҭаз гәырҩак.
Бареи сареи ҳамшқәа ииасит акалашәа,
Аха урҭзегьы аамҭалан, имҩасит зымҩа.
Иахьа адәахьы ааԥын шарккеит, иббома?
Апытҟәырқәа иргәылхәраан ашәҭқәагьы пытит.
Сишь! Нахьхьи иааҩуа акәукәу абжьоума?
Бааигәаҵәҟьа сгылоуп, ҳқәыԥшра хынҳәит.
Нахьхьи, мраҭашәараҿхәылԥшәаԥшь уаркалеиуеит,
Хәылԥазтәи аԥсымра аҿуп аҭашәара.
Бкасы еиқәаҵәа иналыԥхан былабжыш леиуеит,
Иӡхьоу иԥсхьоу сахьақәак цәырҵуеит џьара…
Адгьыл агәы иҭыҩны исаҳауеит жәытәашәак,
Сыжәлар ршьаркәасҭа ашәышықәсақәа руаз.
Исаҳауеит ицәеицәыԥсуа уи ашәабжь ныҵакшәа,
Уи ашәа, сабдуцәа рҵыхәтәажәа здырҳәаз.
Ажәытәашәа, ашьхақәа рымышмыхәла иалаԥшыз,
Аԥхьарца заҵәиаҿыҩуеит аамҭа агәырҩа.
Игәаҟуеит ажәытәашәа иагәылахаз амца,
Излаԥахыу азынџьырқәагьы хьаҩуеит зымҩа.
Ажәытәашәа, ашьхақәа рымышмыхәла иалаԥшыз,
Абри ашәазаҵәшырҳәоз иҭаргалоз ахраҭ.
Ажәытәашәа, ажәытәашәа, сыдгьыл алабжыш,
Абжь-шьхак рашҭаҿы иҭарҳәоз ауасиаҭ.
Ишәеиқәара-ӡеиқәаран игылоуп ашьхақәа,
Абри ажәытәашәа нарҿаҩуеит урҭуажәааны.
Иахьа ахрақәа ирҿахаҳәхоит арҩашқәа,
Џьара аихац еиҟәызжәаз аӡыхь еиԥш иҭҟьаны,
Аӡыблареиԥш ихыҵит ауаҩытәыҩса ичҳара,
Ажәытәашәа еиқәышлаҳәа, сыхҭыс асаркьал.
Ар рҵыхәа ҭызгоз, сара сашьцәа рықәԥараҿ,
Аԥсуашәа, бзарӡык аҵыхәала иахьагь сашҭа уҭал!
Аӡиас леиуеит ахаҳәқәа ирхыхәаша,
Ахаҳәқәа рышҳауа ацәыкәбарқәа еилаҭәоит.
Аӡы ихыслоит ҵыс иаҵәак, лакәушәа иубаша,
Аҵыс иаҵәа гәаҟуеит, аҵыс иаҵәа ак аҳәоит.
Ашәиаҟ ԥсыӡхәмаруеит аӡыжь аҵаҟа,
Агәышҵа шкәакәаӡа иналԥхоит аӡыжь.
Аҵыс иаҵәа гәаҟуеит, иабоит ишаҵахаз,
Ашәиаҟ ԥсыӡхалаӡом аӷӷара аҽахыжь…
О, сҿара амшқәа, ӡшәахшәа инықәбаз,
Лакә ԥхыӡшәа иниасны ицаз ишцара.
Ицырцыруеит сҿара алабжыш амахәиқәҭәаз,
Схәыҷра асахьа цәырҟьа-цәырасуеит хара.
Аҵыс иаҵәа гәаҟуеит, ашәиаҟ ԥсыӡиашьҭоуп,
Аҵыс иаҵәа гәаҟуеит, ашәиаҟ ԥсыӡазкуам.
Аҟәарашра инылсуеит схәыцрақәа рышьҭа,
Ашьха ӡиас леиуеит, аԥаҩқәа ирызкуам.
Стәоуп сара сымала схәыҷра аӡы ахықәаҿ,
Хәыцра ԥсыршьагақәак срылоуп сҭахәхәа.
Са саԥхьаҟа иниаҟьоит ҽыкәаша хьышьашак,
Ахаҳәшкәакәа иқәхәмаруеит саԥхьа ашәахәа!
Ашәаԥыџьаԥирхьыҳәҳәуп аҵар рашәабжь,
Аԥшалас адгьыл иахьнашьуеит амылҳам.
Икеикеиуа ицәырҵит ааԥынтәи ашьыжь,
Ааԥынтәи ашьыжь – ԥсы зхоу зегьы рхан.
Абӷьы иаҵәа наргәылԥрит апытҟәырқәа,
Раԥхьаӡа ашәҭыц аӡаӡа аҿаҳәит.
Икыдхәашаз арҩашқәа рӡыршьҭрақәа ирзымкуа,
Аиҩхаақәа ирхәыҵаҵәо, кәапеишәа идырҭәит.
Ашамҭазы ӡыхь хәҷык адгьыл кылнаҵәан,
Ацәашьы иаҵәеиԥш иныҵхәрааны икаҭәоит.
Ацыԥхь шәахха ашьацра иныларҵәа,
Аӡыхь разнышха ашьшьыҳәа инаскьоит…
Ақыҭа каххаа иҿыхеит илахҿыхӡа,
Аҵых иакәабеит иацтәи агәамсам.
Амза џьамԥыҽхагь жәҩан хыцәқәаҿицәышӡа
Иаҿаршәуп, ччаԥшь шәахәацкгьы зҿам.
Абар, ушьҭа егьагӡам амрагьы цәыҵраарц,
Ашьшьыҳәа игылоит мрагылара агәаԥшь.
Сара уаҵәтәи адунеи аԥеиԥш еилыскаарц,
Саԥшуеит иахьа ицәырҵыз ашьыжьтәи ашәаԥшь.
Са сгәаҵаҿилашоит сҿара амышқәа рцәылашара,
Са сҿара амышқәа рцәылашара иналыԥхоит еҵәак.
Аха сылаԥш шашьҭоу исцәыӡуеит сиеҵәахәацәаара,
Асар рымҩа исцәаныӡлоит, исыдымхалакәа рацәак.
Сҿара амышқәа ирхьыӡсаны икаԥсоит асы-шәыб,
Сҿара амышқәа хнаршлаауеит ашьыжьтәи асы.
Ус, снышьҭасын, ибыбышӡа асыркәымпыл исыршәыз,
Ишкәакәаӡа, хыхь, аԥҭа еиқәаҵәа инадызбалт лассы.
Ицеит уи, нас, ишызбоз, асы еиқәыцәашь инылашәан,
Ашьалҭа гәабан аҿы ашьшьыҳәа инахыҵит аԥсы.
Саԥхьа асы ахәра ианысҵаз сахәаԥшуеит акалашәа,
Изышьҭысхи, изсыршәи, изысшьи сара асы?!
Уаҩак асы аҭыԥаҿы асы-лабжыш леимаҵәан,
Ауаҩытәыҩса инап ашьҭа арацәеиԥш еиқәаҵәахеит.
Иҟәашкакараӡа асы ҩамгылах ишьҭаз еилаҵәан,
Ԥсраҽнынӡа аԥшӡара ашәахсҭа азынхеит.
Усҟангьы асыҵәҟьагьы рыцҳасшьон сара стәала,
Асы анлеиуаз сахәаԥшӡомызт, алаԥш акыр, ҳәа сшәон.
Егьаургьы имаҷысшьон, сахӡыӡон, иахьлеиуаз ԥшьшьала.
Аҳәҳәыҳәа аҭынчра рҵәыуо асцырақәа еик  әаԥсон.
Усҟантәи асахьа иахьагьы мшаҽнеиԥш сыбла ихгылоуп,
Уи сылаԥш иныҵшәаны ицарцгьы иҟаӡам лассы.
Схәыцуеит, каҳада-ԥҽыда сымала сахьгылоу:
Избан сара ашәахсҭа занысҵаз схәыҷра иақәлаз асы?
Уара хәыда-ԥсада анцәа зегь уиҭеит,
Ак уҭаны, ҩба умимхӡеит, шьоук реиԥш.
Уахьцалакгьы унасыԥуцкәашоит уиижьҭеи,
Абжь-жәҩанк риеҵәеиԥш илашоит уара уԥеиԥш.
Уара аҽнышьыбжьон иуирбеит аӡиас шыцәаз,
Аҽнышьыбжьон аргама иҟалеит уҿаҳәатәы.
Анаҟәамца анакы, абамба аҿажьны ишурцәаз
Наҩит. Уара утәада уаҳа ирымам ҽа ҳәатәык.
Уара уҿада ҿы мцәажәеит уаҳа убринахыс,
Убринахыс уныҟәоит ушьап шьац амырҽуа.
Аҽгәара ҟамч алухын иныҵхахаз амацәыс,
Уразныҽԥырха агәыҵҳәаны, урашь ԥыр-ԥыруа,
Аџыр шьамхы нықәырсны Ерцахәакаҵәара,
Урашь аҽыҩҳәа инықәԥалт ахрагәахеиԥш.
Иахьеи-уахеи убылгьо уқәуп аԥсабара,
Акакал зҿамло амжәарбаӷь абӷь еиԥш.
Анымеираҳуаԥшуеит хы-мҩак ахьеихагылоу,
Ажәеиԥшьаа рҭыԥҳа дуоурц уҭахыуп лахьынҵас.
Улакәхәыцрақәа ԥыруеит уахьгылоу уара утәала,
Дгьыли-жәҩани урхыркыушәа уаха нцәаҵас.
Ахаҳә-мҿыхә ҳабжьажьуп уареи сареи, суҵашьыцуам,
Уара амцҳәарҭа уҟоуп, аҵаҳәарҭа сыҟоуп сара.
Иуԥсхакыу рбоит зегьы, аха макьана улаҿырҭуам,
Аха ацәҳар ацәа анахыҵуа иахыхзар еиӷьуп хара.
Иузгәаҭозар, ухра еилаҳахьеит, аҩыза,
Жәлар рҵәыцәгьа уқәшәарцгьы ушыҟоу еилкаа.
Лассы униасуеит иқәашырппҟҟаз ақәыршҩы уаҩызан, Аҳ, заҟа уеиԥшузеи амра абар инықәӡыҭуа
Ашьыжьтәи акәыкәбаа!
Мзаҭәымҭоуп, ҭынчроуп уахатәи аҵых,
Икаҳәҳәы икаԥсоуп уаха аӡаӡа иаҳәаз.
Еҵәаџьаа рҭыԥҳа заҵәы амза лҽаҵых,
Ҩ-еҵәак лнапы инықәҵан, ҳлахьынҵа дшаԥшуаз,
Уаргьы-саргьы ҳаеҵәахәлымпыҵшәеит ишызбоз,
Уаргьы-саргьы ҳаеҵәахә ҭалеит хланҵы…
Аҵых алакә ҭыԥҳа дрышьҭалт ишызбоз,
Ишызбоз, сиеҵәахәлкит дахьӡаны.
Уара уиеҵәахәдгьыли-жәҩани ирыбжьаӡит,
Уара уиеҵәахәахааназы ицеит инҭакәкәа.
Уаха ҳашҭа сықәхеит сымала, сгәамҵит,
Сҩыза, аххаҳәа сгәы амца азыркуа.
Асахьақәа, схәыцрақәа ирҭынхаз асахьақәа,
Сгәы аӡыхкыра ԥыххаа дгьыли-жәҩани ирыбжьоуп.
Угәазхара иузымҳәаз апоет уашәақәа,
Иахьагьы ухәыҷра ашьҭеиԥш ихьшәашәаӡа  ишьҭоуп.
Сгылоуп уаха сымала, схәыцрақәа неиқәҳәало,
Амза лацҟьага лаҳәуеит са схахьы.
Шә-насыԥк зцу арашь еиԥш, ихиаало,
Ҽыхәак адәы ԥшӡа иакәшоит нахьхьи!
Хәашахшҵас инкылыԥхеит жәҩанаҿамра,
Ашәахәақәа рымцабз налԥхеит илашаӡа.
Ашьҭа схыԥшылом џьара ҳарамрак,
Абызҩыц еиԥш ицқьоуп сара сашҭа ԥшӡаӡа.
Сыбла иаахгылоит ашҭа иакәыршоу аҵәҩанқәа,
Урҭрыхгьы-рҵыхәагьы ҿиҟьахьеит сабду.
Иахьагьы мшаҽнеиԥш игылоуп хәажәцәак рыҟәнымкәа,
Агәаԥшь аҵәҩанқәа хәажәбыцала ихыркыу.
Ақды иаласоуп ашҭа аҵыхәаҿы амақьа,
Зны аҟәарашра илихыз Кәыдры аԥшаҳәа.
Арахәыц аҿихуеит сабду иҩыза гәакьа
Иеиха, инавҵихыз аҭӡамц агәҵаҳәа.
Ҳахьатәгәашәду алыкәхәҷы нылыршәан,
Абар, ҽыуаҩхаҵак днықәлеит ҳамӡырха.
Иааҟрым-ҿрымит ҳлаԥшь, абжьы ныҵакшәа,
Днеиуеит асас аҽхырԥарҭа ихы азырха.
Насыԥимоуп сабду, иблақәа еихаччоит,
Асас диҭааит иахьа, амышра зцу.
Ашҭа иҭаҳәҳәу ашәҭқәа рыфҩы хыҽҽоит,
Хәылбыҽхатәи аԥша хаа аҵысхәеиԥш иласуп.
Ахьатәкәасқьа аршьиа иқәтәоуп ажәҵыс,
Агәы каршә, аԥсы каршә – ашәа ссирк аҳәоит.
Амрагьы аҵыхәтәантәи аԥҭа инаҵыст,
Лассы акәаԥҳәа амшын аҵа инҭашәоит.
…Схәыцрақәа снарылҵын, слакәдунеи снықәҵит,
Соуразоуроу цәаныррак саанахәеит сеиқәырхха.
Игәыҭшьааган, ихьшәашәаӡа саԥхьа иаацәырҵит,
Ихьанҭыџьӡа аихаӡа зкәыршоу сабду имӡырха.
Ииасыз сымшқәа сырԥыларц сааит сара абри аҭыԥаҿ,
Мшаҽнеиԥш, амҩахәасҭа адәҳәыԥш агәахәара аннаҵоит.
Схәыҷра иақәлоу аҵлақәа гылоуп рыхәда рыкәаҽ,
Хәылбыҽхатәи аԥсымра ашәшьыра канаԥсоит.
Хы-мҩакы ахьеихагылоу сгылоуп иахьа сара сымала,
Алакәқәеи аԥхыӡқәеи срылсны сааит харантәи.
Аха убри адгьыл шыгьежьуаз сымбаӡеит арымала,
Аӡиас шыцәазгьы агәы аҳәынҵәра сзамыртит…
Сара сынаур сзахымԥаӡеит егьа-егьа зундазгьы,
Абранӡа иааит саргьы сымҩахәасҭа сызныз.
Иагькьаҿцәаӡам сразҟы мҩа рацәак иауымзаргьы,
Еицамкааит! Ахҭаҟынӡа ушьҭа сылаԥш ахыз.
Хы-мҩак ахьеихагылоу сгылоуп иахьа сара сымала,
Хы-мҩак ирнысыз х-насыԥк саԥхьа илашоит.
Еихыҵит-еихалеит сара сымышқәа егьаруала,
Урҭзегьы ршәахсҭа уажәигәҩарамкәа избоит.
Ана-ара ацәашь еиԥш сыччаԥшьқәа ныҵхахоит,
Иныҵхахоит урҭ, ргәыӷрақәа рымҩагь хароуп.
Саргьы зны схәыцра хьанҭақәа ԥшьшьала снарыхоит,
Сыччаԥшьи сылабжыши ӡи-мцеи реиԥш еишьҭоуп.
Ииасыз сымшқәа сырԥыларц сааит абри аҭыԥаҿ,
Мшаҽнеиԥш, сымҩахәасҭа сыдәҳәыԥш ашәахсҭа аннаҵоит.
Маӡа-зқьы наҿахәыҭ-хәыҭуа аԥаҩаҿықәаҿ,
Быжь-хаҳәк ирхысыз ашьха ӡиас ашьшьыҳәа инаскьоит…
Ауаҩы ацаҟьа шьанҵа иалицәаан ажьымжәа,
Дунеик еиԥш дахәаԥшуан, насыԥс иԥхьаӡон.
Уи лакә ӡахәа ссирк иҿалаз ак акәушәа,
Ашьха ԥҳәызба лыблагәеиԥш, ажьымжәа еилыԥхон.
Еилаарцыруан зыԥсы зхеиҵаз ашьанҵа ԥҽыха,
Ибла хыркуан ажьыргәыцқәа ирхаԥхоз ашәахәа.
Уи, аҟаза ибзиабара иахылҵыз ныхан,
Гәҭыхан, ныхахәыран дахәаԥшуан, илаԥш ахьыхәхәа.
Инасыԥцәыкәбарха аӡаӡа аҿаҳәуеит ашьыжь шараз,
Нас, амра иашазшәа, амра иаԥылоит есқьынгьы.
Алакәжьымжәа ахаҳәиаҿаршәуп иааԥса-икара,
Зны уи зымпыҵашәҭыз арԥыс дааилоит иахьагьы.
Аха асеиԥш иҟәашӡа ишлахьеит ихахәыгәӡа,
Анкьеиԥш еихаччаӡом уажәуи ауаҩихы-иҿы.
Иҿара амышқәеи аҵыхқәеи рхәыцрақәа ахьыӡсо,
Рҩашҵас, аҽҽаҳәа икаҭәоит ишьапаҿы.
Шә-сахьак еилысуеит уи иблақәа рҿаԥхьа,
Хцәԥарақәак накәшоит иҳашҳатәароу ажьымжәа.
О, усҟан Лара лсахьахәыра нкалашоит иаԥхьа,
Лыҵкы акалҭқәагь неилацәқәырԥоит, ихыҵны ицарашәа.
Аха урҭзегьы неиԥырҵны рҿынархоит ӡшәахҵас,
Гәырӡ-шашәаӡихәҵыш аамҭагь цоит инҭакәкәа.
Иԥсҭыхгаха иаацәырҵуеит иԥсҭазараҿиаӡаз
Аибашьра, иахьеи-уахеи имыцәаӡо амца изыркуа.
Уи иблақәа адхалан, дахәаԥшуеит ажьымжәа,
Илабжышқәа ихәлаҵәоит, ажьыргәыцқәа еилҟаауп.
Агәырҩеи абзиабареи иршьананы иҿалазшәа,
Ауаҩтәыҩса идунеи хәыҷагәыҵәҟьа ҵыблаауп.
Иахатәи аҵых иааҟәымҵӡакәа аԥша асы аҩуан,
Аԥҭақәа акәкәуан аласкәыгәиахаҵаны.
Иахатәи аҵых ашамҭазы ауасиаҭаҩуан,
Ашареи ахәлареи еилыҵуан рыԥсы ҭины.
Иахатәи аҵых аԥша иаҩыз анасыԥшкәакәа,
Ажәҩан лыхәҭа икылсны аҿаанахеит асы.
Иҵысха ԥсараха ҵаҟа адгьыл игәаҟуаз,
Асцырақәа нақәԥсоит ахьаақәа артәарцы.
Аԥаҩқәа ирхәыҵаҵәо идәықәлаз акәара,
Жәабжь ссирк мҵарсны иагоит шьоук рзы.
Ахәыҷқәа рыччабжь хышхыҵәо инықәлеит агәара,
Илеиуеит ахәыҷқәа рынасыԥшкәакәа – асы.
Стәоуп сара сымала, зегьы-зегьы ззеиԥшу,
Аӡхыҵреиԥш схы иҭагьежьуеит иахатәи аԥша абжьы.
Асцырақәа сыԥхьаӡоит еилыскаарц исԥеиԥшу,
Аҳәҳәыҳәа асцырақәа каԥсоит еилашьшьы.
Ус, схәыцрақәа рыкаҭа ардәынак наркылшәан,
Асы шкәакәа агәыҵәҟьа нкылнаршәааит нахьхьи.
Иаразнак схәыцрақәа рхац насымпыҵшәан,
Сылаԥш абри ардәына алахьынҵа иназхьит…
Зегьы-зегьы сзеиԥшны стәоуп сара схала,
Аӡхыҵреиԥш, ажәҩан ахуҳәа илагоит.
Илаҳәыз аԥша хьшәашәа амахәикынхалан,
Акыркырҳәа, ишкәакәаӡа аччаԥшь каԥсоит!
Амырхәага зхьыршоу арха дгьыл сангылан,
Заа асы зықәнаҳәаз ашьхақәа сырҿаԥшуеит.
Нарҭаа ашәҩык реиԥш ахрақәа еилагылан,
Хара, џьара, рлымҳақәа кыдҵан иӡырҩуеит.
Нас иааҩуа закәызеишь, ԥсырӡума, бзарӡума?
Изакәызеишь нас аишьцәа абас еилазырхаз?
Рышьхақәа ҩысҭаа мусхәык иахьагьы ирхьыԥшума?
Ма ихьааргома аишьцәа рашьа дахьҭахаз?
Саҭанеи лмыткәма аума еишәара-еиҵаразтәыз,
Ашьха агәыҵәҟьа иқәырхан рыга-рҿы азмыртуа?
Ма аԥсҭаҵа иҭыҩуа Сасрыҟәа иуазыр
Аума, ашьхадгьыл аишьцәа ршьапы азмыркуа?
Мап. Аламала сышьхақәа рхы-рҿы хыртӡом,
Ус, баша, аламалагь иахьрыхьуа рҳәаӡом.
Урҭиахьа иҩагылан, жәа мҳәаӡакәа ҿырҭзар,
Хымԥада, аргама рыцҳарак иазҳәоуп.
Схәыцрақәа ҿҟьаса зқьышықәсақәа ирылоуп,
Иахьа са схәыцрақәа рылоуп ашәеиқәа.
Аха урҭзегьы баша исызцәырҵыз цәанырроуп,
Абжьарак, еиларшәуп сышьхақәа рнапқәа.
Сыԥшуеит ахара, лахьынҵа ссирк сгәыҵакуа,
Абри адгьыл шсызгәакьоу ҩаԥхьа агәра згоит.
Аҽыхәеиԥш аԥҭақәа ирылаӡсоит ашьхақәа,
Ажәҩан еимҟьараҿшәалҟьа мрак лашоит!
Алԥхынрак игәырӷьон абри аҵла,
Ишгәырӷьоз мацара ихәлон, ишон.
Аҵла амахәқәа хыбын тлазла,
Есыҽны амырхәага ахьнаршон.
Ажәҩан иаҵагылан аҽыртлан,
Амахә ҿиаақәа аҿын азҳара.
Зынгьы аԥҭа рҽеибарк инхылан,
Ақәа нҭахәмаруан акәа-амаӷра.
Аха ицеит аҵла ахәҵыш аамҭа иамаз,
Иҵаарҷҷеит аҵх, амра аҽаӡеит.
Ааигәа абӷьы иаҵәа аҵла иҿалаз,
Ацәарҭәеиԥш аҵла амҵа икаԥсеит.
Игылоуп аҵла ашәыб аҿалан,
Асы аҩырц ахуҳәа ажәҩан лагоит.
Ицәоушәа, ицәамшәа аҵх иахьалоу,
Ааԥынра быбышӡа ԥхыӡла иабоит!
Поетк ажәеинраала даԥхьон,
Дизаԥхьон ашла аԥсышәала.
Зны ибжьы еиҵихуан, зны имаҷхон,
Иажәеинраала даԥхьон  аԥсышәала.
Иара дтәаны дихәаԥшуан,
Дӡырҩуан ихы-игәы зегьы иҭаны.
Аԥырӷқәа аҽҳәа ихәыҵашуан,
Рыцԥхь ҩеиуан  ирхыԥаны.
Даԥхьеит апоет иажәеинраала,
Ашла илаба ахәа инылишьт.
Ҿиҭуам, ԥсишьом, дтәоуп ихала,
Анаџьалбеит, ииҳәаз иаҳамашь…
Зны абнаҿы, аҽнышьыбжьон, амҩа снанкылан,
Икыдҵәаны аҿаанахеит ааԥынтәи ақәа.
Амацәыс шаҵәышаҵәуа аԥҭақәа ирԥылан,
Жәҩангәашәинылаԥсон хыхь ахҿақәа.
Абрыскьыл ихаҳәқәа еиҿаҳауан жәҩангәыла,
Ажәҩан агәы кыдхуа, идыдуан оумашәа.
Сара ахьаца снаҵагылт амхәаанкылан,
Ахьаца махәсыхәоз џьысшьон саншәа.
Анцәа иан д-Хьациа ԥҳан, имҩашьахуа издыруан,
Афы шамысуаз, ишаҩсуаз здыруан иара.
Иаҳа-иаҳа уи аҵла аԥхаррагьы сныруан,
Абаа ду еиԥш ахьаца сақәгәыӷуан сара.
Ажәҩан агәы еиҩнахуан амацәыс џьарсахьан,
Аҵықьҳәа ихысуан, ҵлакгьы амца нацралон уажәы.
Аҵла дналшәон агызмал игәы ҭырхьахьа,
Дҭарбылуан, дҭарцаԥхон агызмал шьашәы.
Иаасыкәыршан ихәыҵлашо афымца шьҭасуан,
Са исхарахарц исышьҭаз аҩысҭаа дбылуан.
Хыхь ажәҩан сыхӡыӡо ашәиԥхьыӡашьҭуан,
Џьныши қаҷааи зегьы ахьымаара ицауан.
Ҽнак, аҽнышьыбжьон, амҩа снанкылан,
Амацәыс сыкәҟьашо аҵықьҳәа иҭҟьон.
Сара ҭынч ахьаца амахәаанкылан сгылан,
Самҵагылан сара ахьаца, ахьаца агәра згон!
Ԥҭа ҿыртлахак хыршәлам иахьа ажәҩан,
Адыд хьабылгьан, ашәышьханхыҵицеит.
Адунеиаҿшәарҭа ыҟаӡам иауан-иашәан,
Иахьагьы гәырҩада-гәырчыда иҟьаҟьаӡа ишеит.
Нагӡара рықәзааит аиашеи аҭынчреи,
Ахааназы дгьыли-жәҩани рышьхәақәа еивҵаз.
Аӡхыҵреиԥш имжәылааит аҿыҭреи аҿымҭреи,
Акәтаӷь былгьалааит адунеиаҿ ҳаӷа ицас.
Ҭабара ақәмыз ашьха рҩаш, асыԥсақәа рылабжыш,
Иахьатәи амыш алакҭа еицамкааит уажәы.
Иҿаҳәатәы ҟалааит нас ашаеҵәа иаҵаԥшыз,
Ауаҩы ашәиԥхьыӡазыҳәан иԥимҵәааит аҵәы.
Ишьыцрымгааит Нарҭаа рашьа еиҵбацәа уаҳа,
Уаҳа аҟәараса ашьапы амшәааит ашьа.
Идәылган икармыжьааит зегь еихазҳаз агәараҳа,
Аӡәанышәимжааит аӡәизыҳәан, хаҵарас ишьа.
Анцәа еицоумкын сара сашьцәа рышьҭақәа,
Урҭашьҭақәа ирхылаша иилааит есқьынгьы.
Адгьыл разы дрыслааит ауаа рымҩахәасҭақәа,
Урҭриеҵәахәлашалааит уаҵәгьы.
Есымша аразреи анасыԥи карҵәаӡан,
Абжь-шьхак ирхаԥхааит абжь-мрак геи-шьхеи!
Ахааназы илхзааит, иаргамамхааит амаӡа,
Нагӡара рықәзааит ааԥынреи анапқәеи!
Иахьагь лшьал-ӷра налыкәыршан,
Ашарккамҭаз дгылеит ан.
Ллаб-ҷашь ԥшӡа налыҵакшан,
Амӡырха днықәлеит, абан!
Дахьнеиуа дцәажәоит лымала,
Нас дааҭгылоит ллаба лҽанҵа.
Аа, абни амҩахәасҭалоуп,
Дааныжьны лыҷкәын дызлаца.
Иахьеиԥш абра дгылан касызаҵә,
Иахьеиԥшҵәҟьа усҟангьы дбылуан.
Ан днаскьалгон лыҷкәынзаҵә,
Лыҷкәынзаҵәаибашьрахь дцауан.
Ан дгылан дыԥшуеит ашьханӡа,
Лхәыцрақәа ргәылоуп мши-ҵхи…
Лыхшазаҵәы иарҭмаҟиазқәынҵа,
Данылкаауеит амҩа, нахьхьи.
Еихьыс-еиԥыс лылаԥш шикәшаҟьо,
Архәара днаваӡуеит иаргьы.
Дынкахәыцуа ллаб-ҷашь ныҵакшо,
Лқәацәахь дхынҳәгәышьоит ларгьы.
Есышьыжь ан дааиуеит агәашәаҿ,
Гәыжьжьагас уиоуп илзынхаз.
Дгәыӷлааит ан, дааилааит агәашәаҿ,
Дыҟанаҵ
Илашәымҳәан лыҷкәын дышҭахаз.
Есуаха схы нықәсҵар,
Ԥхыӡла избоит са схәыҷра.
Сласуп, сузкыхуам сыҵурҟьар,
Сзыҩуам, сзыԥом сызхара…
Аимҵакьачаҿампыл мҵарсны,
Ашҭа агәы аахәан сԥырӡоит…
Зны аӡыжь иаҵәара хыла сасны,
Салҵәраа жәҩаҭыхла сыӡсоит.
Ҳәызба ҵыркьакьа саҿыхыуп,
Нас аӡәдасырхалап аҵәы.
Аҷын сзықәтәоу сасуеит, ҽыхыуп,
Еиӷьу имахым аҽаӡәы.
Зны ақәа сцәуп сгәы ҭырхьахьа,
Зны аҵла ахыцәқәаҿы субоит.
Сиҵагьежь, сшьапы хырҟьаҟьа,
Аӡәибӷа ҭарсны сықәԥоит.
Сҭахәхәа сыцәаз сумырҿыхан,
Ус сыхәмарлааит сызхара.
Избалааит илахҿыхӡа,
Сыԥхыӡиалоу са схәыҷра!
Хәылԥшәаԥшь аҽалак ицәырҵит амра,
Амза џьам ԥыҽха хыхь илашоит.
Игәырӷьоит ашәҭыш аҵлаш амҵан,
Иадыруеит, лассы аӡаӡагь аҳәоит.
Ашәҭыц алашәҭуеит аҵх иаҵәара,
Аӡаӡа алабжыш аҳәҳәыҳәа икаԥсоит.
Игәырӷьаҵәа ирхаԥхоит амза лашара,
Ашәҭи аӡаӡеи рыфҩы хаа кәазоит.
Шьыжь шәаԥшь аҽалакны игылоит амра,
Амра абҩа лагьан ахьы шәахәа аҟьоит.
Ашарашәа еимырдоит аҟармаҵара,
Ашәҭыш ҵәыуоит, лассы аӡаӡа шьҭабоит.
Ааԥын-қәа нықәнаршеит ахәыԥшӡа,
Апытҟәыр хәыҷы атлаз аҳауеит.
Аԥша ласгьы ааԥсан, иҟәиҭӡа,
Амахәиқәтәан  иӡырҩуеит.
Бжьыда-шьҭада ашәҭабӷьыцқәа,
Ашьыжь ӡаӡа рҿанаԥсоит.
Еихыԥа-еиҵыԥо аԥш арыцқәа,
Адгьыл акәа инҭаԥсоит.
Бжь-хаҳәк ирхысит ҵаҟа аӡиас,
Иразнышха иаԥоит ахцәы.
Алабжыш каԥсо ицоит иниас,
Ахьышьҭрахь ихынҳәӡом азы уаҵәы.
Ҵлак иахылҵуеит аҟатара,
Баҩ ԥсык алшәоит ҽа ҵлакы.
Аха ҭынчроуп аԥсабара,
Ак ҭахазаргьы, игылт ҽакы.
Ашьҭа заҵәык жәҩан ианхалан,
Ицеит аӡәиеиҵәахәбылны.
Ишыҟоу рдыруеит зегь ҿҳәарала,
Аха гәыӷрак иамоуп еибаркны.
Сиеҵәахә, уаҳа улымшакәа,
Зны убла шаша неиқәыԥсар,
Уццышәажәҩан иаламхакәа,
Афарҭын мҩас уамыцҟьакәа,
Сызқәа  аҭыԥаҿ укаԥса.
Ҳахьатәкәасқьа саҵаиоуп сгәыртланы,
Аԥенџьыр инылашәшәоит ааԥынтәи аԥша.
Сгәыӷрақәа риеҵәахәсгәы инықәыршәны,
Бырфын касшәа инасҿаԥыруеит сгәы аԥс аршьа.
Аххаҳәа ааԥын-қәа леиуеит ихымкәаӡо,
Гәырҩак ашьҭамҭа збаӡом ахабар.
Сгәы рҭынчны саҵаиоуп ҳкәасқьа игәакьаӡоу,
Ацәыкәбарқәа аҵәымӷаларҵоит аҟауар.
Иԥырны инеиуеит сара сҽыхәа,
Сҽыхәа аӷәра сырҵысӡом.
Ма иахьанырҵо, ма иахьанырхуа
Сцоит апҟаҩҳәа, аԥша еилырхуа,
Сышьҭахь, саԥхьа егьызбаӡом.
Аӡәгьы сишьҭам, аӡәгьы дсышьҭам,
Аҩызагь дсыцым, аҭынхагьы.
Адгьыл ианпыҟҟалоуп сышьҭа,
Сахьцо сыздырӡом схаҭагьы.
Гәалаҟарак сымҵанарсын,
Сама инеиуеит сҿырҟьаса.
Уарла-шәарла иныбжьарсны
Сҟамчы хсыршоит, апҟаца!
Ауаатәыҩса неиҿагылан,
Аԥсгәы иҭибацоит ана-ара.
Аамҭа ӡырҩаш ааҵрагылан,
Икылԥшны, ирхыччоит дара.
Дгьыли-жәҩани зегьы сзеиԥшуп,
Ашьха, ага, ашьаҟьасҭа.
Са исыздыруам уаҵәы исԥеиԥшу,
Ицқьоуп иахьа ажәҩан алакҭа.
Инеиуеит сҽыхәа аҽеиҵыхны,
Ԥшаласк мҩасуеит икашьшьы.
Са сиеҵәахәжәҩан иҿыхны,
Ахьы шәахәа аххьа хыхны,
Исыма снеиуеит сгәыӷра ацәашьы!
Абасҵәҟьа аеҵәақәа кәеицеиуа,
Уахеиԥшҵәҟьа исымбаӡац даҽазны.
Уахатәи са схәыцрақәа реиуа,
Схы-сгәы иҭамшәаӡац  бзанҵы.
Ҽазныкгьы адгьыл сықәлахьоу џьысшьоит,
Саҩнаххьоу џьысшьоит мышкызны.
Аха зқьы шықәсақәа рышьҭахь,
Сеиҭагылаз џьысшьоит сыбзаханы.
Убасҟангьы избахьазшәа сыҟоуп абри аҵх,
Абарҭаеҵәақәа каххаа исхарку.
Нахьхьи, жәҩан хыцәқәаҿаԥҭа аҽаҵх,
Илаша-лашо амза ихьӡарку.
Иԥсҭаҵаган еихызҳәҳәаало аҟармаҵара,
Нырцә-аарцәеиқәҿызҭуа арбаӷьқәа рыбжьы.
Ахыуҳәа зышьҭыбжь ааҩуа аӡалагара,
Иҭааӡа аԥацха иҩналашо ацәашьы…
Ҩ-дунеик наҟ-ааҟсхәыцра иҩалԥхан,
Ҩ-ԥсҭазарак реиԥшьырҭаҿснагылеит уаха.
Схаҿы, ихьшәашәаӡа, амза џьамԥыҽхан,
Сыҩн ахыцәқәа иқәыршәуп изаҵәха.
О, аҵых ҭынч, аҵых гәыраз,
Жәҩан ҵаула аеҵәа зҿаԥсоу.
Аша-еҵәа иххаӡа игылаз,
Амза ахьы шәахәа зхьыршоу,
Сиеҵәахәсашьҭоуп уахантәарак,
Лаԥшыла сахысит шәа шәдунеи.
Стәоуп сымала, сааԥса-скара,
Аха сиеҵәахәџьаргьы исымбеит.
Издыруада, џьаракыр, ижәбазар?
Ажәҩан мшынаҿиԥхозар џьара?
Издыруада, ишылашоз иблызар?
Дгьыли-жәҩани ирыбжьаӡзар хара?
Исашәҳәа, ажәҩан зыршеи-шеиуа,
Са сҟынӡа имааӡома ашәахәа?
Ма, бла ахьзымнаӡо, бла ахьзымнеиуа,
Ахала инхама изаҵәха?
О, аҵых ҭынч, аҵых гәыраз,
Жәҩан ҵаула аеҵәа зҿаԥсоу.
Хәылԥы еҵәа, иххаӡа игылаз,
Амза, ахьы шәахәа зхьыршоу.
Уаҵәтәи сԥеиԥш ҳәа акрыжәдыррыма,
Сиеҵәахә ԥхарымашь ҳамҭакы.
Ҳамҭак сымҩа лашарыма,
Сахьӡарымашь са сгәахәтәы?..
Аҵых зегьы ырлашан илеит асы,
Ашамҭаз иҵаарыҷҷеит аҵых еиҩжәо.
Аҟармаҵыс еиҵасны ахьҭа ианакы,
Ицәырнагеит агәыӷра ашәа еихышәшәо.
Аҵаа ҵаарыҷҷон аҵых шьаркыцуа,
Асаркьа канаршәуан адгьыл гәыршьҭо.
Аҟармаҵыс ашәақәа аҳәон ирҿыцуа,
Ԥшьшьала ашьшьыҳәа аҵых наскьон.
Аҷҷаҳәа аҵхыбжьон ашәыб цәажәон,
Урҭамцабз шкәакәа ҩеиуан ирхыс.
Аҵых иалыҩуан агәыӷра ашәа,
Избанзар,
Уаҵәамра шгылоз адыруан аҟармаҵыс!
Ақәаршҩы леиуеит икыдҵәаны,
Ашьха цыҩ-цыҩқәа акәабоит.
Ашьха рҩашқәа хыш-хыҵәаны,
Аҩхаа бжьара ибжьахәашоит.
Ашәаԥыџьаԥқәа ргәы иахәан,
Рымахәқәа абӷьы рҿаԥыруеит.
Арха иангылоу ахҳәаҵә ҭыхуа,
Аԥш аӡара еихатыруеит.
Акылкәыҷыҳәа ацәыкәбарқәа,
Акы нмыжькәа иргәаларшәо,
Жәҩан илбааган ажәабжь ҿыцқәа,
Аԥсабара иацәажәоит!
Акәасҭхарамца сныҽҳәатәоит саазқәылаз,
Сыблақәа кыдхалан аҽҳәахь сыԥшуеит.
Аԥырӷқәа хәыҵлашо амцабз еиқәылан,
Аххаҳәа саԥхьа амҿқәа былуеит.
Стәоуп сымала, сқәыԥшра сгәаларшәо,
Схәыцрақәа наргәылсуеит инсыжьхьоу мышқәак.
Сахькаҳаз-сахьгылаз – ак саҩмыршәо,
Урҭзегьы рныскаауеит сызнысхьоу мҩақәак.
Урҭамҩақәа еихалоит-еихыҵуеит,
Урҭсҿара ашьҭақәа рнуп иахьагьы.
Уа џьара сҟьалеит, џьара сшьацәхыслеит,
Сыччабжьи сҵәыуабжьи рныҩуеит зегьы.
Стәоуп схәыцрақәа амҩа ианхалан,
Сыблақәа кыдхалан аҽҳәахь сыԥшуеит,
Раԥхьатәи сыбзиабареиԥш еицралан,
Аххаҳәа саԥхьа амҿқәа былуеит.
Ашарккамҭаз сгылеит иахьагьы,
Ашаеҵәа ажәҩан икыдшанхалоит.
Ашьха ирхыԥраан аԥшахьы,
Сыкәа-смаӷра аҽыртла иҭалоит.
Саныхәыҷыз еиԥш, аҵар рыбжьы,
Иахьагьы ихааӡа рашәа салоуп.
Аҵла гылоуп еилашьшьы,
Апытҟәыр ихырхыз амаҵә ҿалоит.
Аҳаскьын ҿа аӡаӡа рҿаҳәҳәы,
Аҿааӡага адәы ицәиалоуп.
Иаха игәылҵыз ашәҭрыфҩы,
Аԥхыӡссир еиԥш, сҩышьны салоуп.
Ашьыжьтәи аӡыхь абжьы ҭнаган,
Ахьхьа-хьхьаҳәа исацәажәоит.
Сқәыԥшра хынҳәызшәа, сеилыхха,
Сшьапқәа ашьацра инылашәоит.
Иахьатәи ашьыжь еиԥш сласуп,
Сара сынасыԥлашоит саԥхьа.
Сзықәгылоу адгьыл еиԥш иразуп,
Ааԥын иҭнахыз ашьыжьтәи асахьа.
Атыгә-тыгә, атыгә-тыгә, иаԥхьа инышьҭакшо,
Илаба ырԥшаауа днеиуеит алашәабан.
Днеиуеит ихала, аха ишьапгьы ныҵакшом,
Иара имҩа изылнахуеит иику илаба.
Атыгә-тыгә, атыгә-тыгә, акаҭран ианыҩны,
Имҩашьахуа нахьхьынтәи илаба ашьҭыбжь гауеит.
Заҟантәдымҩасхьоузеи абри амҩа данысны,
Ушьҭа гәаныла зегь ибоит, зегь иаҳауеит.
Днеиламскәа дышиашоу днеиуеит амшынаҿ,
Дзышьцылоу аҟәардәаҿ ԥшьаала днатәоит.
Аибашьра ашықәсқәа аацәырҟьоит ихәыцраҿ,
Зныкыр, ӡшәахҵас зегь иаԥхьа инкабоит.
Акыраамҭа дҭынчӡа дтәоуп иара ихала,
Акыраамҭа дазыӡырҩуеит амшын ацәқәырԥа.
Иԥыр-ԥыруеит, иԥыр-ԥыруеит аҷнышқәа ихалан,
Аха рыбжьы заҵәыкоуп алашәиаҳауа.
Уи ахара даԥшуеит имҩа дызнысыз,
Џьара иччабжь аныҩуеит, џьара – илаӷырӡкаԥсоуп.
Акакала ибла иаахгылоит дызхысыз,
Аха уи амҩа каххаа ицқьоуп, илашоуп.
Нас, дҩагылоит уи амра нҭамшәацкәа,
Уа ҵлакы днавыргоит ицхраан шьоукы.
Усҟан, ԥасеиԥш иблақәа ихалазшәа,
Дгәырӷьоит, агәра игоит дышзаҵәым.
Атыгә-тыгә, атыгә-тыгәилаба нышьҭакшо,
Алашә ҩаԥхьа имҩа ахы наиркуеит.
Уи ауаа ргәадура игәаҿы ишылашо,
Ахәылԥаз ашьшьыҳәа иҩныҟа дхынҳәуеит.
Ахрақәа гылоуп инкахәыцуа,
Арҩаш иарцәажәоит аԥсҭа.
Ашьха ԥшазаҵәнықәсуа,
Ихьшәашәаӡа ишьҭоуп ақьаԥҭа.
Ажәытәӡа зыҵәҩаншьап азырсыз,
Абарҭахрақәа змаз гәыӷырҭас.
Зшьам дгьыл згәыҵак изнықәыз,
Иахьа рышьҭамҭа аныҵит зынӡас.
Аҭынчра иналыҩны уаз ашәак,
Аԥсҭаҵа иҭыҩуеит шьыжьы.
Алазаҵәақьаԥҭа ианхалазшәа,
Слымҳа иҭаҩуеит абжьы.
Ҭынчроуп. Зехьынџьара ҭынчроуп,
Ари адгьыл аҵеицәа мгьежьит.
Урҭрхәышҭаара ахаҳәахьышьҭоу
Иқәасит, иӡысит, ихәтәит.
Ацәтәыҩеиԥш абраҟа дҩагылан,
Аԥсышәала аӡәдцәажәо убаӡом.
Арԥарцәа иалырхуаз жәҩахкыла,
Рергьашәа шьхатәыла игаӡом.
Ҭынчроуп,
Сыбла иабо зегьы гәырҩаго,
Абраҟа сгылоуп сзаҵәӡа.
Иаасыкәыршан ҭынчра гәыҭҟьагоуп,
Ашьха дгьыл ҭацәуп иккаӡа.
Ахрақәа гылоуп инкахәыцуа,
Арҩаш иарцәажәоит аԥсҭа.
Ашьха ԥша заҵәы нықәсуа,
Ихьшәашәаӡа ишьҭоуп ақьаԥҭа…
Гәыӷра-шәк агәыҵашәҭны игылеит иахьагь амра,
Гәыӷра-шәк сыманы сгылеит саргьы.
Ахаан изламсыц шьыцрак, ҳарамрак,
Сыԥсадгьыл, уҿыхеит иацеиԥш иахьагьы.
Сышьхақәа ргәыԥҳәы уаҵаршәуп, са стәыла,
Ашьха рҩашқәа уркәабоит есымша.
Сыԥсадгьыл, уныҳәаҿа аанкылан
Иркушәа, ԥаҭхьҵас сышьхақәа ирхакуп амзаҿа.
Уӡиасқәа амшын иазнеиуеит игәыҩ-ҿыҩха,
Уԥра шкәакәан ԥарԥалыкьҵас ухыршәлоуп амшын.
Са сазхәыцуеит Ерцахәиқәхаз аӷба аԥҽыха,
Са сазхәыцуеит акаамеҭаҽны аӷба иԥҽыз.
Сыԥсадгьыл, уцәа иҭамӡац акакала егьыҟаӡам,
Уара утәыҵәҟьа зҳәаша макьана дмиӡац.
Иахьагь уҭоурых анышәиамоу ицәыҵаӡан,
Ашьаб еиԥш иҵәахуп, аха макьана имҵысӡац.
Уажәы-уажәы иныҵхахоит мацәысҵас,
Уажәы-уажәы аӡ-хьамԥш нақәырҭәоит шьоукы.
Аха иара ҩаԥхьа ахы ыҵнахуеит еҵәышҵас,
Ӡи-мцеи ирзымго, ирызмырцәо уразҟы.
Сыԥсадгьыл, ухьӡ ҳәаны шьоук аҵәы ԥырҵәоит,
Ухьӡ ҳәаны акәараҳәа иахәоит аӡыршы.
Аха умш параз, узықәтәоу амахә ԥырҟоит,
Наҟ-ааҟунеихышьны урҭиуеит рхазы.
Сара сыбаҩсцәа иҭаԥсоит,
Урҭуныҳәаҿа ахьныркыло,
Сақәиҭзар, уара ухьӡала аҵәца шьҭырхыр зуӡом.
Ишьҭырымхааит аҵәца аҽеигьы, амҽеигьы,
Уара ухьӡзыдкылоу,
Уара ныхахәык уаҩызоуп, уеицаркыр ҟалаӡом.
Сара ԥсадгьылкоуп исымоу сахьцалакгьы,
Сахьнеилакгьы сгәы ныжьны схынҳәуам.
Абри адгьыл быжьра-быжьҵәа сныҵабгаргьы,
Уара, сныхақәра ахаангьы уаасхәом, усҭиуам.
Сыԥсадгьыл!
Снышәнап гәакьа, Аԥсынтәыла,
Шықәса рацәа аԥсгәы иҭысхьеит улахьынҵа.
Аха иахьагьы ушьха ламыс ԥшӡаӡа инкыла,
Анцәа иҳамҭа, удгьыл бырлаш уахагыла,
Уануп ажәытәуабдуцәа ршьаркәасҭа.
Уӡиасқәа амшын иазнеиуеит игәыҩ-ҿыҩха,
Уԥра шкәакәоуп иԥарԥалыкьха амшын иҭашәаз.
Са сазхәыцуеит Ерцахәиқәхаз аӷба аԥҽыха,
Са сазхәыцуеит акаамеҭаҽны аӷба иҭахаз.
Иаха ԥхыӡла избеит схәыҷызшәа,
Сшьапы хырҟьаҟьа сықәызшәа адәы.
Иаасыкәыршан ашәҭқәа шәҭызшәа,
Снеиуазшәа какаҷла сџьыбақәа рҭәны.
Зны сыжәцәеимаа сшьапы акызшәа,
Ала исцәагахызшәа ҽазны.
Сҵәуон уи азы сан сылшьрызшәа,
Ауеимада ҳәа еимаҭәаны.
Зны амаӷахьалаз сшьапы шәыхуан,
Сцыркьуан исыхьыр ҳәа сшәаны.
Хьаада-баада зны сыԥрыхуан,
Ԥсаатәҵас сымҵәыжәҩақәа ҟьаны.
Раԥхьа сгылахын ҳа ҳкамбашьқәа,
Анышәгәал ҩашқәа срыхҟьашо.
Снеихуан сабду сҽимырбакәа,
Аҳәҳәыҳәа сылабжыш каԥсо.
Ахьхьа рылгоит аԥҳәабӷьыцқәа,
Аҩы шьыбжьонк амра анкашӡо.
Сыхәда иҭаԥсахуеит аԥҳәахҳәаҵәқәа,
Амра снаҵаԥшуеит – ихәлаӡом.
Сызхысхьоу зегьы ҩаԥхьа ирҿыцны,
Сеиҭархысырц инасзыԥшит.
Сгәы аҭҳараҳәа ишцоз иҭыҵны,
Сыҭрысны ашамҭаз сааԥшит.
Ишшара иҟьаҟьаӡа ишахьан,
Схәыҷра амшқәа схысны ицахьан.
Иахьатәи амрагьы аԥҭақәа ирылоуп иҟьалан,
Хәашахшҵас иахьазны инкылԥхоит ашәахәа.
Ицәырҟьа-цәырасуа убригьы ашәеиқәа иалоуп,
Иахьцалакгьы аԥҭақәа ашьҭоуп иаҿаҳәуа.
Адәахьы аԥша иаҟьоит ҵарақәак мҵарсны,
Аԥша ақәтәаха рнаҭом, рыцҳа, ишаҟьоит.
Абӷь ҩежьқәа аттаҳәа амахәқәа ирҿысны,
Ацәарҭәеиԥш аҵлақәа рымҵа икаԥсоит.
Са схәыцреиԥш ихьанҭоуп иахьатәи амшгьы,
Асырҳәы аԥенџьыр иадыԥсалоит иҿырпны.
Сара схьаа схәаҽырц саҿуп ишамуагьы,
Гәҭыхақәак ацәысҳәар сҭахуп ичҳаны.
Зны машәыршәа гәыӷрақәак рышьҭа сынхырҵоит,
Лакәдунеик ашҭа сынҭарҵахуеит зны.
Аха урҭзегьы ӡшәахҵас инасымпыҵабоит,
Лаԥшҵашәаран, сааныжьны ицоит иӡыҭны.
Схәыцреиԥш ихьанҭаҵәҟьоуп иахьатәи амш-еиқәара,
Жәҩангәашәнеимҟьашам џьарамзар-џьара.
Аха сахьцалакгьы хәҵыш аамҭак сыцуп ацәаара,
Ииасыз амшгьы, имиц амшгьы срыхьҵәыуом сара.
Уара иуцәиӡа, сара исцәиӡа,
Ишакәхалакгьы уи деихан,
Еихҳәа-еиҵҳәа абааш дуӡӡа,
Иҩаганы иргылеит ахан.
Уара иуцәиӡа, сара исцәиӡа,
Адашьма иқәиҵеит апаркьет.
Алаԥш цәгьа ила ацәиӡап,
Еиҭаҳәашьа амам – апатреҭ.
Уара иуцәиӡа, сара исцәиӡа,
Мерседескгьы иашҭа иҭалт.
Ара-гәаԥшь иалху амебель ҿыцӡа,
Ицыр-цыруа изал иҩналт.
Уара иуцәиӡа, сара исцәиӡа,
Аҵла ҟаԥшь иалихит икабинет.
Ус, нахьхьинӡа, ас, аахьхьинӡа,
Аҭӡамцқәа шәҟәыла ичаԥеит.
Акы узавымбо џьара акала,
Зегь хагалан, хыхь иҩноуп.
Аԥсыӡқәа реиԥш рҽеивахалан,
Ҭаацәа гәарҭак ҵаҟа ишьҭоуп.
Сасгьы аԥшәымагь, аӡәгьы дхалом,
Шьахәапара асаба ҩноуп.
Зегь ԥакәиит рҭыԥианхалан,
Ашәҟәқәа аншьан еиԥш икҿоуп.
Абахҭа хьанҭеиԥш ашәқәа еиҿажьуп,
Амҿи алаки еибакны.
Иара иҽеиҵҳәа ҵаҟа дкажьуп,
Еихатәы каруаҭк еибаркны.
Уи ивара амсақәа ҟанаҵеит,
Хыхь импорт каруаҭ ҭацәуп баша.
Уахагь ацгәы шьҭалара ицеит,
Уаҵәы ишьҭахь ицәырыргаша!
Егьараан ицәырҵып абри амзаҿы сара саныҟамгьы,
Егьараан мраҭашәара иацралап ашәаԥшь.
Ижжаӡа икыдлап аӡәииеҵәахәажәҩан ҵадагьы,
Шьоук убрантәи илбааргап иссирӡоу ажәабжьк.
Ажәҵысгьы аҭра ҿыц ҟанаҵап сыҩны аҭуан аҿы,
Иҷырҷыруа амахәиқәтәан бжьы ссирк аргалап.
Ҭаҳмадакгьы иашҭа аԥынҵан ашәшьыраҿы,
Иқәыԥшра гәхьааган, гәырҩашәак иҳәалап.
Ааԥынтәи ашәҭқәа ирҩычап адәҳәыԥшқәа,
Ахәхәа-хәхәаҳәа ӡыхь ҿыцк ныҵхәраан инкаҭәап.
Рыҭрақәа инархыԥраап ааԥынтәи аҳәыҳәқәа,
Рымҵәыжәҩақәа еиҵыхны ажәҩан иазцап.
Аԥсыуак иҵәҩаншьап аирсып са сышьҭахьгьы,
Уи имцахәгьы каххаа илашап иххаӡа.
Урҭыҟанаҵы идырӡрым са сышьҭагьы,
Сара сыхьӡгьы ргәаҵаҿинхап ицқьаӡа.
Егьараан ицәырҵып абри амзаҿа са саныҟамгьы,
Бырлашшәа ажәҩан ихалап аԥҭақәа рыхчы.
Сара смаҭа иаламшәац сныхақәырагьы,
Егьараан амзаҿа дадылбалап сыԥҳазаҵә  лхәыҷы.
Ушьҭа шьыбжьышьҭахьуп, сҩыза, шьыбжьышьҭахьуп,
Амрагьы ахәы ԥшӡа инавалашт ушьҭа.
Иацеиԥш иахьагьы иахьысҭаху ишысҭаху,
Зегьы сырхьымӡаргьы, исумҭан гәыбӷан.
Уи аамҭа цагәышьеит мацәыс еимҟьаран,
Икаԥсеит зны аҽацәашьамхы исырҵысуаз.
Бӷарҵахьы санықәԥоз исымаз алшара,
Адунеи зегьы раҵәаны снапы ианасыркуаз.
Ушьҭа шьыбжьышьҭахьуп, сҩыза, шьыбжьышьҭахьуп,
Хнырҳәышьа змамоуп ииасны ицахьоу.
Уажәсхәыцра иалызбаауеит акыр сзыхьҵәыуахьоу,
Схәыҷра алакәссир гәырӷьахәха иахьасуа кьаброу.
Иахьа слахьынҵа саԥшуеит сара схала,
Сызхысыз-сызҵысыз зегь гәасҭоит саԥшны.
Уаҵәтәи сԥеиԥшаз смацақәа ықәсыԥсоит снапала,
Аха ацәгьагьы абзиагьы ааиуам снапаҿы.
Гәаныла еиласыԥсоит ҩаԥхьа са смацақәа,
Ҩаԥхьа сгәы иҭасыԥсоит схәыцрақәа цҟьаны.
Аха амацақәа рӡыблара гәыӷрак сымҭакәа,
Гәырҩашьҭак сызныжьны ицоит рыҽӡаны.
Агәырҩеи агәыӷреи еиҿагылоит усҟан ҳәаҭыхла,
Гәыӷра шәахәацкгьы сгәаҵа инҭаԥсоит.
Саргьы ашьшьыҳәа сындәылҵуеит адәныҟа,
Игәырԥшаагоу схәыҷрашәагь ныҵакны исҳәоит.
Адәахьы шәалҟьа мрак хьшәашәаӡа инкылԥхоит,
– О, исзааугазеи, аӡын шкәакәа? –
Аха аҭак ҳәа саҳаӡом.
Еиқәышлаҳәа аҵлақәа гылоуп иқьыԥаха,
Илаҳәыз ашәшьырақәа еиџьыԥӡа икаԥсоуп.
Ԥхыӡцәгьа сымбаӡеит иахатәи ашара,
Схы-сгәы алаҟан сгылеит шарԥазы.
Ссиршәоуп ишызбо иахьагьы аԥсабара,
Акымзарак саҳәом сара схазы.
Анцәа исаҭәеишьаз зегь сымоуп,
Саргь жәҩан гәашәаҿсиеҵәахәлашоит.
Дала, шьала, гәыла, саԥсыуоуп,
Аххаҳәа аԥсыуала сымцахә  лашоит.
Аԥсышәала еиҭасҳәоит сгәахәа сыгәҭыха,
Аԥсуала есымша сышә-гәашәартуп.
Уара иануҭаху, ишуҭаху унасыхар
Ҟалаӡом. Ари адгьыл ӷәӷәала сышьҭақәа ануп.
Сыԥсадгьыл рысуп сабдуцәа рбаҩҷала,
Рқьабзи рыламыси рыла ичаԥоуп.
Урҭеицеикыр аӡәмышкызны днархала,
Усҟан, анышәиҵоу аҳәақәагь гылоит рхала,
Аӷа изыҳәан, аԥсыҵәҟьагьы дыхиоуп.
Ԥсынгьы бзангьы адгьыл сыгәаӡом,
Сара стәы-сымаа здыруеит зегьы.
Сдаракәац рышьҭамҭа ахаангьы, иҟаӡоуп,
Урҭ ҵәахышьа рымаӡам џьаргьы.
Са сықәра еихасҳаӡом аӡәы итәала,
Сгәы каршәны снеиуеит схы шьҭых.
Са сыдгьыл сықәуп, са стәала, са џьала,
Хаҳәык урҵысыргьы иаҳәоит са сҭоурых.
Анцәа исаҭәеишьаз зегь сымоуп,
Саргьы жәҩан гәашәаҿсиеҵәахә ҭаԥсоит.
Дала, шьала, гәыла саԥсыуоуп,
Аххаҳәа аԥсыуала сымцахәлашоит!
Зны абри адгьыл сықәын сара стәала,
Ацәгьагьы абзиагьы акыр збеит, акыр саҳаит.
Сыҟанаҵсыҟамызт сара слахәылан,
Аӷацәагь сыман, аха аҩызцәагь сырҳаит.
Имариамзаргьы, схала илсхит сымҩа,
Сара ақаҷаагьы дысԥылеит, аҩсҭаагьы – убас.
Сгәы ҿызкааз алабжыш аҿысхьан са сӡамҩа,
Аха скамҳакәа снеиуан аԥсҭазаара ацас.
Саргьы зны аԥшқа иеиԥш сгәы каршәны сыцәон,
Уара уеиԥш сеигәырӷьон раԥхьатәи асы.
Уара уеиԥш саргьы зны сыбзиабара хыш-хыҵәон,
Ԥҳәызба ссирӡак имҵалырсхьан сыԥсы.
Адунеи џьара хьаак амоуп ҳәа сыҟаӡамызт,
Акәтаӷь ԥымҽӡкәан иакәшоз џьысшьон адунеи.
Ҷкәына хьанҭа-тәа нап роук сиҩызаӡамызт,
Аԥшалас сеиԥшын, сахьӡон ладеи-ҩадеи.
Аӡәгьы дсымҭиит, аӡәгьы даасымхәеит,
Схәыҷрагьы сдурагьы,
Аӡәгьы иҷан мҵасмырсит, сықәымхеит иқьаԥҭа.
Рымаӡа сыҵарымкит маӡажәак рҳәозаргьы, –
Сыԥхамшьакәа сҭаԥшуан сҩызцәа рлакҭа.
Мышкызны абри адунеи ԥшӡа сықәын саргьы,
Агәыӷра харазаргьы, аџьал ааигәоуп.
Сыҟанаҵ, аҭынхагьы дсыман, дсыман аӷагьы,
Жәлары зегьы аӡәбзиа деицырбеит ҳаӷоу.
Иахьа ахәы иеиԥш сгәы еимшәеит, сгәалаҟоуп,
Жәохәшықәса схыҵуашәа исыҵԥраауеит сшьамхы.
Уажәаамҭала исхашҭит сыгәиалақәоу,
Схәыҷра амышқәа сымҵарсны сыргеит сытҟәаны.
Мҵәыжәҩада сԥырра џьысшьоит ажәҩан схаланы,
Схәыҷра еиҭаҳәатәсалоуп аԥхыӡеиԥш сҩышьны.
Аӡәгьы сызлаиеиԥшым рацәоуп иахьа акала,
Геи-шьхеи зегьы сырхысуеит гәыла сԥырны.
Ԥша шәышәык насны махәқәак қәацазар,
Схәыҷра анасыԥсыцәцар ҳәа сацәшәоит иԥырны.
Сара заа сдунеи сымԥсахыр ҟамлозар,
Схәыҷра аԥхыӡссир сшалоу исхыҵааит сыԥсы.
Аҭәамбақәа хгылоуп аҭәархысҭа,
Иххьа рахәыцха еиқәԥсоуп аҭәа.
Са сыбла даахгылоит ҵлаҳәысҭак,
Ҵлаҳәысҭак – сабду ихаҭа.
Ашьшьыҳәа имҩаниҵоит иҽбыга,
Аҽеикәарҳәаҭәаӡа еикәаԥсоит.
Ашьшьыҳәа имҩаниҵоит иҽбыга,
Икахәхәа аҭәа радқәа наскьоит.
Схәыҷра ахәыԥшӡаҿсықәиоуп схала,
Ишьалҭа гәабанха исыҵоуп аҭәа.
Схәыҷра аԥхыӡссир сҩышьны салоуп,
Ашәымҭак урҭамшқәа хьаҳәит еиҭа.
Сылаԥш нахьысуеит ажәҩан еимҟьара,
Аԥҭа црышқәа ирыбжьаҵәоит аӡыжь.
Сгәыртланы саҵаиоуп ажәҩан иаҵәара,
Ԥшаласк ниасуеит, хәыцрашәк сызныжь.
Лакәссирк сазхәыцуеит сахьышьҭоу,
Схахьы аҩы-шьыбжьонк аеҵәа пытуеит.
Сахьцалакгьы исыцу, исышьҭоу,
Ихааӡа аҭәа афҩы саҳауеит.
Аҭәамбақәа хгылоуп аҭәархысҭа,
Иххьа рахәыцха еиқәԥсоуп аҭәа.
Са сыбла даахгылоит ҵлаҳәысҭак,
Ҵлаҳәысҭак – сабду ихаҭа!
Зегь еижьагоуп, џьым, зегь еижьагоуп,
Амахәшәҭыргьы, ушьҭан икаԥсоит.
Адгьыл иқәган мҩахәасҭак нагоуп,
Убригьы тышак ахықәаҿинҵәоит.
Шьыжьымҭан иччаз, шьыбжьон дҵәыуеит,
Иахьакәымзаргьы уаҵәы ҳәа дгәыӷуеит аӡәы.
Рдунеи шыуаароу зегьы ирдыруеит,
Адунеи иақәлахо џьыршьоит шьоукы.
Аӷар иеиҳагьы дгәаҟуеит абеиа,
Уахгьы-ҽынгьы дыҩуа дашьҭоуп акы.
Аха аҩыџьагьы рҽырзымгеиа,
Мшы ссирк аҽны инықәырҵоит рхы.
Зегь еижьагоуп, џьым, зегь еижьагоуп,
Аԥсҭазара еилнахӡом аӡәгьы.
Зегьы-зегьы џьаракоуп рышьҭа ахьнагоу,
Изыргәыӷуа сеидроу, игәыӷуеит зегьы!
Хәылԥшәаԥшь налабоит мраҭашәара,
Ашьшьыҳәа алашара нықәбоит адәы.
Абжьы хыҵны ақалақь ӡлагара,
Са исыжәлоит сгәы аӡыхкыра ԥжәаны.
Схәыцуашәа, сымхәыцуашәа стәоуп сара схала,
Зхәы зцәыргаз аҷныш арҵәаа ҭнаргоит.
Уаха адунеи зегьы шызбо ҽакалоуп,
Уаха адунеи зегьы сџьыба иҭаӡоит.
Схәыцуашәа, сымхәыцуашәа стәоуп сара схала,
Игәыршьҭоу адгьыл арахәыцқәа ԥыҵәҵәоит.
Дгьыли-жәҩани рышьхәақәа еивҵалан,
Наҟ-ааҟ, урҭреимак-бжьы ӷәӷәахоит.
Аха иачҳауеит адунеи урҭқәа зегь реиуа,
Избанзар, адгьыл баҩыла ичаԥоуп.
Абан, адгьыл зырӷәӷәаз ауаҩы дахьнеиуа,
Убригьы мышкызны адгьыл дазшоуп.
Ахаҳәдалхны асаби дҟәашӡа,
Аӡыршәра даҵагылоуп, иблақәа ччам.
Иҳашҳатәрахаз ацәыкәбарқәа,
Ахьхьаҳәа ианыԥсалоит асаби иџьам.
Ашьха ӡиас нырцә ҩхала,
Шәаԥыџьаԥла аҽҭаҳәҳәаны,
Дәҳәыԥш иаҵәак шьҭоуп ахала,
Ахра еиҩыцәра ашьапаны.
Зны абра игылан аԥсыуа кәасқьак,
Ахьа гәаԥшь-ҵла агәы уҿаԥхо.
Абра дынхон аԥсыуак анкьа,
Насыԥссирла игәы хыхәхәо.
Иура-иҳәара чара чысны,
Инхеигалон иҩнаҭа.
Дынхон-дынҵуан игәы рҭынчны,
Ашьха тәыла агәыӷырҭа.
Абӷацамкра изышьаҟьасҭан,
Иара изы ацаҟьа шьалҭан.
Иҳәлыкь-слыкьуа ирахәгәарҭа,
Аҟәараш еиԥш иашҭа иҭан.
Иҿырпын абжьы уасарҳәыган,
Ашьха ирҿаҩуан ихааӡа.
Арҩаш ҭрысқәа рыжәҩа ҭыган,
Аҩхаа ибжьаҽҽон ицқьаӡа.
Дынхон уи ауаҩиара итәала,
Ашьха аҳауа ԥсыс ихан.
Ажәаҩн аеҵәикыдыԥсалаз,
Иашҭа-игәара иҭаԥхауан.
…Аӡырҩаш еиԥш инхыш-хыҵәаз,
Ашәышықәсақәа мҩасны ицеит.
Зымцахара зыҽны иҿыцәаз,
Уаҳа имцахә млашаӡеит.
Ауаҩытәыҩса ишьҭа аныҵит,
Иашҭа иҭалоз амҩа-па.
Иҟаӡамшәа иқәҵит, иӡит,
Иагеит аамҭак ацәқәырԥа.
Акызаҵәык, аҽаӡоит аӡын,
Ааԥын ицәырҵуеит ипытны.
Иара заҵәык ашьха иаҿамӡит,
Ақьаԥҭа иамоуп иҵәахны.
Адәҳәыԥш иаҵәа ашьха ашанаҿ,
Амра ахаԥхо есқьынгьы.
Амҳаџьыр ԥҳәыс луҭра ашьана,
Акама гылоуп иахьагьы!
Аҳәасашәҭихнаршлааит аҳаскьын иаҵәара,
Ашьхыцқәа аттаҳәа ашәҭқәа ирҿаԥсоит.
Адгьыл ихәыҵаҵәоит амра каԥхара,
Ацхарпа афҩы хаа сгәаҵа иҭаҭәоит.
Иахьатәи амш адунеи зегь ҭацәызшәа,
Дгьыли-жәҩани рыбжьара аҭынчра газгоит.
Иахьак сара сзыҳәан хәмаргас иршазшәа,
Абри адунеи зегьы снапсаргәыҵаҿ  икәашоит.
Аҵлақәа гәырӷьаҵәа рбызшәала еицәажәоит,
Итлаз ԥшқан апытҟәырқәа гәылҵуеит адәахьы.
Аха ихьшәашәаӡа амҩа ахықәаҿигәжәажәоит,
Агылҩа заҵәы – игәхьаазгаз раԥхьатәи абӷьы.
Аԥсаа рашәагь уажәеихсыӷьит,
Амра нықәлеит шьыбжьагәы.
Иахьа аамҭала зегьы нсыжьит,
Сеиҭанықәлеит абас адәы.
Аханатәаахыс са сзышьцылаз,
Сахьцалакгьы егьызбаӡом.
Еиқәыцәашьы аҵла ахьгылаз,
Имаӷышырҭахан ишьҭоуп.
Егьызмаха иуақь-бзақьуп,
Аӡы ықәыршоуп ладеи-ҩадеи.
Иахьоума иацоума –
Сеидроу, ианыкәу,
Ачауқьцәа ирфеит, иргеит…
Зыԥсы қәацо ҵыск убашам,
Зегьы рхы ахьынахаз ицеит.
Адгьыл рыцҳа ҿажәкуеит баша,
Ашьха ӡиасқәа ҭабеит.
Изгәыблу ҳәа уаҩдысԥылом,
Зегь қьаԥҭажәхан илашьҭуп.
Ҳаҭгәыныжәқәак ахьцәыҵагылоу,
Урҭгьы ҭынхадаха иԥшуп.
Уаҩдысԥылом агәылеи азлеи,
Убас ҭынчрак ҳәа цәқәырԥоит:
Аҵым-ҵымҳәа ԥсӡык заҳаз иеиԥш,
Са слымҳақәа схыҵны ицоит!..
Уара иабоудыруеи, дад, сара иахьсыхьуа, ишсыхьуа,
Иабоудыруеи заҟа ҵхылашәсмыцәаӡакәа исыршахьоу.
Уара иџьоушьоит са сцәаҳәақәа аҳәҳәыҳәа иахьҵәуа,
Уара иумбаӡеит шәахәа зламԥхаз сымшқәа ицахьоу.
Иабоудыруеи, иахьатәи амыш маӡеи аргамеи,
Са сылабжышқәа заҟантәсгәаҵа иҭаԥсахьоу.
Иудырзаргьы, угәы иамыхьӡеит зегь аками,
Укәтыҵәҟьагьы хьшьы иамгац уашҭа иҭоуп.
Ауаҩытәыҩса иқьбжьы уазыӡырҩууаҩызар,
Сара истәым ҳәа хырҩазумун уҩыза игәырҩа.
Угәы мбылӡозаргьы дба дычмазаҩызар,
Ааигәа ухәыцны, уиаҩсны умцан зымҩа.
Жәласы аԥсҭазара уннажьыз џьумшьан ухала,
Аԥсҭазара деилнахӡом аӡәымзар аӡәгьы.
Уаргьы зны амҩа уқәгылоуп, сҩыза, аамҭала,
Дасу ҳҵыхәтәы мышқәа ҳзыҵәахуп зегьы.
Уара иабоудыруеи, нас, сара иахьсыхьуа, ишсыхьуа,
Иабоудыруеи заҟа ҵхы-лашәсмыцәаӡакәа исыршахьоу.
Аха есымша иԥандам ауаҩытәыҩса аӡы дахьыруа,
Бзиа нагӡа шыҟам еиԥш, цәгьа нагӡагьы ҟалаӡом.
Сааԥсаҵәҟьеит уаҳа насыламкәа,
Амҩабжара сымч каԥсоит.
Хәыцра хьанҭак, аӡы злымкәо,
Есымша сгәаҵа инҭатәоит.
Слахы саабуам уажәсаазқәылаз,
Кәыбрык самырцәаҵәҟьеит иаха.
Иахьатәи амш иҟалаз, инылаз,
Слымҳақәа ҷыҩны, ак смырҳа,
Схы ахьынахо, наҟ, сыбналан,
Схы ҿаҳәаны сцап хара.
Адгьыли ажәҩани рыбжьара,
Ҭынчрак ыҟазар џьара.
Еҳ, лак, цгәык, ҩ-џьмакы,
Уаҩдахьыҟам бна дук агәҭаны!..
Абри ауаҩмышкызны инижьит иқыҭа,
Иқәыԥшра аԥша-лас дымҵарсны дагеит.
Инижьит, ихашҭит иқыҭа мҩахәасҭа,
Ашьыжьтәи аӡаӡеиԥш на ҟинкабеит.
Ихашҭит ихәыҷра аҵыхқәа рыԥсы рхазҵоз,
Иԥсҭаҵаган игоз аҟармаҵар рыбжьы.
Амырхәага ашәахәа ашьхақәа ирхаԥхоз,
Иан лыбжьы хаа дзырҿыхоз шьыжьы.
Ихашҭит иӡышхәаз иӡыхьгьы агьама,
Ахәы ԥшӡақәа ирҿалашоз ашәахәақәа.
Алакәуарҳал днақәтәан, абри ауаҩ, арагма,
Ақалақь аӡыблара даналалт дԥыруа.
Имбаӡакәа амышқәеи аҵхқәеи мҩасуан,
Имбаӡакәа ихахәгьы иналаԥсеит аӷырла.
Мшаҽнеиԥш амшын аҟәара иаҿасуан,
Джьажьо ашықәсқәа иԥырҵуан маӡала.
Ахылԥа ԥраалқәа дрылан уи ауаҩдгәаҭеиуа,
Ақаруасақәа рмардуанқәа дырҿан иахьеи-уахеи.
Иԥхыӡгьы иаламшәацызт аԥсра мыжда аиуа,
Амҳәыр аархан иарӷьа џьыба иҭан адунеи.
Аха игага дзахымԥаӡеит иага иундазгьы,
Игәы шымҩаӡоз иаакылсит иуахҭа.
Рыхьмыӡӷрхырхырц, ргәы мбылӡаргьы,
Изқәаҭыԥиқыҭаҿы иҩаргеит еиҭа.
Схәыцуашәа, сымхәыцуашәа стәоуп сара схала,
Зегь сзеиԥшушәа, исзеиԥышмшәа, баша сыԥшуеит.
Нахьхьи, арҩаш кнаҳеиԥш, ахәы иаҿалан,
Мҩахәасҭак еихалакьуа џьара иццакуеит…
Ишызбацоуп ишыҟоу иахьатәи адунеигьы,
Раԥхьа ишәҭыз ашәҭыц канӡан, икаԥсеит.
Имаҷӡахеит абри адгьыл аҳаи-деигьы,
Убригьы ауаҩытәыҩса дшацрыхоз иааԥсеит.
Згәы иажьо ҵарақәак ажәҩан иалоуп,
Урҭ ҳәыԥы-ӡыԥуа аԥша иамоуп ишаҟьо.
Ауаҩытәыҩсеи ашышкамси еидарак иаҵоуп,
Ес-ишаргьы, ес-ихәларгьы иргоит ирҳәазо.
Аҭынчра иналыҩны чарашәак ааҩуеит,
Аӡәгьы мраҭашәара иацҭашәеит иԥсы.
Аамҭа аҽырҭынчны ауасиаҭаҩуеит,
Аамҭа аҽырҭынчны ицоит иласы.
Ԥшьшьала ашьшьыҳәа сгәы сынҭаӷызуеит,
Са сышықәсқәа ԥхеибаҵа инеиуеит хара.
Ицәырҟьа-цәырасуа саԥхьа иниасуеит,
Сара иахьада исымбац сҩыза ихәыҷра.
Уаха аӡхыҵреиԥш, хәыцрақәак сҭоуп,
Уаха ахәыцрақәа исырҭо гәырҩоуп.
Иҳәала, иҳәала, сан, ашәақәа ҳәала,
Ԥыхьа зны ибҳәоз сгарашәа ҳәала.
Уахагьы ажәҩан рыԥхуп, иԥхоит ацәашьқәа,
Уахагь аҵых ҭынчуп, бӷьыцкгьы ҵысӡом.
Иҳәала, иҳәала, сан, ашәақәа ҳәала,
Ԥыхьа зны ибҳәоз сгарашәа ҳәала.
Макьана аиҵарагьы сымҳәац сҿахәы,
Абар, ашлацқәа идрысит схахәы.
Иҳәала, иҳәала, сан, ашәақәа ҳәала,
Ԥыхьа зны ибҳәоз сгарашәа ҳәала.
Сыззыԥшу сыздырӡом, акы сазыԥшуп,
Ахәыцрақәа, ахәыцрақәа сгәаҵа иҭашуп…
Иҳәала, иҳәала, сан, ашәақәа ҳәала,
Ԥыхьа зны ибҳәоз сгарашәа ҳәала.
Са сааныжьны исԥырҵхьаз хара,
Уажәашәхымс ихыҵуеит схәыҷра.
Иҳәала, иҳәала, сан, ашәақәа ҳәала,
Ԥыхьа зны ибҳәоз сгарашәа ҳәала.
Сан, ес-ишаргьы сымыч каԥсоит,
Ес-ишаргьы аҭынчра сгәаԥхоит…
Иҳәала, иҳәала, сан, ашәақәа ҳәала,
Ԥыхьа зны ибҳәоз сгарашәа ҳәала!
Уаха ихыш-хыҵәан хәыцрақәак сҭоуп,
Уаха ахәыцрақәа исырҭо гәырҩоуп.
Иҳәала, иҳәала, сан, ашәақәа ҳәала,
Саныхәыҷыз ибҳәоз сгарашәа ҳәала!
Аԥсуа ԥҳәызба, ба быхьӡала
Иахьанӡа сгәаҵаҿиҵәахыз.
Уажәицәырган, сажәа еинраалан,
Саамҭа исыднаҵеит ҳәатәыс.
Ашәышықәсақәа рнапы иқәҵан,
Иалх аӡыблара ацәқәырԥа.
Быхьӡлашара иахьагьы имырӡкәа,
Иааигоит быԥсадгьыл хәыҷ  аԥа.
Ба быламыс цәымзаркыроуп,
Хра еибаркыроуп, имхәашьуаз.
Бара бқьабзоуп, быламысоуп,
Быжәлар гәакьа рҿа зырӷәӷәаз.
Аԥсуа хаҵа ба баниҳәоз,
Маҭарбагас ибиҭон ахы.
Ахы заҵәбиҭон, аӷа данқәылоз,
Бара бимазарц гәыс, шьамхыс.
Аибашьраҿы иара дкаҳар,
Бара ишьҭыбхырц ибираҟ.
Ашьха аҩыҵа, абахәкнаҳа,
Бара даҿыбгарц ахә, агәаҟ.
Бара иҭыбгарц ар рҵыхәа,
Афрангь бырҵәирц ӡашәа.
Ахы зықәшәаз иԥсы ҿызхуа,
Акаҩшәа ицәырыбгарц ашәак.
Ашьоуразыҳәан баҳәа ҭыбхырц,
Бҭаԥшырц бышиашоу аӷа илакҭа.
Хьӡыда-цәада ус быхнымҳәырц,
Аԥсуа хаҵа игәыӷырҭа.
Игәгьы биҭеит, иԥсгьы биҭеит,
Идунеи зегь биҭеит ишыцқьаз.
Ахьыршәыгәгьы бнапы иахеиҵеит,
Маҭарбагас ҳәа амацәаз.
Бнапы иахеиҵеит ба блашарцаз,
Ба бынхарцаз иахьеи-уахеи.
Ба дбыхшарцаз, ба дбааӡарцаз,
Аԥсуа ишьхақәа ихьчарцаз,
Ихьӡырҳәагахаша аҵеи.
Иара даныҟам амш азыҳәан,
Еицабымкырц аԥсуа иқьабз.
Иҩызцәа рҿаԥхьа аҳәҳәы-ҳәҳәыҳәа,
Блаӷырӡышо ус брымбарц.
Ашьха ҭыԥҳа лыҟазшьала,
Бгәырҩа бгәаҵаҿихаҳәхарц.
Иҽыкәаша ахьгылоу ԥшьшьала,
Ихырқәақәо иџьабаларц.
Ба быламыс цәымзаркыран,
Хра еибаркыран иҟаларц.
Аԥсуа хаҵа иҟазшьа нкылан,
Аԥсынтәыла лашаларц!
Ашыц еиҭасҳаит са снапала,
Хәажәбыцала иҭахкааны.
Анышәгәӡара надсыҳәҳәалан,
Схынҳәит аԥсы ахаҵаны.
Сынкахәыцуа ашьшьыҳәа снеиуан,
Схаҭа сышьҭабжь смаҳауа.
Сшыц-ҵла саԥхьа икахәхәа иҩеиуан,
Аргама сыблаҿ   иазҳауан.
Схәыцра иалсны атта-ттаҳәа,
Харантәаихашьҭыбжь саҳауан.
Сара смаҭа хәыҷизыҳәан,
Ашыц гара рчаԥауан!
Иахантәарак иҭаххаа ицәаз амра,
Илаша-лашо ахра иавҵын исхоуп.
Аԥсабарагь иқәымлаӡац ҳарамрак,
Адгьыл аҽеиҵых икаххаа ишьҭоуп.
Ԥсы зхоугьы ԥсы зхамгьы зегь гәыӷуеит,
Жәхьан иԥсышагь гәырӷьоит акәыкәбаа.
Ԥсы зхоугьы ԥсы зхамгьы акы рныруеит,
Аха изакәыҵҟьоу рыздырӡом еилкаа.
Аԥсцәеи абзацәеи еицуп хәлаанӡа,
Атәыҩақәа рхагылоит аҽадақәа.
Амра шьыбжьагәы еиҩнашаанӡа,
Амҩахь ицәырҵуеит аҳәазақәа.
Амшын ду асаса иҭаҭәоит аӡиасқәа,
Урҭбжьыда шьҭада амшынаҿиӡыҭуеит.
Аӡиас ахықәан уаҳа рыламкәа,
Ҿаҳаи дагәеи ал бӷьы еимаркын еисуеит.
Ашышкамс реиԥш ауаатәыҩса еилысуеит,
Урҭзегьы ԥхеибаҵа иццакуеит џьара.
Шьоукгьы ашьшьыҳәа инеиуеит игәӡасуа,
Изнысыз амҩахь изхьаԥшӡом дара.
Амра халоит ажәҩан ду ахрахь,
Уи зегь ачҳауеит хыхьынтәиахьыԥшуа.
Амрагь шцәырымҵуа адыруазар уаҵәашьҭахь,
Ацәашь еиԥш, аххаҳәа уахаҵәҟьа ибылуан.
Аергь ашәа ныҵакны иҳәеит аҭаҳмада,
Гәаныла ахра рыԥхрақәа дырҿысит иахьа.
Иҿара амшқәа цәырҵын, бжьыда-шьҭада,
Игәырҩашха иаԥхьа иаагылеит ҩаԥхьа.
Иҿҳәара амш абла дҭаԥшуеит аргама,
Хырԥашьа змам ашәымҭақәа мҩасуеит лассы.
Зны аҵа лашәдынҭахәашоит ихәыцрақәа дрыма,
Зны игәыӷра ахац-па инаниҵоит иԥсы.
Иаҩсхьоу мшы лашак ибла нахьысуеит,
Ахьтәы ҵәҵәеиԥш аӡәлыччабжь ааҩуеит џьара.
Иаалырҟьан ашла игәы мыжда ҭрысуеит,
Изгәакьаӡоу сахьак аацәырҵуеит харантә.
Усҟан днықәлоит икьаҭахьоу дунеи ссирк,
Зназы иныҵхахаз амцахь инеиҵихуеит инапы.
Аха имцахәахьеибакуаз аҽҳәаҿднеизар,
Ихьшәашәаӡа аццышәинылашәеит инапы.
Нас аӡхыҵреиԥш ашла игәы дынҭаӷызит,
Аԥсҭазаара шеижьагаз идырит зегьы.
Ихы дҩахан, жәҩангәашәилаԥш ныҵысит,
Ҭынчран. Ԥааимбаргьы дыҟамызт – нцәагьы.
Шьыжьаахыс еиматәаны илеиуан асы,
Асы шкәакәа аҵла дрыбит рымахәеилассы.
Жәк атәарҭа ажәҩан гәашҵа неимҟьеит са схаҿы,
Адәҳәыԥш иаҵәа иаҿыкәаршоуп аԥҭа еиқәараҿы.
Жәҩангәашәԥхьараҿдунеи ҿыцӡак снықәԥшит сара,
Ажәҩан хыбраҿаԥсуа иашҭеиԥш иаҵаршәуп иара.
Уа инҭалашеит хәылԥы-еҵәа аблақәа нҭыԥхан,
Ишԥеиԥшу амҳаџьыр ҭыԥҳа инлыжьыз амӡырха.
Са схәыцрақәа хьы шәахәацшәа ажәҩан иахьынҳалт,
Са схәыцрақәа хыда-гәыда абӷацамкыра ихалт.
Иаасыкәыршан асы ҩамгылах еиқәыцәашь ишьҭоуп,
Иаасыкәыршан амцабз шкәакәа амахәқәа ирыцроуп.
Ашәыб аҵла ирҿаҵааит, ирбоит ҩаԥхьа аҿа,
Ажәҩан хыцәқәаҿихьшәашәаӡа ицәырҵит амзаҿа.
Амза ашәахәа абжьы заҵәык адуеи иахьыршоуп,
Амза ашәахәа абжьы зныруа сара аӡәзаҵәык соуп.
Са схәыцрақәа еихьыс-еиԥысуа ицоит инҭакәкәа,
Абри аҵых саркьаҿса срызхәыцуеит иԥсхьоу адоуқәа,
Мышкызны абри аҵых шкәакәа сара сеиԥш иаҭаз,
Мышкызны абри аҵых шкәакәа гәыӷырҭас измаз,
Мышкызны инибарҵәаз, иҭибахыз зыԥсы,
Уаха рыгага еихык-еиҵык ианылоит ҵаҟа асы.
Сгәы ӡыӡоит, сгәы ҭагылом, игылоит са схәы-сжьы,
Исаҳауеит адоуцәа радгьылаҿалашәага рыбжьы!..
Ԥша ԥшқарахӡак асуеит ашьшьыҳәа,
Схы-сҿы инықәԥыруеит сыхаара лнапеиԥш.
Аӡаӡа ашьац инылаԥсоит аҳәҳәыҳәа,
Аҳаскьын рыхәда иҭаҵәоит ацхарпеиԥш.
Аҭыԥианхалеит аҵых шьаҳаиҭхан,
Аарла ацгәы шьаҿа еихнагоит.
Ажәҩан иаҵаӡсоит амза саранџьха,
Аҳәиҵәҳәа аеҵәрышьхыҵ  әаҿаԥсоит.
Саргьы уахатәи аҵых алыра сахаршәуп,
Ацәылашареиԥш схәыцрақәа еимыггоит.
Ажәҩан аҳду иуарҳал ахькаршәу,
Аҳҭынра ашҭа агәашәгьы еимҟьоит…
Уахи-ҽни сгәырӷьеи сгәырҩеи зныруа,
Са слакәдунеи асеиԥш илашоуп.
Схаҿы хьтәы ҵәымӷла еилаарцыруа,
Ажәҩан аҭуан еихахаа ичаԥоуп.
Еихык-еиҵык акәытқәа аҵла иқәтәоуп,
Ҽаанбзиала! – бгахәыҷык абжьы саҳауеит.
Уаҩак амза ашәахәа ашҭа иқәҭәоуп,
Абызкаҭаҳа ашьшьыҳәа акаҭ  аҳауеит.
Уахатәи аҵых гәыӷрашәк зыдҳәалоу,
Уаҵәы ашамҭазы ԥхыӡуп изеиԥшу.
Абызкаҭаҳаҵәҟьа акаҭа иахьалоу,
Убригьы зыԥсра аахьоу иазыԥшуп.
Зегьы-зегьы ирхаану ӡырҩуеит ажәҩан,
Ахаан алымҳа иҭамҩыц бжьык аҳауеит.
Ихьанҭахо иалагеит ажәҩан ажәҩа,
Асаби игәеиԥш агәы аттаҳәа еисуеит.
Еҵәак инахылшәан гәыӷра лашарак,
Ажәҩан инкыдлашеит, иаԥшаарц аԥеиԥш.
Амза шаҟьо аԥҭақәа ирылоуп,
Аԥша иҿнахыз ҭагалантәи абӷьеиԥш.
Еихык-еиҵык акәытқәа аҵла иқәтәоуп,
Ҽаанбзиала! – џьара бгахәыҷык ҟаауеит.
Уаҩак амза ашәахәа ашҭа иқәҭәоуп,
Аԥшырҭа иқәҭәоу иныҳәаԥхьыӡсаҳауеит!
Шәышықәсала ацәқәырԥақәа здыҽҽалоз,
Аҟәара ааныжьны инаскьеит амшын.
Ахаҳәқәа ҩашӡа амра-ца ицәхалан,
Ишьҭоуп иахьагьы аҭакар рхашы.
Иахьагьы амшын наскьон иаҳа-иаҳа,
Ахьышьҭрахь изыгьежьӡом ушьҭа.
Ацәқәырԥақәа цоит, иаауеит икараха,
Рхы аҟәарашра инылаҵан ишьҭоуп.
Ашықәсқәа ашыцламшәрықәнашьит ахаҳәқәа,
Ашықәсқәа ихындырҳәит адгьыл аҟәых.
Ишьаркыцны инхеит усҟантәи аԥаҩқәа,
Усҟантәи аԥаҩқәа азынхеит аҭоурых.
– Унаскьоит, амшын, адгьыл ааныжьны,
Ишсоуҳәара, ухьаҵра иаҵои маӡас? –
Ажәак мҳәаӡакәа аҟәара аҽахыжьны,
Ацәқәырԥақәа еиласит аҭак ацынхәрас.
Инаскьаӡома, нас, ашьхақәа ааныжьны,
Ԥрада, ӷбада инхарымашь асқьала?
Аха умцан, сҩыза, угәыӷра бжьарӡны,
Иубо џьоушьонаҵ, уаԥхьаҟа уԥшла!
Иахьак ауаа адунеи зегьы дрысӡеит мҩахәасҭала,
Адгьыли ажәҩани ирыбжьоуп аҳатәы ҳауа.
Уаҵәы иԥымҵәозҭгьы амҩахәасҭақәа рхацқәа акакала,
Адгьыл кәымпыл ыҟаӡамкәа ахәцәы ҵыркаауан.
Амҩахәасҭақәа, ауаҩытәыҩса игага ашьҭақәа,
Ашьҭақәа знысхьоу, уаҳагьы ихнымҳәуа бзанҵы.
Амҩахәасҭақәа, ауаҩытәыҩса рыцҳа ишәахәацқәа,
Ашәахәацқәа реиԥш инышьҭабоит урҭуаҵәы зны.
Умыццакын, сыҷкәын, ԥшьшьала уаныз умҩа инагоу,
Уахьцалакгьы уара уазхәыцла Сасрыҟәа илахьынҵа.
Уақәымгәыӷын ушьҭа знымсыз амҩа инагоу,
Ушьҭа знысхьоугьы иԥсхьоу, иӡхьоу ҳәа иԥхьаӡа.
Инаӡаӡоу ҳәа ус егьшыҟам, абри удыруаз,
Ажәҩан саркьагьы аамҭалоуп, адгьылгьы убас.
Уаргьы аамҭала ԥхыӡк ушалоу есымша иуныруаз,
Уара ушьҭагь даҽаӡәдхылоит уцынхәрас.
Угәы дҭазааит ауаҩытәыҩса зегь рзыҳәан,
Ауаҩытәыҩса ицәгьеи ибзиеи еиҟароуп.
Зны аҩы ужәуазаргь, ижәла аиаша, ныҳәан,
Уахьцалакгьы аиаша уцзар, абааш  уҭоуп.
Зегьы ыҟоуп, аха мшы ссирк азы зегьы мҩасуеит,
Ауаҩытәыҩса игәыӷра заҵәоуп шәымҭак деиқәзырхо.
Аԥсы ҭины амшын сакара агәы еиласуеит,
Аха ашәах заҵәыкоуп аԥра шкәакәагьы иаҭынхо!
Ашәаԥшь ацралеит мраҭашәара,
Еҵәак ажәҩан иналҵын, ишәҭит.
Аҵар рашәа игароуп аԥсабара,
Ахәы иаҿашәшьыз ашәшьырақәа ӡыҭит.
Зыԥсы ықәхаз амш иахьатәи ашара,
Ергь-аԥсергьҳәа инахыҵит аԥсы.
Амҵәыжәҩақәа еиҵнахит алашьцара,
Иқьаԥҭахаз амш иахыларц  лассы.
Амш аҵҩақәа мырзакәа шьыжьынӡа,
Уаха аҵых лашәакәа иҭанаҳәҳәарц.
Аӡаӡа нықәыршан адгьыл агәаҟынӡа,
Иӡәӡәа ирыцқьа уаҵәамра ахаԥхарц.
Илашарц ҩаԥхьа адунеи хазына,
Ашәымҭак акәзаргьы иччарц алакҭа,
Аԥсҭазара назго рӡыршьҭрақәа рызна,
Ихәыҵаҵәо, ашьха рҩашқәа лакьҭарц.
Ахааназы ахҟаҵәҟьа зыбжьысхьоу,
Аԥсреи абзареи еиҿагыларц хаха.
Ауаҩытәыҩса ибаҩҷала адгьыл зрысхьоу,
Иахьа аԥсра ԥыххаа икаԥсарц ҵаҟа.
Иахьатәи амшгьы ииасит акыҳәа,
Аҳәсҭаҿы абарбанџьиа лашоит амзашеиԥш.
Аҟәынџьқәа ирхылҵуа алҩа ашьшьыҳәа,
Еишьылӡа иҩеиеиут, амаалықь иԥсеиԥш!
Бжьык сықәҿнаҭит иахьа шьыбжьоншәа,
Ԥхыӡссирк саалҵызшәа, сынхьаԥшит саргьы.
Аргамаҵәҟьа исаҳаит аӡәсыхьӡиҳәозшәа,
Аха ҭынчран, аӡәгьы дыҟамызт џьарамзар-џьаргьы.
Сара сеигәырӷьеит зынӡак егьахьысымҳәаз,
Зынӡак иахьҿысымҭыз аҭак ацымхәрас.
– Унасыԥуқәҿнаҭит, нан, уҩагыламҭаз,
Алаҿумҭзааит, сыҷкәын, унасыԥумыршәаз! –
Мшаҽнеиԥш сан лыбжьы хаа слымҳа инҭаҩит,
Схәыҷра ашьац афҩы лаҳа-лаҳаит иахьа.
Дунеи ссирк инықәыҩны, са сҟынӡа иааҩит,
Иԥрыз схәыҷра амшқәа хьаҳәит ҩаԥхьа.
Сышлара сналыԥшын, мацәыс еимҟьарак
Снықәԥшит сыҷкәынра адәҳәыԥш иаҵәаӡа.
Сыблақәа ирыҵаччеит цәымза лашаран,
Нас, иныҵабан, ӡшәахҵас ицеит аҽаӡан.
Ицеит уи аҽацәеиԥш иҭрысны храгәыла,
Сқәыԥшра аша еҵәа, сылабжыш зхьыршоу.
Сыԥшуеит схәыцра ахәы ԥшӡа сықәгылан,
Избоит ҵаҟа сышықәсқәа раан иахькаԥсоу.
Иахатәи аҵхгьы, уахатәи аҵхгьы аҩашәхак,
Машәыршәагь избом еҵәак амца иҩаҵхан.
Амаҳагьа иԥсеиԥш, ажәҩан еиқәаҵәоуп,
Уаха аҵых иалыҩуа аты заҵәык абжьоуп,
Сара сгәыӷра знызгоз асар рымҩа есымша,
Аԥҭақәа исцәырҵәахит, ианрыҵас аԥша.
Бжьык шымгогьы, слымҳа кыдҵа сӡырҩуеит,
Аҵых ҿаҳа-дагәа амаҟа артлан, ишәиуеит.
Аӡәиччабжь хышхыҵәо иааҩуеит харантә,
Ҽаӡәаҩсҭаа дихыччо дгылоуп џьара.
Адунеи абаҩра зегьы шьыжьынӡа иҵәахуп,
Аҵых агәы иҭаршәны, быжь-цаԥхак аркуп.
Амши аҵхи реихыҵырҭаҿсгылоуп саргьы,
Амш шара ацәылашара збарҭам џьаргьы.
Еҵәак цәырҵуеит, еҵәак кыдшәоит са схахьы,
Икарахаз аԥша еиқәаҵәагь шаҟьоит адәахьы.
Адунеи адақәа ԥыххаасан, иҭынчхеит аԥсабара,
Агәырҩа шьҭыбжьқәа гәашахан, еиқәтәеит хәылбыҽха.
Зегь ахәланаршәит уахатәи аҵых лашьцара,
Уаха аҵых тыша зегьы аԥахит еиқәырхха.
Нырцә-аарцәрыбжьы еиныҩуам ҵыси ҳәыҳәи,
Атыҩарҩар ахәда акәажь иҭатәоуп агылҩа.
Еҵәак кыдшәан, ххьа цәаҳәала ажәҩан аҩит,
Џьара уахатәи аҵых инагәылаҭәоит ан лгәырҩа.
Адәахьы аҵәамахәаԥенџьыр иадхоит уахантәарак,
Убригьы уаха акы иаргәамҵуеит, аха издырда изызку.
Аҿы зцәажәом, агәы зцәажәом, абжьарак,
Акы аҳәозаап абызшәала, аха, сеидроу, изакәу.
Аҵхи аҭынчреи ашәи-қашьи реиԥш еидхалан,
Рҟазшьа еиқәымшәеит, ҿаҳаи-дагәеи реиԥш еилоуп…
Нахьхьи, џьара ашацкыра цәыҵагылан,
Уахантәарак аҟыр-ҟырҳәа изҿу ччароуп.
Аҵых иашәын, ԥша хьшәашәаӡак, исамсалха,
Аԥенџьыр ахышәикыднаҳәалоит ажәҩан ахьыршаӡ.
Егьибарҭаӡам ауаҩрыцҳа, аԥхыӡсаашьа иалахаз,
Уи ԥхыӡлагь дгәаҟуеит, тыша ҵадак дцеит дынҭаӡ.
Аҵых агәаҵаҿицәашьы лашоит икараха,
Ушьҭа аҵыхәтәантәи ицәаҳәа икалам инаҿшәоит лассы.
Ус, адәахьы амашьынақәа рыбжьы инаҵахан,
Аҭынчрагь ашамҭазы инахыҵит аԥсы.
Ҷан-ҷаны еибафозҭгьы иаагылазар,
Ҳәасаԥшь иқәаҵа иҵамӡозҭгьы есымша.
Аҵәырш еиԥш аӡәибла аӡәдыхгылазар,
Аӡәы изыҳәан аӡәы аҵәы ԥиҵәозҭгьы есшар.
Рцәашьқәа кыдҵаны ирбылуазҭгьы рышәара,
Уаҵәтәи амш рыԥсы ахьымӡарц иҳәозҭгьы анцәа.
Рымаша агәы инықәрыжьырц ахаҳәыршәыра,
Рабџьарқәа ирыҵакны иркызҭгьы рнацәа.
Аӡәы иҿынеихар, егьи иҵыхәа дшахьынҳалаз мацара,
Ҽнак рхарҭа-рыԥсырҭахазар лассы.
Абас мацара инеизар урҭрымҩа анаӡараҿ,
Аҵыхәтәан, алажәеиԥш инархыҵзар  рыԥсы.
Шә-ҽышьахәарк рыбжьашәҵа урҭрымаша,
Уахь, нарцәыҟагьы, ирыбжьамларц ахҟа.
Нас рыӡбахәарӡра аамҭа иарласып,
Амала,
Шәара еидшәмыргылан урҭаҩыџьа рбаҟа.
Аԥшқа диит иахьа ашамҭаз,
Ашамҭаз ихысит адәахьы.
Рыжәла, рышьҭамҭа иазҳарцаз,
Есымша амра ԥхозарц ихахьы.
Дхысит абду, анцәа диҳәан,
Имаҭа иқәымзарц хьымӡӷы.
Дҵеи лашаран, иаргьы аӡәы ҳәа,
Дгыларц иҩызцәа рыгәҭаны.
Уи мышкызны мҩак дыԥнашәар,
Дышнеиуа днаҿахаргьы храк,
Иаацәыригарц ахаҵарашәа,
Ҩаԥхьа имҩа даныларц мышрақә.
Дихарамхарц алаԥшыцәгьа,
Аҿаԥшыцәгьа диԥымларц џьара.
Ашәагәыҵәҟьа дықәнамкырц аԥшацәгьа,
Ихьша-мыхьша царц хара.
Ила ишабо аӡыхь ҭамбарц,
Икәтарцына ҿнамҭырц шьыбжьон.
Имҟаарц абгыӡаимыггамҭаз,
Иашҭа иҭамларц иарбаӷь како.
Иаҭаххозар ихгьы камшәарц,
Ашьхәа иҭагьежьырц иҽеиқәа.
Абӷацамкыраҿишьа ҭамхарц,
Аԥсуа хаҵа ихаҵа иԥа!
Избозар ҳәа аӡы шыцәоу,
Сшеимдоз, акыр сааԥсахьеит.
Арха, ага, ашьха аҩыҵа,
Ладеи-ҩадеи сшаҟьахьеит.
Уи сахҭыгәлар, исҳәон ха-жәак,
Ха-жәак – сыԥсҭазара иаԥсоу.
Иҿаԥха-ҿаччо саԥхьа агәашәаҿ,
Изҿаҳәҳәы аканқәа зҿаԥсоу,
Шәымҭа заҵәык иадамхаргьы,
Абла схаларц са схәыҷра.
Ушьҭан, сыԥсы схыҵны ицаргьы,
Нас моу сымамызт сара.
Аха ицәам арҩаш кнаҳа,
Ашьха ӡиасқәагьы ццакуеит.
Избоит ишрымам урҭгьы гәнаҳа,
Баша зегьы рзы сгәынқьуеит.
Абри ахәы ԥшӡаҿхәыцрак ырзо,
Аҭынчра сҽаларӡсӡырҩуеит.
Напы зхьымӡо, шьап зхьымӡо,
Са схәыҷра аччабжь саҳауеит!
Са сабду раԥхьаӡа аҵәҩан анаирсуаз,
Иашҭаҿы ахьацагьы еиҭеиҳаит аҽны.
Аԥшацәгьа иҟәнакырц, аԥшацәгьа анасуаз,
Ажәҩан иналҟьоз амацәыс царц ихҟьаны.
Есышьыжь са сзы анцәа диҳәон дшьамхнышлан,
Ахьаца икыдҵаны ибылуан ацәашьқәа.
Дхьациа-ԥҳан, идыруан, анцәа иан ахцәышла,
Анцәа иан лзыҳәангьы иҳәон ажәақәак.
Ҽнак, иаалырҟьан идыдыр, имацәысыр,
Ахьаца махәахишьуан абарҵа агәҵаҳәа.
Ахьаца абӷьыҵәҟьа иҵакыра захьысыр,
Зегь абааш иҭазшәа иԥхьаӡон иҭаҳәҳәа.
Шьыбжьон зыҽзыртлоз ахьаца ашәшьыра,
Гәырдагас, ԥсыршьагас иман есымша.
Уи иашҭа шәаҳәарҭан, иашҭа кашырран,
Ахәы ԥшӡа инықәԥраан иасуан аԥша.
Сара сабду шәы-шықәса анихыҵуаз,
Ԥааимбарҵас ахьаца ашәшьыраҿднатәон.
Ашьха рҩаш еиԥш игәаҵаҿицәырҵуаз,
Игәырԥшаагаз гәырҩашәак ныҵакны иҳәон.
Дырҿаԥшуеит уи иахьагьы ашьха цыҩ-цыҩқәа,
Иҽа шьамхы зҿигалоз урҭмышкызны.
Ашәарах рҿибаауеит ашьха гәыҩ-ҿыҩқәа,
Ашла ашьхақәа дыркыдуп гәыла дԥырны…
Сара сабду раԥхьаӡа аҵәҩан анаирсуаз,
Иашҭаҿы ахьаца еиҭеиҳаит аҽны.
Иахьагь сԥа заҵәизы анцәа диҳәошәа,
Ахьаца амҵа дгылоуп асеиԥш дышланы!
Шәалҟьа мрак налыԥхеит иахьатәи ажәҩан,
Алҩақиҭалаҳауп ажәҩан ахәыблы.
Адгьыл, ашәымҭак, аҭынчра иԥнашәан,
Ацәа азаган ишьҭоуп, амца ахыдды.
Ахәы ԥшӡа инықәыҩны икарахаз ашәа,
Ашьшьыҳәа аԥсҭаҵа инҭаӡуеит уаха.
Ажәҩан акалҭаҿаԥсабара агәырҩашьҭа,
Нахьхьи, хәылԥшәаԥшь еицралеит имцаха.
Иахьатәи адунеигьы мҩасит ахааназ,
Иахьатәи адунеи азы иҟалеит акаамеҭ…
Дынхеит ауаҩы, уи адунеи иахаанхаз,
Абжьарак, иара азыҳәан ишан, ихәлеит.
Иагеит маӡа зықь рсаԥаҭнарҿаршәны,
Иԥрит маӡа зықь зҭаз ачықьмаџьа.
Ауаҩ, ҩаԥхьа ихәыцрақәа руарҳал нкаршәны,
Уаҵәтәи адунеи ҿыц насыԥс ишьа,
Игәыӷрақәа рхац заҵәаарла инаԥишьын,
Лакәхәҵыш аамҭак абла дҭаԥшит.
Ччаԥшьк ашәахәацгьы ԥшьшьала инеиҿысын,
Аха лассы илабжышхан, иӡамҩа инахьшит.
Ци-шәи рыбжьара аарлаҳәа ибжьысны,
Иахьатәи адунеигьы ахҩа нахашәеит.
Ашәаҳәабжьи аҵәыуабжьи ааныжьны,
Ахарҭа аԥсырҭахан, амрагь нҭашәеит.
– Уажәеинраалақәа срыԥхьеит гәык-ԥсыкала,
Ушьҭа гәыкала ҳаицәажәар сҭахуп.
Иабаҟаз, иабаҵәахыз абриаҟара агәала,
Аха уи уареи сареи ҳабжьара иҵәахуп.
Аҳәҳәыҳәа алабжыш икоуҭәаз мацара,
Аҽыуаҩикәадыр дахнахыр ҟалон.
Уԥсҭазаараҿ, иаҳҳәеит ҳәа, еимгеимцарак,
Уахьцалак уа узыҳәан џьара ак ҟамло,
Узықәшәазеи, узыниазеи зегь рылымкаа,
Еиқәаҵәамзар, шкәакәак уаҳа иумбаӡо.
Угагеиԥш есымша уаҳаидеик ыҟамкәа,
Ччаԥшьк ацәаара ноуҿысны имцаӡо.
Уара ууаз ажәа сгәаҟынӡа имнеиӡеит,
Абри уара иуцәызӡар сҭахыҵәҟьам сара.
Ажәеинраала уҩырцаз устолаҿунеизар,
Амыткәма акәым, иҳәа ашәа, ицаша хара.
– «Зԥа дымԥсыц, уԥа диумырҵәуан», –
Ҳа ҳабдуцәа рабдуцәа абас рҳәалон.
Уара агәы узҭазар, џьара акы зныруа,
Аҩыза, ҽакала сеилукаар ҟалон.
Сара алабжыш аасымхәаӡеит ԥарала,
Сгәырҩашәагьы ус гәҿыӷьшақәисҳәом.
Аиқәаҵәа шкәакәазтәуа среиуаӡам цәаҩала,
Са исыхьуеит, аҩыза, ишсыхьуа сызӡом.
Исаҳаз ҳәо, избаз ыфо сызгәарлом,
Уи уара уоуп ахаангьы насыԥс измоу.
Уара аԥсҭазаараҿиубо аҿаша мацароуп,
Уара уԥынҵа унахыԥшны уаҳа егьубом.
Сара суазашәа угәаҟынӡа имнаӡазар,
Уи, нас, мбатәшәа избатәузеи зынӡас.
Агәы ацынхәрас аупцәарҳәы узҭазар,
Сара исуҭагәышьозеи, аҩыза, гәыбӷанс.
Ацәаҟәа ухаԥыц аурбар икашәоит рҳәоит.
Сара исыздырам иахьа ажәҩан иацәыӡыз,
Ауеимадаҳәа ишҵәыуаз амрагьы нҭашәеит.
Аӡыхь иныҵхәрааз, быжь-хаҳәк инархысын,
Абӷа еиҵнахит, аҽаршәшәеит, аҽарқацеит.
Ажәҩан ацәаҟәа хыҵиижьҭеи ианбыкәу,
Аха сшәаны макьанагьы сқьышәаасмыртӡац.
Абгыӡабжьы гоит, аха исыздырам иахьыкәу,
Иҟаауеит абгыӡмышьҭацәгьа, ацхь ахнагарц.
Сара исыздырам иахьа ажәҩан агәы иалоу,
Сԥенџьыр иадыԥсалоит ацәыкәбарқәа рԥыҽха.
Абри адунеи хаҷҷа хәыҷы аҳауа иахьалоу,
Уажәы-уажәиҭагә-ҭасуеит, егьагым ицыркьхарц.
Сара исыздырам адгьыл уаҵәы иаԥеиԥшхаша,
Аҵысхақәа хәрыбӷьыцла рқәыршәра иаҿуп.
Са исыздырам мышкызны аҵыхәтәажәа зҳәаша,
Иахьазы адунеи аԥенџьыр ашәаԥшь аҿашуп.
Ԥшьшьала алашьцара амҵәыжәҩақәа еиҵнахын,
Адунеи зегьы гәларшәыс иазымхарц аҭахуп…
Адгьыл ахаан еиԥш, ишеи-шеиуа ицәырҵын,
Нахьхьи хәылԥыеҵәа жәҩангәашәаҿиахшьуп!
Аҵла рымахәиалахеит уаха амза ҟьалан,
Сара аӡәызаҵәык соуп уахатәи аҵых згауа.
Уаха зегьы-зегьы еицәажәоит дара рбызшәала,
Уаха зегьы-зегьы еицәажәоит, аха ирҳәо саҳауам.
Абамба сеиԥш исықәԥсоит схәыцрақәа шьхыҵәҵас,
Абамба сеиԥш схәыҷра амшқәа сгәаҵа иҭаԥсоит.
Сзықәгылоу адгьыл татоуп шьалҭа гәабанҵас,
Нахьхьи, ахьтәы маакыра ажәҩан еиҩнашоит.
Ахьтәы фаитон сақәтәоуп, аеҵәақәа схьыӡсо,
Сыхьтәы хацны дгьыли-жәҩани срыбжьдоуп.
Аӡәымзар аӡәгьы иимбац, имаҳац иҿыцӡоу,
Лакәдунеи ссирк, хацхәнасыԥны исызшоуп.
Уи адунеи ссир аԥшәмацәа скырҭа рибаҭом,
Сара урҭсыжәла заҵәны сырҭааит иахьа.
Зхатәы дгьыл сызҭаз анцәа илаԥш схигаӡом,
Сидырит иаҳҭынра ашҭа санҭала ҩаԥхьа.
…Ицеит, сгәырҩа шкәакәа сназныжьны са схала,
Афархь мцеиԥш иҩыҵхахан, ӡшәахҵас инышьҭабаз
схәыҷра.
Аҵла амахәқәа ирылсны иҩеихьан амза халан,
Сара слакәдунеи шԥыххаасаз ангәасҭаз сара.
Ишызбац еиԥш иҟоуп абри адгьыл,
Ишызбац иахьагь ажәҩан иаҵәоуп.
Ишызбац амрагь амшын инхықәгылт,
Мраҭашәара ашәаԥшь ахьыршоуп.
Ажәҩан икыдуп амза лацҟьага,
Убри инахыкны еҵәакгьы лашоит.
Ашырӡеиԥш икаԥсоит ашьац аагага,
Арашәыгақәа рыбжьы еилаԥсоит.
Схәыҷра заҵәыкоуп са сызхьымӡаз,
Схәыҷра амҩахәасҭақәа шлахьеит.
Ӡшәахҵас иқәҵит ақәрахьымӡа,
Агәырҩа сгәаҵаҿы исзынхеит.
Ҿысҭуеит, аха аҭак ааҩуам,
Амра нӡаалеит, игыларц шьыжьы.
Мшаҽнеиԥш сара слымҳа иҭаҩуеит
Схәыҷра аҵла исзыннажьыз аԥша заҵәабжьы!
Дунеи хәыҷык ҭацәызшәа, ҭынчроуп абраҟа,
Дунеи хәыҷык ҭацәызшәа, адгьыл гәырҩоит.
Ашьха рыԥхрақәа ахчнысуеит ҩадаҟа,
Зычҳара хыҵыз ахаҳәқәа еиҟәыжәжәоит.
Ирдыруа анырҳәа иҳашҳаҭәарахаз,
Ахааназ ахрақәа ыцәоуп иҭахәхәа.
Ауаҩытәыҩса идлаԥса имацарахаз
Ашьха дгьыл хьанҭыџьӡа ишьҭоуп еиҵаӷәӷәа.
Сдаракәац рҭыӡҭыԥқәа еихык-еиҵыкны,
Аӡы нықәыршан ашьхақәа ирҿаԥсоуп.
Аԥсыуа хаҵак акиҳәа ибжьы неиҵыхны,
Ахәқәа ирықәыҩуа џьаргьы иуаҳаӡом.
Асас иаӷәра ахаиршәуам аҽхырԥарҭа,
Аԥшәма дгәырӷьаҵәа днықәлом амӡырха.
Аҟәараш еиԥш ашьха икыдым агәарҭа,
Мацқьа-шьацқьа аԥшәма ихитуам иԥшьырҳа.
Адгьыл иалалт Ҵабалаа рышьхацамҩа,
Ахрақәа ирныҵит адауаԥшьқәа рыхҵара.
Иахьа рҭамҳа еиҿажьым ашьха – Аҳарҩа,
Ицәаԥхьаӡараз Ажәеиԥшьаа рашәабжь гом хара.
Шәақьԥынҵала ахра агәаԥшь ахаҩаӡараҿ,
Уажәақардуаг ԥыххаа иларышьҭӡом аӡәгьы.
Иахьеибакуаз аԥсуа хаҵа имцахара
Иқьаԥҭажә-цуҭажәха ишьҭоуп иахьагьы.
Игәамхәуаз иҵалеит аб еиҭазымҳәаз,
Ихша заҵәы ииеҵәахәкыдшәеит џьара.
Иахьанӡа аб ицәырӡоз, иарымҳәоз, –
Иԥсӡы шааҩыз иарҳәеит харантә.
Ашәҟәы иаҳәомызт изқәаҭыԥахьамардаз,
Дышьҭызхыз, дышьҭазҵаз даҳәомызт џьаргьы.
«Иҵыхәтәажәа зеиҳәаша уаҟа имадаз,
Леи-бгеи дырфазар, дрымбазар аӡәгьы?» –
Деихаӡԥшшәалаха ахаҳәеиԥш дахьгылаз,
Абарҭахәыцрақәа икәшаны дыркын.
Згәызҽанӡамкәа агәырҩа цәгьа зԥылаз,
Аԥсуа иламыс дкамыжькәа дакын.
Иуа-иҭынха идышшылон, инаидгылан,
Иара, баша, жәа мҳәаӡакәа ихы ирҵысуан…
«Егьызмаха изгарыдашь сыҩны игылоу?…» –
Иԥсы ҭыхуа, хәыцра еиқәарак игәахы ҿнакаауан.
Иҵәҩаншьап иншьан ықәын уа еиҵыхны,
Ипатреҭмыжда ибла ихгылан, иччаԥшь иҿаԥхо.
Дгылан аб имӡырхагәҭаҿы ибла ҭыхны,
Аб игәаҟра иԥшнымҵакәа ицәа иҭагӡо.
Амыткәма ҭыҩуеит ауаҩыраз иашҭа-игәара,
Амыткәма – ан хлаҳәада лгәы зырҩаз.
Аб игәаҵаҿы иҳашҳаҭәароуп
Зегь иреицәоу,
Ибжьыдоу, ишьҭадоу ахаҵа игәырҩа.
Мышкызны ашҭа зырлашоз аҭәаҵла,
Икәашхан, иахьагь аарла игылоуп зымҩа.
Аҵла зааӡаз адгьыл иалаԥсит адацқәа,
Ишгылаз иԥсит, аха икаҳауам агылҩа.
Икаҳауам аԥсуа иадгьыл ашьана,
Икаҳауам. Сыжәлар ргәаҟра иамоуп шаҳаҭс.
Икаҳауам, икаҳауам ашьха ашана,
Ашьха ашана, амҳаџьыр ирҭынхаз.
Сгылоуп са сымала, схәыцрақәа еицакуеит,
Ашәышықәсқәа сықәыӷәӷәоит ихьанҭаӡа.
Џьара аихац иҭахаз аӡыхь еиԥш игәаҟуеит,
Ахаҵа игәырҩашәа зҿыҩуа аԥхьарца!
Шьыжь шәаԥшь уаркалеиуа,
Инацралеит мрагылара.
Аӡаӡа шьҭаҳәит иԥхеи-ԥхеиуа,
Иҟам шьапыргыларҭа.
Аҿааӡага аҳаскьын ҩеиуеит,
Ааԥын-цәа зыҟәнылауа.
Иӡары-шәыруа џьакьалк неиуеит,
Ақьышәхышра нылакуа.
Ацәҵыхәақәа хьышәахәала,
Ажәҩан рҽаҿарԥсеит.
Ԥшакгьы насуеит ихыхәхәала,
Ишааиуа аккара инылаӡуеит.
Аԥҭа црышқәа еицрыхәхәа инеиуа,
Асар реиԥш ажәҩан иаҵатәоит.
Абызҩыц еиԥш икеи-кеиуа,
Арҩаш аԥаҩиаҵаҵәоит.
Зыбжьы еиқәымтәо аҟармаҵара,
Ашәа ссирқәа цәырыргоит.
Асахьа ҭызхыз аԥсабара
Са сакәушәа, сгылоуп схала,
Ашьыжь шара сеигәырӷьоит!
Иахьоуп уара ҽеишәа санузхәыцхьоу,
Иахьоуп ианызгәаӷьгьы уӡбахәаҳәара.
Уара шә-ӡыбларак рыцәқәырԥқәа ирылсхьоу,
Сбызшәа, сдаракәац ркәылӡы ҩаца уара.
Сымшәо, сыԥхамшьо уара сҿы урцәажәеит,
Абри адгьыл иақәлоутәит са сҭоурых.
Ахааназ аԥсадгьылаз сумыргәжәажәеит,
Саҵамԥхьеит шьоук рыжәҩан,
Исымгеит аӡәы иҟәых.
Сабдуцәа ршьам дгьыл сықәуп сгәыртланы,
Мҩахәасҭакгьы схы ахызбаауам џьара.
Сеицамккәа, сашҭа иҭалаз сиԥыланы,
Аԥсышәала аԥсшәа иасҳәоит сара.
Аԥсыуала сыцәгьеи сыбзиеи сырҽеиуеит,
Сыҩны аԥсыуала ачарашәа рҳәоит ицқьаны.
Зны, сҵыхәтәы мшазгьы ауаа аннеиуа,
Аԥсышәала амыткәма рҳәароуп еимданы.
Са сдунеигьы, сыхраҭгьы зегь зырԥшӡо,
Мақьаԥсысҵас аамҭа иаххьоу са сбызшәа.
Уахгьы-ҽынгьы сара сгәаҵа уҭымҵәо,
Сыԥсҭазара нцәахәыс уацуп есымша.
Мшы ссирк аҽны ашьшьыҳәа унасҿыҵшәап,
Ааԥынтәи аӡаӡеиԥш сымҩасып саргьы.
Аха сышьҭахьгьы ахьхьаҳәа, шьхаӡыхьшәа,
Сбызшәала ицәажәаша уцыз есқьынгьы!
Ухьӡала сцәажәарц сҭахуижьҭеи иҵӡозеи,
Аха иахьагьы исзымгәаӷьыц ажәак аҳәара.
Иуадаҩуп, Кәтол, уцәа иҭаӡахьоу зегь
Цәырган, ҩаԥхьа угәахәара анҵара.
Саазқәылаз ласы-лассы сгәы уҵалоит,
Саазқәылаз ашлацқәа идрысӡеит схахәы.
Схәыцрақәа рҽеимҽхаркт ҩныҵҟала,
Цәыкьа исҳәарц сҭахуп са сҿахәы.
Иахьак ҳаԥсцәа зегьы гыланы исԥылоит,
Урҭрыԥсы анҭаз еиԥш избоит лабҿаба.
Аха, ҿымҭкәа, ашьшьыҳәа рымҩа инанылоит,
Сылаԥш шрыкәшаҟьо ицоит инкаба.
Урҭ ҳҵеицәа роуп аибашьра иалаӡыз,
Зашҭа гәараҿы зчамҩахә ҟамлаз.
Зқыҭаҿы зхаҳәбаҟа адгьыл иаласаз,
Зыбзарӡы аеҵәахәкаххаа илашаз.
Урҭзегьы аӡәаӡәала рсахьақәа сԥылоит,
Рыԥсы анҭаз еиԥш избоит лабҿаба.
Аха ҿымҭӡакәа ршьамҩа инанылоит,
Амцабз шрықәшаҟьо ицоит инкаба.
Уашҭаҿоуп аӡхыҵреиԥш хәыцра-шәк ахьцәырҵыз,
Уара уашҭоуп сара сқыҭа зегьы ахышә.
Иуеи, Алықьсеи, Толиеи зықәра иахьымӡаз,
Уашҭаҿы еихык-еиҵык иамоуп анышә.
Уаха убарҭзегьы срыхәаԥшуа сахьгылоу,
Схәыцрақәа ахаҳәеиԥш ихьанҭоуп.
Аԥсымра иннажьыз хәылԥшәаԥшь исԥыло,
Шәеиқәаҵәан, саԥхьа, абаҟа иахьыршоуп.
Ҿымҭроуп, ҿымҭраҵәҟьоуп уаха, Кәтол, уашҭаҿ,
Ес уажәааны абасоуп ишыҟоу абра.
Амзаҿагь цәырҵит ажәҩан ашҭаҿ,
Уи ан дадылбалоит лысаби харантә.
Са сыԥсрагьы сыбзарагьы зырҽеиуа,
Сыччабжьи сҵәыуабжьи ирымоу шаҳаҭс.
Мышкызны са сызқәаҭыԥахьнеиуа,
Кәтол, снышәнап гәакьа, усымаз баҟас!
Анатоли Аџьынџьал изкны
Ишԥасҭаху, мшаҽнеиԥш, ҳаицәажәар ҳнеидтәалан,
Иахьак схы уҭалаӡеит, Толиа, зынӡа.
Агаҿа шыҟоу снықәлалоит са схала,
Аха алабазаҵәеиԥш санхалоит амҩа ҭацәӡа.
Ашьшьыҳәа сахьнеиуа суацәажәоит гәаныла,
Мшаҽнеиԥш иахьагьы ҳаиқәшәоит хәылбыҽха.
Уеицралан гәалақәак соуҳәоит уааҭгылан,
Уара угәыраз хыш-хыҵәоит умыч мырха.
Ԥшьшьала, ашьшьыҳәа сшьаҿақәа еихызгоит,
Сылаԥш уныҵшәар ҳәа сшәоит сыццакыр.
Абар, абыржәыҵәҟьа уаацәырҵра џьысшьоит,
Амшын иҽԥынгылоу аҟәардәахь снаԥшыр.
Аха зегь сгәырҩа схызго лаԥшҵашәароуп.
Усахьа гәыӷырҭадаха сҿаԥхьа иӡыҭуеит.
Ихасҵом адамра шҳабжьалаз ҳабжьара,
Гәыӷрақәак ныҵхахан, сгәаҵаҿы  иԥсуеит.
Амшын аҿы снеиуеит угәыӷрақәа зхыӡлаз,
Зны ԥсыршьагас иумаз амшын ацәқәырԥа.
Ицоит, иаауеит аӡыблара еижәхысла,
Уара ахәаша аша-еҵәеиԥш уахьцаз ункаба.
Иахьагь уи аҭыԥаҿснеиуеит хәылԥазыла,
Аҟәардәиналҵны исԥылоит усахьа разӡа.
«Схы сыхьуеит, Мушьни» уҳәошәа саҳауеит гәаныла,
Аха суқәымшәеит, сашьа, исумҭан гәыбӷан.
Иҳашҳаҭәарахаз уҟәардәснықәтәоит ихьшәашәаӡа,
Ҳхәыҷра амшқәа сгәаларшәан срызхәыцуеит сара.
Ахьхьаҳәа слымҳа иҭаҩуа уччаԥшь гәакьаӡа,
Мшы ссирк иахьагәылԥхо гәасҭоит хара!
Ууасиаҭрыцҳа шаҳаҭс иамоуп аԥшазаҵә,
Уа уҵыхәтәажәа ахаан азыҳәан имаӡоуп.
Уқәыԥшра иақәлоу уҩызцәа урылаҵәан,
Уцәымза лашаран, урҭргәаҵа уҭаӡоуп.
Аха зегьы-зегь сгәырҩа схызго лаԥшҵашәароуп,
Ацәацәашь еиԥш усахьа сҿаԥхьа иӡыҭуеит.
Ихасҵом адамра шҳабжьалаз ҳабжьара,
Гәыӷрақәак ныҵхахан, сгәаҵаҿы иԥсуеит.
Уцәажәала, сажәеинраала, уцәажәала,
Ухәрашәан усыцыз есымша.
Са сгәы ансыхьуа ԥсыс усхалан,
Улакәцәымзан  улаша.
Сгәырҩеи сгәырӷьеи уара урылаз,
Схәырбӷьыц ҩаца, сыԥхьарца.
Агәы змырҿыхо, баша ауалаз,
Убжьы ҭумган ихьанҭаӡа.
Ахьхьа-хьхьаҳәа убырлаш бырсан,
Ухьтәы еимхәыцха уеихаԥса.
Аԥсышәала са сҿахәы ырзан,
Сыжәлар гәакьа ргәы иҭаԥса.
Ухәҷызаргьы уара утәала,
Умҩахәасҭа ушьҭа анҵа.
Схәыҷра иақәлоу, сажәеинраала,
Сҿара амшқәа рыԥсы рхаҵа.
Аамҭа мҩаслап ихыш-хыҵәан,
Абӷьы гәылҵып, абӷьы каԥсап.
Иаанхаӡаргьы зны сцәашьы ыцәан,
Хҵарас уамаз слахьынҵа.
Зыԥсҭазаара аихац икылсыз,
Сажәеинраала, сгәацаԥха.
Лацәарӡасрак аиҳа зхымҵыз,
Саамҭа рыцҳа аҟәырҷаха!
Сымшқәа среигӡо салагеит саазқәылаз,
Иахьатәи амш иҵегь иаузарц сҭахуп.
Уаанӡеиԥш исхашҭӡом иахьа исԥылаз, сызԥылаз,
Сҩызцәа, сықәлацәа мыцхәы сылаԥш рхуп.
Игәхьаазго салагеит сқыҭа мҩахәасҭа,
Аҭаҳмада – икаххаа лакәла изыршоз.
Ажәҩан агәы зрыԥхуаз аеҵәгәарҭа,
Аҟармаҵыс абжьы хаа – аҵх қәызҵоз.
Аҵхқәа ирылашәҭуаз аӡыркәиқәа,
Зҿара гәхьаазгаз ииҳәоз ашәак.
Ихааӡа, иныҵак, лыбжьы еицамккәа,
Сан лгарашәа иацыз ажәак.
Хәылбыҽха аԥсымра аҭашәамҭаз,
Хәылԥшәаԥшь зҿалашоз ахәқәа,
Хәылԥыеҵәа абла аҭыԥхамҭаз,
Зхала адәы ԥшӡа иакәшоз аҽқәа…
Абарҭзегьы уажәсыбла ианхгыло,
Ихьшәашәаӡа сгәы асырҳәы ҭаԥсоит.
Сылацәа аахыстыр, раԥхьа сызԥыло,
Ахуҳәа ақалақь алу лагоит.
Иахьагьы амра каххаа илашарцаз,
Иххаччо ахра иавҵит шьыжьы.
Снапы иқәҵан ҳамҭак имкьаҭарц,
Ашьшьыҳәа иназгоит сгәыӷра ацәашьы!
Уаҵәтәи амш иҟалаша уазымхәыцын, сҩыза,
Угәы рҭынчны ашьыжь шара уаԥыл уцқьаӡа.
Нахьхьи, џьара, жәҩан ахыбыргь аԥҭа рхыза,
Наҟинхыҵып амра гылар ижжаӡа.
Угәыртланы унылагыл ашьац иаҵәара,
Удгьыл гәакьа аԥхара унырып иразӡа.
Ицәырҟьа-цәырас убла ихгылап ухәыҷра ацәаара,
Убажәгәаламуа ашҭа унықәлап уԥшӡаӡа.
Ухәыҷра алакәунагәылаԥрып ухиаала,
Нас, ашьшьыҳәа, уқәра шкәакәа уназынхап.
Уҽыларҟәӡаны аӡаӡа унахьысп унапала,
Иаргь аԥсымҭаз иаакәеи-цеины инкабап.
Цқьа уазыӡырҩабжьы иахылҵуа арҩаш хьшәашәа,
Зыбжьы еицамкуа арҩаш хьшәашәа ухы иҭагӡа.
Иахьатәи амш угәы ԥумжәан, икы умаршәа,
Абри адунеи ду аӡәгьы имоуӡац инагӡа.
Инасыԥуп, зынӡа иҿыцу ашәак узҳәозар,
Ахааназ имԥсуа, имыӡуа иуҭынхап.
Ашәоуп инхо, сҩыза, акрынхозар,
Егьырҭзегьы шыԥхыӡиашоу агәра га.
Уаҵәтәи амш иҟалаша уазымхәыцын, сҩыза,
Уаҵәтәи амш иҟалашагь еилыргоуп.
Иахьатәи амш уара унасыԥиацзар,
Уалачча, уалагәырӷьа, уара утәоуп!
Аӡиас иагахьоу шәҭыцк иаҩызоуп
Зны сқәыԥшра иацыз сгәаԥхара, –
Аԥхыӡссир наган са сгәаҟынӡа,
Имҳәа-имырза иԥрыз хара.
Сышықәсқәа иреиӷьыз, аамҭа имҵарсны,
Ахыц ианнаҵахьеит уи аахыс.
Шәахәа шкәакәала схахәы рысны,
Сҿара амшқәа цеит исхыс.
Ицеит икнаҳан шә-ӡынра шкәакәак,
Схәыҷра аџьанџьыхәа – ашьашьал.
Храк сышкыдыз сыԥсы еиҭакуа,
Шьыбжьышьҭахь ҳәа амра нҭалт.
Быхьӡ ҳәан ҿысҭуеит са сааҭгылан,
Аха сыбжь саԥхьа инкабоит.
Акыркырҳәа быччаԥшь сԥылан,
Ихьтәы еимхәыцха, схәыцра аанкылан,
Мшаҽнеиԥш, сгәаҵа инҭаԥсоит!
Уаха аҵх агәы еиҩнашахьеит,
Цәгьагь бзиагь ыцәоуп иҭахәхәа.
Шьыжьаахыс абзқәа ҳәацәахьеит,
Быжь-цыԥхак рҿарҵахьеит рыҿқәа.
Уахатәи аҵых ҭынчроуп зынӡа,
Амц мцурашақәа рыԥсы рӡоит.
Уҳәан-сҳәан ыҟам, аҵых цқьаӡа,
Амза ахьы-шәахәа ахьнаршоит.
Лагәаԥшьи лагәыӷреи ҿаҳахеит,
Лаԥшыцәгьеи ҿаԥшыцәгьеи
Ҳәынҷаны ишьҭоуп.
Хәылԥы еҵәа ԥшьаала иҭашәеит,
Бжьыҟам, шьҭаҟам, аҵых лашьцоуп.
Зыԥсы қәацо убашам џьаргьы,
Адәахьы ашьшьыҳәа аӡаӡа ԥсатоит.
Аӡәгьы ҳаҟаӡам – уаргьы, саргьы, –
Адунеи ҭынчуп, аԥсашьоит.
Уаха аҵых агәы еиҩнашахьеит,
Ажәа шҳамқәа ирхыҵит рыԥсы.
Бжьыҟам, шьҭаҟам, аҵых цахьеит,
Имшандаз, имшандаз лассы!
Ҩыџьа роуп издыруа аӡӷаб лгәырӷьара,
Ҩыџьа роуп издыруа иахьа лгәы иҭоу.
Шьыжь шәаԥшь ахьнашьуеит мрагылара,
Ажәҩан, шьыбжьонҵәҟьа аеҵәаҿаԥсоуп.
Уи лгәалаҟара иарԥрыз лхәыцрақәа,
Ашәҭқәа аҳәҳәыҳәа лгәы иҭанаԥсоит.
Уи арԥыс илиҭаз амҵәыжәҩақәа,
Алакәуарҳал дақәыртәан, ишьҭыԥраан ицоит.
Лынасыԥдымҵарсны ицоит ихалаӡан,
Нахьхьи, жәҩангәашәаҷараҳәа иаатуеит.
Раԥхьатәи асеиԥш, раԥхьатәи амаӡа,
Иҟәашкакараӡа лгәаҵаҿы ишәҭуеит!
Иахьатәи амшгьы каҳада-ԥҽыда,
Аарлаҳәа ииасны ицеит инҭакәкәа.
Ажәҩан икыдлеит амза ԥштәыда,
Мраҭашәара нацралеит хәылԥшәаԥшь еибакуа.
Иахьатәи амш ауал ашәеит зегьы рзыҳәан,
Иахьатәи амш ԥсӡык мааҩӡеит џьаргьы.
Аӡӷаби аҷкәыни еиԥырҵит акы еибырҳәан,
Ргәы насыԥла ихыхәхәоит уахагьы.
Аԥсаатәрашәа игарлеит аԥсабара,
Дгьыли-жәҩани ирыбжьаӡсоит аԥша.
Ҩ-ҽыкәашак ҭашьқьыруеит ахкаара,
Ицеит ахәы ԥшӡа ашәаԥшь ахьырша.
Хәыцра-шәк, сахьа-шәк сҿаԥхьа ицәырҵуеит,
Аххаҳәа аҿаанахеит ааԥынтәи ақәа.
Уаха аӡыни аԥхыни еилыҵуеит,
Сгәалашәареиԥш еилаҩынтуеит абыӷьқәа!
Хыхь – ажәҩан, ҵаҟа – адгьыл, аӡәгьы дыҟаӡам,
Аҭынчра еиҭымха ихыш-хыҵәоит абра.
Арашәыга цәажәоит абӷьы иаҵәа аҽалаӡан,
Сҭаҳәахаа хәыцрак аӡырҩаш салоуп сара.
Абри ахәы иқәуп схәыҷра амышқәа ԥхеибаҵа,
Лаԥш зхьымӡо ашәымҭақәа цаӡеит иԥырны.
Са схәыҷра аччабжь слымҳа иҭаҩуа игәакьаӡа,
Сагьаргәырӷьоит, сагьарҵәыуеит сыхҭакны.
Аброуп иахьызбаз, иагьахьсцәыӡыз сынасыԥ,
Аброуп амрагьы уахык атыҩиахьакыз.
Са сгәы сазнагозар абас сниасып,
Амҩахәасҭа снанылап, зны схәыҷра ашьҭақәа зныз.
Избап ахәышҭаара, зны амца ахьеибакуаз,
Дысгәалашәап сабду алакәқәа зҳәалоз.
Исеиҳәап Ххәыци Гьандагәи шеибагаз,
Исеиҳәап, зны ихьыз зҿаҳәатәы ҟалоз.
Сасрыҟәа ихҿагьы ажәҩан иналалап,
Ажәҩан ҵырлашаан илеишьҭып еҵәак.
Ашьшьыҳәа алакәқәа рдунеи сналалап,
Сназыӡырҩып, иқәыԥшра гәхьааган,
Сабду ииҳәоз ашәак.
Снеихьыԥшып саншьа ашҭа аԥынҵаҿ,
Зарҭмаҟзазқәанҵа аибашьрахь ицаз.
Абри ахәы ԥшӡа азыҳәан иаԥылаз ахымца,
Абри ахәы ԥшӡа азыҳәан зчамҩахә ҟамлаз.
Избап ахәызқәаҿанышәишамадоу,
Сдаракәац рышьҭамҭа, абри адгьыл иахшаз.
Ахҟа рыбжьызхуаз ҩ-жәлантәык еиӷацәоу,
Уԥҵәазар уеиԥызшьуаз ахацламҳәа зҿаз.
Сара сшьамхнышлап урҭрымаша ахықәаҿы,
Урҭрыԥсаҭа сныҳәап иҭаларц џьанаҭ.
Анцәа сиашьапкып ҳицәымӡырц храҭаҿы,
Анцәа сиашьапкып имыӡырц ҳмилаҭ.
Адгьыл цәажәар ихаҳәхар ҳәа ишәошәа,
Маӡа зықь агәыҵакны ишьҭоуп ихьанҭаӡа.
Ԥшаласык насхаԥыруеит бырфын хҭырԥоушәа,
Иҿаҳа-дагәоу схәыцрақәа цоит хараӡа!..
Иахьак сцәеицәԥсуеит ҳәашьак амамкәа,
Шьыжьаахыс сгәы шырахәым збоит.
Ҽеик сазхәыцыр сҭахуп, аха иамукәа,
Хәыцра еиқәарақәак рышҟа сыргоит.
Сыздырам, убри азакәхап сгәы бзыҵалаз,
Сабик иеиԥш быгәхьаазгеит сара.
Ара тәым уадак сыҩнахеит сымала,
Адәахьы икыдҵәан иаҿуп ақәоура.
Иахьа сазхәыцуеит бареи сареи ҳанасыԥ,
Сизхәыцуеит ҳаеҵәыԥш – лабжышла икәабаз.
Ҳара ҳгәы рыцҳа ԥсгәышьеит убри нахыс, –
Зны анасыԥссирқәа згәыӷырҭаз.
Иахьак быда ԥсуаҭла сымам џьысшьаҵәҟьоит,
Быԥсеиқәырхага рахәыц хацхеит сара сзы.
Ахьаақәа рӡырҩаш сара сгәаҵа дырлашьцоит,
Адәахьы ақәа илеиуаз, иаԥсахит асы.
Бареи сареи абзиабаха ҳмаӡаӡеит.
Есымшааира гәаҟрак ҳашьҭоуп ҳахҭакны.
О, заҟа, заҟа гәҭыха рҳәаха самраӡа,
Аамҭа ӡырҩаш иагахьоузеи ихәжәаны!
Сара издыруеит, зны маӡа бҵәыуон срыцҳашьан,
Саныббоз, мчыла быбла ихыбхуан
Быччаԥшь ашәахәа.
Урҭзегьы схашҭны сынарцәы-мҩа сықәлашам,
Убырҭзегьы са сгәаҿы иакуп имцаха.
Иахьа ахәиеиԥш шәынтәсеиҭашәоит, сгәалаҟам,
Жәа мҳәаӡакәа сшынкахәыцуа ицоит мышкы.
Аха ҿыбҭӡом, бара ибдыруеит сгәалақәа,
Бара ибдыруеит сгәы шеицакым бара бзы.
Са исыздырам сыҿҳәарамыш аныҟало,
Исыздырам сырԥылаша заҟа ааԥны.
Амала, саныҟамгьы, ибдыруаз, гәыкала,
Сыбзиабара бара ишбыцыз ицқьаны.
Иахьак сцәеицәԥсуеит ҳәашьак амамкәа,
Шьыжьаахыс сгәы шырахәым збоит.
Аха, сысабицәа рынасыԥснаҵакуа,
Нахьхьи, џьара, гәыӷрак ацәаара лашоит!
Шықәсы рацәа абри амҩа данын уи ауаҩ,
Иниҵша ниҵын, даангылт амҩаду агәҭа.
Иныҵакны илабжышқәа иԥаҵа иналаҩҩт,
Иаалырҟьан дҭаԥшит аԥсра алакҭа.
Данԥшылар иҭаххеит ихатәы мҩа дызнысыз,
Мшаҽнеиԥш днахьыԥшыр иҭаххеит ихәыҷра.
Аха мцабызҵас шәара гәыҭҟьарак неиҿысын,
Ишьҭахьҟа ахьаԥшра изымгәаӷьит иара.
Илаба иҽанҵаны ахара дыԥшуеит ахәаша,
Ииҭиз, иааихәаз зегь рсахьақәа ибоит.
Уи ихы-иԥсы ҿызхша егьыҟаӡам ихәаша,
Ушьҭа храҭахь ибаҩшиныӡбогьы ибоит.
Иахьагьы ихы заҵәыкоуп дзеигӡо ирыцҳаишьо,
Мышкызны иҟаиҵаз дахьхәӡам иахьагьы.
Илшозар, даҽаӡәинышәынҭрагьы дықәкәашоит,
Уи азы уаргьы уишаҭом, сишаҭом саргьы.
Дгылоуп уи ауаҩ, зегьы-зегьы игәаларшәо,
Уаҵәтәи иԥсахәагазы имаца даԥшуеит.
Ирыцҳарақәа ихихырц анцәа диҳәошәа,
Алацҟьагеиԥш деиҩыхәахәа ахара дыԥшуеит.
Анатоли Аџьынџьал изкны
Ҩышықәса аус иуӡомызт ҳа ҳҩыза,
Ҩышықәса амла дакуан апоет.
Аха убри аӡбахәџьара имҳәа-имырза,
Ус, ичҳаны, дааиуан апоет.
«Сыԥшәма сналышьҭӡом ушьҭа аҩныҟа,
Аиаша уасҳәап, ушьҭак сыԥхашьоит.
Ахаҵа баба, снапы ыҟа, сшьапы ыҟа,
Ԥҳәыск лнапы саныԥшыло снатәоит». –
Абас иҳәон зны апоет дыхәмаршәа,
Аха игәы амца ацралан дбылуан.
Уара унаивсуан уус аламшәа,
Урҭзегьы-зегьы апоет ибауан.
Усҟан апоет ихьаақәа зегьы ихашҭуан,
Иара изы уахьԥсыз акәын имаз гәырҩас.
Иахьа, уаҵәы – амшқәа мҩасуан,
Уара иулшон, уизхьамԥшит уаҩҵас.
Дыԥсит апоет игәҭыха мҳәаӡакәа,
Амреиԥш иԥхамҭаз иеҵәахәкашәеит.
Убысҟангьы лабжышк уҿымшәаӡакәа,
Иԥсыжра амшгьы уазымԥшӡакәа,
Ухаха мҿы еизызгашаз дааныжьны уцеит.
Ажәа ауаҩы дагьашьуеит, дагьааӡоит,
Ажәа ԥхак иалшон уи деиқәнархар.
Аха уара убригьы даԥсоумтәит, изааӡои,
Уара иахьагьы анцәа ишиҳәара уҟоуп уҭаххар.
Уара изқәаҭыԥгьы иумҭеит дгьыл ҿаҵак,
Убригьы дахубааит, уара аҳаиуан.
Хәышықәса ддәылырцон апоет иҵаҟьан,
Хәышықәса дрымкьыԥхьӡеит, дцон-даауан…
Абарҭзегьы-зегьы убон уара аргама,
Иубон апоет есымша аҵәы дшахаз.
Аха ажәак иҩашьангьы уҿы иузарҳәама?
Мап. Иахьеиԥш убысҟангьы унхеит ушҿаҳаз.
Иахьагьы ҿуҭӡом иаанхаз ҳанҵәозаргьы,
Ес-ицәырҵуа ухы адубалоит амзаҿа.
Ушьҭа ухамыжәуҭахӡам ԥхыӡла иубозаргьы,
Зны ахыц иануҵазгьы жьакцеит ухҿа.
Ирҳәоит, аеҵәа џьарсахьа убонаҵы,
уаџьал хароуп ҳәа…
Ԥшьҩ-еишьцәа шҭак еицҭанхозшәа,
Еихык-еиҵык икыдын ԥшь-еҵәак.
Ԥшьҩ-еишьцәа риеҵәахәкаԥхозшәа,
Есуаха ицәырҵуан ԥшь-еҵәак.
Ԥшь-еҵәак са исгәыӷра лашаран,
Жәҩангәашәаҿикаххаа илашон.
Са сналагылан аҵых еиқәара,
Аеҵәақәа срыҵаԥшуа абасгьы сҳәалон:
«Ԥшь-еҵәак са исгәыӷра лашароу,
Ԥшь-еҵәак – ԥшь-гәашәк рцаԥха.
Шәа шәҽышәымӡан жәҩан шәахьалоу,
Шәнасыԥлашаран сгәы шәҭаԥха.
Нцәахәыс шәацыз сқәыԥшра аԥшалас,
Сара исыцыз шәылыԥха-шәгәаԥха.
Сахьцалакгьы шәшәахәац салаз,
Сыбла шәхымҵын есуаха» –
Есуаха ԥшь-еҵәак рымҵа
Сматанеины, иааныжьны сцон.
Есуаха ԥшь-еҵәак рымца
Уаҵәашамҭанӡа срыхьчон.
Сыԥшь-еҵәак исгәыӷра лашароу,
Уахагь жәҩангәашәаҿшәкаххаа шәлаша.
Анкьеиԥш сыҟаӡам, хәыҷыкгьы сыгәҩароуп,
Уаҵәыкгьы са сзыҳәан ԥшӡала шәлаша!
Ан лыхшара дышьҭоуп, дгәаҟуеит,
Уажәы-уашьҭан – ихыҵуазеи.
Аха ан ахәаша лгәы дыҿнахуеит:
«Сыҷкәын деиқәхар, иудыруазеи?»
Аҵыр-ҵырҳәа иаамацәысын,
Мраҭашәарахь ԥшахьык асит.
Ауаа гәырӷьарак нарҿысын:
«Қәак ҳзаургьы, иудыруазеи?»
Бзиа еибабоз ргәы неивҵасын,
Еиԥырҵижьҭеи заҟа ҵуазеи.
Аха лгәаҵа иҭыҩуеит лхәыцра иналсны:
«Иҩымҭак соур, иудыруазеи!»
Аб иԥа заҵәамца далоуп,
Заҟа имшқәа хьанҭахазеи!
Ашла дхәыцуа дтәоуп ихала;
«Ичамҩахәсоур, иудыруазеи!
Шьоук адунеи амц ацрарҵарц
Рҭахижьҭеи заҟа ҵуазеи!
Аха бџьар еибамгартәџьара акала,
«Жәлары ирылшар, иудыруазеи!»
Аԥсҭазаара иаԥсы ахацу,
Ирзымиааиуа мыткәмеи уази,
Уаргьы иуцу, саргьы исыцу,
Агәыӷра рыцҳа «иудыруазеи!»
Аҵлақәа рыхәҵыш аамҭа ниасит ԥхыӡҵас,
Аԥхынтәи амшқәа мҩасит иласӡа.
Иҵары-ҵаруа адгьыл шьаца гәырҵас,
Аҵлақәа ргәаԥшь иналалеит иҵарӡа.
Аԥша хьшәашәа шьагьуа иныҵалеит аккара,
Уи нызкылоз абӷьы ԥыххаа ҵаҟа икаԥсоуп.
Машәыршәагьы џьара иубашам амра ацәаара,
Ашла игәырҩеиԥш, ԥҭа еиқәаҵәала ажәҩан ҵҟьоуп.
Ԥхьарца рахәыцшәа иҵәыуоит аҵла рымахәқәа,
Рыԥсы ҭыхуа инарҿысуеит хыцҵас аԥша.
Рыԥсы ахацгьы ажәҩан хымаа инаҵакуа,
Иӷьӷьа-иӡәӡәа амш иаԥылоит уаҵә  анша.
Ишәымшәиин, ишәымџьабан са сыҵлақәа,
Шәхьы бӷьышқәа заа иҩеижьхан иахькаԥсаз.
Ҩаԥхьа урҭрыбла аҭаԥшыха шәмаӡакәа,
Уаҵәишәҿало шәыбӷьы иаҵәагь ҩежьхоит убас.
Сара соуп нцәахәыс иамоу уахатәи аҵых,
Са соуп дгьыли-жәҩани ирымоу гәыӷырҭас.
Амза лаша, зегь иреиӷьу шәахәацк наҵых,
Насыԥхацхарц жәлары ирысҭоит лахьынҵас.
Уаха абри ажәҩан икыду аеҵәа џьарсахьа,
Саԥшуеит абрантәи адгьыл аԥеиԥш.
Еихаԥсы-еиҵаԥсы ажәҩан иналҵуеит анцәа исахьа,
Уигь гәалак имоуп, изакәу сеидроу, ауаҩ иеиԥш.
Са исыздырам иаҳԥибаауа аԥшырҭа иқәтәоу,
Дгьыли-жәҩани еиԥыларымашь ушьҭа лассы?
Уаха амза ашәахәа разныԥсаран адгьыл иқәҭәоу,
Иццышәтәаран ибылрымашь мышкызны?
Адау иблеиԥш ишеишеиуеит еҵәак ашҭа,
Бзиара ҵыхәак азы еизамашь уа шьоукы?
Аҵых ҭынчым, издыруада уаҵәы иҟалаша,
Издыруада ауаатәыҩса ирызшахыргьы уаҵәразҟык.
Урҭзегь башоуп.
Сара соуп нцәахәыс иамоу уахатәи аҵых,
Са соуп дгьыли-жәҩани ирымоу гәыӷырҭас.
Амза шеишеи зегьы иреиӷьу шәахәацк наҵых,
Насыԥхацны жәлары ирысҭоит лахьынҵас!
Исымбаӡкәа, исмаҳаӡакәа,
Асеиԥш сышықәсқәа ӡыҭуеит.
Иреиӷьу сашәа сымҳәаӡакәа,
Мраҭашәарахь еилашәшәуеит.
Амра гылоит шьыжьымҭанӡа,
Шьыжь шәаԥшь кәицшәа инеицрашәоит.
Насыԥк наго са сгәаҟынӡа,
Аҵар рашәабжь неихышәшәоит.
Усҟан сиеҵәахәшеишеиуа,
Жәҩан иналԥхоит шьыбжьон.
Санқәыԥшыз еиԥш сыргәаҭеиуа,
Инасыҵаххны сгәы сажьоит.
Сиеҵәахәгьы лаԥшҵашәаран,
Ажәҩан саркьаҿы иӡыҭуеит.
Схәыцра саҵал сааԥса-скара,
Ҩаԥхьа сықәрахь снагьежьуеит.
Саныԥшылоит сара сымҩа,
Сыччеи сҵәыуабжьи зныршоу.
Сара исзымуз, сара исзымҳәаз,
Зегь ӷәарапара иахькаԥсоу.
Аха зегь ириааиуа сгәыӷра сыцуп,
Сымҩахнажьуам уи џьаргьы.
Амрагь кыдуп, амзагь кыдуп,
Амҩа сықәуп иахьагьы!
Акаԥкаԥқәа еиқәҿырҭуеит шьхатәыла,
Ҩ-храк рыгага рҽеихыршьит шьыжьы.
Ашьабысҭа ашьапоуқәа ирынгылан,
Ацыха ӡыхь ахықәан иԥшын.
Ахәда ҭырҳан иӡырҩит, ифҩышәеит,
Аха аԥшалас гәҩарамкәа исуан ицқьаӡа.
Нас, агәы каршәны аӡыршәра иныршәан,
Аҭыԥҳа цқьа леиԥш иажәит аӡыхь ласӡа.
Аԥсабара алакәссир, амырхәага аҽаҭан,
Ахьы шәахәа ахьыӡсо игылан иԥшуеит.
Иара азыҳәан уажәакымзарак шәарҭам,
Уи ашьха ԥшӡара абла хнакуеит.
Асыԥсақәа тҟәацит ашьха ҩаскьараҿ,
Ашьхақәа ирыхьша зегь аманы ицеит.
Аԥҭа црышқәагьы иааԥса-икара,
Амшын ихыԥсалоушәа, ажәҩан ҵырҟьеит.
Ашәарыцаҩгьы днықәиеит ахаҳә ҳаҟьа,
Ахрақәа ирыкнарҳауеит арҩашқәа рыхцәы.
Ихаҿы икыдгылоуп иара иҩыза гәакьа,
Амшәшкәакәа аԥсырҭа, ашәақь агәҵәы.
Аӡын фҩы алышәшәоит аԥшалас,
Ашьхақәа рымҵәыжәҩа ҵышлааит.
Алԥхынрак амырхәага ицәиалаз
Аҳаскьынқәа цәышӡа ихыблааит.
Аҵлақәа рхахәсаз ҵлак кәашхан,
Абаҩ ԥсеиԥш игылоуп ганха.
Агылҩа заҵәгылоуп игәырҩашха,
Агылҩа заҵәазыԥшуп аиха.
Уи аамҭагьы ниаӡаан ӡшәахҵас,
Ԥшаласшәагьы иниасны ицашт.
Аҵәаҵла иналышәшәаз шәҭышҵас,
Лассы аҽҳәаҿиццышәха икаԥсашт.
Аҽеикәарҳәамахәикынхалаз,
Аҵыхәтәантәи абӷьыц арҵысуеит аԥша.
Абӷьыц налшәан, хланҵы инҭалар,
Ицарашәа збоит адунеи хәаш-хәаша.
Шәалҟьа-мрак аԥҭақәа аҿыхо,
Ихьшәашәаӡа ашәшьыра каԥсоит.
Гәалашәарак сгәаҵаҿирҿыхо,
Схәыцрақәа аҳәҳәыҳәа иԥсатоит!
Шьыжьы инаркны адгьыл дықәхоит ауаҩытәыҩса,
Шьыжьы инаркны адгьыл аҵәы иахоуп.
Адгьыл ажьы ахьуеит агәырҵәҟьа аналоуҵа,
Ауаҩытәыҩса иеиԥш адгьылгьы аԥсы ҭоуп.
Адгьыл ҵәуоит есымша абжьы мыргаӡакәа,
Адгьылгьы агәы ахьуеит уара уеиԥш, сара сеиԥш.
Дгьыл лабжышуп аӡиасқәа илеиуа иҭамбаӡакәа,
Уара уоуп, ауаҩытәыҩса, знапы иану адгьыл аԥеиԥш.
Абри адгьыл зегьы згаша мах-маха еиҿыхны,
Шьоук абџьар харшалан иаҵхарц иԥшуп.
Адгьыл алабжыш хышхыҵәар алшоит мышкызны,
Усҟан адунеи зегьы цыцхашәа иҭацәуп.
Нахьхьи, ахәыҷқәа ргәы каршәны адәы ԥшӡаҿы ихәмаруеит,
Ирԥеиԥшузеишь, анаџьалбеит, урҭуаҵәы зны.
Мшын нырцәынтәшьоукы шзахәо имақаруеит,
Сара сгәы ҭыҵны ицоит ахәыҷқәа рзы.
Ауаатәыҩса, адгьыл шәазыӡырҩшәлымҳа надҵаны,
Адгьыл шуеит агәгәаҳәа, егьагӡам иԥжәарц.
Абӷа шәырҵысы, ауаатәыҩса, аӡы шыцәоу ижәбарцазы,
Шәаҳәа хажәак шәызқәиҭу – аибашьра ҟамларц!
Уахагь сымала снықәлеит ҳашҭа,
Уахагь аҵых каххаа еилгоуп.
Са схәыҷра ацыԥхь – еҵәыш гәарҭак,
Ирыԥхны ажәҩан иаҿаԥсоуп.
Исгәаларшәо ҵхы ссир сахьак,
Ԥша хаак асуеит иԥхаӡа.
Ацәарҭәеиԥш, амза акасы иҩахан,
Ашьха инавҵит игьагьаӡа.
Сара схәыцрақәа ррашь ӡыӡымкуа,
Сқәыԥшра аӡырҩаш иалс ицоит.
Сыхҭыс сахьақәа ршәахәацқәа,
Реимхәыц бырлаш сгәы иҭаԥсоит.
Аҩызцәа ирылшәан ажәҩан аҵахьтә,
Иналшәан, амҵаҿинкашәоит.
Зықәра иахьымӡаз сҩыза исахьа,
Убасҟан сгәаҵаҿиаалашоит.
Баҳча ҵәакгьы амахәныжьны,
Иналшәан амҵаҿинкашәоит.
Имҩасуеит аҵых аҽырҭынчны,
Амахә ҵәуоит, адгьыл ччоит.
Шьыҵәрак аԥҭа жәҩан аҽалдан,
Ихцәы кьларха хыхь исхоуп.
Уи иԥрыз сыбзиабара иашьҭан,
Уахатәи ажәҩан иандоуп!
Кьыршьал Чачхалиа игәалашәара иазкны
Уаала, сҩыза, ҳнымҩахыҵып,
Ҳҩыза инышәынҭраҿ ҳнатәап.
Ҳамҭак ҿымҭкәа ҳнаизхәыцып,
Зегь ҳгәалашәап, зегь ҳҳәап.
Иԥсы анҭаз еиԥш, иаҳҳәап иӡбахә,
Мшаҽнеиԥш ҳиацәажәап иаргьы.
Акыр-кырҳәа мшаҽнеиԥш иччабжь,
Ҳлымҳа инҭахәмарп иахьагьы.
Иахьакгьы ҳамҭак ҳҩыза дҳацыз,
Иахьакгьы икаххаа амра ԥхоз.
Иажәеинраала, зны игәы иҭыҵыз,
Уаԥхьа, сҩыза, ишигәаԥхоз.
Зыбӷьыц ҿымшәац ашәҭашьыҵәра,
Уа игәы инықәҵаны ҳцап.
Ихааӡа иналаԥхап аԥсымра,
Ахәылԥ ӡаӡагь наҿаԥсап.
Уаала, сҩыза, ҳнымҩахыҵып,
Ҳҩыза инышәынҭраҿ ҳнатәап.
Данбзаз еиԥш, даныԥсугьы,
Аҩызцәа шимоу агәра игап!
Адгәыр Миқаиа ихьӡнызҩылоит
Шашәахәацк ахьымсыцызт аԥсабара,
Аӡын ҵых ҵаарҷҷо аарла ишарккон.
Лацәааихьшь имуцызт иахантәарак,
Ақыҭа рӡыӡо абомбақәа ԥжәон.
Ибон иқыҭа агәаҟра ишҭагылаз,
Ибон иԥҳәыс хәыҷы лхала дшынхоз.
Ибон ахәаша ҩ-мцак дышрыбжьагылаз,
Иижәшаз аӡыхьгьы аарла ишхыхәхәоз.
Дҩагылеит ашамҭаз хәыцрашәк шигәҭыхаз,
Ичҳара далызхыз неиԥылт агәырҩа.
Зҳәара изымгәаӷьуаз гәҭыхак шицрыхоз,
Ашәдынхыҵырц иҿынеихеит зымҩа.
Аха имаӡа ииааин, ашәхымс днылахеит,
Игәы иҭеишьызгьы, аҵыхәтәан илеиҳәеит лара.
Ихы-иҿы неихаччан, ашьшьыҳәа иҿынеихеит,
Адәахьы аарла иҵыхәтәы шьыжь аҿын ашара.
«Ҳаи, дад, иаха ԥхыӡцәгьак саргәаҟуан,
Еибашьра ҳәа удәықәлазар, маҷк угәуҽаныз.
Уҩызцәа зегьы ахьдәықәлаз уара ухы ԥхьоукуа
Анцәа иумҳәан! –
Ҳазшаз иузиҳәахьоу улахь ианыз, –
Аб абарҵаҿы агәашьа дадгылан,
Игәы мыжда ӡыӡон, игәы рыцҳа былуан.
Иҷкәын ишьҭеиҳәон ныҳәаԥхьыӡк гәаныла,
Аб деиҵасны аҟәараҳәа дҵысуан.
Илаԥш еихьыс-еиԥыс иҷкәын ишикәшоз,
Нахьхьи архәара днаваӡит иара.
Иҽеизигеит, иҽирӷәӷәеит ишилшоз,
Хара игәаҵахь аҵықьҳәа ихысит џьара.
Аб мыжда дцәеицәыԥсуан иахантәарак,
Рыцҳарак изқәа ишкыдгылаз ибон.
Аха ииурыз-ииҳәарыз ашәиккара,
Ахаҳәршәыра еиԥш
Ашәымҭақәа хьанҭыџьӡа  игәагәон.
Ашьыбжьышьҭахь амцаԥшь еицралеит,
Дгьыли-жәҩани еимаҵәеит
Ҭоумышь ахәахьы.
Напышьашәала ҳаҷкәынцәа еилалеит,
Аԥсра абла ихыԥшылеит аӷа цәгьа дгәаӷьы.
Дасу гәаныла рыԥсадгьыл рнықәхьан,
Дасу зегьы гәаныла рыԥсқәа рҭихьан.
Дасу гәаныла рынарцәцҳа иқәсхьан,
Аԥсра захьӡызгьы рԥырҵны ицахьан.
Рыҩнқәа рбылуан аӷа дызхылахьаз,
Рабацәа рыҩнқәа рнапала ирбылуан.
Шә-ааԥынрак, шә-насыԥк ирԥылахьаз,
Амцабз акәҵәишо ахәыԥшӡа еилашуан.
…Ахәылбыҽха аԥсымра аҭашәамҭаз,
Ашәаџьҳәацәа нҭалеит имӡырха.
«Иуаҳҳәозеи, дад, уҷкәын ишәымҭаз,
Инышәнап ихы ақәиҵеит, уҽырӷәӷәа…
Абыржәы акәын иӡыхь ахыҵхырҭа,
Ишаеҵәахәанцәырҵызгьы уажәоуп.
Аха даԥыхьашәеит аӷа хәымга ихымҭа,
Иуури, иуҳәари дад, еибашьроуп». –
Зыҽззышьақәымкуаз аб уажәраанӡа,
Игәы иԥсахит ахәаша аҳәҳәабжь аниаҳа.
Ашәырқыҭан иҩны ажәлар еизаанӡа,
Иԥсы гәырҩа илеишьит игәаҵаҿеизга.
«Шәааԥсеит, саҭашәымҵан, сшәыкәыхшоуп,
Ҷкәынак шәиргәамҵит.
Хьӡыда-цәада дмиасзар, анцәа иџьшьоуп.
Шәнеибац ахьырҳәаз,
Ԥшаласшәа дымҩамсит,
Ихы зқәиҵаз еиқәхозар сажәымҭа лашоуп». –
Ашьшьыҳәа днықәлеит дунеи лашьцарак,
Идунеи лашьцаҵәҟьеит ушьҭа иара изы.
Аҳәҳәабжь налыҩҩит аҵых еиқәара,
Ан лмыткәмабжь ашҭа инықәҩит лассы.
…Рхы-ргәы далырхит иҩызцәа иқәлацәа,
Иабду иарӷьажәҩаҿднаган дыржит.
Иҭынхацәа рылаӷырӡрыхәлаҵәо,
Рхы рымгәахьха рыҩныҟа игьежьит.
Хымыз роуп иԥҳәыс хәыҷы дахьлыдхалаз,
Хымыз роуп рбзиабара иамаз ҿҳәарас.
Хымыз лхыҵуан, ахшара лцәа далан,
Уи ла лыда аӡәгьы издырӡомызт зынӡас.
Амышқәа аӡхыҵреиԥш имҩасуан,
Аԥси абзеи рыбжьара ихьшәашәон агәырҩа.
Ԥсҭазарак ҭахеит, аха ԥсҭазарак еиҭасуан,
Ашәҭаҭыԥан, ашәҭныҵхахеит дырҩагь.
Аҳәҳәабжь ахьгаз,
Гәырӷьа бжьык ҭыҩит ашҭа,
Иқьаԥҭахаз аб игәы ҩаԥхьа илашеит.
Апҟаҩҳәа ахысбыжьгьы геит ашамҭаз,
Зыԥсадгьыл зхы ақәызҵаз дихылҵит аҵеи!
Анцәа аӡәы димихын, ицынхәра дииҭеит,
Аб ихәышҭаарамца еиқәылеит ҩаԥхьа.
Имаҟа нкаршәны анцәа иахь ҿеиҭеит,
Ҳазшаз еицеимкырц абду иҳәахьа.
Аешьара еизеит асаби дырныҳәарц,
Хьӡы мшык ихьӡырҵарц хьӡы рацәа рҳәеит.
Иаб идоуҳа дахьчарц, инасыԥимеижьарц,
Иԥсадгьыл дақәиҭзарц ладеи-ҩадеи…
…Деишәара-еиҵараха ан дахьгылаз,
Ашәеиқәаҵәа лхьыӡсо ҿаалҭит абас:
– Саҭашәымҵан амыжда, шәҿы ахьԥысҽуа сышәԥылан,
Аха ишәасҳәарц сҭахуп ҵыхәтәажәак,
Ҵыхәтәажәак Адгәыр иҭынхаз.
Итәаз налызхьаԥшит рыччаԥшь нарҿықәбан,
Иҟалаз ззымдырыз зегь ҭынчрак иаӡеит.
– Иан еикәацәа,
Шьыжь еибашьра дандәықәла,
Иԥшәма хәыҷлышҟа абасгьы неиҳәеит:
– Сгәы ҭрысны акәӡам изысҳәо, ибдыруаз,
Зеиԥшҟамло егьыҟам, зегь разҟуп.
Сзыхнымҳәыр алшоит,
Ҽаказы суазыруам,
Ҵеик диуазар, сыхьӡихьӡырҵар сҭахуп». –
Иԥшәма хәыҷы абас налаҳәаны,
Иабџьар аашьҭыхны дындәылҵит аҽны.
Иахьанӡа илмырзаз лгәы инҭаҳәаны,
Ԥсраҽнынӡа ҳәа илыман  иҵәахны. –
Аҭаца лҿахәы анхәа еиҭалҳәеит,
Зегьы ргәы инҭаӷызит иныҵак рыбжьы.
Ашьшьыҳәа дындәылҵит ан неиҭамҳәа,
Аҽны Адгәыр ихьӡырҵеит Адгәыр ихәыҷы.
…Стәоуп сымала.
Сгәы аҭра иҭагылом акыҳәагь,
«Сан, сааигәа быҟоума?» – ибжьы наиргеит.
Еишьылӡа иԥсыцқьа ниасуеит ашьшьыҳәа,
Схаҿы икыдуп
Иԥсҭаҵагоу, иԥсҭыхгоу Адгәыр ипатреҭ!
Пыӷа Касланӡиа изкуп
Ақәра хьымӡа дықәуп деиҵыхны,
Аеҵәа кыднахуеит ан мыжда луаз.
«Избан, сзынужьи сыҩ-блак ааҭыхны?
Улымкаа адунеи сышԥақәԥшуеи уан?
Уан, уабдуцәа рдоуҳа уахьчар замузеи?
Аӡыблара ишԥалашәеи уан рыцҳа луаз.
Уаб еибашьрантәи дхынҳәыр иасҳәозеи?
Иҵәҩан шьапы шыҵихыз иасҳәома уан? –
Умцахәзмырцәаша ҵеик дуҭынхазар,
Ушьҭамҭа аӡықәыршоуп сҳәаӡомызт уан.
Ухәыҷра ашҭаҿигылан ауоу аԥшь рҳәазар,
Ари уҵыхәтәы мшуп шәынкыдҵа уан.
Аԥсреи абзареи ирыбжьахаз хымыш роуп,
Суазыр хымыш уазымхьчеит, уан.
Ан лылабжыш мычра амазар, сикәыхшоуп,
Зегь зымчу срыцҳара зимбеи уан?
Уан уҿахрахәы уеишәа иқәнаҵы,
Учамҩахәыҟоу џьысшьалап уан.
О, ақәыџьма млашь иԥыххаа иқәнаҵаз,
Уан жәымҭацәгьа, ҿахеиқәаҵәа уан.
Аӡахәаш ахарҳәуп уан лажәымҭа,
Мраҭашәара зыԥсы ацҭашәаз уан.
Иарауахык еиқәыбгаз уаб игәараҭа,
Егьызмаха еимызҵәарыда уан».
Ҵыси-ҳәыҳәи рашәа ҭынчуп уахантәарак,
Еилагылоит дгьыли-жәҩани рхәы-ржьы.
Аԥсра еиӷьшьо сахьгылоу сымацара,
Сгәы асырҳәы ҭанаԥсоит ан рыцҳа лыбжьы.
Заури Едики аишьцәа Касланӡиаа ирызкуп
Аҵырҵыр имацәысуеит алашьцараҿ,
Ашҭа аҵыхәаҿ ҩ-ҳаҭгәынк неимҟьоит.
Дтәоуп ан лыҷкәынцәа рыбжьара,
Ацәаӡыӡргәыҵыршо ҩ-цәацәашьык лашоит.
Деихаӡаԥштәалоуп ан еиҭазымҳәаз,
Лылаӷырӡнҵәахьеит уаҳа иааӡом.
Лыҷкәынцәа ҵыхәтәажәак лазымҳәаз,
Урҭеихык-еиҵык лаԥхьа икаԥсоуп.
Дтәоуп лшәы еиқәаҵәа лҽылаҳәан,
Ашәӡанӡаҿыртлаха лыбла иҭаԥсоит.
Ан рыцҳа лхы лзаамгеит мчыла ҳәа,
Рыԥсадгьыл рхы ақәырҵеит,
Убриак деиқәнархоит.
Уажәы-уажәы инеимҟьоит алашьцара,
Аҵыхгьы агәы аҭра иҭагылаӡом уаха…
«Шәан дшәыкәахшоуп, снышәмыжьын смацаран,
Срыцҳауп шәара мыжда, шәыбжьы насшәырҳа». –
Дцәажәоит лымала…
Ажәҩан лашәуп, аҵых дагәоуп,
Абаҟа инадԥыххаалоит ан луаз.
Аҵых аҳәынҷоит аҭынчра гәыҭҟьага,
Гәыжьжьагас ан хаҳәуп илзынхаз.
Аҵырҵыр имацәысуеит алашьцараҿ,
Аҵых насыԥдагьы алаураҵәҟьа ауеит.
Дтәоуп ан лыҷкәынцәа рыбжьара,
Дцәажәоит лымала…
Ацәаӡыӡргәыҵыршо ҩ-цәацәашьык былуеит.
Иеишәа дахаиртәан агәҳәы,
Дынхьаԥшаанӡа иқәыз ифеит.
Ҽмырба ҟаиҵеит, днаҳәит, дааҳәит.
Ԥхашьароуп иҳәан, егьимҳәеит.
Ушьҭа ма дгылап ҳәа дшыԥшыз,
Данаахьаԥш, иеишәагьы имбеит.
Иара ламыск ҟаиҵарц дшаҿыз,
Ианҿимҭӡа, иеишәагьы  ифеит.
Аха убригьы ԥхеишьан, ичҳаит,
Ичҳаит, ичҳаӡеит, егьимҳәеит.
Агәҳәы иқәнагаз анимаҳа,
Аҵыхәтәан иара аԥшәмагьы дифеит.
Уи абылра даҿуп уахатәи ашара,
Аҵых лашьцара даларшәуп зымҩа.
Дабылуеит аб рыцҳа мцабызҵас ицралаз,
Ибжьыдоу, илабжышдоу ахаҵа игәырҩа.
Ацәылашамҭаз инышәынҭраҿ ҿеиҭоит,
Днаԥшы-ааԥшуеит, аӡәы дибаргьы иҭахӡам.
Абра шаҳаҭдызмам илаӷырӡкеиҭәоит,
Ашьшьыҳәа аҟәардәхәыҷднықәтәоит,
Ахаҳәеиԥш дхьанҭаӡа.
«Ҳаи, дадхеит, ақьиара мычра амазар,
Ашьашәрылԥха уиҭар замузеи ҳазшаз.
Ушьҭа ииури ииҳәари уаб изамузар,
Уаб ԥсы гәырҩа зыцрымӡааз,
Мышмыжда иахшаз.
Гәыӷырҭа заҵәыс исымаз уара уакәын,
Схәышҭаара агәҭа иҩаушьҭит аӡыршы.
Саргьы иахьанӡа сзымԥсуаз абри азакәын,
Агәырҩаша мҩахымҵыр амуит са сзы.
Ахраҭахь нагӡатәы ҳәа акырҟазар,
Амаалықь итәарҭа утәарҭахааит, дад.
Уабдуцәа рҳақабри адгьыл иалазар,
Умшәан, сыҷкәын, урҭухылаԥшып  угәаҭ.
Ушьҭахьҟа ухьамԥшааит,
Уҷкәын заҵәдыҟоуп,
Уԥсы амч ицҵа идухарц иԥсынҵры.
Издыруеи ахәаша, акы ахьырҳәо акыҟоуп,
Сааигәа уҟам, дад, уԥсы ажәҩан ахь иԥрит.
Ирҳәоит,
Зыԥсадгьыл зхы ақәызҵаз џьанаҭитәарҭоуп,
Узқәаҭыԥузышьалҭаз абра-аԥара зшаз.
Саргьы ушьҭа лассы снеиуеит,
Ҳаиқәшәарҭа ахраҭоуп,
Сыгәнаҳа имаз акәамԥа лазышьҭыз арҭзаҵәы  шҿаз».
…Абас дхынҳәуеит аҩныҟа аилашәшәымҭаз,
Ибжьыдоу ишьҭадоу имыткәмабжьы гауеит.
Зхы-згәы еилаԥсаз аб рыцҳа, аҵх ашамҭаз,
Акыркырҳәа иҷкәын заҵәиччабжь иаҳауеит!
Сыбзиабара наскьазгеит ахааназ,
Бжьы-мҩак реихагыларҭаҿснаӡеит.
Избахьаз, исаҳахьаз, сызхааныз,
Аццышәхьшәашәеиԥш инкаԥсеит.
Уаха ашьа аҿыршоуп мраҭашәара,
Сгәырҩа мыжда сзыҵәахуам иԥхьак.
Ҭахак снаҭаҵәҟьом цәалашәарак,
Зынӡа имиз сиҵашьыцуеит иахьак.
Амзаҿа кнаҳауп ажәҩан ҵада ахымааҿы,
Ҽаанбзиала! Агәы цқьа аҩада иҩархоуп.
Сыжәлар агәаҟра аӷымаа-сымаа
Изҭагылаз, ирхыргаз аԥхыӡцәгьа рызхоуп.
Адгьыл адоуҳа саҳәоит амыш аԥсымҭаз,
Хәылԥшәаԥшь иналыггаз анцәа «амин» иҳәоит.
Сныҳәаԥхьыӡрысҭеит, убри акәын исымҭаз,
Аӡәгьы ииеҵәахәкыдшәом, икаххаа илашоит.
Уахакгьы, уахакгьы иаасыкәыршан ҭынчроуп,
Нарцәакрыҟазар, рыгәқәа каршәуп зегьы.
Уаха аҵых еиқәырхха ҳәҳәабжьыла иҳәынҷам,
Ҭынчроуп, абомбақәа тҟәацуам џьаргьы.
Аԥшырҭа иқәтәоу ухьы шьаргәыҵа сакәыхшоуп,
Сыжәлар исызраҭәашьа улыԥха-угәаԥха.
Удоуҳа зцу ҳадгьыл ҳчеиџьыка акәыршоуп,
Суҳәоит, анцәа ду, улакәлаԥшы хаа ҳхарԥха!
Жәларык рҽахьыршьыз ахәы сықәгылоуп,
Знапала зыхәда ԥызҟаз рышьҭа саԥшуеит.
Схәыцрақәа рӡы-мшын схыҵәо сахьгылоу,
Жәҩангәы иналԥхаз ныхак ашьҭыбжь саҳауеит.
Аҩнқәа ҟәыбасоуп геи-шьхеи рыбжьара,
Ахра изаламгылаз ахаҳәқәа еиҟәыжәжәоит.
Аԥсуа дгьыл аҽарыцқьоит ариабжьарак…
Кьач ныха ацыԥхьқәа ԥыххаа икаԥсоит.
Зны тәым жәҩанк аҵаҟа зымцахәеиҿазкыз,
Иқәнагеит сдоуҳа, рӡи-рымцеи неиқәҭәа.
Аԥсуа дгьыл рыҵӷәасеит, аԥсуа дгьыл еицазкыз,
Ухьы шьаргәыҵа сакәыхшоуп зегь зымчу анцәа.
Аԥсуа дгьыл аҽарыцқьоит ариабжьарак,
Аԥсуа дгьыл ҿыцӡа еиҭеиуеит иахьа.
Ахрашәа аҿыҩҩуеит ахра ҩаскьара,
Арҩашқәа цқьа-шәқьаӡа илеиуеит ҩаԥхьа.
Ажәытәтәи аҳаҭгәынқәа ргәаҵа неиҩыхны,
Ацәашь еиԥш иныҵхахоит сабдуцәа рыԥсы.
Храшҵас иаақәгылт ахьмыӡӷнахыхны,
Адгьыл иақәлахаз, зых иақәиҭу Аԥсны!
Ефрем иҳәахьа лашеит мрашәахәан,
Аԥсынтәыла иахнахит ақырҭуа изынџьыр.
Ҳашьхақәа ирхаԥыруеит аԥсуа иашәақәа,
Аԥсны аша-еҵәа адунеи зегь иадырт.
Зшьацәгьа ицашаз зда иаламгылаз,
Рышьҭамҭа аӡы нықәдыршеит шьыжьык.
Аҭынчра агәы еиҩызхуаз саҳауан сахьгылаз,
Жәҩангәы асал алазҵаз апҟақәа рыбжьы!
Иахьеиԥшҵәҟьа икыдхало сымбац сыблақәа,
Зны сгәыӷрақәа еижьагоуп, игәырԥрыгоуп ҽазны.
Зны ӡибнаҟа схырхәоит схы самырхәакәа,
Зны адунеи сақәлартәуеит сгәыӷрақәа сжьаны.
Иахьа сыгага сахнарԥоит, уаҵәы игәыԥҵәагоуп,
Аԥсҭазара шыԥхыӡу иахьагьы агәра згом.
Са издыруеит сышьҭақәа ахраҭахь ишнагоу,
Аха уаҵәтәи сыцәгьа хасҵом зегь акоуп.
Ихасҵом, избанзар иҵаауп аԥс рыцҳа,
Уаҵәгьы уаҵәашьҭахьгьы сыҟазар сҭахуп.
Исамраӡакәа хынҩажәа шықәса ахыҵха,
Хынҩажәиԥшьба ацәқәырԥашқәа сырхуп.
Адунеи сзықәыз сзымдырӡакәа сахьымцаз,
Са сыбзарагьы арҭынчуеит, сыԥсрагьы убас.
Иаанхагәышьашт издыруеит сызхьымӡаз,
Аха ицқьоуп инсыжьыз, сышьҭамҭа исҭынхаз.
…Агәыр-гәыр, агәыр-гәыр,
Иҭадыдуеит Кәыдырҭаҟа,
Жәлар рзыҳәан абзиара анцәа ду иҟаҵа.
Анаџьалбеит, иҟоузеишь иахьа Аҟәа?
Суҳәоит зегь зымчу, анцәа ҳҳақ  нагӡа.
Мышк ада зызнымхаз ашәҭгьы гәжәажәоит,
Сыбзиабарагьы сынасыԥгьы ӡшәахшәа иӡыҭуеит.
Ушьҭа аҽҳәа иҽҳәаршәу скәицгьы хьшәашәоит,
Хырԥашьа змам сыҿҳәара абла сҭаԥшуеит.
Дгылоуп лкасы еиқәаҵәа лҽылаӡан,
Ацәацәашь ҭаауеит аншьан ахаҿы.
Лгәаҵан иҭалшьит аҭаца лымаӡа,
Игәкуеит ишьадоу аҭаца лхы-лҿы.
Лыԥшәмеи лареи жәамыш еидхалеит,
Лыбзиабара ацәыргаха лмаӡеит лара.
Уажәаншьан ахаҿы дгылоуп лхала,
Лхәыцрақәа хыш-хыҵәан иаҿуп ацара.
Ацәашь еиԥш иныҵхахан,
Ӡшәахҵас иныҵабаз,
Лыбзиабара адунеи зегьы ҭацәит.
Адәы ԥшӡа инықәххыз ашәҭыц иаҩызаз,
Гәылагьы шьамхылагьы аԥҳәызба дажәит.
«Схынҳәуеит ирласны, сыԥхыӡагәра згоит,
Иааиуа ашықәс ҿыц сахьчоит, ибдыруаз!» –
Аа, абыржәакәушәа иччаԥшь лҿаԥхоит,
Аҭаца хәыҷы дахьгылоу гәыла дуазыруа.
Иҿахра ахәы ықәуп зықәра иахьымӡаз,
Уа алабжыш ахьыӡсоит ацәашьы.
Имҩашьахуа исахьа лбарҭоуп нахьхьынӡа,
Иҩеиуеит ауадаҿаԥсылҩа кашьшьы.
Зехьынџьара лабжыш злымкәо ҭынчроуп,
Дшәоит аԥс рыцҳа цар ҳәа ишәаны.
Ари лгәырҩа цәгьа иаҳәынҷаз ҿымҭроуп,
Ас илашәҭыз ашәҭеиԥш дгылоуп дыхшәааны.
Уаҩдахьысымбо ҭынчрак сашьҭоуп,
Гәбылрак ахьыҟоу сықәҵыр сҭахуп.
О, сҩыза, иахьа аԥсҭазара сгәаҳәом,
Бзагәырҩала сгәыӷрақәа ҭәуп.
Иахьсыхьуа збарҭоу аӡәы сишьҭоуп,
Аха аӡәгьы ихабар ҳәа збаӡом.
«Сызшьрыда», схәыцуеит уаха сахьышьҭоу,
Уахатәи аҵхгьы макьана ишаӡом.
Ауаатыҩса зынӡа игыгшәыгхеит,
Аҽаԥа Џьамхәыхәиеиԥш рыԥсы ҭәуам.
Агәасакараҵәҟьа абас сықәхеит,
Сыԥсадгьыл гәакьа сшьапы акуам.
Исашәҳәа, ауаатәыҩса, аӷауама?
Аԥеиԥш цәгьахома нас Аԥсынра?
Аџьма анынҵәаша тәыҩала еисуама?
Мамзар, иарбан иаҳԥеиԥшу жәларак?
Сашьа, аԥшырҭа иқәтәоу деицоумкын,
Агәнаҳа уаҵамлан уаҳа, сашьа?
Уашьа гәакьаҵәҟьа абџьар иҿоумкын,
Амал азы икоумҭәан уашьа заҵәы ишьа.
Ан лгәыԥҳәы умыршәиин, рыцҳароуп,
Анцәа дузыӷьашкыр алшоит иахьагьы.
Ҳазшаз иқәигаз гәнаҳала иҭәыз роуп,
Уҽаанкыл, агәнаҳа уаҵамлан уаргьы.
Шәҽаанышәкыл, сашьцәа,
Шәыԥсы шәаԥымсын!
Ақәыџьмаҵәҟьа иафом амадатәы.
Анцәа ишәымеидаз адгьыл шәакьымсын,
Шәара шәнапала дшәымшьын шәара шәтәы.
…Уаҩдахьысымбо ҭынчрак саҳәоит,
Гәбылрак ахьыҟоу сықәҵыр сҭахуп.
Сҩыза, иахьа аԥсҭазара сгәаҳәом,
Бзагәырҩала сгәыӷрақәа ҭәуп.
Мизан Миқаиа изкны
Агәырҩа иацу, ақәа еиқәаҵәа,
Улаӷырӡышоит иахьантәарак.
Улзышәаџьҳәома ан еикәацәаз,
Ан изхыҵхьоу зыԥсы ахаара.
Агәырҩа иацу, ақәа еиқәаҵәа,
Улаӷырӡышоит иахьантәарак.
Аӡәыр дрыхьшәама ашәақәлацәа,
Аибашьра ашҭа адәы сакараҿ?
Агәырҩа еиқәаҵәа, ақәа еиқәаҵәа,
Улаӷырӡашоит иахьантәарак.
Аӡәыр дамоума ацәқәырԥеҵәа?
Аӡыблара аилаҭәараҿ?
Ақәа еиқәаҵәа, еихьымӡа-еиԥымӡа,
Игәырҩоугозеи ажәҩан хымааҿ.
Дуџьабома ақәра хьымӡа,
Еибашьрантәи аҩныҟа изымааз?
Ақәа еиқәаҵәа, ақәа еиқәаҵәа,
Дуҵәуома зыбаҩзцәыӡыз?
Убри азоума инахырҟьацәан,
Арҩаш хьшәашәа абас изхыҵыз?
«Аҟәара дықәуп сгәырҩа хзыжьыз,
Кәыдры ацәқәырԥақәа инрыжьыз.
Згәы иныҵашәаз аӷа ихызаҵә,
Зықәра иахьымӡаз ан лԥазаҵә», –
Абжьы ҭыҩҩуеит Кәыдры аӡиас,
Ишәеиқәараха ицоит иниас…
О, ажәҵыс, ажәҵыс, схәыҷра амҵәыжәҩа,
Сажәра аԥхыӡссир, схәыҷра агәырҩа.
Иҟоузеи ҽеирас ажәҩан хымҩахь?
Акгьы сцәымӡакәа, иҟоу сызҳәа.
Ишкәакәоума сыжәлар рынасыԥ,
Ма иҷышәума уаҵәтәи рлахьынҵа?
Ииҳәозеи анцәа сажәра зырласыз?
Суҳәоит суазыр наӡартә  иҟаҵа.
О, ажәҵыс, ажәҵыс, мышьҭабзиа,
Икыдышьшь ианлеиуа ақәаԥсата.
Ианымҩасуа аԥшалас ӡиас,
Уа сҳаҭгәын ҿыцаҿ  ункаҭәа.
Нас ааԥынрашәак наҳәа ирхаан,
Уи хьы рҩашха игәаҵаҿы инеип.
Изқәаҭыԥ ҭынчхап, иԥсы ҭынчхап,
Зыԥсадгьыл зхы ақәызҵаз аҵеи.
О, ажәҵыс, ажәҵыс, иалшозар суҳәоит,
Иарс ахәхәаҳәа ԥшаласк кашьшьы.
Ҭынчроуп.
Рышьҭыбжь гаӡом ашәии, аныҳәеи,
Харантәиааҩуеит игәырҿыӷьгоу,
Игәырмаҷгоу амышзырҳага абжьы.
Абри ахәы аӡәымзар-аӡәгьы дықәыршәӡам,
Аҭынчра аҳәҳәабжь улымҳа ҵнахуеит.
Мышкызны еиԥш агәашәқәа алыкәқәа рыларшәӡам,
Аԥсыгәырҩа ахԥша – аԥшазаҵәшәышәуеит.
Инымҵәаӡоз алакәқәа ҵхы-зықь иргәылазҳәоз,
Ашлақәа, аҩыжәлантәык ирыбжьызхуаз ахҟа.
Ара зқьы ааӡаны, шәкы абна илазҵоз,
Урҭгьы рнышәнап гәакьа иамадоуп ҵаҟа.
Анышәиамоуп, адунеи аҵа зыбаҩ ҭыргаз,
Афронт аҿы иҭахаз, зыҩны зчамҩахә ҟамлаз.
Абри анышәиамоуп асабицәа зықәра иахьымӡаз,
Асабицәа зымцахәуаҳагьы  имлашаз.
Ашәаԥыџьаԥрыкәа иҭаршәын уаа-шәҩык рызқәаҭыԥ,
Ахәы ԥшӡа иадыԥшылон уаа гәарҭак рыԥсы.
Ашацәа рӡыхь ҩеиуан, ӡшәахшәа инықәӡыҭыз,
Аха мышкызны зегьы-зегьы ықәҵит, иӡит лассы.
Избан нас, ауаҩытәыҩса, умахажьы узацҳаз,
Жәлантәык рыԥсырҭа изақәукызеи унацәахы?
Избан угәы иныҵакны уабџьар узаҵхаз,
Шьагьырҭас изруҭазеи қыҭак рынцәахәы?
Уи аӡыхь, бжьабиԥарак ирхааныз,
Ахьаца еихиаа дуқәа ирҭаҳәҳәан.
Абри адгьыл агәы иныҵхәраауан ахаангьы,
Жәларык иргәыӷырҭан, ныхамҵас ишьан.
Абзиаразгьы иртон, цәгьара аҵыхәазгьы,
Иарак ауп издыруа заҟа лаӷырӡхыԥсалахьаз.
Амра анкаҵәозгьы, асыҭәҳәа анауазгьы,
Аблагәеиԥш адгьыл агәы иҭатәан уи аӡыхь.
Х-ҵлакы ԥыххаа ишьҭоуп уажәаӡыхь амҵа,
Уаҳа ашәахсҭеиԥш аҵлара илсӡом амҩапа.
Абаҟажәеиԥш аӡыхь ихықәжьылоуп еиқәжьакца,
Х-хьацак ирыдыԥсылаз атракторқәа  хԥа.
Амҩасҩы днықәгылап ари агәысакара,
Зны зегь еиҵаҭәы ианыҟаз збахьаз.
«Ҳаи, абааԥс, анцәа иумҭан гәазҳара,
Абас жәларык рхәышҭаара ахаҳәқәа зшьаҟьаз», –
Ауаатәыҩса мҩаслап рхы иақәҵаны,
Уара, ҵхагәы иналкьасан, аԥсцәа руаз уаҳалап…
Ацәгьара узиахуам аӡыҩры инаҭаны,
Ахаангьы аӡәгьы изымгаӡац абзагәырҩа аҳақ.
Хаха-хымш рыда еидымхалаз,
Афронт ахь днаскьалгон шьыжьымҭанк.
Аҩыџьагьы ахәы ԥшӡа иахьыҩхалаз,
Игәы инарҳәомызт, акы иҳәарц игәы иҭан.
– Сыӡырҭеи сыԥсырҭеи баҳаанӡа
Быԥшыз, ҳанасыԥагәра ганы.
Сани саби сара схынҳәаанӡа,
Ргәы иабмырган, – иҳәеит аҵыхәтәаны.
Иҽыларҟәны аӡыхь днаҿыхәан,
Даҽазнык даахьаԥшын, дааччеит.
Уи акәхеит, нахьхьи, ахәы аҵыхәан,
Архәарагь днавалт, дныҵашәа дцеит.
Уаҳагьы длымбеит.
Ицон аамҭа, аӡеиԥш имҩасуан.
Аӡхьамԥши асаркьеи еикәлыршон…
Аӡи асаркьеи даԥушан, дыгәӡасуан,
Абас гәыӷрада ихәлон, гәыӷрада ишон.
Шьыжьи хәылбыҽхеи рымҩа даԥшын,
Абыӷьқәа гәылҵит, абыӷьқәа каԥсеит…
Аха ллаԥықәшәа иаҳәоз зегьы мцын,
Амҩақәа ишрыкәшоз лылаԥш ааԥсеит.
…Шьыбжьышьҭахьк амра анкыдшанхалоз,
Адәахьы ахыу-хыуҳәа алақәа шит.
Аарла, лгәы ӡыӡарак шҭалоз,
Аҟәара деиҵасуа, агәашәахь днаԥшит.
Иааҭалт гәыԥҩык ашҭа, агәара…
Агәыла-азла лассы инеизыҩҩит.
Лара дгылан дҳашҳатәаран,
Ашла иҩнаҭа аҳәҳәабжь нахыҩт.
Аб мыжда дгылан ашәы иҿхысны,
Дгылан уи илабашьа иҽанҵа.
Аӡхыҵреиԥш игәаҵахь аҵықьҳәа ихысны,
Иԥыххаа ишагаз ибон  илахьынҵа.
Иҽааирӷәӷәан, еиламскәа инеишьа,
Аб ашьшьыҳәа днавалеит зымҩа.
Ԥсраҽнынӡа игәаҵа инҭеишьит,
Еиҭаҳәашьа змамыз ахаҵа игәырҩа.
Ҳакәтарцына ҿнаҭит аҽнышьыбжьон,
Рыцҳарак абоит ҳәа дҵәуон сара сан.
«Бзиак аҳәазаргьы быздырам», – длылабжьон,
Аха илдырит уи ҽеирак ишазҳәам.
– Ҷкәынцәа гәарҭак амшын ихыԥсалоуп,
Аҽнышьыбжьон арцына збахьада ҿнаҭуа!
Екәым аҳәазар, са схакәхааит схала, сыԥсала. –
Цас иауазшәа, акәты гылан иӡырҩуан.
Ҳара акәты ҳахәаԥшуа ҳгылан,
Даҽазныкгьы ҿнаҭыр ҳәа ҳшәон.
Рыцҳарак ҳазхәыцуан зегь гәаныла…
Цас иауазшәа акәты гылоуп, инаскьом.
– Иудыруеи акы ахьырҳәо акыҟазар,
Шәашьҭалан исзышәк, нан, абни акәты.
Инаҳхылҵыз ҳхәыҷқәа насыԥк рымазар,
Арыӷьарала ишԥамгьежьри,
Шашәак насшәыркы, –
Ҳакәтарцына ҳнашьҭалт зегь ҳҿылахан,
Ашҭа иҳаман ҳҭалеит иҿырҟьаса.
Аҵыхәтәан иаргьы агәара инкылархан,
Икны иаагеит ахәыҷқәа зегь ҳаицрыԥсса.
Иҟалаз заҳаз еизеит ҳа ҳгәылацәа,
Зегьы ҿымҭ-ԥсымшьа илыхәаԥшуан санду.
– Игәаҳҭап, нан, сара санхәа хәыларцәа,
Зны ислырбахьан абас ишаԥу.–
Арӷьа шьапы ашашәа нахаршәны,
Ашьшьыҳәа ҳакәтарцына кналҳаит нас.
Санду ишызбоз лкасыш нкаршәны,
Лыҩнапык дырҩахан, ҿалҭеит абас:
– Са сзыршкәакәаз суҳәоит, аԥшырҭа иқәтәоу,
Ҳхәыҷқәа рыцҳақәа адунеи аҵан,
Амца иаҿаԥсоу.
Иаахәан суҳәоит ан лылабжыш абри ахәы иқәҭәоу,
Рчамҩахәалазар, рыҩны-ргәара изыҿҳәароу,
Игьежьааит нас абри акәты арыӷьала,
Игьежьааит излакнаҳау ашьашәы-рхац.
Изымхынҳәуазар урҭзланыҵыз ахәымҩала,
Суҳәоит,
Акәтарцына арымала ахы урхарц.
Абыржәыҵәҟьа адунеи зегьы ԥыххаа ицашазшәа,
Зегьы шәаӡыӡо игылан еиҵаӷәӷәа.
Игылан урҭ ҳәҳәабжьык раҳашашәа,
Ҳаӷеимшхара агәырҩацәгьа рхьыхәхәа.
Ашьшьыҳәа, ашьшьыҳәаӡа акәты аноулышьҭ,
Амҵәыжәҩақәа ноужьны иаазазеит.
О, анаџьалбеит ушьҭа ишԥоуришь?..
Аха џьарамзар-џьара акәты мгьежьӡеит.
Нас, ашьшьыҳәа, адунеи гьежьуазшәа,
Арыӷьарахь инхиаалеит акәты.
Игәырӷьеит зегьы рыҷкәынцәа хынҳәызшәа,
Гәырӷьа лабжышла рыблақәа ҭәын.
Акәты ашьшьыҳәа арыӷьала игьежьуан,
Ргәыӷра ашашәа ахац иацын зегьы.
Акәты арыӷьала игьежьуан, игьежьуан,
Ҭынчран.
Ушьҭа шәарҭа ыҟамызт џьаргьы.
Ицон ихаҳәраҳатәыз амшқәа, аҵхқәа,
Ан лыӷызбжьы уахазны иныҩныҩуан аҩны.
Анцәа диҳәон, уахазны, мышкы-ахамышк уа,
Дхынҳәырц лыҷкәын иҩныҟа деибганы.
Ашьжьымҭан лҿы лыӡәӡәон ӡхьамԥшла,
Днаныԥшылон амҩапа, лыҷкәын дызлацаз.
Нас дныҳәа-ныԥхьан,
Ахәы аҵыхәахь лҿыналхон дхьамԥшкәа,
Лара заҵәык лакәын издыруаз лгәы иҭаз.
Днаҵагылон ашьшьыҳәа зны лыҷкәын икеиҿаз,
Ахьаца ҵла ҳалалӡа игылан иӡырҩуан.
Аброуп: «Ди, ушьҭа сдухеит» ҳәа ахьлеиҳәаз…
Дгылан ан, лыҷкәын еихашьҭыбжь лаҳауан…
– Ди, аҵыхәтәантәи амахәаансыжьит,
Ҽааны-уажәааны, уи иҵегь иазҳарц.
– Избоит, нан, избоит, икахәхәа ишынужьыз,
Анцәа сиҳәоит,
Иунасыԥхо лыхцәы абас иԥшӡахарц.
Диеигәырӷьон ан усҟан, лымцахәзмырцәашаз,
Лхарҭа, лыԥсырҭа – лыхшазаҵәлгәыӷырҭа.
Иабалдыруаз ан, иахьа абас дшықәхашаз,
Аха макьанагь дҭаԥшуан гәыӷрак алакҭа.
Нас лхы дҩахан абнара днылаԥшуан,
Амаҵәрхьыӡсо игылан аҵлақәа убра.
«Ҽаангьы гәырҩада ԥшӡала иаԥылаша,
Нан, сыҷкәын, удлаԥса иааит ҽааԥынрак», –
Лхәыцрақәа аӡаӡа еиԥш ашьацра инылаԥсо,
Лгәалашәара аӡхыҵра агәгәаҳәа еилашуан.
Ан аӷа ицәа иҭамӡара лылагӡан,
Зны лыҷкәын дызлацаз амҩахь дыԥшуан.
Абри ахәы сықәгылоуп иахьа сымала,
Сашьҭоуп, аха избом ҳхәышҭаара аҭыԥ.
Ацәеиха ахугахьеит арыӷьала, арымала,
Иҟаӡам ҳраҵлақәа, иҵуххьеит урҭ.
Аибашьра ззыҟалаз сықәуп ахәызаҵә,
Ҳаԥсцәа гылан, хыла иасуеит адамра.
Зегьы аҩысҭааи аџьныши ирхәызарц,
Иҵухыз аҵлақәа иаҿуп абаара.
Уара абзацәагьы умшаҭеит,
Аԥсцәагьы умшаҭеит,
Жәлар рҵәыцәгьагь уацәымшәеит,
Рышәигьы – убас.
Ашәиҳәаҩишиҭаху жәларык рынхарҭа,
Ашә-лашәагак иршьагьырҭан,
Цас ԥсышьа зуҭаз.
Аҳәызбаҭыԥ ӷьаргьы, абз ҭыԥ ӷьашам…
Амаҳагьа ихәыцха алақәа ирфаӡом.
Арыцҳара аҵыхәтәы ыӡрым,
Иузыӷьашам баша,
Абри аҵкыс еицәоугьы шьаушьа збаӡом.
Гага еиқәаҵәан иушьҭаз абри ахәы иқәҵыз,
Урҭзегьы уцәа дырҭынчрым есуаха.
Есуаха аӡәуқәҿиҭлап наурҵас ицәырҵыз,
Есуаха ушьаҳиҭхан аҵх уазынхап.
Ҭынчроуп араҟа, ҭынчра гәыҭҟьароуп,
Ихаарадаха аԥшазаҵәы асуеит ҵаҟантә.
Изкуазеи, изышьҭуазеи, ахәы ԥшӡа сакароуп,
Ацәашьы иаҵәеиԥш схәыҷра аҵәыуабжь ааҩуеит харантә.
Шьыжьымҭанк, аҳиуаажәлар уазыруа,
Аҳҭынра ашҭа хырҩаԥшьаа еизеит.
Аҳус хьанҭак шрыдиҵоз рдыруан,
Уи, ажәлар акыр иршәит, ирџьабеит,
Аха ихәыцуан изқәырҵара рзымдыруа,
Уажәымзар-уажәы ҳәа аҳизыԥшуан.
Анахь-арахь ишзахәоз ирласуа,
Аҳҭырԥарцәа ықәгьежьаа амаҵ  руан.
Ус, аҳиуаҩибжьы геит ахан ахь:
– Шьарда зымч,у ҳаҳду, дааиуеит уажәы.
Зегь шәааскьа, аӡәуавамхан аганахь, –
Уаҳа мҳәаӡакәа даагылт деихашәы.
Аҳихарҵәыжә ԥаҵақәа хыршаны,
Иҟыԥсцәа ыргьало даақәгылт ахан:
– Иагу ҳәа аӡәыр дыҟоума дҟьаланы?
Ишәҳәа ирласны, ҳаилашәмырхан.
– Мамоу, зегь зымчу, ухаҵкы ҳцеит,
Шьыжьаахыс абра ҳгылоуп зегьы.
Ақыҭа зегьы ҳалсны игәаҳҭеит,
Дарбанзаалак аӡәднымхеит џьаргьы.
– Ижәбома, нахьхьи, ашҭа анҭыҵ,
Ахаҳәшкәакәа ахьышьҭоу ихәтәны?
Иԥсахымкәа, ахәлара амԥаз,
Ацәа мыҵкәакәа, иҿырԥхьаны,
Маха-маха ишахәҭоу еиҿыхны,
Абаҩ-ашаҩеилырга,
Ишыԥха-ԥхоу, ақәаб иҭыхны,
Аҿҳәара аамҭаз исзаажәга,
Абри заҳауа аӡәгьы сшәеигӡом,
Ианшәзалмырша аҿҳәара аҽны.
Дызусҭазаалак аӡәдышәмеиӡо,
Аҵәҩанқәа ирхасҵоит шәхы хсаны.
Иҳашҳатәраха ажәлар гылан,
Ажәа заҵәык изымҳәеит аӡәгьы.
Аҳгьы ддәықәларц иҽеидикылон…
– Иҟалозар ажәа заҵәык саҳәоит саргьы, –
Ашьшьыҳәа ҭаҳмадак даарылҵын:
– Иуҳәаз ҳаҳаит, саҳ, ухаҵкы.
Ус мариаказ, суҳәоит умгәамҵын,
Уара умаҵаура ныҳәоуп ҳа ҳзы.
Хәылԥшәаԥшь анцәырҵуа, мраҭашәамҭаз,
Ууаса шкәакәа ацәа ҿырԥхьа,
Акәацгьы ԥхеи-ԥхеиуа, угәалаҟамҭаз
Уахаҳаԥхьалоит, саҳ, уаххьа.
Амала, сгәанала абас иахәҭоуп,
Убас иақьабзуп, дад, ҳара ҳтәала:
Ашьтәа шкәакәа зтәу уара уоуп,
Ахәда ҳзыԥҟа, дад, унапала.
Знык ԥсра дыԥсит аҳдахьгылаз,
Ажәак имырҳәакәа ашлагь днеиԥырҵит.
Ишәеиқәараха ажәлар игылаз,
Аҳҭынра ааныжьны ашҭа инҭыҵит.
Дунеи хәҷык ҭацәызшәа, ҭынчроуп абараҟа,
Дунеи хәҷык ҭацәызшәа, адгьыл гәырҩоит.
Ашьха рыԥхрақәа ахчнысуеит ҩадаҟа,
Зычҳара хыҵыз ахаҳәқәа еиҟәыжәжәоит.
Ирдыруаз анырҳәа иҳашҳатәрахаз,
Ахааназы ахрақәа ыцәоуп иҭахәхәа.
Ауаҩытәыҩса идлаԥса имацарахаз
Ашьха дгьыл хьанҭыџьӡа ишьҭоуп еиҵаӷәӷәа.
Сдаракәац рҭыӡҭыԥқәа еихык-еиҵыкны,
Аӡы нықәыршан ашьхақәа ирҿаԥсоуп.
Аԥсыуа хаҵак акиҳәа ибжьы неиҵыхны,
Ахәқәа ирықәыҩуа џьаргьы иуаҳаӡом.
Асас иаӷәра ахаиршәуам аҽхырԥарҭа,
Аԥшәма дгәырӷьаҵәа днықәлом имӡырха.
Аҟәараш еиԥш ашьха икыдым агәарҭа,
Мацқьа-шьацқьа аԥшәма ихитуам иԥшьырҳа.
Адгьыл иалалт Ҵабалаа рышьха цамҩа,
Ахрақәа ирныҵит адауаԥшьқәа рыхҵара.
Иахьа рҭамҳа еиҿажьым ашьха – Аҳарҩа,
Ицәаԥхьаӡараз Ажәеиԥшьаа рашәабжь гом хара.
Шәақь ԥынҵала ахра гәаԥшь ахаҩаӡараҿ,
Уажәақардуаг ԥыххаа иларышьҭӡом аӡәгьы.
Иахьеибакуаз аԥсуа хаҵа имцахара,
Иқьаԥҭажә-цуҭажәха ишьҭоуп иахьагьы.
Мышкызны ашҭа зырлашоз аҭәаҵла,
Икәашхан, иахьагь аарла игылоуп зымҩа.
Аҵла зааӡаз адгьыл иалаԥсит адацқәа,
Ишгылаз иԥсит, аха икаҳауам агылҩа.
Икаҳауам аԥсуа иадгьыл ашьана,
Икаҳауам. Сыжәлар ргәаҟра иамоуп шаҳаҭс.
Икаҳауам, икаҳауам ашьха ашана,
Ашьха ашана, амҳаџьыр ирҭынхаз.
Сгылоуп са сымала, схәыцрақәа еицакуеит,
Ашәышықәсақәа сықәыӷәӷәоит ихьанҭаӡа.
Џьара аихац иҭахаз аӡыхь еиԥш игәаҟуеит,
Ахаҵа игәырҩашәа зҿыҩуа аԥхьарца!
Споезиа, уара есымша аӡыблара уалан,
Аразреи ашьыцреи уеимаркуан есымша.
Аха уҩеиуан мчыла храгәык уаҿалан,
Ашьха рҩашқәа рӡыхшьах ухьырша.
Уажәы-уажәы ушьапы наҿҟьон ахаҳәшьанҵа,
Иаакәыршан ахра ҩашра уҵӷәасон уара.
Аха доуҳас иуцын еилашуаз угәы амца,
Анцәа дуцын, анцәа духылаԥшуан харантә.
Унеиуан ацқьара ацәқәырԥашқәа угәыҵхуа,
Уаԥсшәа амҵәыжәҩақәа уҽрыҭан уеихон.
Унеиуан уччаԥшь уҿыршо, улаӷырӡхыхуа,
Уашәагьы умыткәмагьы хҭак инҭакӡо.
Зны аҵых лашьца уагәылан, зны уанын рҟырак,
Цәашьы иаҵәан иухаԥхон уабду ибызшәа.
Зны мза лаша улашон, зны улан бнаршәырак,
Идыдуан, имацәысуан ухра бгарашәа.
Аԥсгәы еиқәаҵәа иҭыхны угага уахыԥон,
Иаҿоуҵон аӷәра аԥшацәгьа исуаз.
Абас мацара, хаҳәи-мҿыхәи шуцрыхоз,
Урсит аӡымца ахәараҳәа ишшуаз.
Шьыцҩи ҳарами зегь рымцабз шухысуаз,
Амҩа уқәын ушзахәоз, иалшон ублыр…
Ушьҭа игәҩарамкәа издыруеит ушхыҵуа,
Абри аԥсуа дгьыл иақәлахо ауасхыр!
Аԥсы цқьақәа рыгага цәырҵуеит,
Еилаҳауеит ахра еибаркыра.
Ауаатәыҩса рыц еихысуеит,
Иԥҵәоуп рынасыԥ  амаакра.
Дгьыли-жәҩани рӡы-мшын дхыршәлоуп,
Агәаҟра азыҳәан ииз ауаҩы.
Жәлар шеиҿцаауа хысла-гәыслоуп,
Мыткәмоуп иуаҳауа  уӡырҩыр.
Агәнаҳа ҳаҵоуп арыцҳақәа,
Ҳазшаз илаӷырӡкаԥсоит.
Рыцыԥхь ԥыххаа ҳныхақәа,
Ажәҩан агәаԥшь иаҿаԥсоит.
Цыгә ҵыхәахеит ауаа рынасыԥ,
Абзиазы абзиара ҟамлеит.
Цәгьара аҵыхәа, цәгьала иниасит,
Анцәа илыԥхагь харахеит.
Анцәагьы дызмам, ҩысҭаагьы,
Шәиԥхьыӡзхымԥаз рацәаҩхеит.
Шәынтәинықәҵан урызхәыцыргьы,
Ҳлахьынҵа аӡбацәа ссахеит.
Аԥсы цқьақәа рымцабз гылоит,
Иахьатәи амыш хәлам-ишам.
Мраҭашәарахь ашәшьы хылоит,
Иааҳакәыршан иасуеит аԥша…
Аҭынчра хәыҵаҵәоит ажәымҭыӷьла зырҿыхо,
Иит иахьа амыш ҿыц, гәыӷра ссирк сыхоит.
Игәылҵра џьысшьоит ашәҭыц, аӡын аԥсымҭаз,
Ииуеит дунеи ҿыцк, ауаҩытәыҩса ихамҭаз.
Иахьа мра шәахәак цәырҵит, мра шәахәак еиԥшым.
Шәҭыц лашак гәылҵит, шәҭыц лашак еиԥшым.
Амзаҿа ҩеиуеит, ашәышықәсқәа ршәахсҭа,
Зегь ҳацҳақәа хыхуп, иҟам мҩасырҭа,
Зегь гәырҩашақәоуп, нахьхьи, ижәылан инеиуа,
Анцәа сумырҵәуан, асы еиқәаҵәа анлеиуа.
Сара адунеи ашаҳаҭ, сықәтәоуп аԥшырҭа,
Иаасыкәыршан ҵалашәуп, исымам ҵысырҭа.
Адунеи дықәымлац, ауаҩиаҟара ирыцҳау,
Зира мыш инаркны зыԥсҭазаара рышҳау.
Агәаҟрагьы зԥеиԥшны, аԥсрагьы зуалу,
Иуури, иуҳәари, зегьы-зегьы џьалуп.
Аха цәгьеи-бзиеи рыбжьара,
Зны хәҵыш аамҭак цәырҵуеит,
Убригь лаԥшҵашәаран, наҟиноуԥырҵуеит.
Рыцҳарак зԥеиԥшым, иахьатәи амыш зҩыдоуп,
Инхышхыҵәаз мра шәахәала адгьыл ду ҩычоуп.
Иагьсыциз, иагьсыцԥсуа сиеҵәахәџьарсахьа,
Слахьынҵа ахҵара кыдуп, агәы ҭырхьахьа.
Ухьы шьаргәыҵа сакәхшоуп, зегьы-зегьы гәазҭо,
Дырманшәал аҽыҩ ҷкәын агәырӷьаҿҳәаша назго.
Жәлар унасыԥрыцзааит мза лаша иҩеиуа,
Анцәа сумырҵәуан асы еиқәаҵәа анлеиуа!..
Ашьацра аҽыларшәиасуеит аԥшалас,
Шьыбжьышьҭахьуп, амра хьашуеит.
Амыш ахькьаҿхаз сымоуп гәалас,
Уажәсызнысыз амҩахь схьаԥшуеит.
Гәыӷра ссирқәак рыкәа сҭаршәуп,
Дунеи ҿыцк снықәырҵоит снаган.
Насыԥшкәакәак сымҩаҿикаршәу,
Саԥхьа иныҵхахоит мырхәаган.
Сышԥаухӡыӡо, иахьатәи амыш,
Лассы исымпыҵанҵәо схьылаба.
Уаҵәы исԥеиԥшу, иахьа исхамышҭт,
Схьы мҩахәасҭа  анылага.
Сыԥсҭазаара мҩаст аӷьырак,
Аха иахьа ирҿыцны салагоит…
Амахәиҿшәаз аҵла ашәшьыра,
Аӡыжь саркьаҿаҽакәабоит!
Зегьы-зегьы угәаларшәа, сҩыза:
Ахрагәиаҿалашоз шьыжь шәаԥшь.
Ага инықәырс ахрашқәа рҟынӡа,
Рхы еиқәызҳәалоз ацәаҟәа агәаԥшь.
Иугәаларшәа,
Амцабз шкәакәа зхибаҳәоз,
Ҳхәыҷра иақәлаз раԥхьатәи асы.
Амыхәиамкыз ашәыб рыбқәа зҿыхәашоз,
Бырлаш бырсан ишырхаршәыз ркасы.
Зегьы-зегьы угәаларшәа, сҩыза,
Арҟыра илгоу сымҩахәасҭа уаныԥшыл.
Унеи сыҿҳәарамыш ахықәаҟынӡа,
Сугәаларшәа убысҟан, ҳамҭак уааҭгыл.
Иубома
Хәылԥшәаԥшь амзаша еицралоит,
Ԥшаласк шасуа убома икашьшьы.
Уажәабарҭзегь схәыцра аӡыхшьах иххалоит,
Аарла илашоит са сажәра ацәашьы.
Уааҭгыл, сҩыза,
Гәыблыла уқәԥсычҳа,
Сыбзиагьы угәаларшәа, сыцәгьагьы убас.
Сааҭырҟьа ӷәӷәазаргьы, убригьы снычҳа,
Сара абри адунеи сықәмызт гагаҵас…
Аха урҭзегьы ҭаԥсеит алуҭаҩасаса,
Ӡшәахшәа инықәбаны ицеит ҳа ҳҿара.
Аха абни ахәылԥыеҵәа шыԥхоз еиԥш ԥаса,
Иахьагьы ашьхақәа ирхыкны иаҿуп  аԥхара.
Зегьы-зегьы угәаларшәа, сҩыза,
Арҟыра илызгаз сымҩахәасҭа цқьа уаныԥшыл…
Унеи сыҿҳәарамыш ахьынҵәаз ахаҳәаҟынӡа,
Жәа мҳәаӡакәа
Сызқәа аҭыԥаҿ ҳамҭак уааҭгыл!
Уаха аԥхыӡссирқәа аҵлақәа ирҭааит,
Убырҭалакә ԥхыӡқәа срылоуп саргьы.
Аԥхыӡшанақәа, бзиала ҳаиниааит,
Аԥхыӡқәа, бзиак ҳашәраӡа  уахагьы.
Ҳакәа-ҳмаӷра иҭашәҳәа абзиа,
Абзиа иатәыз уаҵәтәи ҳлахьынҵа.
Есымшагьы абзиа иԥеиԥшыз ақьиа,
Ауаҩы игәы иҭазааит аразра ԥхаӡа.
Аԥхыӡссирқәа, шгәырӷьаҿҳәашаз,
Ауаатәыҩса ирымаз шәылԥха-шәгәыԥха.
Жәлар ргәы иҭамԥсааит рҿы иаҳәаша,
Ргәыӷрақәа еицоумкын, уаҳҭаз есуаха.
Аҳаирплан камҳааит ҳашҭаҿ ԥхыӡла,
Аԥхыӡссирқәа иаҭәашьаз ауаҩы.
Иеҵәахәкыдымшәааит жәҩан инхыӡла,
Игәы ҭнамшьааит агәырҩа цәгьа, асырҳәы.
Есымша аҵых иалаз аԥхыӡшкәакәа,
Есымша аԥхыӡшкәакәа, шкәакәаз аӷа ицас.
Аԥхыӡқәа каԥсозааит ихымкәаӡакәа,
Ауаҩы ицыз аԥхыӡссирқәа лахьынҵас!
Ҩ-махәык рыбжьара аеҵәа бжьаччоит,
Аҵых агәы неиҩыхуа сымала стәоуп.
Ашьацра инылԥрааз ԥшаласк шәшәа-шәшәоит,
Аеҵәрылабжыш разнышха икаҭәоуп.
Сазхәыцуеит уаха заҟа маӡа алоу,
Заҟантәи абри аҵых наҳәхьоу-иааҳәхьоу.
Заҟаҩрылаӷырӡжәҩангәы ихыԥсалоу,
Заҟантәзаҟаҩы риеҵәахә ҿшәахьоу.
Сазхәыцуеит заҟаҩргәыӷрақәа аҵаркхьоу,
Заҟаҩаҵагәаҟхьоу абри ажәҩан агәы.
Заҟа цәацәашь ашаеҵәа иацбылхьоу,
Заҟантәицәахьоу ауаҩытәыҩса иразҟы.
Саргь уаха гәыӷырҭас исымоуп ажәҩан,
Сынасыԥаз амзаҿа саԥшуеит.
Аха, сгәҩ-ҿыҩуп уаха иауан-иашәан,
Амза ахыцырхәа асеиԥш илаҳәуеит.
Са сԥеиԥш сшазхәыцуаз, еҵәак неицралан,
Сгәырҩа иарҿыхаз ацыԥхь сҿаԥсоит.
Снеиуеит ашьшьыҳәа мҩа шлак санылан,
Абри адунеиаҿсмыцхәушәагьы збоит.
Ҭынчроуп, ҭынчраӡоуп уахатәи аҵых,
Бжьы ахьымго бжьы маӡак слымҳа ҵнахуеит.
Ԥҭа ҿыртлахак асар рымҩа аҽаҵых,
Нахьхьи, ашьхаҟа, ахьышьҭрахь ихынҳәуеит.
Мап, мап, сара сҽысымԥсахӡеит,
Сыбыз хәтәыргьы, иаҳәоит, иаҳәац.
Сшьахәа-шьаҿа џьаргьы еиламсӡеит,
Џьаргьы еиламсӡеит, сцоит сышцац.
Нахьхьынтәсануп са схәыҷра амҩа,
Аршәыра илызгаз сымҩапа.
Ацәгьеи абзиеи рышьҭа хымҩа,
Иаазгеит абранӡа лабҿаба.
Саагылазар схатәы сымоуп,
Са сҟазшьа сыцуп лахьынҵас.
Зны қәаршҩы бааԥсык сыцәгылоуп,
Зны сӡаӡаш каҳәуеит шәахәаҵас.
Сымышқәа мацәыс еимҟьароуп,
Аха сдунеи анарха хароуп.
Сабду ибызшәа хра чаԥароуп,
Сабду ибызшәа сгәыӷырҭоуп.
Сахьцалак сахьчоит саԥсуара,
Уи са исныхахәны исхаркуп.
Анцәа исаҭәеишьаз сыразра,
Кьаҭара зқәымлаӡо цәашьуп.
Иныҵхахоит сыхәылԥныха,
Исхьыршоуп алыԥха-агәыԥха.
Нахьхьи сдоуҳа ацыԥхь ҿыхан,
Ашәаԥшь иацралоит хәылбыҽха.
Сшыҟац сыҟоуп, сҽысымԥсахӡеит,
Ацқьара саҭәашьоуп аҳас.
Иажәразгаз сыламыс саӡеит,
Убри ауп исыцугьы доуҳас!
Акасы ԥшқеиԥш ихыҵуеит анаҟәа,
Икаҳәҳәуп ааԥынтәи аӡаӡа.
Шьыжь шәаԥшь снаҵагылт сгәалаҟа,
Дааиуеит ашара-шәа – аҭаца.
Иахьатәи амыш иацым гәнаҳарак,
Аӡаӡеиԥш ицқьоуп макьана.
Аҽартлоит сгәаҵахь гәаҳәарак,
Икыдуп ишьадоу «маганак».
Аҵлақәа ирхьыӡсоит аҵар рашәа,
Абжьы ааҩуеит амышзырҳага.
Иахьа рахәык саҳәом иауан-иашәан,
Сара сзы илашоуп ашьха, ага.
Сҿара амышқәа збоит, ихьаҳәит,
Шықәсы ҩажәа аарла исхыҵит.
Шлац заҵәык сқәыԥшра агәы ахәит…
Сажәра ацәҟьара ахҭа сҭахысит.
Ахра шкәакәа ихалеит сҽыхәа,
Аԥша еизнаҳәҳәоит суапа шкәакәа.
Сажәеинраала ашәҭыц ҿыхуа
Снеиуеит, сажәа камыршәакәа.
Нахьхьинтәи иааҩуеит бжьы раӡак,
Ашьхақәа ирхыԥхоит лашарак.
Уара, ҳазшаз суҳәоит, исараӡа,
Сашәа ҿыц ациуеит ашара!
Иахатәи аҵых ԥхыӡссирк салан,
Уа шәахҵас арҩашқәа хыхәхәон.
Жәҩангәашәԥхьара схала схалан,
Анцәа рҭыԥҳа лашҭахь снаскьон.
Шьамхышәара аҳаскьын ҩеиуан,
Хьы разнышха аӡаӡа каԥсон.
Анцәа рҭыԥҳа уа длеи-ҩеиуан,
Аеҵәа рышәҭыцқәа лҿаԥсон.
Лхьыжәҩашла аԥҭа еихыхуа,
Амзаҿа иахылхуан аххьа.
Ашәахәашқәа лӡамҩа иахьысуа,
Жәҩангәаҵа лырлашон ҩаԥхьа.
Исҳәо сҿамшәо слырҭаслымит,
Издырт ла шлакәыз слахьынҵа.
Срашь ӡыӡымкит, срашь цхлымит,
Ашьхәа иҭагьежьит аҽкынҵа…
Дагьналысԥааит ажәҩан ӡымшын,
Ашара ашаеҵәа еиԥш длашон.
«Насыԥзоухьоу среиӷьуп!» сымшын,
Сбырфын цаха дсыман сахьцоз!..
Саагылазар тәамҩахәсымамызт,
Есымша амҩеиԥш сыццакуан.
Аха ԥыхьашәа ссирк сымамызт,
Мчыла сынасыԥсыԥшаауан.
Уаха сышьҭалон аҵых снахан,
Аҵыхгьы ахаҳәеиԥш ихьанҭан.
Ҵхыбжьонынӡа схәыцра хахо,
Ҭыҵшьа змамыз тышак сҭан.
Аҵәы сшахаз абас мацара,
Инеихьысыгӡеит сажәреи сҿареи.
Сҵыхәтәы мҩаҿы сааԥса-скара,
Сықәра шкәакәа ашҭаҿ снеит.
Сызнысыз амҩахь сынхьаԥшуеит,
Сыччеи сҵәуабжьи аныршоуп.
Схәыҷра амш еиԥш сымра хьашуеит,
Мраҭашәара ашәаԥшь аҿыршоуп.
Ҵабыргуп, са саамҭа сашәеит,
Аха,
Иахьагь схәыцра амҩеиԥш сыццакуеит.
Рхацқәа еиԥысшьит сҿареи сажәреи,
Сгәы ҭынчуп. Ушьҭа еилашәшәуеит!
Дгьылда гәырҩагьы ыҟам, гәырӷьагьы,
Адунеиаҿ ԥсра ыҟам џьысшьоит есшар.
Агәыӷра рыцҳа, уахынлагьы ҽынлагьы,
Сыкәа аҽҭаршәны исыцуп есымша.
Гәыӷроуп ауаҩимоу ӷасгьы ҭынхасгьы,
Гәыӷроуп дхызҵаз ацәқәрԥқәа ирхыу.
Аӡхыҵра деисоит ауаҩытәыҩса цасгьы,
Цасгьы аӡыблара дырыр иҭахыуп.
Ибоит имч зегьы ишәахьеит, егьигӡам,
Аха дгәыӷуеит, иаԥхьаҟа дыԥшуеит…
Ибоит ауаҩы, иԥеиԥшу хирӡам,
Зегь акоуп, ауаҩытәыҩса длаԥшуеит.
Ауаҩус анцәа дишеит нахьхьинтәи,
Ҳазшаз ӷас игәыӷра ииҭеит лахьынҵас.
Дыԥоит уи ахра ҩашра ахыцәқәа аҟынтәи,
Ауаҩигәыӷра еижьага еижьоит цас.
Зегь акоуп,
Гәырҩагь ыҟам, гәырӷьагь ыҟам гәыӷрада,
Абас ашәышықәсақәа хәлеит, ишеит.
Ауаҩадгьыл дақәлахоит, хымԥада,
Ауаҩы дыҟанаҵиҟалоит адунеи!
Аҭынчра ашәа аҳәоит уахантәарак,
Схахьы ажәҩан еҵәа шәпа еилҟаауп.
Ихха-ххоит амзаҿа анаӡараҿ,
Жәҩангәы ашҭа еҵәа ссала иқәкаауп.
Уаха лахьынҵас сцәанырра соуит,
Иҟам-иным сықәԥшуеит дунеик.
Уаха схәыцрақәа ррыԥхрақәа сроуит,
Аха иамуҵәҟьеит, сзазымхәыцит ҽеик.
Анаџьалбеит, изаԥсоузеи гәаҵәа жәпак,
Абыржәы аупцәарҳәы сызҭазар гәыс.
Сгәыӷра инахырзан исҳәоит гәырҩашәак,
Сгәаҵахь, џьара аҵықьҳәа ихыст.
Уаха аԥсцәеи абзацәеи срыбжьагьыжьуеит,
Зегьы рыԥсы рхасҵеит иӡхьоу иԥсхьоу.
Зны гәыӷрак ацәаара сгәы ашьышьуеит,
Саԥхьа иаацәырҵуеит ииасхьоу, ицахьоу.
Зегь рылабжыш сқьаад ианыԥсалоит,
Ушьҭа аҵыхәтәантәи арбаӷь ҿнаҭит.
Ушьҭа лассы шьыжь шәаԥшь еицралоит,
Аҵых неиҩыхны ашарашәагь шәҭит.
Сгәы иалаз зегьы алысхит ашараз,
Гәаҟашәак хыкьасан иааҩуеит хара.
Са сцәаҳәақәа амцабз зыцралаз,
Амзаша еиԥш аххаҳәа иаҿуп абылра.
Ҿаҳәатәык саҳәоит амыш анҵәамҭаз,
Сыҽкаршәны сиашьапкуеит анцәа ҳазшаз.
Ҳаи, џьушьҭ, иахьатәи амышгьы нҵәандаз,
Уаҵәы иԥхарын амра амыш иахшаз.
Анцәа сиҳәарын шьыжь шәаԥшь сҽалакны,
Жәлар рылахь имоурц ашьыжь ииз.
Инасыԥлашарц цәгьеи-бзиеи ирымакны,
Изышәаҳәарц, изыкәашарц амырхәага икаииз.
Иаҳхылаԥшхәу ашә-машәырк дырхигарц,
Ауаҩы ашә-насыԥк ииҭарц лахьынҵас.
Иҵаԥымҵәарц асыԥса,
Ашә-цаҟьак дырҿигарц,
Аӡыблара игәыҵихларц иаӷа ицас.
Ҿаҳәатәык саҳәоит амыш анҵәамҭаз,
Сыҽкаршәны сиашьапкуеит анцәа ҳазшаз.
Ҳаи, џьушьҭ, иахьатәи амышгьы нҵәандаз,
Иудыруеи, уаҵәмрак ԥхар амыш ҿыц иахшаз!
– Ашырԥазы ашара ишалаз,
Исзааугазеи ашьыжь ԥшалас?
Схәыҷра шхьаҳәыз соуҳәарц уаама?
Гәырӷьаҿҳәаша ҿыцк сзааугама?
Ма саамҭа цама аԥхыӡсшалаз?
Са сызхьымӡаз шсымаз гәалас,
Инеихашәы-еиҵашәы ихәлама?
Сшыгәыӷ-гәыӷуаз саамҭа цама?
Избоит саԥхьа сыхра ҿҟьароуп,
Сымыш гәҩароуп, сыҵых гәҩароуп.
Исзааугазеи, нас, ашьыжь ԥшалас?
Ашырԥазы ашара ишалаз?
– Уаамҭа дыдит, имацәысит,
Умҩа хра цәгьаӡак иаҿысит.
Ухьаԥшуеит ушьҭахь умшәаӡакәа,
Уажәра уҭалеит умҟьашьӡакәа.
Ушьҭахь уаԥхьа шәиԥхьыӡуцым,
Ашәеиқәа еиқәаҵәа узлаз ԥхыӡым.
Џьанаҭтәарҭахь умҩа нагоуп,
Ушьҭа инужьыз лашарбагоуп! –
Абас ҿаанаҭит ашьыжь ԥшалас,
Ашырԥазы ашара ишалаз!
Сара сгәы сынҭамӷызыкәа,
Мышкы шԥамцеи, злыԥха ҳаура.
Есымша ак леиуеит, қәамкәа, сымкәа,
Мшы лашак ианбыкәу иансоура?
Сышьыжь ҵәуоит, сыхәылԥ ҵәуоит,
Хәҵыш аамҭак ансаҭәоу анбыкәу?
Исԥырбаауазеи, лақәак ууеит?..
Сызҵымӡаара еидарак сықәуп.
Избан абас сзылаԥшықәҵоу?
Изԥиҵәозеи искыргьы аҵәаӡа?
Аӡхыҵрагьы цҳаҵәруп иқәҵоу,
Сынасыԥсԥырҵны иабацеи?
Сара сгәы сынҭамӷызыкәа,
Мышкы шԥамцеи, злыԥха ҳаура!
Уаха алашьцара аҽалаӡан,
Еимагылан илеиуеит асы.
Уаха ас-цырақәа еицралаӡан,
Маӡажәак нахадырзит рыԥсы.
Амахәирхылҵуеит амцабз шкәакәа,
Уаха аҵых шкәакәаӡа илашоит.
Абарҵаҿсгылоуп жәа мҳәаӡакәа,
Сцәажәар асы хкәарҳәа сшәоит.
Алаԥш, алаԥш, алаԥш, алаԥш,
Аҵых иагәылаԥсо асы хьчоуп.
Аҵых шкәакәа сеиҭаналаԥшт,
Аҵх шкәакәаӡа илашоуп.
Аха асы леиуеит еимагылан,
Ауаҩаԥшь лагәӷрагьы дҵәахуп.
Шьамхсы леир, снылагыларац,
Уаҵәтәи ашаразы исҭахуп.
Асы хкәашам уаха акыҳәагь,
Ушьҭа сылаԥшгьы хнакуеит.
Асы леиуеит аҳәылыҳәа,
Сара сыблақәа сҵәахуеит…
Насыԥс анцәа аԥсабара сиҭеит,
Амышрагьы ациҵеит, аҵыхрагьы убас.
Аԥсабара сныхақәырахарц ҿеиҭеит,
Абас дсықәныҳәеит анцәа ҳазшаз.
Аҵәылашьца исзациҵеит амзаҿа,
Уахатәи аҵых сынасыԥсаԥшларц.
Аҵыхгьы иналеиҭәеит акәараҷҷа,
Уаха шаанӡа акәарашәа аҳәаларц.
Амзаҿа иакәиршеит аҽыкәаҳа,
Агәырҩа маҟа сымӷамларц бзанҵы.
Са сдунеиаҿсаҵамларц агәнаҳа,
Слахьынҵа аеҵәа камшәарц лассы.
Хәылԥшәаԥшь саҭәеишьеит ахәылԥаз,
Лаԥшыцәгьеи ҿаԥшыцәгьеи гыларц хара.
Дгьыли-жәҩани ргалуан иналаԥхаз
Сиеҵәахәкаххаа исхылаԥшларц сара.
Насыԥс анцәа аԥсабара сиҭеит,
Мреи мзеи ирыҵаскуам сгәырӷьеи сгәырҩеи.
Са сыразра иаҳхылаԥшхәу игәеиҭеит,
Сҿаҳәатәгьы ахәылԥаз аргама иҟалеит.
О, Аҵых ссир, схәыцрақәа рцәымза,
Схьаақәа рымаӡа зҭаҵәаху скәалаԥ.
Мҩа харак сықәуп сеихьымӡа-еиԥымӡа,
Царҭак аманаҵсышзахәо сцалап!
Сажәра шкәакәа, сыӡын хьшәашәа,
Сшәырҭаслымит, ушьҭа егьысҳәом.
Слахьынҵа амҩа аамҭа иԥнашәаз,
Рҟырак иларшәуп, ашьҭа сзырхом.
Сыԥсҭазаара ашәымҭа мҩасит,
Сгәаҟрақәа рҵыхәа ԥҵәоит ушьҭа.
Хынҩежәеижәабантәамза еиҭасит,
Сҵыхәтәы мацәыс ҭамацәыст Кәыдырҭа.
Уаха сыԥшь-еҵәак кыдӡам ажәҩан,
Сиеҵәа џьарсахьа лашаӡом.
Ажәҩан аҩит еҵәак налшәан,
Сиеҵәахәашьҭамҭа збаӡом.
Аҵых иналыҩуеит бжьымаӡак,
Бжьы маӡак гәаҟуа исышьҭоуп уаха.
Аха агәҭыха са сҟынӡа изынаӡом,
Алашьцара иалахеит изаҵәха.
Сажәра шкәакәа, асы хьшәашәа,
Сшәырҭаслымит, ушьҭа егьысҳәом.
Слахьынҵа амҩа аамҭа иԥнашәаз,
Ршәырак илахеит, ашьҭа-мҭа сзырхом.
Ԥшасын шьҭахь зехьынџьара ҭынчрахеит,
Еикәаҳәа-еикәаԥса аҵлақәа гылоуп.
Ана-ара ашара шәҭқәа иныҵхахаз,
Алакәцәашьқәа адәы ԥшӡа иангылоуп.
Иҳәаадоуп иҵҩадоуп са сгәаҳәара,
Сгәы шкасыршәра икасыршәит ушьҭа.
Ҽыԥныҳәада исхызгаз сыҷкәынра,
Сара сажәымҭа арҿыцуеит еиҭа.
Ииасыз, ицаз акгьы сахьҵәуом,
Рымацәыс ашьҭа ааныжьны иԥрит.
Исаӷоу сиаӷоуп, исыуоу, дсыуоуп,
Убыс слахьынҵа анцәа ду иӡбит.
Сыҷкәынра шҭынчмыз, сажәрагьы ҭынчым,
Са сыхҿа сшыцырхәа иануп иахьагьы.
Аха слахьынҵа аҿаԥхьа егьсымчым,
Зегьы уаароуп адунеи аҿы уеизгьы.
Сыԥсы ахаара, уаҵәынӡа исыцу,
Аԥшӡарагь аразрагь, зегь уаароуп.
Уҷкәынра ашҭаҿы иԥшӡоу, иҿыцу,
Уажәра аҽҳәаҿы урҭзегь гәырҩоуп.
Аха сҭынчуп сара уажәзегь рыла,
Наҩагьарак знысымкааз сымҩахь сыԥшуеит.
Сгәы каршәуп, сыԥсы каршәуп анцәа ила,
Абӷьыц ахькашәо ашьҭыбжь саҳауеит.
Уаангыл, слахьынҵа!
Уареи сареи ԥшӡала ҳамҩасит,
Ироуҳажьып амҩа ианылаз аҿар изызҳаз.
Ҳара ҳгәаҟреи ҳҵәаҟреи, ҳахҭыси,
Зегьы-зегьы рҳәап ҳашьҭахь инхаз.
Иҳагхаз азыҳәан ныӡбак ҳарҭарым,
Ҳазлабзоу акрыҟазар, ирныҳәап ҳаԥсаҭа.
Шьыцҩык аганахь ииҳәо хараҵарым,
Дцәырҵып зегь ҳаилзырго гәыӷырҭак.
Уаангыл, слахьынҵа.
Уареи сареи, ԥшаӡала ҳамҩасит,
Ирацәоуп цәгьеи бзиеи иаабаз иҳаҳаз…
Ҳара ҳгәаҟреи ҳҵәаҟреи, ҳахҭыси,
Зегьы-зегьы ртәы рҳәап ҳашьҭахь инхаз.
Мшаҽнеиԥш бсахьа сыбла ихгылан,
Ииасхьаз ҳамышқәа зегьы сԥылан,
Зегьы алакәсаркьеиԥш избон.
Бара бшара шаеҵәан блашон!
Ахьхьа-хьхьаҳәа быччаԥшь хаара,
Адәы ԥшӡа аҵыхәа анаӡараҿ,
Ихьырҩаш хьыблаха икаԥсон.
Садаԥ ҳәынҵәран быблақәа ҭыԥхон,
Быхцәы қамыз барфын бырсан,
Иԥсеилаҵагаз хаарк быҵан,
Бӡара еихытыр ӡыры-шәыруан,
Быҵкы цәқәырԥа шәыры-шәыруан,
Бхахәда ҵәыца рак иҭыхны,
Ажәеиԥшь рԥарцәа рыԥсы рхыхны,
Ба бышәшәа-шәшәо ԥшьала бниас,
Ас баннеиуаз, зылаԥш бзиаз,
Аџьар рылаԥш набхьырша:
«Бшанагӡеитәааит ба бызшаз!»
-Абас аныҳәаԥхьыӡқәа неикәдыршон…
Бара ашара мзеиԥш блашон.
Иахьа сажәреи сҿареи неимаздоит,
Сара игәхьаазгоит, сара игәырҩазгоит,
Ба быӡӷабра ӡаӡашшәа ибахьоу,
Сыбзиабара рыцҳа иӡхьоу иԥсхьоу.
Ахәылԥы еҵәа амза атәыҩа иахаршәуп,
Хыршәҩыс амзаҿа иацуп есымша.
Избоит ԥҭа цахашк ажәҩан иаҿаршәуп,
Жәҩангәы иҵкьасоит асар рымҩа хыҽҽа.
Амши аҵхи еилыҵырц егьрыгӡам,
Еиҭасныруеит хьаак, ииасхьоу, ицахьоу.
Уаха избо зегьы акымзарак ҿыцӡам,
Зегь сара исыциит зашәахә  сҳәахьоу.
Уаха ҩ-дунеик срымоуп маакырас,
Сара соуп уаҵәтәи амра алахьынҵа.
Суаҩуп сара. Адгьыл сацуп гәыблырас,
Адгьыл сацуп, адгьыл самоуп  гәыӷырҭас.
Стәоуп уаха цәгьагьы бзиагьы неидхәыцло,
Сазхәыцуеит адунеи зхьынҳалоу ахац.
Срызхәыцуеит Нарҭаа ҳашьхақәа ирхыҵлоз,
Срызхәыцуеит рыхҿақәа знырҵоз ахыц.
Иааҩуеит нахьхьынтәи асыԥсақәа рышьҭыбжь,
Иааҩуеит хаҵашәак ҳашьхақәа ирҭынхаз.
Хәылбыҽхоуп уажәшьҭа, аӡаӡагьы нықәнашьт,
Иҭашәоит рыԥсымра ҳаҷкәынцәа иҭахаз.
Иҭаслымхан абна гылан,
Асы шьалҭа аҽҭаҳәҳәаны.
Шәымҭа маӡак аԥсы згәылаз,
Асы леиуан еиматәаны.
Аҵла рымахәашәыб дрыбуан,
Аҭынчра аҽхәыҵаршәишәаҳәон.
Аҳәыҳә ҟәыра абна рхыбуан,
Схахьы ашәаӷь цырақәа каԥсон.
Асы маалықь саԥхьа дгылан,
Илыхьыӡсаны икаҭәон ахьӡы.
Абарҭзегьы сыбла ихгылан,
Ас ҵыс хәыҷашәа аҳәонаҵы.
Алакә ҵыс ашәа аҳәон аӡын,
Ааԥынра ашәа аҳәон аҵыс.
Насыԥссирӡак аӡын иацын,
Хәыцра хәҵышқәак цон исхыс…
Аҽкаршәны иныҵԥраауан ԥшаласк,
Ас рыԥхра цырақәа еилаԥсо.
Арыдш хьшәашәа снапы ныласкт,
Насыԥшкәакәак сгәы иҭаԥсо.
Асы маалықь саԥхьа дгылан,
Илхьыӡсаны икаҭәон ахьӡы.
Абарҭзегьы сыбла ихгылан,
Ас ҵыс хәыҷашәа аҳәонаҵы.
Агәырӷьаҿҳәашеиԥш икаԥсоуп ашәшьырақәа,
Амш лаша-ҩашагьы ниакәкәа ицеит.
Амрагь неицралан, неихыркәа амамкәа,
Амшын ӡымшын ахықәаҿ  инкаҭәеит.
Ауаҩытәыҩса иҿҳәареиԥш,
Инҵәеит иахьатәи амышгьы,
Аҵыхәтәантәи аҵла агага аныҵуеит адунеи.
Абас иниасуеит уаҵәтәи ашьыжьгьы,
Уареи сареи ишҳацрыхо ахьааи агәырҩеи.
Иахьатәи амышгьы машәырын, ԥхыӡын,
Машәыршәа ицәырҵын, машәыршәа инкабеит.
Иахьа иоуз аҵкыс еиҳауп ицәыӡыз,
Аха ауаҩрыцҳа иара убригьы изхеит.
Иӡыҭит амыш,
Аҵыхәтәантәи ашәахәа нықәршан,
Ушьҭа снылагылт алашьцара ахышә.
Ушьҭа ахәыцрақәа рбаашоуп исыкәыршоу,
Уаха шәынтәсыҵалахьеит, сыҵыҵхьеит анышә.
Исҳәоит ахраҭи адунеии рыгәшәымшәа,
Хыргәыӷ-ҿыргәыӷыроуп сара уахак сызҿу.
Абри аҵых сакарамҩа са сыда аӡәданымшәа,
Аҵых лашәшәеиқәара-ӡиқәаран иԥшуп.
Ушьҭа ицәырҵуеит ашьыжь шарагь лахҿыхӡа,
Ушьҭа гәырҩак ашьҭа убашам џьаргьы.
Иац ииасыз амышгьы агага ацәыӡӡам,
Уи агага снангылап иацеиԥш иахьагьы.
Ахырхыр, ахырхыр,
Илеиуеит ақәаршҩы.
Ахыб иқәҭәоит ахәыр-хәыр,
Ацәыкәбарқәа каҳәҳәы.
Аҳаскьынҿа ныҵыркәыр,
Инықәҳәҳәуеит адәы.
Ацәыкәбарқәа нхыкәыркәырт,
Аӡыхь ҿыц анҭәы.
Ааԥын аҵла инықәтәан,
Ашәҭыш сҿанаԥсоит.
Аӡаӡа амахәинықәҭәан,
Ашьацраҿ  икаԥсоит.
Ажәҵыс алоуп ажәҩан,
Анцәа рҵыс еикәшоит.
Ажәҩан неимҟьеит игәлшәан,
Ашәалҟьа мра лашоит.
Иҭадыдуеит Кәыдырҭаҟа,
Ԥшаласык кашәшәоит.
Ԥырӷышшәа анаҟа-араҟа,
Ааԥын ашәҭыц канаԥсоит.
Аԥшалас ажәҩан аҩуеит,
Ажәҩан аҩуеит икашьшьы.
Ахәы иқәҩны иааҩуеит,
Са сынасыԥабжьы!
Сажәеинраала, рыцҳа, уара узҭахыда,
Ушьҭа ашәагьы амыткәмагьы рыгәра згаӡом.
Ашьац збылуа уара улаӷырӡзхыркыда,
Уара улахьынҵа зхыхьу аӡәгьы дызбаӡом.
Иашьҭада уара улахьынҵа амаӡа ахьҵәаху,
Угәырҩа лабжыш налаԥсо аҵыхқәа иуршаз.
Угәы амца зыцраланы иццышәхан иблу,
Изхыхьда зыбаҩ ҵыҭәахаз уашьцәа ршьа икаҭәаз.
Избада афы рҟамчы ажәҩан еиҩызхуа,
Изаҳауада зуаз иаркараз апоет ибжьы.
Ӡи-мцеи рыцәқәырԥа адгьыл разы анызхуа,
О, аԥшырҭа иқәтәоу анцәа ду ҳаумшьын.
Ишан ихәлеит, сыԥс иахацу, сажәеинраала,
Аразреи аԥшӡареи уршьанан уаанхеит.
Ауеи ҳацәхалеит уаргьы-саргьы ҳхала,
Ууасиаҭрыцҳа, баша ахра иаҿахеит.
Ашьац збылуа уара улаӷырӡзхыркыда,
Уара улахьынҵа зхыхьу аӡәгьы дызбаӡом.
Сажәеинраала, рыцҳа, уара узҭахыда,
Ушьҭа ашәагьы амыткәмагьы рыгәра згаӡом.
Аԥшырҭа иқәтәоу анцәа ду ҳаумшьын!
Ушдунеиу удыруаз уара ухаҭа,
Ахаангьы еицоумкын улакҭа.
Ҩымш роуп уахьыҟоу, угәуҽаныз,
Уразреи уԥшӡареи еицыз.
Араз абгыӡиқәҟаар шыьбжьон,
Убригьы бзиак иатәуп ҳәа ишьон.
Уара удунеиуп, ауаҩы,
Унхарц уҿиарц уеиҵаҩҩы,
Аԥсҭазаара умеидеит анцәа,
Ицқьазарц, иӷәӷәазарц угәы-угәаҵәа.
Адгьыл уаҭәеишьеит ҳазшаз,
Нас деицоумкын, сыҷкәын, узшаз.
Ауаҩытәыҩса, уҟанаҵзегьы чҳа,
Абзиа уурҳазар, ацәгьагь урҳа.
Акыр зычҳаз ашәбӷьы тлазны ибеит,
Аҵхыбжьон аккаҳәа аҵых шарккеит.
Ацәгьа аҽаҵәахуам, ирзеиԥшуп зегьы,
Саргьы сыннажьуам, уарҭдаҽаӡәгьы.
Иухәлаччо реиҳа, иухәлаҵәуо дгәаҭ,
Аӡәгьы уфеида иҿуомҵан, дад.
Урыцҳара еигәырӷьогь шыҟоу еилкаа,
Ргәы ацымхәрас аупцәарҳәы рызҭоуп ауаа.
Уцқьазар уԥшӡазар, удунеиуп уаргьы,
Урымбаз аҭахызар, урмаҳаз џьаргьы.
Гәнаҳада хьмыӡӷыда абранӡагь уааит,
Уҟанаҵузқәа икыдымччалт ауаа.
Аџьыка алаԥсаны уара ухәыцха,
Алақәа ирырымҭеит инахан ганха.
Ухьааи умаӡеи угәаҵа иҭагӡа,
Аха зегьы акоуп угәҭыха нагӡа.
Уара удунеиуп, ауаҩы – ихаҵа!
Саагылазар ԥсуа жәак сашьҭоуп,
Аԥсыуа жәак иахәшәу аԥсра.
Исызмырхеит сабду идоуҳа ашьҭа,
Уи шҭаҵәаху здыруеит  џьара.
Аԥсра агәы иҭыху аԥсуа жәа,
Зны ахаҳәшьанҵа зырҳәацәаз.
Агәашьамх азҭаз ахәрашәа,
Аԥсуа жәа смилаҭ еиқәзырхаз.
Аԥсуа жәа, аԥсуа жәлар ркыкахш,
Аӡхьамԥш, аӡы иаҵәа зыршыз.
Аӡы зҵабаз аԥсыӡеиԥш дықәхаш,
Зан лбызшәа ахаҳәеиԥш  ихәтәыз.
Хәыҷи-дуи еилаҩ-еиласуеит,
Аԥсуак ишьҭыбжь уаҳаӡом.
Тәым бызшәала кьаброу иасуеит,
Уаҳа даҽа бжьык гаӡом.
Ада иалагылом ашьа ицаша…
Аԥсышәак иҿыҵшәаӡом аӡәгьы.
Сгәыԥшаа-хыԥшаа сыԥшуп баша,
Аԥсра иахәшәу аԥсшәа ыҟаӡам џьаргьы.
Аҭакар еиԥш иӡса-ӡсоит аҭынчра,
Ишԥашьадоу амза рыцҳа ахаҿы.
Аҿымҭра, зехьынџьара аҿымҭра..
Маӡа зықь хәыҭ-хәыҭуеит сгәаҿы.
Иахьанӡа иаазгаз шықәсы шәк ирылган,
Сдунеи хәыҷ ԥыххаа саԥхьа икаԥсоуп.
Са сыԥсҭазаара амаӡа аацәырган
Изҳәаша дҟамлеит, иахьагьы имаӡоуп.
Сдунеи сыззықәыз еилыскаарц сашьҭоуп,
Аха сышықәсқәа абӷьыжәеиԥш икаԥсоуп.
Абри адгьыл зрысыз сышықәсқәа рышьҭоуп,
Аха ҿырҭуам, сышьҭақәа ҿаҳәоуп.
Ибжьыдоу быжьқәак слымҳақәа ҵырхуеит,
Аҵәымыӷжьакца аларҵоит са сгәахы.
Нахьхьи џьара тыша ҵҩадак сҭаԥшуеит,
Рбаӷьк абжьы аарла инықәыҩуеит ахәы.
Асырҭыжәеиԥш ихеит уахатәи сыҵыхгьы,
Ихьшәашәаӡа амза иаҟьоит ашәахәа.
Х-ҵхык еихаларгьы еихыҵыргьы,
Аартышьа рмоуит сгәыӷрақәа рцаԥха.
Бӷарҵахьы еибакуеит адунеии ахраҭи,
Адунеии ахраҭи ирыбжьалеит ахҟа.
Уаха зынӡа адунеи сшықәыз схашҭит,
Сылаԥш акәшаҟьоит ҳаҭгәынк абаҟа.
Уаха аҭакар еиԥш ицәқәырԥоит аҭынчра,
Ах, ишԥа шьадоу амза рыцҳа ахаҿы!
Аҿымҭра еиқәаҵәа,
Зехьынџьара аҿымҭра…
Маӡа зқьы хәыҭ-хәыҭуеит сгәаҿы…
Егьа иҳәаргьы макьана цәыкьаз џьишьон,
Амра гылар иҭамшәоз џьишьон лассы.
Уи ахаангьы имбацызт аӡы алеишьа,
Иахьа ииҳәашаз аанижьуан  уаҵәазы.
Ушьҭа ихахәгьы неилашыҩкит шлацла,
Аха иац акәыз џьишьон данықәлаз адунеи.
Иажәра иаҳа-иаҳа агәҿыӷьрагьы анацла,
Хәыҷы-хәыҷла акәасҭхарамцахь деихеит.
Аха егьа иҳәаргьы макьана цәыкьаз џьишьон,
Нырцәи-аарцәи рҳәаа хараз џьишьон иара.
Аныҳәаԥхьыӡқәа зегьы иара ихы ианишьон,
Аԥсра аӡбахәмашәыршәагь иҳәомызт  џьара.
Иҵыхәтәы мшазы, иԥсыҵәҟьа анихыҵуаз,
Аргама аԥсра алакҭа аҟны даннеи,
Убысҟан идырит абри адунеи дшықәҵуаз,
Дшықәҵуаз, изымдырӡакәа дыззықәыз идунеи.
Акылаара инкылыхәхәан ашәахәа,
Ицгәы хәҵышха инасҿахәмарит.
Адунеи сақәлахарц, аԥсра ахәшәснархәа,
Аҭӡы икыдлан ашәахәа  кьларит.
Ицәгьагьы ибзиагьы салам аӡәгьы,
«Анаԥшҩы дхыршәҩуп», сыԥшуп сымала.
Гәалашәарак ныҵхахом џьаргьы,
Аӡыхь еиԥш сҭынчуп. Са сгьамала,
Сҽеиҵыхны снықәиеит ҳцәарҭаӷәы,
Уажәы инеиӷьысшьеит аӡәгьы ситәымзар.
Азаҵәра инахьҵәуеит сара сгәы,
Наҟснамҟьарашәа збоит сызку,
Абри ажәҩан ду амаа скымзар.
Сгәыҩ-ҿыҩха сыԥшуеит адәахьы,
Атамашәҭахыҵәеит атамаҵла.
Ааԥынра аҽеиҵнахит схахьы,
Схахәгьы нхышхыҵәеит шлацла.
Сеиԥшхан
Асырҭы ибжьаԥҵәаз арахәыц,
Ахәыцрагьы сылшом,
Амхәыцрагьы сылшом.
Гәаныла быжь-храцәгьак сырҿыст,
Схыжә-ҿыжәшәа стәоуп,
Ԥслымӡшахак ыршо…
Мцабз маӡак сыцрасит сгәы сҽанӡамкәа,
Иаҳа-иаҳа имжьыжькуеит са схьаақәа.
Уажәисыцыԥсуа сымаӡа ауп сзыргәаҟуа,
Зегь рыцҳасшьо салагеит сахьаақәлаз.
Иац адунеи ԥшаласшәа снықәыххит,
Ԥшаласшәа снықәӡыҭырц егьсыгым.
Исҭынхашаз мҩахәасҭак ылысхит,
Аха ашәагәы иқәхеит,
Алашәага иахьырҭыԥым.
Иахьа сҽеибысҭеит, сџьанаҭшькыл каҩуа,
Сгәалашәарақәа зегьы џьарак еизыскит.
Уахатәи аҵых бааԥс асыҭәҳәа анаҩуа,
Сдунеи сыззықәыз еилыскаарц сҽазыскит…
Дгьыли-жәҩани еибакит-еибашьҭит,
Аха идырзар рҭахымхеит адунеи сыззықәыз.
Саргьы сымышқәагь сыҵыхқәагь схашҭит,
Исхашҭит схәыҷра аԥшазаҵә
Ахьасуаз ахьыкәыз.
Иаркыз ацәацәашь, иумырцәан макьана,
Схы-сгәы лашоит ацәацәашь анарку.
Снаԥшуеит адәахьы, макьана шахьама?
Сԥенџьыр ахышәқәа ыҵашьых иаркуп.
Иаркыз. Сыҟазар сҭахуп сымала,
Аӡәгьы иаҳар сҭахӡам сара сқьыбжьы.
Схьаазгогьы дшыҟам здыруеит гәыкала,
Стәаз ашьшьыҳәа, ахәылԥ  шәшьыреиԥш  сеихашьшьы.
Ҩаԥхьа сыхҭыс мышқәа зегьы гәарасҵап,
Сыччабжьи сҵәуабжьи рышьҭабжь галап.
Стәазааит уаха сымала, ԥшьшьалаӡа,
Ԥшьшьала схәыцрақәа рыкаҭа сҳалап.
Срыхәаԥшлап иԥсаҟьо ацыԥхь еимхәыцқәа,
Аххаҳәа еибаклап саԥхьа акәасҭхақәа.
Срыхьҵәуап илаԥшҵашәараз сыхҭысқәа,
Исаҳап зны сабду инхиҵоз ашәақәак.
Салаз ҳамҭак сгәалашәара аӡымшын,
Зны сгәы сҭаччап, сҭаҵәуап ҽазны.
Агәра згап дшыҟам ԥҳәыск илхымшаз,
Сналауазырп аҵых сыбжьы нҭганы.
Сгәы  сҽанӡамкәа  схахәы иналшәап сышлац,
Сназыгәырҩап шәымҭак зхымҵыз суахҭа.
Сыбжьы маӡагьы исанаҳәап ишыхәлаз,
Сгәы сҭахынҳәып, сҭацәқәырԥап еиҭа.
Иаркыз нас ацәацәашь, илашоз макьана,
Даҽа мшык сымамзар ҟалоит иахьада.
Амзаҿа, ахыц еиԥш жәҩангәы уналыггеит,
Аҵых иналоуԥсеит раԥхьатәи ушәахәа.
Уара уаха уиит, сара хынҩеижәижәаба салымгеи,
Аӡеиԥш са сышықәсқәа цеит инҭыкәкәа.
Уиит, уаха, адгьыли аҵыхи рынасыԥ, –
Раԥхьатәи амаҵәагәылухит апытҟәыр.
О, аҵх ссир, аҵых лакә,
Сажәра умырласын,
Сулахәмарп, сулаччап, сажәра, умыццакыр.
Амза,
Ужәҩахыр иныҵак сара сиеҵәахә,
Ҳамҭак шәа шәымышра сыцышәҵа саргьы.
Акымзарак ыҟам, амза, иуцәысҵәах,
Са снапы инықәҵан суԥылеит зегьы.
Са сыԥс иахылҵыз схәыҷқәа ҩыџьа,
Амзаҿа, иудызбалт, мшызҳа изызҳауа.
Нас, машәыр рықәумҵан, насыԥла иҩыча,
Уара зегьы-зегьы зымчу, зегь заҳауа.
Раԥхьатәи ушәахәа аҵых иналаԥсо,
Уҩеиуеит, амза шаша, иҵегь уеикәаҭәы.
Зҿара ишьҭнарԥрааз аҵых иалаӡсо,
Аҽыхәа иаҵәа ахала иакәшоит адәы.
Аеҵәа рқәыршҩы ахьыӡсоит ажәҩан,
Уахатәи аҵых акәа сҭаршәуп сара.
Насыԥеҵәак жжаӡа ажәҩан иалшәан,
Ахьышәахәа нықәршан ибжьацәеит џьара.
Нахьхьи ашәахсҭеиԥш амза лацҟьага,
Ихьышьашха икыдуп амза ахҵара.
Жәҩангәашәинылаԥсо схәыцрақәа наган,
Ашә-гәашәснылаԥшуеит анцәа иаҳҭынра.
Дгьылгьы жәҩангьы рашҭа сҭыҵны,
Смаалықьхан снықәлеит анцәа идунеи.
Снеиуеит сымала, џьанаҭрҩашк сырсны,
Ишызбоз, аргама шәахәашк насхаԥхеит.
Избеит иҭаххаа алакәрҩаш шыцәаз,
Сыԥсгьы инахсырзеит хажәак гәыӷьны.
Сҿаҳәатәы ҟалеит. Арҩаш ихышхыҵәаз
Дәықәлеит ахаҳә ҳаҟьа аҽанҵаны.
Хьтәы фаетонла срылсуеит аеҵәрышьхыҵә,
Уа сҩызцәа зегь сԥылоит иӡхьаз-иԥсхьаз.
Шаеҵәак лаша-лашоит ашә-шьхак рынхыҵ,
Ибыбышӡа игылоуп хьаҵлак иҩахьаз.
Сара сгәырӷьара нхыкьасан аҵыхәтәан,
Сыҭрысны сааԥшит. Ажәҩан ӡырҩуан.
Мза шәахәак ӡаӡашха адгьыл иқәҭәан,
Уаха адәы ԥшӡа иакәшоз аҽышьҭыбжь саҳауан.
Ушьҭа гәыӷрагь сымам, амчгьы сымам,
Ҳамҭак сындәылҵып, аҵых ссируп уаха.
Уаха сиеҵәа џьарсахьа збарыма?
Сиеҵәа џьарсахьа, схәыҷра  аҭынха.
Слахьынҵа сыҵазҳәо есыуаха,
Сыԥшь-еҵәак, сыԥшь-цәашьык сраԥшып.
Ираӡомашь уаҵәухагь акыдлаха?
Уаҵәтәи сшара мыш ашҭахь снаԥшып.
Исарҳәап уаха, сыҿҳәара амыш анакәу,
Исарҳәап исзынхаз заҟа ааԥынра.
Сыҭәҳәоу, мырхәагоу сҵыхәтәы мыш иацу,
Сныхахәеиԥш изгоит, сыԥшь-еҵәак шәыгәра.
О, шәарҭжәҩангәашәԥхьара икыдыԥсалоу,
Сыԥсреи сыбзареи рлахьынҵа зыӡбо.
Иахьагьы аамҭа ашәеиқәа салоуп,
Исашәҳәа уаҵәиарбан ӡыхшьахыу сызго?
Ушьҭа агәыӷрагьы сымам, сымычгьы хам,
Ҳамҭак сындәылҵып, аҵых ссируп уаха!
Ажәеиԥшьаа рҭыԥҳа,
Ашьхақәа рынасыԥ,
Мра-шәахәа зхьыршоу,
Ашьабсҭа, ашьабсҭа,
Абна аламыс,
Умшәан-умырҳан,
Иахьа ашьха жәҩан лашоуп.
Ушԥеиԥшу ашәҭыц,
Уара мцахәазҳа!
Умшәан, ԥшаласуп
Абна инылаххыз.
Харантәоуп ишааҩуа
Алашбжьы иуаҳаз,
Ахысыбжь ахьгаз,
Абжь-шьхак ирхыкуп,
Адыдгьы уԥырхагам,
Иниасны ицеит.
Иааукәыршан суп
Ашьхақәа ирықәу,
Ауаҩытәыҩса иԥбагьы
Наҟинаскьеит.
Ашьха жәҩан ҭынчуп,
Џьаргьы шәарҭак гылаӡам,
Угәы каршәны,
Ацыха ӡыхь уазнеи,
Аԥшӡара иаиааиуа
Даҽа мчык ыҟаӡам,
Ҳаԥи-ҳаҩеи ҭынчуп
Ладеи-ҩадеи!
Аӡыхь унаҿыхәар,
Ԥсҭазарак унырып,
Ашьха шаеҵәеиԥш,
Илашап улакҭа.
Ашьабсҭа, убзаласа
Иҵегь ицырцырып,
Уара уԥшӡара
Хы алҟьаӡом уажәшьҭа!
Ԥсы зхоу зегьы алахьынҵа рымоуп,
Амрагь иамоуп, амзагь иамоуп алахьынҵа.
Адунеи зегьы шеибарку арма-ӷьырмоуп,
Адунеи азыҳәан ԥҟа-ԥҵәак усгьы ишаӡам.
Алахьынҵеи аџьали еицуп, еицрыҵӡом,
Аџьал, аџьалуп, еилнахӡом ажәи аҿеи.
Улахьынҵа улахь иану, ануп, ианыҵӡом,
Хырԥашьа амам уҿҳәарамыш уашҭаҿ ианнеи.
Адунеи иациит алагамҭагь анҵәамҭагь,
Шьыжь игарлаз, акәба изыԥшуп хәылбыҽха.
Џьарак инеиуеит ауаҩицарҭа иаарҭагь,
Ҩ-шәымҭак роуп ауаҩрыцҳа изынхаз.
Адунеи иациит алагамҭагь анҵәамҭагь!
Сызнысыз сымҩахәасҭа каршәуп еиҭымха,
Сышлара сналԥшны сыԥшуеит хараӡа.
Исҭахуп сымышқәа мышк рыцлар исзымхаз,
Ирласны иахьатәи амыш сԥырҵыр сҭахӡам.
Асыҭәҳәеиԥш ихьшәашәоуп иасуа аԥшалас,
Снаскьоит акәасҭхарамцахь, аха амца ԥхаӡам.
Сынхықәгылт амаша, сгәы иалаз, сгәы ишалаз,
Зегь акоуп иахьатәи амыш сԥырҵыр сҭахӡам.
Ӡаӡашшәа икаԥсоит сышықәсқәа ршәымҭақәа,
Сышлеит, сшышлара, аха сашәахә ҳәаӡам.
Рҟыра мҩак сануп са сгәы ахымшәакәа,
Зегь акоуп, иахьатәи амыш сԥырҵыр сҭахӡам.
Аԥсҭазаара ашә-бзык, ашә-хаԥыцк срыҵырхит,
Аха ԥсрахәеи, ԥсра ҿашеи сыӡбахәрҳәаӡом.
Зныхгьы аԥсцәаҳа имҵәыжәҩа сныҵаххит,
Аха зегь акоуп макьана сгәыӷра хәашьӡом.
Ишысфалак исфеит схәы анцәа исанеишьаз,
Лахьынҵас исаҭәашьаз сықәра сахьхәӡам.
Аҳ, аҳ, ишԥаҵаау аԥс рыцҳа шанашәа!..
Зегь акоуп, макьана,
Сҵыхәтәы мыш кьаҭар сҭахӡам!
Аԥсҭазаара науруп, аҿҟьараҿигылоу,
Абранӡа саанагеит сгәыӷра сжьа-жьо.
Уахынлагь ҽынлагь мцгәышьан исԥылоз,
Сааит абранӡа
Исфо рацәашьо, изуа ҟәыншьо.
Ҽеик сазыԥшын, иахьамзар уаҵәы ҳәа,
Алуқәа еибафон ихон акәараз.
Адгьыл хәыӡҳәон, ақәаршҩы леиуан аҵәҵәаҳәа,
Ҳәҳәабжьын игоз зехьынџьара,
Иааигәаз, ихараз.
Дгьыли-жәҩани уазын ирыбжьысуаз,
Аша еҵәа кыдшәон, хәылԥы еҵәа ҭашәон.
Ашәақь еиларҵон. Ауаҩы дахьыршьуаз,
Асаби ишьа раӡа баша икаҭәон.
Абри адунеи мҩасуан ихыдан игәыдан,
Амышқәеи аҵыхқәеи мҩасуан рӡыҩры.
Алахьынҵа ахац агәыр аҵа икылдан,
Зышьҭабжь умаҳауаз бжьык гон уӡырҩыр.
Инҵәеит саргь сымышқәа еижьаган,
Гәнаҳада сажәымҭа ашҭа сынҭалт.
Аарла игәасҭоит схәыҷра амаҩахәасҭа ахьнагоу,
Абжьы ааҩуеит сыҿҳәара амыш асаркьал!
Уахагьы амра ҭашәеит каҳада-ԥҽыда,
Ашәаԥшь еиҩнахуеит адгьыл агалуан.
«Уаҵәтәи амыш ацәашьхәы зкрыда?»
-Ажәҩан иналыхәхәан бжьык саҳауан.
Уахатәи аҵыхгьы аԥсцәа ирдунеиуп,
Уара улыԥсаа ԥхыӡдубаргьы умшәан.
Уаха иааҟало зегьы ҽеиуп,
Уахатәи аҵых ԥсыӡала иумшәан.
Иудыруаз, акы ахьырҳәо акыҟоуп,
Уара хыхь аԥшырҭа иқәтәоу дхаҵа.
Иуқәуҵаз нумыжьын, иҟаҵа адәныҟоу,
Абгархәы наган абнаҿы ишьҭаҵа.
Абар ҭзегьы уахатәи схәыцрақәа иреиуоуп,
Геи-шьхеи рыбжьара еимаҳан ишәшьуп.
Ацәаҟәа хымаа аҽырхәаны инеиуа,
Кәыдри Ԥсоуи рыжәҩахыр иахшьуп.
Сиижьҭеи иҵӡозеи сазхәыцыр,
Исыциз сӡиас ҭабахьеит.
Даҽа жәашықәса схыҵыр,
Ԥшьынҩежәа агәашәахь сеихеит.
Аҳ, ишԥаҵаау аԥс рыцҳа,
Макьанагь сыҟазар сҭахуп.
Имажәӡо агәызаҵә ҿыцхан,
Иахьагь схәыҷра аӡиас ихуп.
Адунеи сақәлахо џьысшьоит,
Сеиҭеиуа џьысшьоит ишар.
Ана агәыӷра еижьага схыччоит,
Аха исҭахым агәра згар.
Иахьагь сҽыргызмалны снеиуеит,
Сыгага сахыԥар сҭахуп.
Аха схагәҭаҿамра цеиуеит,
Сыгага ыҟам, иҵәахуп.
Абас ишсышьҭоу амци агәыӷреи,
Ԥшьшьала сымышқәа наскьоит.
Рҽынеихышьуа сгәырҩеи схәыцреи,
Аҳәҳәыҳәа сшәымҭақәа каԥсоит…
Ашәахәа аӡыршәреиԥш икынхалеит,
Арҩашқәа хыҽҽоит ахшцеиԥш.
Асыԥса рыҵаԥҵәоит ҩхала,
Аӷныжәҩан кеи-кеиуеит иацеиԥш.
Ашьхақәа еигәынҩуеит гәаныла,
Атрышәиасуеит акаԥкаԥ.
Ахра мҩахәасҭа ианылан,
Иӡса-ӡсо инеиуеит ақәасаб.
Мцабзшәа аҵыхәа еицралан,
Аҳацаҟьа иқәтәоуп абнакәты.
Шьабсҭак ӡыӡымкуа ахала,
Ацыхаӡы ажәуеит еикәаҭәы.
Ахәхәаҳәа иасуеит аԥшалас,
Цаҟьаш днаҿаԥрит ажәеиԥшь рҭыԥҳа.
Ԥҭа цахашк ахраш ихалаз,
Ахрақәа ирхаӡсоит икахәхәа.
Ашьхақәа рылыԥха аԥсы цқьа,
Иҟалеит аргама лҿаҳәатәы.
Ҳаԥи-ҳаҩеи зегьы рыцқьан,
Ашьха ӡыхь иаҳауеит аҳатәы.
Иӡырҩуеит наҟ-ааҟабахәқәа,
Лахьынҵа ссирк ашьҭыбжь гауеит.
Акыр-кыр – еихсыӷьрак ақәымкәа,
Ашьха раҳиччабжь саҳауеит!
Сара мҩа иашагьы мҩа хәахәагьы срышьцылахьеит,
Ацагьы ахьшәашәагьы са сзыҳәан зегьакоуп.
Сышьхәагьы сшьапԥынҵагьы срықәгылахьеит,
Са сзы ашәагьы амыткәмагьы рықәра еиҟароуп.
Сара зегьы-зегьы сыблақәа рышьцылахьеит,
Сара дызбахьеит иҳәаԥсахаз, илаԥсахаз.
Алоура зуаз игәырҩашьҭагьы схылахьеит,
Зхала зхы ззымшакәа, зынасыԥ зыцәцаз.
Сара абри амҩаҿзегьы-зегьы срышьцылахьеит,
Абзиабарагьы ацәымӷрагьы сгәы ԥырҵәахьеит зынӡа.
Зхы арагәаԥшь ианызҟьозгьы дысԥылахьеит,
Ауеимадаҳәа лбӷьыла иҵәуозгьы – убас.
Сара зегьы-зегьы сыблақәа рышьцылахьеит,
Сара сырҿаԥшхьеит аԥшӡагьы аҿаасҭагьы.
Абри адгьыл абарҭзегьы рышьҭа анылахьеит,
Аха, макьана зегьы-зегьы ачҳауеит иахьагьы.
Сара мҩа иашагьы, мҩа хәахәагьы срышьцылахьеит,
Ацагьы ахьшәашәагьы са сзыҳәан зегьакуоп.
Сышьхәагьы сшьапԥынҵагьы срықәгылахьеит,
Са сзы ашәагьы амыткәмагьы рықәра еиҟароуп.
Ацәеиԥш ихьанҭоуп сыгәҿыӷьра,
Иниасуан акымзарак сҭахым.
Исҭахым ажәак сыԥсы ахыжьра,
Сымаӡагь саргамагь акгьы ҵәахым.
Стәоуп ауаҩы, адгьыл амашәыр,
Сызусҭоу цқьа издырыр ҳәа сшәоит.
Сагьҟәышым, сагьгаӡам, акалашәа…
Сзышьҭоу сеидроу, акы ашьаҭа сырхоит.
Исызыдрам сахьырго урҭашьҭақәа,
Адунеи ҳәаада кәыкәыблоуп са сзы.
Сызху ашьҭақәа лашьҭа-ҳәашьҭақәоуп,
Сдунеи еижьагагь ԥхыӡхоит лассы.
Сылахеит бнаршәырак атоура,
Иаасыкәыршан рҟыра мҩак збаӡом.
Сашьҭоуп ҿамҩа лашарак ахьсоура,
Зехьынџьара аҵәы лашьца илашьцоуп.
Аҟәышдараз амба шьаҟа гәыдыскылоит,
Сымаӡа зҵасымкуа сишьҭоуп, дызбом.
Снеиҭаҵыр мышьҭацәгьак дысԥылоит,
Сыԥшуп. Схәыцрақәа рҳәатәы нҵәаӡом!..
Есцәылашара угага уцыз,
Абри адунеи уеиҭақәлаанӡа ҽазнык.
Имхәтәааит ухраҭахаҳәиаурсыз,
Иқәымиааит умаша ажыц уаҵәык.
Уаныҟамгьы ужәлар рыԥхыӡуалаз,
Еицамкааит ухьӡиаласоу ахаҳә.
Шәиԥхьыӡны иушьҭамыз ужәлар ргәала,
Угәнаҳа ухухыр, ушьҭахьҟа ухьаҳә.
Уара уцымхәрас угага адәы иқәыз,
Ԥсра зқәым уԥшӡара угага иазынхап.
Гәнаҳа зцым удунеи уанықәыз,
Уцәаҳәа инужьыз, шаеҵәан иуҭынхап!
Аԥенџьыр асаркьа аҵаа иқәнаҵоит,
Аԥенџьыр асаркьа џьоуҳаруеит.
Ашьашьал хьыршаӡхан икаҭәоит,
Алҩаҵәаҳауаҿикьларуеит.
Мраҭашәара сыршҩыла иҵшәааит,
Асы рахәыц ажәҩан икнаҳауп.
Акәасҭхарамца аҽҳәаҿеилшааит,
Адәахьы асышәыб еимаҳауп.
Ашьшьыҳәа, икыдышьшь илеиуеит асы,
Ажәҩан асы аҩуеит насыԥлашаран.
Сажәрагьы еиқәышлаҳәоит лассы,
Ицәырҟьа-цәырасуеит схәыҷра ацәаара.
Акәасҭхарамцаҿы стәоуп са схала,
Схәыцра шкәакәа еихьыс-еиԥысуеит.
Ахьаца мҿы былуеит еицралан,
Анцәа имаалықь дсахәыҭ-хәыҭуеит.
Насыԥимоуп аԥшӡара абашьа здыруа,
Уи анцәа ду зегь ииҭеит ҳәа ишьа.
Дныҳәоуп аԥсшәа аҳаҭыр зныруа,
Даҽаӡәихахәылырхуеит даԥсыуоу џьшьа.
Пату иқәуп тәым бызшәала ицәажәо,
Атәым бызшәа ззымҳәаз аԥсуа дыбжоуп.
Аҭахызаргьы ахаҳәшьанҵа еиҟәижәоз,
Иҿаҳәатәгьы ҟалозааит, зегьы акоуп.
Дцәажәароуп дҟәышзар тәым бызшәала,
Уи ауп иахьа изыӡбо ҳа ҳлахьынҵа.
Дызбом иахьа аԥсышәак зҳәаша еинаалан…
Ҳабдуцәа реихымца шкьаҭаз хаҵа.
Иҳәа нас, уабду иқьабз еиқәзырхарыда?
Тәым бызшәала еимырдарыма уан луоу?
Уаҳәшьа заҵәы лмыткәма заҳарыда,
Ишԥалури луаз иарҵәуо данылмоу?
Амшаԥы мҩасуеит, ажәлар,
Шәыблақәа хыжәҩар,
Шәиԥхьыӡрыцуп иазрыцҳахаз збызшәа.
Амилаҭрныхахәиахышәымхын ахлымҩа,
Анцәа идгьыл иацрашәымҵан акәиц икашәаз.
Шәҿыха, уара, аԥсуара аҵеира!
Шәхала шәамыцҳан шәымаха ажьы.
Заа шәҽашәымҭан аамҭа аӡы алеира,
Шәызшәиз шәиныҳәарц икыдышәҵа ацәашьы!
Ихәландаз, џьушьҭ, иахьатәи амышгьы,
Ақәа шкыдҵәоз адгьыл хәыӡҳәеит.
Зегьы еилаҩашьеит, амцгьы аиашагьы,
Иахьатәи амышгьы баша ишәаџьҳәеит.
Мыцҳәа иԥа гәырӷьа дшагоз мацара,
Шәынтәеилашәшәит,
Шәынтәишарккеит.
Ихәландаз, наҟ, иахьатәи ашарагь,
Иахьатәи сгәыӷрагьы баша инаскьеит.
Уахатәи аҵых лашәацәа сҽасҭап,
Иудыруеи гәыӷра еижьагак ԥхыӡла избар.
Уахакгьы сгәаҟра нахызгап сиарҭа,
Ҩаԥхьа адунеи снықәлагәышьап изшар.
Ихәландаз, алашьцара сналахәыцрын,
Аиашеи аԥшӡареи ма ԥхыӡла избарын.
Сгәырҩа ашьҭыбжьгьы ччаԥшьха ихыҵрын,
Ашәымҭак џьанаҭшьапыла сцарын.
Даҽа дунеик снықәларын ҳамҭак,
Сықәҵрын уахакгьы алашәага рдунеи.
Ари аҵых ԥсыршьага са сзыҳәан ҳамҭан
Анцәа ишсиҭаз аргама агәра згеит.
Ихәландаз, џьушьҭ, наҟиахьатәи амышгьы…
Сбызшәа ацгылон ашьыжь шара,
Сбызшәала сгәырӷьон,
Сбызшәала сгәырҩон.
Сан лбызшәа са сзыҳәан илашаран,
Насыԥссирны сгәаҵа иҭаԥхон.
Сара схәы ԥшӡаҿы зегьы аԥсшәан,
Ҳаҵлақәа аԥсшәа рхьыӡсаны икаҭәон.
Ахаҳәгьы аԥсышәан, ашьхақәагь аԥсышәан,
Аԥсыуала ҳгылон, аԥсыуала ҳтәон.
Аԥсышәала иҳаршон аҵыхқәа,
Алакәқәа рхьы рҩашқәа еилаҭәон.
Анцәа ҳиҳәомызт аԥсшәа ҳацымкәа,
Аԥсышәала ҳныҳәон,
Аԥсышәала ҳабӷон.
Асаранџь еиԥш икақәын жәлар рҳәамҭа,
Зеиуа уԥыхьамшәоз шамаха.
Аԥсышәала ирҳәон ажәабжь гәарҭак,
Аԥсшәа, ажәытә ҳабдуцәа ирҭынхаз.
Ара аҽԥыхәшәеиԥш аԥсшәа еицралон,
Шьхаӡыхьшәа иарцәажәон ашла иҭоурых.
Ҳадгьыл еицазкуаз шәиԥхьыӡны ирхалон,
Схәы ԥшӡа иақәлан сыбызшәа аҟәых.
Са сыбызшәа сыхәылԥиахьамаз гарас,
Сабдуцәа рашәа ықәҵит наӡаӡа.
Дәаӡахеит ахәы ԥшӡа иамаз хаарас,
Ахәы заҵәы иазынхаз лашарас,
Аеҵәақәа икарԥсоит
Рхьыршаӡ-аӡаӡа.
Аныҳәаҿа ныскылоит схәы мразы,
Аеҵәа џьарсахьаз, зҽеихышь икыду.
Амза лакҭа лаша аҭәымҭазы,
Хьы еимхәыц цәыкәбарла ажәҩан ихыбу.
Раԥхьа абри ахәы зныҳәаз ашла изы,
Аҵых иагәылазҳәаз раԥхьатәи алакә.
Ашла иныҳәаҿа амин ақәларцы,
Зынасыԥ ҿнаҭыз иаҳарцаз аҭак…
Ацәашьы иаҵәа сҩахоит адгьыл зҳақыз,
Нагӡара ақәзаарц анцәа ибызшәа.
Ҳабдуцәа рԥашәаз, ҳабдуцәа рдацаз,
Иахьакәым ала анцәа ҳаимыршәарц.
Абри ахәымрагьы изшаз исасхарц,
Иацзарц, иахьчарц сабдуцәа рдоуҳа.
Рынасыԥаҟәарашра иламшәарц,
Рҵеицәа рхаҵара агәырӷьаӡ дырҳа.
Рымышқәа мшарцаз ишара-мшан,
Схәымра ақьабз еицеимкырц анцәа.
Сара слакәхәы адунеи зегьы иабжан
Иҟаларц азы срыҳәеит ашацәа.
Инеилахәмарит саԥхьа аԥшалас,
Жәҩангәашәԥхьарантәиаазгаз ажәабжьк.
Сныҳәаԥхьаӡқәа рыцәқәырԥа сшалаз,
Амаалықь исахьа налыԥхеит ашәаԥшь!
Саауеит сара алакәқәа рашҭа сҭысны,
Са схәыԥшӡақәа рыхӡы сҳазырҭраҿы иҭоуп.
Иаазгоит сныхахәацәашьы иаҵәа шьҭыхны,
Ацәашьы иаҵәа ашла иажәеиԥш ихьанҭоуп.
Ахәы иқәыҩуеит ашлақәа рыбжьы раӡа,
Урҭрыԥсыцқьақәа ныҵхахоит есуаха.
Иҭаҵәахуп ухьтәы кәалаԥса сымаӡа,
Изҭаӡу здыруа схәы заҵәыкоуп ацаԥха.
Схәызаҵә, схәызаҵәх-қыҭак ршаеҵәа,
Сыччабжьи сҵәуабжьи ирымоу шаҳаҭс.
Анцәа раԥхьа иибаз ианаахит илацәа,
Уара аԥсуареи аламыси ирымоу баҟас.
Ҳазшаз, ага ԥслымӡахыԥхьаӡара здыруа,
Инацәа уқәикит, уара адунеи агәҭа.
Жәларык рыцәгьеи рыбзиеи зегьы зныруа,
Аԥсуа хаҵа игәашьамх, иразра алакҭа.
Саауеит иахьагьы алакәқәа рашҭа сҭысны,
Ушьҭа сышлакәхшароу агәрагь згоит.
Шьыжь шәаԥшь сналагылан, сыбжьы неиҵыхны,
Уара узы ашәа шысҳәо храҭаҿ снаӡоит.
Мышкызны ажәҩан ҵзыԥссоз аҵлақәа,
Ацәашьы иаҵәақәа игылаз икахәхәа.
Схәыҷра амышқәа зегьы насгәыҵакуа,
Сыбла ихгылоуп аԥхыӡссир еиԥш сҭахәхәа.
Иахьагьы сануп уи абна мҩахәасҭа,
Схәыҷра ашәахсҭа, схәыцрақәа ирҭынхаз.
Акызаҵәык еиқәхаз сабду иҭәархысҭа,
Ашәагәы иқәыршәуп, ци-шәи ирыбжьахаз.
Абжьарак, ари ахәы ԥшӡа аӡықәыршоуп,
Адамра иҭыҩуа сабдуцәа рышәибжьы саҳауеит.
Аҵлақәа рҭыԥаҿы ақәыц рыкәыршоуп.
Алашәага ууеит, алашәага ирҳәауеит.
Ара иҭахаз адунеи хәыҷы бзагәырҩан,
Сгәы асырҳәы ҭанаԥсоит,
Сгылоуп сеихашьшьы.
Исаҳауеит схәыцра хьанҭа иналаҳәҳәан,
Схәыҷра ахьаца иннажьыз аԥшазаҵә  абжьы.
Тур ихәтәи иеиԥшӡам Аҟәатәи амза,
Ара еиҳа ддууп адауы, амза агәҭаҵәҟьа иану.
Кәтолтәи амза еиҳа илашоуп,
Еиҳа еиԥшуп амца,
Ара адауы иныга еиҳа дҩаханы икыуп.
Ҳара ҳамза ацәарҭәеиԥш илаҟәны икыдуп,
Уи иаакәыршаны илашоит аеҵәа рцәашьқәа.
Абри ахәы ԥшӡаҿы сахьцалакгьы амза сыцуп,
Аӡаӡеиԥш ашәахәақәа рыҵаԥсоит сшьапқәа.
Есымша ҳлакә ҵыхқәа цәашьра рзызуа,
Уахагьы џьамԥыҽхан ҳхыбра иқәыршәуп иара.
Ҳара ҳамза, асар рымҩа аӡырҩаш зҿысуа,
Уахак исзааигәаӡаны иаҿуп аԥхара.
О, Тур, ихәы х-қыҭак рҿахәы еиҭаҳәаҩ,
Алакәқәа рыԥсадгьыл, х-қыҭак рынцәахәы.
Аеҵәбырлаш уахагьы ушьха жәҩан инаҵаҩҩт,
Х-қыҭак рыцәтәыҩа, х-қыҭак рцәашьхәы.
Тур ихәы, еиҳа ажәҩан иазааигәоу џьысшьоит,
Ара адунеи агәҭа акәхап, амзагь гәыцхә-гәышьуеит.
Рдунеи рыԥсаххьеит ара аԥаембарцәа, Схы ҟәнысшьоит…
Сыблақәа кыдхалан,
Исаҩсхьоу дунеик ашҭа сҭаԥшуеит!
Сҿара амшқәа наскьазго саналага,
Схәы ԥшӡа, угәхьаазго салагеит еиҳагьы.
Схәыҷра амҩахәасҭа, Тур ихәы ахалага,
Ахәреиԥш амарда иаҿысуеит иахьагьы.
Иахьагьы сыԥсы уқәуп, ашацәа ртәарҭа,
Тур ихәы ааԥын, сыҷкәынра аԥхыӡ.
Сара сабацәеи сабдуцәеи рлакә ҳәарҭа,
Сышьҭамҭа рызқәаҭыԥ, рцәашьхәы ахьаркыз.
Тур ихәы, схәы ԥшӡа, схәыҷра амшқәа рынасыԥ,
Сдунеи ду, сдунеи лаша, слакәаҟәырҷаха.
Уара мшы ссирк аҽны уныжьны сниасып,
Ҽааԥынракгьы уара уашҭаҿы исҭынхап.
Схәы ԥшӡа, мышкызны аеҵәа иацыршәаз,
Рымҩақәа ахьеиԥыло сажәреи сҿареи.
Сшаеҵәа ахьгылаз, схәылԥиеҵәа ахьҭашәаз,
Иахьеихалоз, иахьеихыҵуаз сгәырӷьеи сгәырҩеи.
Схәы ԥшӡа, схәы ԥшӡа, х-қыҭак ргәаԥшь-ҩаца,
Аԥшь-мҩак, аԥшь-насыԥк, х-қыҭак рцаԥха.
Уаҵәтәи амш, уаҵәтәи ааԥын, суҳәоит исараӡа,
Уаҵәгьы, схәы ԥшӡа, ухәы-мра сгәаҵа иҭарԥха.
Сгәы иныкәуршаз са сабдуцәа рыччаԥшь,
Кьаҭара ақәымкәа сгәаҵаҿы инхеит.
Иумазааит сышьха дгьыл хәарҭа-хәаԥшь,
Х-қыҭак уршаеҵәан, схәы ԥшӡа, укәеицеи!
Издырзеи абасҵәҟьа сымшқәа шысԥырҵуаз,
Абасҵәҟьа сыцәа шҭынчымхоз лассы.
Издырзеи ашәымҭак аиҳа шахымҵуаз,
Лаԥшҵашәаран инасԥыршәаз схәыҷра асы.
Издырзеи, абасҵәҟьа сара зегь сзеиԥшны,
Сынкахәыцуа ҳаҵла ашәшьыраҿы сыштәоз.
Гәырҩеи-гәырӷьеи зегьы рҽеиԥшьны,
Ихымкәаӡоз асырҳәы сгәаҵа ишҭаԥсоз.
Издырзеи, сара ҿҳәарак шамаз ахаҳәгьы,
Аеҵәагьы кыдшәар шалшоз мышкызны.
Сара адгьыл сақәлахоз џьысшьон егьасҳәаргьы,
Сажәра схьымӡоз џьысшьон иццакны.
Анцәа сыркьаҭ ҳәа адунеи сықәын сгәыртлан,
Уаҵәтәи амшаз иҟалашаз сымгәырҩо.
Иахьанӡагьы аӡәгьы сиҿымцааит хысла-гәысла,
Аӡәгьы дысԥымлац сыԥсырӡалагьы акы зҳәо.
Иахьагьы ачеиԥш сԥыруеит сымкә араҵакәа,
Убри азы исаҩшәаӡом аамҭақәа рыхҿа.
Иахьагьы сыхәрақәа шсыхьуагьы, сымшәакәа
Снеиуеит, макьанагьы еиламсыц сшьаҿа.
Цәыкьа исзымдырит аԥсҭазаара амаӡа,
Уи агәы ацаԥха сԥыхьамшәеит лассы.
Ианыздыр, санҟәышха,
Аамҭа мҩасхьан башаӡа,
Усҟан схы ҟәашӡа иқәнаухьан асы.
Уара анцәа аԥшӡара уиҭеит аамҭала,
Аамҭала иуиҭеит шәымҭак зхымҵыз анасыԥ.
Нас, аччаха уамраӡа аҵалашәунҭалан,
Ҳәара ахьыҟоу, уара ахьыҟам униасып…
Уцәымӷреи убзиабареи ирыбжьалап ахҟа,
Дгьыли-жәҩани ирыбжьаҵәап аӡырҩаш.
Џьанаҭи џьаҳаными рымҩа ԥыҟҟа,
Аԥҭа еиқәаҵәа аԥхыӡцәгьеиԥш ихырҩаш.
Нарха змамыз уааԥынрагь кьаҭап,
Насыԥуп нарцәиузгозар агәнаҳа зцымыз.
Уразреи уцқьареи аҵаҳәарҭа игәарҭап,
Уламыс ноугап зыцқьара мцымыз.
Убысҟан уԥсыцқьа узқәаҭыԥинықәлашап,
Ашьац аагага нықәыҳәҳәып аӡаӡа.
Ацәашьы иаҵәеиԥш абри адгьыл иқәхаша,
Уԥсы лаша ухәы ԥшӡа инықәлап наӡаӡа.
Тур ихәтәи амра ҭаршәуп сыкәа,
Сгәырҩа иацу сылабжыш зырбо.
Ахра рыԥхараҿы сгәы мышьҭыкәа,
Шьхацамҩала аҩада сызго.
Ашацәа ртәарҭа рхәымра сыцуп,
Исынасыԥуп, иахьчоит слахьынҵа.
Иахьа сқәыԥшра ашареиԥш сгәы ҿыцуп,
Сахьҵәуаӡом амыш иац ицаз.
Сабду иашәеиԥш илашоит сымра,
Аԥсшәеиԥш икаԥсоит ашәахәа.
Иахьатәи амыш гәырҩак цәымӷрак,
Џьаргьы иҭубаауам сымӡырха.
Схәыҷра иациз, сажәра наскьазго,
Кьаҭара зқәым сымра алакҭа.
Са сгәаҟреи суази сыцгәырҩазго,
Ушәахәа нықәрша снышәнап агәҭа.
Уаанӡа усыцыз ахҭа аҟынӡа,
Умышра уҵыхра сымаз есымша.
Зегьы уара удоуҳаи уҳақи рыцҵа,
Мшаҽны еиԥш, схәы мра, укаххаа улаша!
Акымзарак хьаазгом, игәхьаазгом,
Ицаз цагәышьеит, иӡыҭит асеиԥш.
Сызхьымӡаз, сахьымӡеит, игәнызгом,
Саныӡбом, сахьҵәуом са сԥеиԥш.
Анцәа исаҭәеишьаз са сшәымҭақәа
Ҟәнысшьом. Сҭаԥшуеит суахҭа алакҭа.
Аԥшӡареи ацқьареи гәамҭакәа,
Аҭлаҩа сыламгылеит агәҭа.
Ашьыжьгьы саԥылеит мрагылара,
Аӡаӡашгьы наҵаԥсеит сшьапы.
Сахьӡеит амҩадугьы анылара,
Анцәагь дхасҵеит, саԥылт амшаԥы.
Цәгьагьы-бзиагьы збеит ракака,
Амцгьы аҵабырггьы зегь рыгәра згеит.
Ушьҭа сааԥсеит уаҳа насыламкәа,
Аамҭа сиааиит, сыфеида сцәагеит.
Издыруеит сара ушьҭа сыҷкәынхаӡом,
Сниасны саԥылом, исылшом сгьыжьыр.
Зегь зымчу, ҽакы азыҳәан суҳәаӡом,
Сыҟанаҵисыцҵа
Тур ихәы аԥшалас абжьы.
Саныҟаз ирзымҳәаз сыбзарӡы,
Саныҟам ишырҳәо здыруеит.
Ахаангьы сыҟамызт са схазы,
Иахьагь убри хьааны исныруеит.
Сара сҩымҭақәа сара истәуп,
Аӡәымзар аӡәгьы сиҽхьынмлеит –
Са сшьа рылоуп, сыбжьы рхуп,
Са сымҩа нахьхьантәи санылеит.
Урҭзегьы ирымоуп са сҟазшьа,
Ирылоуп са схәыԥшӡа аԥхарра.
Ахаангьы ныхахәс ишьаз,
Са сабдуцәа рымцахаара.
Са сыгәҭыхақәа зегьы сҳәеит,
Ажәытәтәи сабдуцәа рбызшәала.
Тур ихәы ашҭаҿы исызшеит,
Исызҳаит Тур ихәы аҟазшьала.
Ӡыхь иаҵәала абра скәабоуп,
Абра саҵгоуп ашьха ӡырҩаш.
Сныҳәаҩра хәыҷы аҩы ҭаҭәоуп,
Анцәа ихьӡала ахлымҩа зхырҩаз.
Сшыӡҟыз саҵыргеит ара ада…
Анцәа илыԥха исиҭаз сыцуп.
Сгылеит адунеи агәыӷырҭа,
Иахьатәи амшгьы са сзы иҿыцуп.
Абарҭзегьы рҳәап, ирӡарым,
Уаҵәы абиԥара ҿыц игыло.
Сылабжыш иавсны ицарым,
Сгәырҩеи сгәырӷьеи зегьы зԥыло.
Саныҟаз ирзымҳәаз сыбзарӡы,
Исыҵагыло ишырҳәо здыруеит.
Ахаангьы сыҟамызт са схазы,
Убри ԥхыӡхаан сгәы ианыруеит!
Тур ихәаҿы сыгага икақәхаз,
Есымша шара схәыцра иацуп.
Аӡыхь хәыҷжәлантәык ирҭынхаз,
Ашьыжь ӡаӡаш ацыԥхь ҿыцуп.
Аԥааимбарцәа аӡыхь еиҵызхыз,
Ацыԥхь аблақәа ирхызбалоит.
Ашәышықәса аккаҳәа изхыҵыз,
Аӡыхь ҵамҵамра рыԥсы ххалоит.
Абызҩыҵеиԥш аамҭа ацасгьы,
Снышәнап гәакьа ауаҩа ианҭәалоит.
Арсана иӡыхь ҳәа ахьӡинхазгьы,
Ахәы ԥшӡа амҵәыжәҩақәа ирынхалоит.
Иӷызы-ӷызуа мраҭашәамҭаз,
Ахәы инықәыххуеит ашла иашәа.
Ахьырӡы нықәырш аӡаӡа аҳәамҭаз,
Ашәа халоит агәаҟра иԥнашәаз.
Ахәаҿы исцәынхаз схәыҷра агага,
Иахьагьы гәаныла ҳаигәныҩуеит.
Са сшацәартәарҭа ахалага,
Сандуцәа рмыткәмабжь аныҩуеит.
Тур ихәоуп изаҳаз раԥхьатәи сыччабжь,
Аброуп раԥхьаӡа сҵәуабжьгьы ахьгаз.
Абра исаҳаит сара арҩаш ахыҽҽабжь,
Аброуп сымзаҿа ахьгылаз, иахьҭашәаз.
Аброуп ақәаршҩи сареи ҳахьеицәажәаз,
Аԥшалас иснарҵеит Тур ихәы абызшәа.
Абра сыԥнашәеит сара арҩаш хьшәашәа,
Аброуп сара сахьгәырӷьаз, сагьахьшәаз.
Абра изӡатәит сылахьи сыџьымшьи,
Анасыԥазы амаалықь сиҳәеит абра.
Ацқьареи аразреи анцәа исаҭәеишьеит,
Зегьы збарҭоу ихьы шьаргәыҵа
Сакәхшеит сара.
Сцәашьы кыдысҵеит ҳныҳәарҭа ахьаца,
Иахьагьы саҳәоит сабдуцәа рдоуҳа.
Ацыԥхь ахьыӡсо, ажәҩан аҽалаҵа,
Аԥсуа ныхақәа лашоит хәылбыҽха.
Мшаҽнеиԥш иразуп уаха схәыҷра ахәылԥаз,
Хәылԥ-шьац аагага каԥсоит икашьшьы.
Илашоит ацәаӡыӡашыцламҭәиалаҭәаз,
Са сышьҭахьгьы анцәа ирлаша
Ҳныҳәарҭа ацәашьы.
Сара зегьы-зегьы сгәалашәоит,
Ашара зыршлоз раԥхьатәи асы.
Еиҭаҳәашьа змамыз акалашәа,
Аҵлақәа ирықәыршәыз акасы.
Лакә ԥсҭҳәашҵас анаҟәихыҵуаз,
Аҵлақәа ирхьыӡсоз ашәахәа,
Еилаарцыруа зхы-зҿы хызтуаз,
Икаԥсоз ашәшьырақәа кахәхәа.
Ахәылԥзырҿыхоз адаӷь рашәа,
Тур ихәы иқәкәашоз адыд абжьы.
Ӡи-мцеи еиқәызҭәоз сабду иажәабжь,
Ихәыҭ-хәыҭуа илеиуаз ҳкәара кашьшьы.
Аеҵәрхьыршаӡаҵых иалаҭәоз,
Аҵых агәы еиҩызхуаз сабду илакә.
Асар рымҩа ажәҩан иаҵаҭәоз,
Ашамҭаз ҿызҭуаз ахәы ԥшӡа аҳақ.
Уаха абарҭзегьы хьаҳәит ишьҭрақәлан,
Ицоит аԥхыӡеиԥш схәыцрақәа хара.
Исаҳауеит аарла абас снықәлар,
Ахәы ԥшӡа иқәгылан ҿызҭуа схәыҷра!
Хьаада ииз ажәеинраалақәа сымаӡам,
Зегьы абга аҟырҟы иҭысит ашамҭаз.
Аӡәгьы иҵарымкит урҭрымаӡа,
Зегьы амышәкәан илҵит аҵых аԥсымҭаз.
Ршьамҩа ианылеит сажәеинраалақәа,
Ирыхьшуп иахьагьы амыткәмеи ауази.
Амацәыс шрыкәшаҟьоз, имҟьалакәа,
Ахра еибаркырақәа ирҿысит.
Асыԥсақәа рыҵаԥҵәеит ахаҩаӡараҿ,
Ахра агәаԥшьҵәҟьа иқәнакит асыҭәҳәа.
Аха ихалеит рлахьынҵа анаӡараҿ,
Икахха инагоуп ушьҭа сынасыԥамҩа.
Имԥсӡеит сажәеинраалақәа амҩа ишықәыз,
Еилымшәеит рхаԥақәа реибаркырҭа.
Ахәы ԥшӡа аанхеит алакә, шлакәз,
Ҽазны еиԥшым уаха
Тур ихәытәи амза аҭәымҭа.
Тур ихәы инсыжьит са сиеҵәа џьарсахьа,
Сымза лаша хыцырхәагьы – убыс.
Сара исхылаԥшуаз амаалықь исахьа,
Тур ихәы аныхахә, ҳцәашьы ахьакыз.
Аҵых зыркаҩуаз аеҵәрсаркьал абжьы,
Уаха ашарашәа еимыздоз аҟармаҵар.
Аԥсы дзырҿыхоз аԥшалас кашьшьы,
Ажәҩан иаҵаҽҽоз
Асар рымҩа ахымҳәҳәар,
Ахәы иқәԥсаз са схәыҷра ашьҭақәа,
Раԥхьатәи сыччабжь, сҵәуабжь ахьгаз.
Ахәы ԥшӡа иқәԥсаз аҵан рашҭақәа,
Рымцахара ахьеибакуаз хьӡы згаз.
Сабдуцәа рабдуцәа рлакә ҳәарҭа,
Сасрыҟәа ихҿа ажәҩан иахьалоу иахьагьы.
Сабиԥарақәа рхарҭа, рыԥсырҭа,
Зегьы ахьсуоз, зегьы ахьысцәыӡуа зынгьы.
Ԥсынгьы бзангьы абарҭзегьы срыцуп,
Уназкьыслакгьы ирхоуп са сыбжьы.
Есы-шәҭсрыцышәҭуеит, есымша сҿыцуп,
Са сбызшәа ықәыҩуеит абраҟа есқьынгьы.
Зегьы сыбла ихгылоуп рҳарҭа-сырҭа,
Урҭегьсыциит, егьсыцыԥсуеит уаҵәгьы.
Сабиԥарақәа рхарҭа, рыԥсырҭа,
Зегьы ахьсоуз, зегьы ахьысцәыӡуа уаҵәгьы.
Сара исгәалашәоит уи амыш,
Схәыҷра амыш хашҭра зқәым.
Сыбла ихгылоуп, исхамышҭт,
Уахгьы-ҽынгьы агәашәаркым.
Мраҭашәара ашәаԥшь ацралон,
Цәаҟәахәахәа еиҩнахуан жәҩангәы.
Ԥшь-еҵәак каххаа ихалон,
Нахьхьи асыԥса ықәлашон ахәы.
Исгәалашәоит, уи амыш анҵәамҭаз,
Аԥсымра ианахыҵуаз аԥсы.
Амырхәага шкаԥхоз аԥсымҭаз,
Алашьцара ишканаршәуаз акасы.
Исгәалашәоит аӡаӡа разнышха,
Аҳаскьын рыхәда ианахаԥсоз.
Иамраӡакәа шьыбжь анхыҵха,
Амза ашәахәашқәа анканаԥсоз.
Аҵар ианеимырдоз ашарашәа,
Амш амаӡа анцәырҵуаз аҽны.
Поетк ицәаҳәақәа сгәаларшәо,
Маӡа бжьы хаак ангоз игәкны.
Абарҭзегьы сгәалашәоит игәырҩаган,
Абарҭзегьы сгәалашәарызеи шаҟантә?..
Ахәылԥаз схәыцрақәа ԥсыршьаган,
Нахьхьи ахәы ԥшӡа сықәԥшуеит харантә.
Абар, сеиҭанылеит са сымҩахәасҭа,
Нырцәи-аарцәи ахәреиԥш ҩ-хәык ирыбжьоу.
О, ишԥахьанҭоу, уажәоуп иангәасҭа,
Сара сыҷкәынра аидара сызҵоу.
Усҟантәи аҵыхгьы уахеиԥш еицралон,
Мраҭашәара шьахшшәа иҵыблаауан.
Маалықьҵас мҵәыжәҩада ажәҩан схалон,
Адунеи сакуамызт, ԥшаласшәа сԥыруан.
Ргәашьамх сыҵан исхылаԥшуаз сышьхақәа,
Ҵыси-ҳәыҳәи рыԥхыӡсалан есуаха.
Ахәқәа ирҿаԥсан еихык-еиҵык сышьҭақәа,
Аеҵәрышьхыҵәсхашеи-шеиуан имцаха.
Скәазҭхарамца еиҿашуан агәгәаҳәа,
Аӡын ҵых арҿыхон арбаӷь абжьы.
Иӡшәах ԥаҵа иҿаӡсо, ашлагьы игәаҳәо
Алакәиҳәон. Аҵых мҩасуан икашьшьы.
Са сыччабжь, сҵәуабжь –
Схәыҷра ацыԥхьқәа,
Аӡы-мшын нагәыҵыхны ицаз ишцара.
Инымҵәаӡоз алакәқәа иргәларҳәоз аҵыхқәа,
Исзынхаз ргәалашәара заҵәык ауп сара.
Сеиҭанылеит сажәымҭаз сымҩахәасҭа,
Исҭахуп сызхысхьоу зегьы ҿыц абара.
Аԥс рыцҳа шыҵааз абыржәоуп иангәасҭа,
Сцоит,
Ауаҩытәыҩса ӡра-ԥсра ахьиқәым џьара!
Сыԥсҭазаара хаарас иаҵоу,
Ԥсынгьы исыцҭало сдамра.
Уара здоуҳаи зҳақи хасҵо,
Сгәы сыԥс иацу сгәаԥхара.
Ԥсынгьы бзангьы сгәыҟажага,
Ажәҩан саркьа ацырҟьаха.
Аԥсра иахәшәу шәахәацк наган,
Сгәы иҭазыршәуа имцаха.
Сҵәуабжь иацу, сыччаԥшь иацу,
Х-қыҭак риеҵәахәТур ихәы.
Сабду илакәқәа ирыԥсахацу,
Мцҳәарҭеи ҵаҳәарҭеи  рынцәахәы.
О, ашара иациуа есшара,
Амшреи аҟәышреи рчықьмаџьа.
Ашьха ирхыԥхо мра лашара,
Ахҭа аҟынӡа анцәа ихьча.
Анцәа иумырӡын сабду иажәа,
Ҩ-жәлантәык ирыбжьызхуаз ахҟа.
Имылҳам хәрашәаз сашьцәа рашәа,
Амҩа аҿызгоз ахра ԥыҟҟа.
Сҵәуабжь иацу, сыччабжь иацу,
Х-қыҭак риеҵәахәТур ихәы.
Уара, сышьҭа змырӡуа дацуп,
Адгьыл иақәлахаз сынцәахәы!
Цасҳәа сшьапы уаҵаҳәуаз џьысшьон,
Иахьанӡа, сыгага умыцхәызшәа збон.
Есымша уахьсыцыз схы ҟәнысшьон,
Аҩысҭаа исахьа ануоуаз ҟалон.
Шьыбжь ааугон, шьыбжь хужьуан, усыцын,
Унасԥыршәан унаскьомызт џьаргьы.
Иахьа хәлаанӡа усыцын, ушсыцыз,
Мраҭашәара уԥсы ацҭашәон уаргьы.
Мрагылара уацгылон есшара,
Ацәашь еиԥш саԥхьа уаагылон шьыбжьон.
Аҩынашәа снаҵыҵуан ԥсшьара,
Шьыбжь шааугаз, сыгага иуҳәон.
Сыгага, уа уакәын сааҭс исымаз,
Ҩыза гәакьас исыцыз есқьынгьы.
Сычча-сыхәмар, са сыгәиалаз,
Сыгага шаҳаҭс урыман зегьы.
Иахьанӡа умыцхәны усыцыз џьысшьон,
Сыгага угәасҭеит сызаҵәраҿсаннеи.
Убри сара иахьагьы иџьасшьоит…
Сара сышьҭахьгьы, сыгага…
Уақәлаха адунеи!
Ҳаҩны абаҟәаҿы, икыду
Ацәацәашь ашьшьыҳәа ибылуеит.
Сиҳәоит хыхь иҟоу, ҳазқәиҭу…
Анцәа илакә ҭыԥашҭа сҭаԥшуеит.
Адгьылгьы сныҳәоит, амрагьы,
Аџьаргьы, асаркьалгьы, убас.
Ҳамцагьы сныҳәоит, ҳныхагьы,
Ҳанасыԥгьы цәыкьа имцарц.
Исныҳәоит адгьыл иаҵҩахаз,
Ҳҵеицәа раҳәақәа ахьҵәаху.
Афырхацәа зыбаҩ ҵыҭәахаз,
Рашәа ацәашь еиԥш иахьарку.
Ахрақәа сныҳәоит, ашьхақәа,
Арҩашқәа, аӡыхьқәа назлоу.
Дыди мацәыси рхы амҭакәа,
Адгьыл иахьақәлахаз аброуп.
Ҳаҩны абаҟәаҿы икыду
Ацәацәашь ашьшьыҳәа иӡыҭуеит.
Сиҳәоит хыхь иҟоу, ҳазқәиҭу…
Ацәаӡыӡагәҵыршо
Ацәацәашь ӡыҭуеит!
Иахьоуп ианыздыр схәыҷра амаӡа,
Иахьоуп ианыздыр иахьҭаҵәахыз.
Схәыҷра амаӡа, ҵәахы амаӡам,
Аамҭа аӡырҩаш  иазымҵәахыз.
Есымша имра-мзоуп схәыҷра асахьа,
Схәыҷра ацгылоит ашьыжь шара.
Схәы ԥшӡа иқәуп агәы ҭырхьахьа,
Аӡыхь еиԥш ицқьоу сыԥхыӡ  хаара.
Зны аҵла икыдуп, зны аеҵәиацуп,
Зынгьы ахыц иануп аԥшалас.
Схәыҷра азыҳәан амзаҿа хыцуп,
Ашәахысҭа еиԥш жәҩангәы ианхалаз.
Схәыҷра амҩахәасҭа сангылоуп,
Уаха сабду иашҭа аҭалага.
Имҩашьахуа сыбла ихгылоуп,
Зны исываҩуаз схәыҷра агага.
Асышәыб зҿалаҳәыз аҵла реиԥш,
Ишәҭыз ахьара быбышӡа игылоуп.
Иқәчыз анаҟәа, иамацаз атлареиԥш,
Аҽкаршәны амыш ҿыц иаԥылоит.
Ихьы разнышха ҳаҵаҟа акәара,
Илеиуеит ахаҳәқәа ирхыхәашо.
Ишәаҳәоит уарӷанҵас аккара,
Ихәыҭхәыҭуеит абна, ассир иалашоу.
Аӡыжь иаҵәа инхыслоит ҵыс иаҵәак,
Аҵыс азы убригьы насыԥуп.
Насыԥссирк иашьҭоуп аҵыс иаҵәа,
Аха анасыԥанаԥшаауа анбыкәу?
Ацәқәырԥа ссақәа еибырҳәоит рыгәҭыха,
Цәқәырԥадагь ашара шьыжь, шарам.
Икаи-бзиуа ашәахәацқәа анҿыха,
Уаҵәы ааԥынра шгәылҵуагьы гәҩарам.
Асышәыб зҿалаҳәыз аҵла реиԥш,
Ишәҭыз ахьара быбышӡа игылоуп.
Иқәчыз анаҟәа иамацаз атлареиԥш,
Касы ԥшқан амыш ҿыц иаԥылоит!
Игәхьааганы Тур ихәы схалеит иахьагьы,
Мшаҽнеиԥш ҳахьатәкәасқьа гылоуп еихаххаа.
Иниасхьоу аҵыхқәа реиԥш уахагьы,
Ԥҭацк зхыршәлам ажәҩан схагылоуп икаххаа.
Аххаҳәа еиҿашуеит ҳкәазҭхара амца,
Ацыԥхь рышьхыҵәахьыҳәҳәуп архышьна.
Рҽеиҩҿаны итәоуп ахәышҭаара амҵа,
Алакәиҳәоит ашла ибжьы иаԥыжьны.
Аарлаҳәа абла ҭаауеит ҳгаз лампа,
Уажәы-уажәы итҟәацуеит акәицқәа.
Алакәиҳәоит сабду ҳхәшҭаара амԥа,
Акәац цыцашха ирықәуп ахыцқәа.
Акиҳәа ҳарбаӷь аҵых агәы еиҩнахуеит,
Ацхь иаргәаҟуа абгыӡааҩуеит абжьы.
Марыхәиҽыхәагьы абӷа еиҵнахуеит,
Амацәыс афы ҟамчгьы ахра иахшьуп.
Дцәажәоит сабду ици-ишәи ирыҵраӡаан,
Уаха Ххәыци Гьандагәи рлакәнҵәаӡом.
Аӡәгьы ажәак иҳәаӡом рыԥсы инахырзаан,
Ахыбра икылшәаз амзаҿагь агәы аҩада ихоуп…
Анкьатәи ҳашҭаҿы ахаҳәшкәакәа сықәтәоуп,
Иӡхьоу-иԥсхьоу ԥхыӡхаак салоуп сҩышьны.
Схәыҷра ахәылԥсгәаларшәо
Ӡаӡашк амахәиқәҭәоуп,
Хьарҳәшьа змам сынасыԥцоит иԥырны….
Абри ахәылԥхьанҭоуп, хәылԥык еиԥшым,
Аарла гәалашәарак ииуеит.
Ҳла гәыбзыӷ ԥыхьеиԥш исеишуам,
Аҭынчра аҽкаршәны  иӡырҩуеит.
Акызаҵәык ҳашҭа иқәхаз,
Ахаҳәмардуан саҿагылоуп.
Ҳахьатәкәасқьа иныхахәныхаз,
Мшаҽнеиԥш сыблақәа ирыхгылоуп.
Сабду иԥаҵа хыҽҽо ӡшәахшәа,
Иику ицәацәашь лашоит иаԥхьа.
Ажәҩан маалықь иаԥхьа дтәазшәа,
Дматанеиуеит анцәа  иҿаԥхьа.
Анцәа илыԥха-игәыԥха даҳәоит,
Даҳәоит лаԥш-ҿаԥшы цәгьа ҳхигарц.
Гәнаҳа змам ицәацәашь дҩахоит,
Анцәа аҩысҭаа ҳаицәигарц.
Ҳаура-ҳҳәара чара чысны,
Аца ҿыц иҭаԥсарц еихылабан.
Иԥхаларц амра ахра иаҿысны,
Ашәахәа ашьацра иныларбан.
Шьыжь иҿнамҭырц акәты арцына,
Арбаӷь мкакарц аҽнышьыбжьон.
Ауаатәыҩса ӷыӷеибамгарц,
Еиҵашьыцны  иџьеибашьо.
Ааӡарыҽха ҳбызшәа камшәарц,
Аԥсуа жәлар рышьҭамҭа иазҳарц.
Ахазаамҭа ҳаиҭаԥнамшәарц,
Гәнаҳа иаҵам иҿаҳәатәы ҟаларц.
Ушьҭа жәхьан еиԥш амра ҩеиуеит,
Ақьаԥҭа аҵаршәуп жәҩан гәаҵа.
Ахәы иқәхаз схәыцрақәа леи-ҩеиуеит,
Сабду ицәацәашь былуеит абарҵаҿ…
Шьахәапара аҳаскьынра сылагылан,
Схала заҵәык ҳхәы ԥшӡа сықәгылан сара.
Ашә-шьхак инархаԥхан амраш игылаз,
Ирыдш хьы шәахәан иаҿын аԥхара.
Лакә-ԥшак асуан, лакәмаӡажәак ырзо,
Иӡхьаз-иԥсхьаз зегьы рыӡбахәаҳәон.
Ахәы заҵәы ахала иахьынхаз гәнызгон,
Сгәалашәара еихьыс-еиԥысуа еилахон.
Еимыггон ииасхьаз сқәыԥшра ашара,
Амаша иныҵхахон аԥсы цқьақәа рцәашьы.
Аеҵәақәа налышәшәон жәҩангәы иаҵәара,
Зегьы ззеиԥшыз аҵых мҩасуан еихашьшьы.
Аҭынчра иналыҩҩуан адгьыл агәырҩа ашьҭыбжь,
Ахәы ԥшӡа агәаҵӷа амақьеиԥш ишәхьан.
Ара блак иамбоз шәыла иҭаӡын ашьыжь,
Уахьыԥшлакгьы лашьҭа-ҳәашьҭан, зегь ҭацәхьан.
Зны сҵыхәтәы мшазы инасԥыршәаз,
Имацараха абри ахәы заҵәиазынхаз,
Иахьагь иҵыҭәахаз сыбаҩиашьҭоуп лакәшәа,
Сыгага иаԥшаауеит сынаур исҭынхаз.
Анцәа иуџьшьоуп, хынҩежәеи жәаба сырҭысит,
Хынҩежәеи жәабантәааԥынра ашәа сурҳаит.
Маӡеи аргамеи сылабжыш сӡамҩақәа ирҿысит,
Саамҭаз, аҩызцәагь сырҳаит, аӷацәагь сырҳаит.
Сыҟанаҵы исыҵеимкит аӡәгьы, имаӡа,
Мшы цәгьагьы мшы бзиагьы сырԥылеит зегьы.
Сара схәыҷрагьы сдурагьы ҵәах сымаӡам,
Ус ҟазшьас анцәа исиҭеит иахьагьы уаҵәгьы.
Сгәы иҭоу, сгәы иҭасшьуам, исҳәоит имӡакәа,
Сыԥсы саԥсыжьуам ахаан, исаӡаз сызхоит.
Сҩыза сиеижьом, ацҳа шхыхыу мҳәаӡакәа,
Аразреи ацқьареи рдоуҳа агәра згоит.
Са сыҟанаҵы сыҟоуп, сыгага сацәымшәо,
Сышьҭахьгьы саԥхьагьы сыхәшьад рымҳәаӡац.
Ашьха аҩыҵаҿахьаԥарч иагәылшәо
Ахьа маҷиа сеиԥшуп,
Аӡәгьы сыфеида имфаӡац.
Сыцқьара сзынхеит сыԥсымра аҭашәамҭаз,
Сыразра ацәашьы иаҵәа каххаа иаркыуп.
Сажәымҭа ацҳаражәҳәаҩ, сышлац акашәамҭаз,
Аҵыхәтәантәи сашәа сҩаханы искуп.
Сахьиз ашацәа ртәарҭахь иахьагь сгәы сыхоит,
Сылагылоуп здоуҳа сыцу ашлақәа рхышә.
Сҵыхәтәы мшы азыҳәан, аҩызцәа сшәыҳәоит,
Сгәы иқәшәыԥса Тур ихәтәи уаҩак анышә.
Ишԥасҭаху дунеи ҿыцӡак амаакыра,
Инагӡатәу дунеи ҿыцӡак, ԥсра зқәым.
Иахьыҟам ашәы еиқәаҵәа рацәа ххыра,
Аԥсы иԥсылҩазы ацәацәашь ахьаркым.
О, анцәа, иахьакәым ала сумырҩашьан,
Са саҭоумҵан ҿҭамӡарала сахьҳәацәаз.
Ԥсрада аԥсҭазаара аԥшӡара башан,
Ԥсроуп дзырԥшӡо ауаҩы храҭахь ицаз.
Сара саҳәоит қәнагала аԥсра бзиа,
Гәнаҳа зцымкәа зықәра ажәразгаз ауаҩы.
Даагылазар шьацк мырҽыкәа ауаҩ қьиа,
Ахҭа дҭагылан, аԥсра иахзырԥоз аӡәырҩы.
Анцәа дгәазҭаз, анцәа дхазҵаз дымҽырбакәа,
Иказмыршәцыз анцәа ихшара рхәыҵласа.
Змаҟа казмыршәыз Елыр ныха агәра мгакәа,
Агәнаҳазы изқәымшәацыз жәлар ргәырԥса.
…Са схәы ԥшӡа ашәшьыра аибаркырҭаҿ,
Зны иххаӡа иахьыԥхоз схәыҷра ацәашьы.
О, сбарфын хаҽра, сышьха ҵыҭәа,
Убамба шьалҭан сызқәа аҭыԥаҿы укашьшьы!
Иугәаларшәа зҿара гәхьаазгаз иашәа,
Аӡын ҵхы иагәлеиҳәоз сабду илакә.
Умышқәа мҩаслап аамҭа иԥнашәаз,
Угәыӷла, ухәыҷра ашәымҭақәа ццаклап.
Ииасып умышқәа измам хнырҳәышьа,
Ҽазныкгьы унахьҵәуап унасыԥузжьаз.
Адунеи аԥшӡара нужьыр уҭахгәышьам,
Аха ус лахьынҵас иуаҭәеишьеит узшаз.
Иугәаларшәа иахьакгьы уҟармаҵыс абжьы,
Ухәыҷра иақәлоу унылагыл ашьац.
Ушьапы инаҵаԥсап аӡаӡа кашьшьы,
Унылаиа ашьац иаҵәа уԥсы ушьарц.
Урзыӡырҩы ашьха рҩашқәа ргәы иалоу,
Уахи-ҽни измырцәо рымаӡа еилкаа.
Имҳәа-имырза шьыжьык уашҭа иҭало,
Аԥсра иахәшәу аҳаскьын амаӡа уазҵаа.
Угәнаҳа ухых шьыжь шәаԥшь унаҵагылан,
Угәнаҳа рԥырхагамхарц ушьҭахь инхаз.
Ҽыԥныҳәа рымамкәа ашара иаԥылан,
Имышхарц, иҵыххарц ашара мра икаԥхаз.
Удунеи инықәыххны ицаз лаԥшҵашәаран,
Улахьынҵа анасыԥуахьымҵәуан ушьҭа.
Уҵыхәтәымыш умышьҭын еишәара-еиҵаран,
Усыҭәҳәа уналыԥшны узыччозар учча!
Сара сиит алакәқәа рашҭаҿ,
Алакә ӡаӡаш ахькаҳәуаз.
Ашьыбжьышьҭахь, амра ахьашраҿ,
Ашәҭқәа рцәымзақәа ахьпытуаз.
Аҵар рашәа аҵых ахьгараз,
Сабдуцәа ргарақәа ахьҵысуаз.
Х-қыҭак рныхахәамцахара,
Аҵых еиқәҳәало иахьлашауаз.
Тур ихәы ԥшӡа жәҩангәашәԥхьара,
Нарҭаа ашәҩык рцырҟьаха.
Сшацәа ртәарҭа, исыду ухара,
Имцабзха исыкәшоит есуаха.
Уара угәнаҳа зны ҳызҵалаз,
Ашьац абылуеит сшьапаҿы.
Ахаҳәшкәакәа ахәы мра ицәхалаз,
Иҳашҳатәрахеит са сгәаҿы.
Игәыԥшаа-хыԥшаа ахәы инықәлоит,
Ахраш инхшәаз ашәахәа.
Гәырҩа лабжышны ӡаӡак нықәҭәоит,
Сабду инышәынҭра абаҟа.
Еиқәыхьшәашәа ахәшҭаара амца,
Ахаҳәиарсу қәацаӡом.
Аха ицәахьеит ахәы ԥшӡа амца,
Са сылабжыш ҭаԥсоит сгәаҵа,
Абза гәырҩа ашьҭыбжь нҵәаӡом…
Ишьаҳаиҭхаз уахатәи аҵых,
Аарла ацгәы шьаҿа еихнахуеит.
Нахьхьи аԥҭа хаҽра аҽаҵых,
Амза аххьа рахәыц аҿнахуеит.
Уаха аҵых хьанҭоуп, аӡы алкәом,
Зышьҭа збарҭам бжьык еихсыӷьуам.
Аԥҭа рагәақәа нышәгәалқәоуп,
Еицралоит сгәахәра ахьсыхьуа.
Уаха дгьыли-жәҩани руаргьала,
Ашацәа рымаалықь сантәалоуп.
Снеиуеит гәырҩеи-гәырӷьеи рымҩала,
Ӡаӡа лабжышк сыбла ихҭәалоуп.
Исҭаху саргьы исыздырӡом,
Хәыцрак салоуп сызго сгаҳәа.
Зегьы сзеиԥшуп, акгьы снырӡом,
Сыбла ихгылоуп иац сахькаҳаз.
Сханҿаны аҵых салаԥсоуп,
Аҵых саркьа суахҭа здыруа.
Амзагь аҽыкәаҳа аҿыкәыршоуп,
Саргь гәаныла џьанаҭ  сыруеит.
Ишьаҳиҭхаз уахатәи аҵых,
Аарла ацгәы шьаҿа еихнахуеит…
Амра нӡаалоит уаха ашьшьыҳәа,
Ашәахәа аԥсаҟьоит мраҭашәара.
Зеиуа сԥымло сыхәылԥныҳәа,
Акәа инҭалоит алашьцара.
Гәалашәарак лакәҵас ирзо,
Сыкәа-смаӷра инҭахәмаруеит.
Схәыҷра иақәлоу, иԥсхьоу сҩызак,
Ихьырҩашха иччабжь ааҩуеит.
Еихьыс-еиԥысуеит сыхҭыс сахьа,
Гәаныла ашә-шьхак сырхысуеит.
Амза кыдуп агәы ҭырхьахьа,
Стәоуп сымала.
Иҟази иҟамзи срызхәыцуеит.
Адунеиаҿиҿыцу ҳәа егьыҟаӡам,
Иҟоу еиҭарҳәахьеит зегьы.
Абри адгьыл иақәлоу хра гылаӡам,
Шәымҭа заҵәык сақәлоуп саргьы.
Шәымҭа заҵәык, шәымҭак инкалашаз,
Шәымҭак сыԥсҭазаара ахац.
Шәымҭак сараӡан исгәалашәаз
Сыцуп. Уаҵәынӡа исызхарц.
Адунеиаҿиҿыцу ҳәа егьыҟаӡам,
Аԥсрагьы ҿыцӡам, абзарагьы.
Адгьыл гәаҵәажәпа зегь алагӡан,
Ци-шәи ирыбжьаршәуп иахьагьы.
Исыздырам абри амҩаҿы исԥеиԥшу,
Иахьанӡа исԥеиԥшу слахьынҵа.
Иахьа амахәиҿшәаз абӷьыц сеиԥшуп,
Абӷьыц сеиԥшуп зааԥынра цаз.
Иҿышәшәоит сшәымҭа ацәыкәбарқәа,
Сышлац иналшәаз гәырҩазгоит икашәаз.
Игәырҩазгоит ччаԥшь лашак сымбацкәа,
Уахагьы ицәеицәыԥсуа амра ахьҭашәаз.
Ах, аԥс рыцҳа, аԥс рыцҳа ушԥаҵаау,
Сақәлахар шԥасҭаху адунеи.
Исыздырам сабдуцәа ирҿысҵаау,
Ахаан ԥсра шсықәмыз агәра згеит.
Нас избан есымша сзыгәыҩ-ҿыҩу?
Амра сыԥсы ацҭашәо зџьысшьои уаҵәы?
Акгьы саҳар сҭахӡам, слымҳақәа ҷыҩуп,
Ҳаумырҩашьан, ҳаицоумкын,
Сукәыхшоуп анцәа!
Уара уаҵаиит ашаеҵәа,
Уҿаҳәатәы ҟаиҵеит анцәа ҳазшаз.
Уаҿа ианиҵеит шықәсы рацәа,
Акәамԥа каиршәит аҟала шҿаз.
Хьыӡшигоз аибашьҩы аибашьраҿ,
Инасыԥшицныҟәоз есымша,
Ҽнак, амца ахьакуаз аӡеилашраҿ,
Даҵахеит.
Ицәыӡит дзырԥыруаз ихыԥша.
Зыгага изахыԥоз џьызшьоз,
Ишьхәа дҭагьыжьит иахьа.
Адунеи зегь зымчу ҳәа иршьоз
Ауаҩы, ааҵра давахеит ҩаԥхьа…
Ӡи-мцеи иргәылсыз, ԥсра зқәым сашәа,
Нагӡара уқәыз сабацәа ражәа!
Исызгәакьаз бжьык сзаанагеит аԥшалас,
Мрагылара сазыԥшуп аԥшӡара аԥсы ҭаларц.
Амыш кахха иҿыхарц, илашарц аԥсабара,
Гәыжьжьагас исзылыԥхарц ашьыжь лашара.
Исҭахуп ауаҩы разы иԥшӡара еицамкырц,
Ауаҩы ахаан агәаҟраз дымгәамҵырц.
Уаҵәинижьуа иԥшӡара рзынхарц ихшара,
Кьаҭара ақәымларц рымцахәлашара…
Саԥхьа инкаҳәыз хәыҭ-хәыҭуеит аԥшалас,
Избоит аргама исхыԥрааит сыгәиалаз.
Аӡы шыцәоу ишызбо здыруеит ашамҭаз,
Сҿаҳәатәы шыҟало здыруеит са схаҭмаз.
Анышәснаҵҩахан, сыҿҳәара анынҵәа,
Сара сҩашәхак дгыларц сиҳәоит анцәа.
Издыруеит, гәык ԥсыр, ишымаауа ҽа гәык,
Издыруеит аԥсҭазаара шыҟоу лашәхәык.
Аха, ҩымш исыцыз сыԥшӡара сҭынхар сҭахуп,
Абри сымаӡа иахьагьы иныҵаршәиҵәахуп…
Исызгәакьоу бжьык сзаанагоит аԥшалас,
Мрагылара сазыԥшуп аԥшӡара аԥсы ҭаларц!
Анахьгьы-арахьгьы, анахьгьы-арахьгьы,
Алахьынҵа иаԥсаҟьоит ауаа.
Ажьы ацом адгьыл, иахьгьы-иамыхьгьы,
Аамҭа мҩасуеит имҵаа-имԥшаа.
Адгьыл ҭынчуп, ажәҩан ҭынчуп,
Урҭугәырҩа ашьҭыбжь раҳаӡом.
Ҩ-цәаҟәак еихышь-еиҵышьуп,
Ҩ-цәаҟәак рымаӡа нҵәаӡом.
Уаҵәтәи амыш иԥеиԥшу сеидроу,
Адунеи ажьымдыр, ауаҩы.
Иахьагь амца еицроуп, ишеицроу,
Ауаҩы игәы иҭаԥсоит асырҳәы.
Дад, адунеиажәгьы хи-ԥсиуп,
Амраҵәҟьагьы ахазы илашоит.
Аҿаасҭагьы ихазы дссируп,
Ауаҩага аӡы шьашәа ибоит.
Гаӡеи-ҟәыши аӡәдеилымхуа,
Аамҭа ахәыла иҭаԥсоит.
Ақәԥсҳагьы иамраӡа ашәыха,
Ишкәамԥоу амҵаҿы инкаԥсоит.
Анахьгьы-арахьгьы, имҵаа-имԥшаа,
Алахьынҵа иаԥсаҟьоит ауаа…
Аԥшӡара мацәыс еимҟьароуп,
Сқәыԥшрагьы нықәԥрит иныҵабаз.
Аԥсҭазаарагь хымҭа ҭҟьароуп,
Цәыкәбаруп, аԥслымӡ   иалабаз.
Лацәарӡасрахеит сааԥынра,
Ахәылԥмзаҿа иациуа.
Шьыжь иныҵхахеит сыԥшӡара,
Мзаҭахамҭа иацыԥсуа.
Нас, абзиабара мцызар,
Џьанаҭтәарҭас иузҭода?
Агәыӷрагь цәашьҵас иӡыҭызар,
Шьыжьтәи ашәаԥшь зырҿыхода?
Иацшәаҳәода мрагылара,
Зҿара амш лаша згәаларшәан?
Изнасыԥхода адәы ацәылара,
Ашьацра ӡаӡашк ныларшәан?
Аԥсҭазаарагь ԥслымӡшахоуп,
Урықәымгәамҵын ушәымҭақәа…
Еҵәак сшаԥшуаз схәыцра хахо,
Инкыдшәеит.
Ажәак аҳәаха сымҭакәа.
Сыгәхьаагареи сыгәҿыӷьреи цәырызго,
Икыдхәашан илеиуеит ақәа.
Ақәа цырақәа ирҽыҵызгоит,
Сыхҭыс мышқәа ргәырҩақәа.
Ацәыкәбарқәа еихьыс-еиԥысуа,
Аҵәымыӷқәа аларҵоит аҟауар.
Ҿырпын рахәыцҵас рыбжьы схьысуеит,
Ақәа шәҭыц рыдышқәа рцәыкәбар.
Иныҵак иааҩуеит сабду иашәа,
Зҿара гәхьаазгаз ашла ибжьы.
Ихьанҭоуп ашәа ақәра иԥнашәаз,
Са сгәы иқәнаҳәоит ашәшьы.
Сгәы иқәнаҳәоит ааԥын сыҭәҳәа,
Лаԥшҵашәарахеит схәыҷра.
Анцәа сиҳәоит мшы мшык сыҭ ҳәа,
Мшы мшык саҭәеишьарц иара.
Сгәы иқәнаҳәоит ааԥын сыҭәҳәа,
Акәасҭхара мцахь снаскьар сҭахуп.
Мцабзк неицралап амца снаҭәҳәар,
Макьана са скәицгьы ҵәахуп.
Ацәыкәбарқәа еихьыс-еиԥысуа,
Аҵәымыӷқәа аларҵоит аҟауар.
Ҿырпын рахәыцшәа рыбжьы схьысуеит,
Ақәа шәҭыш рыдышқәа рцәыкәбар!
Илашьцоит ушьҭа хәылԥазуп,
Амши аҵхи еилыҵит.
Арыцҳа дгәырӷьаҵәа дыԥшуп,
Аарла ҽа мышкы ихыҵит.
Амҩақәа ирнуп аамҭа зтәу,
Адунеи иақәлахо џьызшьо.
Урҭ, зегь рыла зхы-згәы ҭәу,
Аԥслымӡшахагьы зыршо.
Аҩгьы-акәаргьы неилаԥсо,
Аҵых гәарлоит гәырҩада.
Аӡәы илабжышқәа нкаԥсо,
Аарла днеиуеит ҭынхада.
Ҭакәажәык лнапқәа ҵысуеит,
Ача ҭирҭа дахьадгылоу.
Ҽаӡәаҟьамсарҭраҿдыԥшаауеит,
Қьаадк лыртытуеит хәашак згәылоу.
Еихьыс-еиԥысуеит, лада-ҩада,
Амерседесқәа еилаарцыруа.
Иҭамԥшӡац гәаҟрак алакҭа,
Ҭәи-млашьи изеибадыруам.
Часак даҳәоит, лгәы ԥшаауеит,
Лара илдыруеит лгәырҩа амаӡа.
Аҭакәажәлгәаҵахь бжьык гауаеит:
«Арыцҳа аԥсыдгьыл имаӡам».
Снаҳәит, сааҳәит, уаха аҵых шаӡом,
Ҵхы еиқәаҵәа сакарак сыцәхалеит.
Мацәазк аҭәарҭа лашарак збаӡом,
Аҩсҭаа дшысхыччоз иӷәаӷә ҷалеит.
Ишыцәара ицәеит ашамҭаз сцәашьы,
Сара уахатәи аҵых сызмыцәаӡеит.
Иԥсҭыхгаха игоит атыҩарҩар абжьы,
Схәыцрақәа руазыр хымкәаӡеит.
Сгәырҩа арахәыц еиԥнашьуеит мши-ҵхи,
Сылаԥш шәаӡыӡо мҩацәгьак ианхалеит.
Сԥенџьыр ахышәилахаз, нахьхьи,
Еҵәак ԥырӷыцха сыблақәа ирыххалеит.
Сгәалашәара сахьымҵәуо,
Анцәа сыркьаҭ ҳәа мышкы мцац.
Амра сцәыҵны ақәа сцәылоит,
Инсыжьыз сышьҭақәа мӷьаӡац.
Сгәалашәара мцабзны исыкәшоит,
Зны уахатәи аҵых лашәшаӡом.
Имҳәа-мырза гәыӷрак сыцшоит,
Аха насыԥк ашьҭыбжь саҳаӡом.
Сгәалашәара рыԥхыӡсалоуп,
Зны сҵәуоит, ҽазны сыччоит.
Абри адунеи сшықәу схалоуп,
Аха иахьагьы анцәа сихьчоит.
Сразҟы азыҳәан исымам гәала,
Сыцәгьеи сыбзиеи рышьхәа еивҵоуп.
Абранӡа сааит хҵәрыра мҩала,
Иара убригьы анцәа иџьшьоуп.
Са саазқәылаз дунеик сықәуп,
Шәахсҭа зным насыԥсԥылом.
Иаасыкәыршан ҿҟьароуп, хықәуп,
Уажәымзар-уажәы сынхықәгылап.
Сыԥса еиқәаҵәоуп ахра аҩыҵаҿ,
Шьаҿацыԥхьаӡа исыҵаԥҵәо.
Хаҳәык налҟьан ашьха ахыцаҿ,
Арҩаш шыкьра инхәыҵаҵәоит.
Дунеик сықәлеит ааӡарыҽха,
Амца бамбала иахьдырцәо.
Абза дахьыршьуа аԥсы дырҿыхан,
Аԥсра иахәшәу абз ахьхырҵәо.
Дунеик сықәҵын, дунеик сықәуп,
Аха избоит абрагь егьсықәым…
Иахьак сҽыҩнаскит сара суада,
Сажәреи сҿареи еиҿаԥшуеит лахәы-лахәы.
Схәыҷра сыстол иқәуп аҽырхаган,
Сажәра азыԥшуеит аҵыхәтәантәи сҿахәы.
Урҭахаангьы ирымаӡам еинышәашьа,
Схәыҷра аԥшалас мҵәыжәҩада иԥыруеит.
Сажәра шкәакәа ахаҿы нықәлашан,
Аха, сқәыԥшра иахьахәаԥшуа агәы ԥшаауеит.
Аиреи аԥсреи рдунеиқәа еиԥылоит,
Сара сықәреиԥш схәыцрақәа хьанҭоуп.
Нахьхьи ашьха абӷа ԥҵәаны амра гылоит,
Акан ахәыӡсхәыҷра аӡамҩа иаҿаԥсоуп.
Сқәыԥшреи сажәреи ацҳа ирыбжьыздаз,
Са сынасыԥсаманы иқәуп иахьа.
Сықәра шкәакәа имчыдоу, ибжьыдоу,
Ччаԥшь шәахәацқәак идырҿыхоит ҩаԥхьа.
Иахьак сҽыҩнаскит сара суада,
Схәыҷреи сажәреи еиҿыԥшуеит лахә-лахәы.
Схәыҷра сыстол иқәуп аҽырхаган,
Сажәра азыԥшуп аҵыхәтәантәи сҿахәы!
Ашьацра акәа иҭаҳәҳәуп аеҵәа ршәахәа,
Аԥша еиқәаҵәа иалыԥхоит амза шкәакәа.
Садаԥ ҳәынҵәроуп ажьыргәыц иҿалаз уаха,
Икаԥсоит аӡаӡаш ашьҭыбжь мыргакәа.
Зегь рыбжьы саҳауеит, ԥсы зхоугьы, изхамгьы,
Иҵӡозеи исҵеижьҭеи ари аҵых абызшәа.
Аҵых ауп сгәыжьжьага гәырҩашак сыхьӡаргьы,
Сшаеҵәа ахьгылаз
Схәылԥы еҵәа ахьҭашәо.
Жәҩангәы иҵаҽҽоит асар рымҩа рҩашшәа,
Уахатәи сыҵых амаӡа иамоуп шаҳаҭс.
Нахьхьи асыԥсақәа ирҿыҩуеит храшәак,
Асыԥсақәа рыхрашәоуп исымоу нархас.
Уаха ҵхы мҩахәасҭак схәыцрақәа анысуеит,
Иску арахәыц хац сыздырӡом сахьаго.
Гәырҩа маӡак џьара, сгәаҵахь имацәысуеит,
Аӡымлага алуҭаҩеиԥш, аҵых хьанҭоуп.
Аԥша еиқәаҵәа иалыԥхоит амза шкәакәа,
Ашьацра акәа иҭаҳәҳәуп аеҵәрхьыршаӡ.
Икаԥсоит аӡаӡаш ашьҭыбжь мыргакәа,
Игоит ашарашәа, аха макьанагьы имшац…
Амаӡа аиҳагьы имаӡоуп са сымаӡа,
Са сҭынчра аччаԥшь еиқәаҵәан есымша.
Есымша ԥхыӡцәгьа тоурак сшылаӡаз
Сааит абранӡа, ахаҳәшьанҵа рхәаша.
Есымша исхылаԥшуаз доуҳак сыцын,
Ашьашәабыжьныха схаԥхон рцәашьы.
Са сынасыԥабҩа гәыгәым шьаркыцын,
Анцәа ду иџьарсахьа сыхәда иахшьын.
Уажәсышьҭахьҟа схьаԥшуеит
Сызнысыз амҩахь,
Амацәыс ахәрақәа уажәыгьы имӷьаӡац.
Снеиуеит иахьагьы сыԥсҭазаара ахрахь,
Сразҟы згәылоу ахаҳәшкәакәаҿ  снаӡарц.
Макьанагьы гәыӷрашәк ахрақәа ирҿыҩуеит,
Схалоит ахра шкәакәа арахәыц сҽанҵа.
Инсыжьыз сымышқәа рышьҭыбжь еигәныҩуеит,
Ишааигәахо гәасҭоит сгәахәтәы алахьынҵа.
Сишь! Бжьык саҳауеит, бжьы ахьыҟаӡам,
Ԥсҭазаарак сзышьҭаз сымаӡа ԥытлеит…
Сышьҭахьҟа схьаԥшуеит, ҽԥныҳәа сымаӡам,
Агәы нкаршәны ушьҭа амшгьы хәлеит.
Сцоит мшы лаша аҵыхәа ахьԥымҵәо,
Аҵхи амши иахьеимаркуа адунеи.
Сцоит амца жәла акәасҭха ахьмыцәо,
Аԥсра ԥшӡа ԥсра ахьақәым амҩахь снаӡеит.
Сааит сара егьахьыҟам, зегьы ахьыҟоу,
Алаӷырӡқәа шаеҵәаны иахькаԥсо.
Мцҳәарҭеи ҵаҳәарҭеи рымцахәахьеиқәу,
Шәгәырӷьаӡк рныҳәаԥхьыӡсгәаҵа иахьҭаԥсо.
Иаасыкәыршан ара аразрагь храшроуп,
Ашә-шьхак ирхыкны ашәиԥхьыӡгаӡом.
Исыҭәҳәом, иԥшаҭәҳәом, аӡын ҵых ҭынчроуп,
Ати абгыӡи рышьҭыбжь уаҳаӡом.
…Асыԥса аҵаԥҵәеит ашьха ҩаскьара…
Аԥхыӡссир сшалаз, иҟьаҟьаӡа ишахьан.
Сааԥшит. Ихышхыҵәон мра лашара,
Слакәдунеи цыцхашәа иԥыххаа ицахьан.
Иуаҩухыз зегьы лаӷырӡгәышьоуп, сҩыза,
Ацәгьагьы абзиагьы еиҟароуп ргәырҩа.
Уара есымша адунеи уацыз џьушьон мҩанызас,
Есымша ашықәсқәа увсны ицоз џьушьон зымҩа.
Уара узы аџьал анцәахәы дыҟаӡамызт иахьанӡа,
Уара узыҳәан ԥшырҭак дықәтәамызт аӡәгьы.
Уара ишуҭахыз унаӡеит умҩа ахаҟынӡа,
Аха, угәырҩа ахаҳәеиԥш ихьанҭахеит еиҳагьы.
Иуаҩухыз зегьы аргама иуԥылеит ицәырҵны,
Уахьрылаԥшуа угәы збаауа ҳәа егьубаӡом.
Зегь уара иужәлоит аӡхыҵреиԥш ихыҵны,
Уара уҳәыԥы-ӡыԥуеит баша, умч хаӡом.
Уԥаҵа ах ианалгылоуп зегь-зегь ангәоуҭа,
Уԥсҭазаара ниакәкәа имҩасны ишцаз.
Уеикәаҳәа-еикәаԥса амҩа уанықәгыла храҭаз,
Угәырҩа иналаԥсеит улабжыш угәаҵа иҿышәшәаз…
Ҳамҭак схы сазныжьыз, ҿысҭрым,
Зныкоуп ахәыцха аниаӡо ауаҩы.
Аха макьана сымаӡа хыстрым,
Схәыцып, сеиҭахәыцып, цқьа сӡырҩып.
Иудыруеи сынасыԥсықәҿнаҭыр…
Ах, ишԥагәырмаҷгоу аҵых уахатәи.
Исҳәои гәырҩа сакарак сықәнакыр?..
Сгәы хыхәхәо гәыӷра гәырҩала иҭәит.
Ашьац инылашәеит шәахәацк ӡыӡымкуа,
Снаихӡыӡеит асаби ҿыц икашәаз.
Ажәҩан иахьыӡсоит аеҵәхымкәа,
Еилаарцыруеит ахьыршаӡ  икаҭәаз.
Ҳамҭак схы сазныжьыз, ҿысҭрым,
Ҳамҭак снықәлап ҳаԥсцәа рдунеи.
Ҳамҭак схыҵрым ҳхәыҷқәа рышьҭа…
О, уаха схәыцрақәа рӡырҩаш ԥытлеит…
Уаха ҳамҭак схы сазныжьыз, ҿысҭрым,
Макьана цәыкьоуп, сымаӡа хыстрым!
Сыламыс сацәажәоит уахантәарак,
Сызҵоу агәнаҳа сықәысхырц сҭахуп.
Са сыхҭыс сахьақәа реидара,
Сгәалашәара ашҭаҿы иҵәахуп.
Сҿара агәнаҳа сажәра иаԥымларц,
Иԥыҵәҵәаны икасыԥсоит аӡахәаш.
Џьаҳаным акәаш мца аххаҳәа еиқәымларц,
Исҳәаша сҿашәом, сныҳәаԥхьыӡ схашҭт.
Сызнысыз амҩахь сынхьаԥшуеит гәаныла,
Инсыжьыз агәнаҳа амца еибакуеит.
Гәаныла снеиуеит сгаӡара амҩа санылан,
Уаҵәтәи амш азы слаԥықәшәа саԥшуеит.
Иахьатәи амшгьы сымпыҵшәеит баша,
Аҳарҭеиԥш иҿшәан, ицеит ишцара.
Сгәы иҭаз сзымҳәаӡеит сышьҭахь инхаша,
Баша уаҵәы азыҳәан инсыжьит иара…
Иабаздыруаз уаҵәы аҳәаха шысмоуаз,
Сашьцәа аибашьра ишақәыркыз уаҵәы.
Издырзеи уаҵәы ала гәыбзыӷшууаз,
Изгәамхәуаз зҵалаз ишкыдылхуаз лыхцәы.
Аԥсынгьыри иқәсуеит ҳабдуцәа рныхақәа,
Аԥсуа жәлар рныхахәалаӷырӡкаҭәоит.
Агәнаҳа ҭҟәацит аҳақаанымхакәа,
Ҳабдуцәа рныхахәқәа рыцыԥхь каԥсоит.
Ҳлахьынҵа рҵәуоит аԥшырҭа иқәтәоу,
Ҳаҷкәынцәа аҟәақҳәа адамра хыла иаст.
Анацәа рылабжыш, адгьыл иқәҭәоу,
Ацәқәырԥқәа еиламгылт, имшынхан ихыҵт.
Ашьац абылуеит аҩысҭаа ишәиԥәхьыӡ,
Ирзыӷьашкит аргама ҳажәлар рдоуҳа.
Схаҳәхоит ауаҩы, исыздырам исыхьыз,
Ҩаԥхьа ҳныхақәа еицралоит уаха.
Иахьатәи амышгьы инаҵалт ҳарамрак,
Аеҵәақәа рыццышә, ццышәха икаԥсоит.
Ибҩа лагьанха инхықәгылаз амра,
Аҵыхәтәантәи ауасиаҭеиԥш иҭашәоит.
О, сыԥсадгьыл, суазашәа,
Уара сылабжыш, сгәырҩа.
Аамҭа еиқәаҵәак иалашәаз,
Амцаԥшь зхыжьу дырҩагь.
Геи-шьхеи ирыбжьаршәу,
Узԥырхагада иахьа.
Анцәа иша еҵәа, укаршәуп,
Зышәиԥхьыӡушьҭада ҩаԥхьа?
Уара зыгәнаҳа уаҵада?
Анцәа ҳазшаз имадатәы.
Лаԥшы цәгьала угәазҭада,
Ҳазшаз убжьы имаҳартәы?
Анцәа суҳәоит умаалықь,
Уара ухьы шәахәа ҳхьырша.
Иаҳзыҟоумҵан ныҟаалак,
Уаҵәгьы шьада иаҳзырша.
Иааҳакәыршан имацәысуеит,
Лаҳәак жьышуеит ҩада.
Сгәы ҭагылом, сгәы ҭрысуеит,
Иччом ажәҩан алакҭа.
Сыҷкәын заҵә, угәы каумыршәын,
Акәасқьа аԥшь-ҭӡамцк ҵысуеит.
Уабду иҽҳәа еиқәумырсын,
Ҩаԥхьа ашьхарахь идыдуеит…
Уахагь сымала снықәлеит ҳашҭа,
Уахагь аҵых каххаа еилгоуп.
Са схәыҷра ацыԥхь еҵәыш гәарҭак,
Ирыԥхны ажәҩан иаҿаԥсоуп.
Исгәаларшәо ҵхы ссир сахьак,
Ԥша хаак асуеит иԥхаӡа.
Ацәарҭәеиԥш амза акасы иҩахан,
Ашьхарԥинавҵит игьагьаӡа.
Сара схәыцрақәа ррашь ӡыӡымкуа,
Сқәыԥшра аӡырҩаш иалс ицоит.
Сыхҭыс сахьақәа ршәахәацқәа,
Реимхәыц бырлаш сгәы иҭаԥсоит.
Аҩызцәа ирылшәан ажәҩан аҵахьтә,
Еҵәак ацыԥхь наҿышәшәоит.
Зықәра иахьымӡаз сҩыза исахьа,
Убысҟан сгәаҵаҿиаалашоит.
Баҳча ҵәакгьы амахәныжьны,
Иналшәан, амҵаҿы инкашәоит.
Имҩасуеит аҵых аҽырҭынчны,
Амахә ҵәуеит, адгьыл ччоит.
Шьыҵәрак аԥҭа ажәҩан иамҭан,
Ихцәы кьларха хыхь исхоуп.
Уи иԥрыз сыбзиабара иашьҭан,
Уахатәи ажәҩан иандоуп!
Схәыцрақәа, схәыцрақәа исхыхьу, исгәыхьу,
Цәацәашьшәа иныҵхахаз сыҷкынра еихсыӷьуп.
Ашьха рҩаш еиԥш ухыҽҽа сҵыхәтәы ашәа,
Анцәа ду еицоумкын са сабацәа ражәа.
Сабацәа ражәа, аԥсуа жәлар ргәашьамх,
Амилаҭргәаԥшь шьаҟа, рыламыс мҩашьах.
Схәыцрақәа, схәыцрақәа исхыхьу, исгәыхьу,
Ушьҭа сықәра шкәакәа сыҭәҳәоуп, иҷыхьуп.
Сыбзиабара хьшәашәеит, иаҵаӡам хаарак,
Саԥхьа акәашымцагь ҿыцәааит аԥхарра.
Умыш ҿыц уалагәырӷьа, уҷкәынра уахӡыӡа,
Зегь акоуп икаԥсоит ушәҭыцгьы уаҵәынӡа.
Ауаҩытәыҩса игәырӷьарагь, дад, иуаароуп,
Иудыруаз агәыӷра хароуп, аџьал ааигәоуп.
Ашьха рҩаш еиԥш ухыҽҽа сҵыхәтәы ашәа,
Анцәа ду еицоумкын сабдуцәа рашәа!
Аӡын фҩы алышәшәоит аԥшалас,
Ашьхақәа рымҵәыжәҩа ҵышлааит.
Алԥхынрак амырхәага ицәиалаз
Аҳаскьынқәа цәышӡа ихыблааит.
Аҵлақәа рхахәсаз ҵлак кәашхан,
Абаҩ ԥсеиԥш игылоуп ганха.
Агылҩазаҵәгылоуп игәырҩашха,
Агылҩазаҵәазыԥшуп аиха.
Уи аамҭагьы ниаӡаан ӡшәахҵас,
Ихышхыҵәан инаиасны ицап.
Аҵәаҵла иналышәшәаз шәҭышҵас,
Лассы аҽҳәаҿиццышәха икаԥсап.
Аҽеикәарҳәамахәикынхалаз,
Аҵыхәтәантәи абӷьыц арҵысуеит аԥша.
Абӷьыц налшәан ихиаало инҭалар,
Ицарашәа збоит адунеи хәаш-хәаша.
Шәалҟьамрак аԥҭақәа аҿыхо,
Ихьшәашәаӡа ашәшьыра каԥсоит.
Гәалашәарак сгәаҵаҿы ирҿыхо,
Схәыцрақәа аҳәҳәыҳәа икаԥсоит!
Уа мшыбзиа, аҭынчра шкәакәа,
Аӡыжь ихыршәлоу, хәылԥшәаԥшь.
Зашәа зырзо ихымкәаӡакәа,
Сгәышҵа ҵыӷраа са сҳәынҵәраԥшь.
Уа мшыбзиа, са сыԥшалас,
Агәырӷьаҿҳәаша казыршәшәо.
Иахьа исымоу гәалас-халас,
Схәыцра еиқәара казыршәо.
Агылҩа иасуа амшзырҳага,
Ахра иаҿаӡсо ақәасаб.
Ахаҵа ихаҵа, ахаҵа нага,
Абчараҳду ашьха раб.
Сымыш уцуп сырҩаш хьшәашәа,
Ашьыжь шарашәа зхьыршоу.
Сымҩахәасҭа инеиуа ларшәа,
Хьача сырмала ихырҷоу.
Сымыш усҭеит аҵых ҵәцара,
Анцәа имаӡа ахьҵәахыу.
Ажәҩан иацу мза лашара,
Ххьа шәахәала ихырку.
Сымыш быцуп, аҭыԥҳа цқьа,
Быхәҩы ԥацәа блахьынҵаз.
Анцәа иумрыӡын ахьатәкәасқьа,
Аԥсуа имцахә ахьлашаз.
Суаз аҳәарҭа, сашәа аҳәарҭа,
Сашәа сышьхақәа урҿаҩ…
Уа мшыбзиа сынцәа итәарҭа,
Сыԥсадгьыл, сызқәаҭыԥ ахаҳә.
Ахәра еиԥш инеиуа амҩахәасҭа,
Аҟаитан шкәакәаӡа иканаршәуеит.
Ажәҩан саркьаҿшәахәацк гәасҭоит,
Мрагылара ашәаԥшь иашәуеит.
Аҭынчра арахәыц иаҵәа еиҵысхуеит,
Шьыжьнаҵы мҩамыш ианылаз.
Зхарҭа цахьоу насыԥк ҿысхуеит,
Ажәҩан акалҭаҿы исԥылаз.
Амҩа сықәуп, сцоит ԥсра ахьыҟам,
Ахала иахьылаҳәо аӡылаҳәара.
Иахьатәи амыш сгәы ыҟоуп схы ыҟоуп,
Сгәаҵа иҭыхом ус гәынхарак.
Анцәа ду исеиҳәоит маӡажәак,
Ҳазшаз имаалықь икәа сҭаршәуп.
Сгәаҵа иҭыҩуеит маӡашәак,
Срахәыц иаҵәа саԥхьа икаршәуп…
Иахьатәи амыш сгәы ыҟоуп, схы ыҟоуп,
Амҩа сықәуп, сцоит ԥсра ахьыҟам!
Иахьагьы еиҭахсыртлеит сара смацақәа,
Уаҵәтәи сԥеиԥш азы иқәсыԥсоит еиҭа.
Абас сеиқәзыршлаҳәаз ахьаԥшха сымҭакәа,
Исҭахуп сҭаԥшырц са сԥеиԥш алакҭа.
Адәахьы амыш ҿи-лаӷырӡи еиқәнахуам,
Аҵлақәа ирхьыӡсаны икаҭәоит ацәыкәбар.
Ҽеик аҳәарц мацак аҿы неихнахуам,
Исаҩсыз амышқәа реиԥш икаԥсоуп харбӷьар.
Адәахьы ақәа инцәылоит схәыцрақәа ԥхеибаҵа,
Сгәыӷрақәа ақәа рахәыцқәа идрыԥхуеит абра.
Ахаан блак иамбац, ажәҩан ҵада аҽалаӡан,
Нахьхьы ирылыԥхоит дунеи ҿыцк џьара.
Аха убригьы сылаԥш иныҵшәоит лаԥшҵашәаран,
Ҩаԥхьа каҳада-ԥҽыда снатәоит сеиқәышьшьы.
Слымҳа инҭаҩуеит зны иааԥса-икара,
Схәыҷра ааҵра иҵаԥсоз ацәкәбарқәа рыбжьы.
Саԥхьа аххаҳәа акәасҭхарамца еицралоит,
Нцәахәык иеиԥш аҽҳәа днагәылсуеит сабду.
Аҵыхқәа еихыҵуеит, аҵыхқәа еихалоит,
Ԥшьшьала, ԥшьшьалаӡа игәырҩашәа халоит,
Ачамҳа лабашьа ԥрышашәа изку.
Адәахьы амыш ҿи-лаӷырӡи еиқәнахуам,
Аҵлақәа ирхьыӡсаны икаҭәоит ацәыкәбар.
Ҽеик аҳәарцаз мацак аҿы неихнахуам,
Исаҩсыз амышқәа реиԥш икаԥсоуп харбӷьар.
Ашьыжь аӡаӡа амацәазқәа карыԥсоит…
Иахьынӡауа аразра ажәла сҟьалап.
Снеилап схәыцрақәа ашәаԥшь иналаԥсо,
Сзырҵәуо ҟаларгьы, сзырччогьы ҟалап.
Сгаӡоуп иахьа ачеиԥш иԥыруа сышиашоу,
Сышиашоу иԥрыз соуп иаҿаркыз ахы.
Укәараҵа, дад, егьырахь зегь башоуп,
Уақәымгәыӷын, сҩыза, уаҳа даҽакы.
Аӡәы уиқәыӷны уҽоумҭан аӡхыҵра,
Абзиаразы абзиара шыҟамло дыр.
Ушьҭа исыздырам шаҟа шықәса схыҵра,
Сыԥсҭазаараҿцәгьеи-бзиеи гәасҭахьеит акыр…
Ашьыжь аӡаӡа амацәазқәа карыԥсоит…
Зегь акоуп аразра ажәла сҟьалап.
Снеилап схәыцрақәа ашәаԥшь иналаԥсо,
Сзырҵәуо ҟаларгьы, сзырччогьы ҟалап.
Дгылап апоет ҿыц, ашәа ҿыц зҳәаша,
Уаргьы-саргьы зны ҽеила ҳаилзыргаша.
Иҳагыу-иҳабзоу иҳәап акымзарак мӡакәа,
Иҳәап, зегьы иҳәап, аӡәгьы деилымхӡакәа.
Ала еилыхны атәан риҭарым иахьеиԥш,
Иахьеиԥш далахәмаррым апоет иԥеиԥш.
Диҵәахрым апоет ҽырҵәыуа ҟазҵаз,
Иҳәап, дшыччоз мацара зымышқәа нҵәаз.
Иоура иҭбаара нықәыршәны ишәап,
Амҩа ишықәыз иԥсыз ицәаҳәақәагьы иҳәап.
Ҳарҭзегьы ҳҭыԥқәа рҿы ҳиргылап мышкызны,
Аҳамҭақәагь хҭырԥажәитәрым ишаны…
Бзан ирымбаз, дыргәалашәап ԥсын,
Сара саамҭазын, дад, иашак ҳазыԥшын,
Аха уи ԥсҭазаарак шазымхаз ибап,
Аиаша аӷәарџьа ишафаз иаҳап.
Амҩа ианыжьлоу ирыцқьап ахаҳә-мҿыхә,
Зцәашьы кьаҭахьаз ицәашьы аиркып,
Асаба зыҿхысхьаз ашәҟәы ааиртып.
Ицәыригап акыраамҭа ирымбаз, ирмаҳаз,
Аамҭа иарҿыцыз, аамҭа иамырхаз.
Аамҭа иажыз, аамҭа ицәырнагап дырҩегь,
Идыруп ахаангьы ԥсра ақәлаӡом аҽеи.
Ажәа жәамзар, џьым, иамаӡам хәарҭа,
Иԥсы узихаҭәҳәаӡом иааихьоу зуахҭа.
Дгылап апоет ҿыц, ашәа ҿыц зҳәаша,
Уаргьы-саргьы зны ҳҭыԥқәарҿ ҳзыртәаша!
Иасуеит аԥшалас, стәоуп са схала,
Апҟақәа ажәҩан иаларҵоит асал.
Ҩ-ҳәыҳәк, ҩ-махәык ирықәтәоуп еинаалан,
Ииасхьоу бзиабарак сгәаҵаҿ еицралт.
Ҳа ҳҩыџьагьы ҳқәыԥшӡақәан убысҟан,
Абри аӡиасгьы убысҟан абас иццакуан.
Исгәалашәоит абжьынҵамахә ԥысҵәан,
Жәа мҳәаӡакәа бнапы инасыркуаз.
Иахьагьы уи ашәҭафҩы сқьышәқәа ирықәуп,
Бнапы аԥхаррагьы сныруеит иахьагьы.
Схәыц-бӷьыцуа сқәыԥшра адәы сахьықәу,
Бхәыҷра асахьа сыбла ихгылоуп есқьынгьы.
Уи аахыс заҟа ӡиас ҭыкәкәахьоузеи,
Заҟа ӡыхь ҿыц ыҵхәраахьоузеи уи аахыс.
Заҟа ааԥынра акәыкәу ҿнаҭхьоузеи,
Аха бшызбац бсыҭан, аамҭа цеит исхыс.
Уажәстәоуп сымала изгәамхәуаз зҵалаз,
Са сышлареи сыгәҿыӷьреи неилаҩҩит.
Лацәарӡасрак зхымҵыз ԥхыӡссирк сшалаз,
Имҳәа-имырза схәыҷра ашҭаҿы инеилашәшәит.
О, уара, аԥсҭазаара хымхәа еижьага,
Ушԥанасԥыршәеи лашәхәык сырбаны.
Аамҭа еиқәаҵәак алакҭаҿы снаган,
Уцеит уара нырцәҟа сыцҳаҵәры хганы.
Иасуеит аԥшазаҵә, стәоуп сара схала,
Апҟақәа ажәҩан иаларҵоит асал.
Ҩ-ҳәыҳәк, ҩ-махәык ирықәтәоуп еинаалан,
Саргь ԥшӡала сышлара ашҭа, сынҭалт!
Ччаԥшь еиқәаҵәак сышьҭоуп ариабжьарак,
Аты абжьы саҳар ҳәа сшәоит уахагьы.
Ариабжьарак сыбжьахеит ци-шәи рыбжьара,
Нақәацарҭак ыҟаӡам џьарамзар-џьаргьы.
Сыҳәҳәар сҭахуп, аха сыбжьы заҳауада,
Избоит ишеицакыз сыжәлар рлахьынҵа.
Хәылԥшәаԥшь иналасҳәо суазыр збауада,
Аӷа иҵәыцәгьа шԥаҳақәшәеи аҵахь ҳанца.
Акәыкәбаа еимаркуеит ҩыџьа уаҵәы инықәӡыҭуа,
Ажәыруац инықәҳәҳәуа ашьыжьтәи акәыкәбаа.
Ҳәҳәабжь иаҳаӡом аӡиаго, угылаз иқәҿыҭуа,
Уа, ҳазшәиз дарбану? Анцәа ду уизҵаа.
Аҟәараҩа илашәеит ҳажәлар рынасыԥ,
Ҩаԥхьа ишьҭрақәлеит иҳаҩсхьоу аҭоурых.
Ҳашьҭамҭа цыгәҵыхәахан наҟ ҳниасып,
Аԥшафарҭын иаԥсаҟьап ҳабацәа рҟәых…
Инықәлашеит аҵых иагәылшәаз ашара,
Насыԥлашак агәыҵаршәашара шарккеит.
Иахьа амыш ҿыц дациит имиц ахшара,
Аԥси абзеи рҽырыԥсахт, амрагь ҭашәеит.
Ишыбзаз имԥсыз дцеит џьанаҭшьапыла,
Аҩсҭаа ԥсы зхарыҭәҳәаз иҭыԥхеит џьаҳаным.
Адунеи аҽаҳәҳәеит, аҽаӡәӡәеит зегь рыла,
Инасыԥмцабзхеит зылахь егьаным.
Аԥсра хьшәашәа иазымхәыцыц днасыԥдоуп,
Аамҭа иаӡбоит сажәеинраалагь улахьынҵа.
Зашәақәа ԥсыз ишьҭахь инхаз ҭәархысҭоуп,
Ԥсаҭацәҳагоуп, нарха амоура заҵа.
Исаҳауеит аӡхыҵреиԥш саамҭа ацашьҭабжь,
Сыҵҩагь ҵнашәаауеит, избоит хәыҷ-хәыҷы.
Иныҵхахаз сынасыԥсықәҿнаҭит ашьыжь,
Саԥхьа инкаиеит схәыҷра ашьац иаҵәа кашьшьы…
Амза шаша аххьа рахәыцқәа,
Аԥсабара акәа иҭанаԥсоит.
Уахатәи аӡиас аҭра иҭымҵкәа,
Ихымҵкәа,
Иныҵак ашәа ссирк аҳәоит.
Еилаарцыруеит ашьха ҩаскьара,
Ибырлашԥсаран асыԥса лашоит.
Илашоит икахәхәа жәҩан ихалан,
Ашьха шкәакәақәа аҵых дыршоит.
Ашьшьыҳәа имҩасуеит аҵых ҟәанда,
Асар рымҩа каххаа инашьҭуп.
Имҳәа-мырза аҭынчра аҽаҭан,
Ауаҩы дыгәхьаанагоит амҩахәасҭа,
Амҩахәасҭа ашара иазыԥшуп.
Сара слахьынҵа сырццакуан саагылазар,
Уаҵәтәи сԥеиԥш иахьа издыруазар сҭахын.
Уахатәи аҵых амзаҿа агылара,
Сгәыӷра ҵҩадақәа неиқәҳәало сазыԥшын.
Амзаҿа саԥшуан ҵхагәы еиҩнашаанӡа,
Уахатәи амзаҿа сыман гәыӷырҭас.
Амзаҿа сацәажәон ԥҭацк аҿаҳәаанӡа,
Аха амзаҿа уалы-уашон аҭак ацымхәрас.
Сгәыҩ-ҿыҩха дгьыли-жәҩани срыбжьаршәын,
Амаалықьгьы аԥеамбаргьы рыгәра згон.
Слахьынҵа ашаеҵәа сгәаҵа иҭаршәын,
Абас мацара ихәлон, ашара еимыггон.
Аха исзеилымкааит аҩысҭаа заҟа ихыҵуаз,
Са слахьынҵа сшашьҭаз, сеиԥхыӡит анышә.
Уажәы-ушьҭан насыԥказ сышгәыӷуаз,
Ашамҭазы снылагылеит сыхраҭахышә.
Ихаҳәхаз сцәа-сжьы анылт инымҵәаӡо амҩа,
Сымаша аҩныҵҟа ҵааԥсуп иҭыршоу.
Уа ацхахәеихашәуп адгьыл ахлымҩа,
Џьаргьы мацәаз ҭыԥк ыҟаӡам илашоу.
Уа амышгьы аҵыхгьы зегьы еизадоуп,
Уахгьы-ҽынгьы ацәылашьца илашьцоуп.
Ара сабдуцәа зегьы рышьҭақәа нагоуп,
Зегь тәоуп еиқәшлаҳәа, аӡәгьы ибжьы гаӡом.
Ара сыԥсы анҭаз еиԥш алакәқәа рҳәаӡом,
Ацу рфаӡом Тур ихәы еиԥш, ашә ӡанӡрхьыршоуп.
Ашамҭазы ашара ҵыс ашәабжь саҳаӡом,
Анышәаӡа исықәжьу ахаҳәеиԥш ихьанҭоуп.
Избаӡом ша-шәахәацк џьанаҭиналыԥхан,
Аҳәҳәыҳәа иразнышха аӡаӡа каԥсом.
Сҭашьаркыцуп дунеи ҵәыԥсык еиқәараха,
Еиқәыхьшәашәа ҵлақәак гылоуп,
Ԥша шәышәык ҵысӡом…
Ихаҳәхаз сцәа-сжьы анылеит инымҵәаӡо амҩа…
Ари адунеиажәуаароуп, иудыруаз,
Иахьа аӡы ихыҵыз, уаҵәы иҭабоит.
Абҩа зҭыршоу ачуан хьыруагь,
Уаҵәашьҭахь ажьакца ихнаҩоит.
Адгьылаҿегьшаӡам лахьынҵада,
Ахаҳәгьы анышәгьы ирымоуп ҿҳәарак.
Ауаҩгьы даҩызоуп агәыр ҵада,
Иԥсы ицәырацәоуп, дызтәаӡом џьарак.
Аԥсҭазаара шыӡшәаху издырӡом,
Ҩ-шәымҭак иаҭәоу изақәҵом ҳаҭыр.
Аӡиасгьы баша ахала изхыҵӡом,
Наҟ-ааҟимацәысны ажәҩан мдыдыр.
Усоуп, адунеи насыԥда цәеицәыԥсуеит,
Есымша аԥшалас засӡом икахәхәа.
Саргь уеи бааԥсыказ сниасуеит,
Уара уаԥылоит ашьыжьтәи ашәахәа!
Кыҷын иман аҳәақәа,
Хәыҷи-дуи жәабаҟа.
Ашымҳа иамҵаршәуп хәылԥазтәи ашәшьыра,
Иахьатәи амыш имгаӡеит ҳарбаӷь абжьы.
Иахьатәи амышгьы иамоуӡеит шәышәырак,
Хыхь ажәҩан саркьа ихымлаӡеит ашәшьы.
Анцәа иџьшьоуп, ихәлеит каҳада-ԥҽыда,
Иахьакгьы еиқәрымҭәеит аӡәгьы аҳәынҵәа.
Ҳаԥшуп. Уаҵәаӡәицәгьа еиҭазҳәарыда?
Мачхәума, дадхеит, ицәымӷыу анцәа.
Аҳаскьын ззымхаз, алаҳәагәаџа еимаркуеит,
Хьажь-хы аҭамҳа еиҿарыжьуеит шьоукы.
Шьоук ӷьычрах-ӡаарахла анцәа деицаркуеит,
Иумаҳара иҟоузеи, дадхеит, зегь рыхкы…
Уаха ахәа еиҿарыԥсоит лассы идыршарцаз,
Аӷба шахагь рак аԥыршьуеит, ирызхом.
Алтә ԥхьарца ахыц аҿыршьуеит,
Ашәак адырҳәарцаз,
Уахгьы-ҽынгьы ҵааи-цышәи еиқәдыртәом.
Леибарфага газеҭқәак еицәажәоит,
Аха аӷар ихәаша акгьы рҳәаӡом.
Ажәлар гәашахеит иштәаз игәжәажәо,
Аҵых еиҭамҳәагьы уаха шаӡом.
Агәҭа атәара жәаҩык еимаркуеит,
Аӡәы иҭыԥзаҵәык ауп иҟоу агәҭа.
Ушьҭа егьрыгӡам рабџьарқәа еиҿаракуеит,
Иҭибахырц егьыргӡам ажәлар рлакҭа.
Аха, аус алаӡам ауаатәыҩса ршыра,
Ашымҳа амҵа икаршәуп ашәшьыра!
Ушьҭа хәыҷӡак ауп исҭаху,
Ишысфалакгьы, схәы сфахьеит.
Ушьҭа ҩымыш исзыҵәахыу,
Ашәхымс аҟынӡа снаӡахьеит.
Анцәа сиҳәоит ԥсышьа бзиаз,
Уаха ашә-цәашьык ахьаркыу.
Нас снахьҵәуоит ицаз иниас,
Ацәаӡыӡзхьыӡсо цәацәашьк скуп.
Уаха ҭынчроуп иаасыкәыршан,
Ахәхәаҳәа лашарак ӡыҭуеит.
Адәахь ӡаӡашк нықәршан,
Шәахшәа ашьацраҿ  икаҳәуеит.
Имҩасуеит аҵых шьшьылаҳа,
Аҵых сыгәҿыӷьреиԥш ихьанҭоуп.
Схәыцра аҭлаҩа сылахан,
Аҽҳәа хьшәашәа сыҽҳәатәоуп.
Схәыцырц сҭахуп, аха сызхәыцуам,
Схи-сыхшыҩи еилаԥсоит.
Адгьыл инықәҳаз анаҟәхыҵуам,
Избоит ушьҭа дук ахыҵуам,
Адгьыл сыҵӷәасан ицоит.
Ауаатәыҩса кара-ԥсароуп,
Рхәыԥха изаҭәҳәаҵәҟьом ушьҭа.
Мраҭашәарагь рыԥсацароуп,
Аха аӡиаго инапы иҟьароуп,
Уаҳа егьрымаӡам гәыӷырҭа.
Уаҩак иҟам сыжәлар рыцҳа,
Абас шәызшәида мышкызны?
Иахьа ихыхуа уаҵәтәи шәыцҳа,
Ишәамраӡакәа шәымҭак шәхыҵха,
Аамҭа шәзаӡҩои шәыхәжәаны?
Дызусҭада зылаԥш шәхьысыз?
Хҿыхгас измыхәаз ауасахша?
Мрагыламҭаз шәиԥхьыӡзхысыз,
Ахәылԥаз аԥсгәы иҭысыз,
Гәнаҳак иаҵоу есымша.
Схәыцырц сҭахыуп, аха сызхәыцуам,
Схи-сыхшыҩи еилаԥсоит.
Адгьыл инықәҳаз анаҟәхыҵуам,
Избоит ушьҭа дук шысхымҵуа,
Адгьыл сыҵӷәасан ицоит.
Иаахшәаххеит сымч саазқәылаз,
Уажәеиҳа-еиҳа аҽҳәахь снаскьоит.
Аххаҳәа акәасҭхарамца еиқәылан,
Амҿаӡа ацәыкәбарқәа каԥсоит.
Иныҵакӡан исҳәоит гәырҩашәак,
Аҽҳәа иҽҳәалашоит аԥырӷқәа.
Акыр шықәсқәа амцабз иԥнашәаз,
Ахаҳәарсуп амца еибаркуа.
Илашоит амцабз схәыҷра ацәымза,
Ихааӡа алҩа афҩы саҳауеит.
Иҩеиуеит ацыԥхь еихьымӡа-еиԥымӡа,
Ахәыблы еиқәаҵәа акәа иҭаҳәуеит.
Са сҿара аҵыхқәа сгәаларшәо,
Игоит аҽҳәа ахахьы арҵу абжьы.
Уаха аҵых мҩасуеит акалашәа,
Аӡеиԥш имҩасуеит аҵых кашьшьы.
Уаха сажәреи сҿареи еиҿыхоит,
Нҵәара зқәым схәыцрақәа цоит-иаауеит.
Сабду иаԥсшәа аԥсы дзырҿыхоз,
Уахагь аӡыхь еиԥш ибжьы саҳауеит!
Сишь! Ааигәа аӡәыр дыҟоума?
Абжьы игаз, адәныҟоума?
Исзаазгарыдаз гәырӷьаҿҳәашак,
Ашьыжь шараз сгәы аззырҳаша.
Акыр ҟалама жәлар ирыхәо,
Цәалашәарак са сгәы арҿыхоит.
Мамзар, баша сгәы саргәыӷуоу,
Абжьы исаҳаз шәиԥхьыӡхыхроу.
Сеидроу, сеидроу, ԥсырӡхарыма?
Сишь! Уи абжьы еиҭагарыма?
Лаԥшҵашәарак ус исԥылоит,
Схәы-сжьы қақаӡа еилагылоит.
Идәылҵуеит, иҩналоит икахәхәа,
Шьыжь амра игылаз ашәахәа!
Акасы шкәакәа аҵла ирхаршәуп,
Рымахәшьҭасуеит асаара.
Акәарақәа асаркьа рҭаршәуп,
Ахьӡы рыҵкәраа ицоит хара.
Сышьацәеимаа аҵыҭәа сзаҵоуп,
Сшьапы самшьуа иԥхаӡа.
Сабџьар аҭыҳәҭа иҭысхын, саҵоуп,
Абна сылоуп са сласӡа.
Атрым! Ажьа саԥхьа иҩаҵҟьан,
Агәышҵа ҵышлаа абрантәизбеит.
Ашәыб ԥсаҟьо амахәиаҵҟьан,
Абна агәы аахәан иҩны ицеит.
Ахәырд-ахәырд, асы сылоуп,
Сишь! – сааҭгылеит сыԥсы ӡа…
Абна акылоуп, сыццакыроуп,
Ҩаԥхьа саԥхьа икалаӡа,
Ашьабсҭа аӡара ҭкәыцәаа,
Ахьу! – иԥеит, уаҳа умԥсит.
Сабџьар сҩахан, инасыхкәцәаа,
Аха смацәа смырҵысит.
Аԥсабара зырлахҿыхуа,
Уа ухьӡала абџьар скуам.
Абна улаз агәы хыхуа,
Абна гәыраз кьыс змам.
Ашықәс ҿыц иахьатәи амыш,
Уалагәырӷьа уаргь са сеиԥш!
Уца, ашьабсҭа, уқәыл мҩамыш,
Саԥырхагам уара уԥеиԥш!
Уааит ааԥынра аччаԥшь уҿықәхх,
Ушԥеиԥшу, сыҷкәынра, раԥхьатәи асы.
Амра ашәцыԥхьык храшрак инықәххт.
Ашәахәашқәагьы аԥсаҟьашт лассы.
Аҵла инамҵашәеит иҿшәаз ашәшьыра,
Аԥшалас ԥшаласуеит ҭынч икашьшьы.
Арҩашгьы ҭыкьасоит ҵаҟа ахшьыра,
Адунеи шҿыхара иҿыхеит шьыжьы.
Иахьа зегьы-зегьы ҿыц иалагеит,
Ҿыц ииуеит аԥсҭазаараз шьоукы.
Аӡәы ииеҵәахәажәҩан иналыггеит,
Ҽаӡәидунеи дықәҵит ицәацәашь аркы.
Иахьа апытҟәыр иагәылҵуеит ашәҭыц,
Раԥхьа игәылҵыз, раԥхьа икаԥсеит.
Ауаҩытәыҩса адунеи дықәлеит дгәамҵырц,
Дгәаҟырц. Ус анцәа адоуҳа ҟаиҵеит.
Саргь ушьҭа икьаҭахьоу еҵәак сеиԥшуп,
Сара сҭыԥгьы аблаҭыԥеиԥш иаанхап.
Сишь!
Еҵәак рыхьыҭшьуеит, икыдшәан илеишоу…
Ҽазныкгьы сӡырҩып, ҵыхәтәажәак саҳап.
Асышәҭлеиуеит еимагылан,
Акәазҭхарамца еицралоит.
Схәыҷра зымтәа асы ицәылан,
Ашьалҭа шкәакәа илахәмаруеит.
Асы аҩуеит ажәҩан алацҟьага,
Икаԥсоит аҿара анасыԥ.
Сгәаҵа аҟынӡа хәыцрак наган,
Сылаԥш ықәуп сгәараҭыԥ.
Иаҳхылаԥшхәу сизыразым,
Ажәреи аҿареи зырласыз.
Иацеиԥш сшьамхқәа зыласым,
Игәхьаазгоит баша иниасыз…
Асышәҭлеиуеит, асышәҭхахо,
Схәыҷра ашәҭыц сгәалахыуп.
Ахьаца мҿы ԥшьала снахоит,
Ушьҭа аҭынчроуп исҭахыу!
Икыдуп хара амза ашыц-хыц,
Ихха-ххоит аеҵәа рцәашьы.
Нахьхьи ашьха хышқәа рынхыҵ,
Ихышхыҵәоит Нарҭаа рыбжьы.
Аишьцәа дәықәлеит хьыӡрацара,
Ҳаԥи-ҳаҩеи зегь ӡырҩуеит.
Храшк дықәгылоуп инахаран,
Саҭанеи лдоуҳа абжьы гауеит.
Ррашьқәа рышьҭыбжь
Хызаҵә ҭҟьароуп,
Арҩашқәа ҭагылом рыҭра.
Мрагылара шәаԥшь еимҟьароуп,
Еҵәак ӡыӡымкуеит хара.
Изакәызеи нас абарҭзыргәамҵыз?
Иранаҳәазеи Нарҭаа рдоуҳа?
Гәаҟреи-ҵәаҟреи адгьыл иамкыз,
Ҩаԥхьа еицралама имцаха?
Адоуцәа цәырҵма мраҭашәарахь?
Ишәарҭахама Аԥсынра?
Аҵых неиуеит ушьҭа ашарахь,
Са сгәы ҭыҵуеит аҭҳара.
Мап, ибашам са сцәанырра,
Иаҳԥеиԥшу санаҳәоит уаҵәы.
Сдоуҳа иснаҭоит адырра…
Иоужьуп Саҭанеи лыхцәы…
Сажәра урхьанҭеит, злыԥхаҳаура,
Аҟәыш иеиԥш сиацәажәоит агаӡа.
Уаҵәтәи амш исоура-исмоура,
Акгьы сазхәыцырц сгәы иҭаӡам.
Ес-ишаргьы саҵоуп гәырҩа еидарак,
Иныҵхахаз ччаԥшьк, цәаӡыӡшәа иӡыҭуеит.
Есымша сыԥсы аҿахоит ҩадарак,
Ахаҳәшкәакәакәагь саԥхьа ихәтәуеит.
Шьыжьык арҩаш шыцәоу избаргьы,
Срықәиҭымхеит хажәак аҳәара.
Мшы хашак, исҳәаргьы изӡаргьы,
Шәахәацқәак наламԥхеит џьара.
Сымшқәа мҩасуеит еиқәыхьшәашәа,
Нырцәи-аарцәи изҿу еиқәԥароуп…
Сыԥшуп амыш ага иԥнашәаз,
Аҩысҭаа дызҿугьы ччароуп.
Ҳаи, џьоушьҭ, адәахьы ишԥашьацоу,
Ашьха асы ықәнаҳәеит ааигәаӡа.
Сықәреиԥш сышлацқәа шԥахьанҭоу!
Акәасҭхара амца лашоит ихааӡа!
Аххаҳәа аҭыԥаҿамца ахьеибакуа,
Амцабз архышьна иакәҵәишоит.
Жәҩан ҵаулаҿаеҵәрҽеибаркуа,
Ахра ҵәцашқәа ирҿалашоит.
Аҭыԥаҿитәоуп агәыԥрҽеиҩшаны,
Алакәреиҳәоит ашла еихаҳауа.
Сасрыҟәа ирашь аҽԥырха агәыҵҳәаны,
Раԥхьа дниаҟьоит ихҭырԥа ихаԥыруа!..
Сгәырҩа хҽыга, сымза ҭәымҭа,
Еҵәаџьаа рыцыԥхьқәа зҿаԥсоу.
Ажәҩан саркьа, ажәҩан ҳәымца,
Слахьынҵа амаӡа злаҳәоу.
Зегьы збарҭоу, зегь заҳарҭоу,
Аԥшырҭа иқәтәоу анцәа рҭыԥҳа.
Иарбан мшыу са сзы ишәарҭоу?
Са суахҭа амаӡа сырҳа.
Уаҵәтәи сымыш шәшьума, иҵәцоума?
Сымҩа еихнаҵәома уаҵәаԥшӡа?
Мамзар шәалҟьа мрак сызкаԥхома?
Са схәыҷра амреиԥш ихааӡа.
Исықәҿнаҭрыма насыԥк ашьыжь?
Ҩаԥхьа сҿара амышқәа сзырша!
Ашьха ргалуан шәахәацк наҵышь,
Амраш гылома есымша?
Сымза шаша еилаҩ-еиласуеит!..
Ҽаанбзиала, амза еиҭасит!..
Аҵых аҭынчра агара игароуп,
Арашәыга агарашәа рҳәоит.
Аӡыркәи ԥсаҟьан аҵых иалоуп,
Анаҟа-араҟа ацәашьқәа акуеит.
Ԥшахьык асуеит ихәыҭхәыҭуа,
Ажәҩан акалҭ ҟәашӡа ишәҭит.
Амза ҩеиуеит ахра иахысуа,
Аӡаӡа ашьацраҿ  ишьҭашит.
Аԥш алапҟьа ацәа иҭыҵын,
Абырфын ԥаҵа наҿаԥсеит.
Аӡахәа аракәа аанда ихыҵын,
Алҿыс амахәиаҿаҳәуеит.
Аҵар еихырҳәаалт сгәы мҩаӡо,
Амахәгәасҭеит ишҵысыз…
Сишь! Ашьхарахь еимыггоит,
Ишандаз, ишандаз лассы!
Анаҟәхыҵит аԥсабара,
Ашьыжь цәырҵит иҵарӡа.
Аԥсабара амра ԥхара,
Акәа инҭалеит иԥхаӡа.
Апытҟәыр гәылҵын, ашәҭаҿалеит,
Амахәилнагеит аҟата.
Ихәыҭхәыҭуа аԥша хылеит,
Ҿыц иқәыҳәҳәыз амхырҭа.
Имҳәа-имырза аҵла ахыцәқәаҿ,
Ажь иналашәеит аӷырла.
Ҭынч ашьшьыҳәа ажра ахықәаҿ,
Ашьынка ҩежьхоит маӡала.
Адгьыл разы шьҭоуп иҭынчӡа,
Ишьҭоуп адгьыл, аԥсашьоит.
Ауал нагӡа, ахәы аԥынҵаҿ,
Амраш акыр-кыр иччоит!
Ашьыжь сҿаччеит ашьыжь шараз,
Сҿара амышқәа зегь хынҳәит.
Са сеиҭеиит ашара еимҟьараз,
Сқәыԥшра аӡаӡагьы каҳәҳәит.
Ҩаԥхьа икыдлеит са сымзаҿа,
Ҩаԥхьа сышьха ӡыхь хыхәхәуеит.
Рҩашшәа жәҩангәы иныҵаҽҽаз,
Асар рымҩагьы хшцахеит.
Аргама исоуит иахьа амҵәыжәҩа,
Амаалықьцәа рашҭа сҭалт.
Еиҭа мшынхеит схәыҷра ажәҩан,
Ашацәа ртәарҭа рышҟа схалт.
Избоит ишыҟоу сышлара амԥан,
Ци-шәи рыбжьара ҟьаҟьарак.
Избоит сшажьо гәыӷра кәамԥак,
Издыруеит сшамгогьы харак.
Аха,
Ашьыжь сҿаччеит, ашьыжь шараз,
Сҿара амышқәа зегь хынҳәит.
Са сеиҭеиит ашара еимҟьараз,
Сқәыԥшра аӡаӡагьы каҳәҳәит!
Ашә-маӡак, ашә-цаԥхак рҿасҵеит,
Инеимаҭәаны сҵәуарц сҭахуп.
Адунеи аҿы егьшыҟамыз хасҵеит,
Аԥсрахәшәгьы ааҵраҿ  иҵәахуп.
Зегьы-зегь ашә-кәалаԥк ирҭаӡуп,
Аԥсҭазаара шьцылароуп уеизгьы.
Ауаҩгьы шәымҭак даԥсахацуп,
Аха, ахәаша, дгәыӷуеит иахьагьы.
Ԥшаашьа змаӡам акы дашьҭоуп,
Ахаҳәарашы алихырц иҭахуп.
Дхылан днеиуеит уигь шьоук рышьҭа,
Ԥсра ҽнынӡагьы рышьҭа дхуп.
Аҵыхәтәан дкылсуеит ахра ҩашраҿ,
Ахаҳәршәыра ахьӡыҭуа.
Асыԥсагь иҵаԥҵәоит аҳәишраҿ,
Ахааназы уаҳагьы дхынҳәуам.
Ашә-маӡак, ашә-цаԥхак рҿасҵеит,
Шьыжь шәаԥшь снаҵагылан ҿасҭеит…
Аччаԥшь еиԥш ааԥын ашәҭқәа каԥсоит,
Иахьагь амра гылеит касышла.
Аӡыжь ҵамҵамра ажәҩан газгоит,
Уажәоуп саргьы сшьара санықәла.
Са сгәырӷьа иацуп, иацуп сгәырҩа,
Аҵых иалыԥхоит аӡыхь саркьа.
Бжьыкгьы шхәыҭхәыҭуа гәасҭоит зымҩа,
Ихәыҭ-хәыҭуеит бжьы раз гәакьак.
Аҵых заҵәамоуп сгәахәа шаҳаҭс,
Аҵых заҵәслахьынҵа зҭаӡу.
Сыԥшуп нырцәынтәи бжьы ссирк саҳарц,
Бжьы ссирк схәыцрақәа ирхацу.
Ах, ишԥақәым са сажәақәа рҭыԥ,
Сықәлоит аҵәаша, аҳаша сшықәу.
Уажәы-ушьҭан насыԥлашак скып,
Аха уи анасыԥахьыҟоу абыкәу?..
Сдырҭынчуам ииасхьоу аҵыхқәа,
Сдырҭынчуам сызнысхьоу амҩақәа,
Са сгәырҩеи сылабжыши зхьыршоу,
Сышьҭахьҟа сышьҭақәа амца зыцроу,
Иҵарҟаца аҩн ашәқәа ахьарку,
Аҳәира зхыҵәаз ашҭақәа иҭацәу,
Ауоуи ауази рмыткәмабжь ахьго,
Аб иԥсыгага ахьықәу игәагәо.
Ишԥасҭахым ахыс бжьы слымҳа ҵнахырц,
Ашьразыҳәан сҟама нықәҵаны исхырц.
Иҭынчыз рызқәаҭыԥ ҳадгьыл еиқәзырхаз,
Ҳаԥсадгьыл азы ҳаҷкәынцәа иҭахаз.
Урҭрыԥсы цқьақәа гылоит есуаха,
Ишыҟамгьы рыӡбахәдарӡыӡоит аӷа.
Абиԥара игылаз, шәхәыц, дад, хара,
Иашәмырсын шәашьцәа хыла адамра.
Ргәы инықәҵа, сыҷкәын, ашәҭилашоу,
Ашәҭыц, шьыжь шәаԥшь зхьыршоу.
Сдырҭынчуам ииасхьоу аҵыхқәа,
Сдырҭынчуам сызнысхьоу амҩақәа…
Амра аԥхара ашьшьыҳәа ихьшәашәоит,
Иҩежьхоит абӷьқәа.
Асы аҩуеит ажәҩан, амш еиҭашәоит,
Иҵаауеит аӡқәа.
Ахҿеиԥш ажәҩан агәыҵәҟьа иалоуп,
Апҟақәа рсал.
Илаҳәыз амзагь ԥшьаала ихалоит,
Ажәҩан аԥрсал.
Ажәҩан иалсуа ашацәа рашәа,
Цәымзаны илашоит.
Ажәҩан ахьыршаӡаҵых иԥнашәаз,
Ишырӡхан икаԥсоит.
Дгьыли-жәҩани рыбжьы еиныҩуеит,
Еҵәа сса еилҟаауп.
Абар, ушьҭа лассы еимаҩуеит,
Ажәҩангьы ҵшәаауп.
Аҵых еигәоит ушьҭа ашарахь,
Иациуеит насыԥк.
Лассы адгьыл цәырҵуеит алашарахь,
Саргьы уахь сласып.
Сышәхымс ихыҵуа гәыӷра ссирқәак,
Избоит лабҿаба.
Алакәдунеи ссир сыбла хызкуа,
Ԥшӡала исырба!
Инысҵыз, нысҵит сшыгәаҭеиуаз,
Сшыгәаҭеиуаз, аҵәы сшахаз.
Абжь-мрак схы ишҭацеиуаз,
Исаӡеит алашәага ирцәынхаз.
Лашәхәык саӡеит иуақьы-бзақьыз,
Адунеи цәаҳаҳа ахәыцха.
Иҵҩызаахьаз алу ҳаҟьа,
Уахгьы-ҽынгьы акәараз иахаз.
Слуҭаҩиҭаԥсон гәларшәк ашыла,
Убриак сыман гәыӷырҭас.
Уахгьы-ҽынгьы инеиԥынкылан,
Саамҭа гәӡасуа ицон абас.
Са сҳаи сҷышьеи шынеиԥысшьуаз,
Инеиқәышлаҳәеит, дад, схахәы.
Сгәыӷра ажәҩан аххьа ахызшьуаз,
Исыҵабареитәит сынцәахәы.
Са исыздыруам сызҵаз гәнаҳас,
Сшышьацәхыслоз абранӡа сааит.
Сишь! Иҟоузеи адәахь гәаҟрас?
Ашьыжь шара неилыбзааит.
Ишакәхалакгьы, ԥшӡала ишама?
Ашәҭабӷьыц хәыҷ ԥыр-ԥыруеит.
Уаҵәтәи сымҩаҿамш еилгама?
Мап.
Зегьакоуп сышгылоу сыԥсуеит!
Илбааԥхоит амза, асыԥса цырцыруеит,
Аргама исныруеит иахатәи сыԥхыӡ.
Схәыҷра исԥырҵыз нахьхьи иуазыруеит,
Иахьа хынҩажәеижәаба ашҭа сҭыҵт.
Уаха аҭынчра ҵәуеит аҳәҳәыҳәа,
Са сыда абжьы аӡәгьы иаҳаӡом.
Схәыцрақәа рнуп сыҷкәынра асы мҩа,
Са сажәра асы шкәакәа хкәаӡом.
Илбааԥхоит амза, асыԥса цырцыруеит,
Иахатәи сыԥхыӡаргама исныруеит…
Сыламыс сзыӷьашкит уахантәарак,
Ашәи бжьы аныҩуеит амҩа сызнысыз.
Сызхысыз, сызҵысыз зегь реиҳарак,
Ҟама ҿуп нахьхьынтәи сызҿысыз.
Анцәа сиашьапкуеит сыгәнаҳа схихырц,
Сцәацәашь ашьшьыҳәа иаҿуп абылра.
Анцәа сиҳәоит схы-сыԥсы ҿысхырц,
Саҭеимҵарц сиҳәоит са сгаӡара.
Амаалықь дналыггоит жәҩангәы иаҵәара,
Уаха аеҵәкаххаа ажәҩан лашоит.
Сыламыс сацәажәоит уахантәарак…
Аҳәҳәыҳәа сылабжышқәа каԥсоит.
Ауаҩы есымша илахьынҵа игәҭыхоуп,
Есымша адгьыл дақәлахар иҭахуп.
Ауаҩы игәыӷра еицамкуа ныхоуп,
Аха агәыӷра амаӡа ҭаршәны иҵәахуп.
Зегь акоуп ауаҩы анцәа диҳәоит,
Дыҟазар иҭахуп иахьагьы-уаҵәгьы.
Хәылԥшәаԥшь днаҵагылан дныҳәоит,
Аха ибжьы наҩӡом, рыцҳа, џьаргьы.
Издырӡом уи иахьакәу уаҵәакәу,
Иазыркуа данҟамло имӡырха агәашә.
Абри адгьыл аӡәгьы данықәым,
Акаамеҭаҽны ишцәырҵуа аԥсра ахәшә.
Иахьакгьы аԥшацәгьа амысӡеит,
Ажәангьы кеи-кеиуа еилгоуп.
Ақәаршҩы млеиӡеит, аӡқәа хымҵӡеит,
Адгьыл ԥхыҵәы-ԥхаҵәуа ишьҭоуп.
Иахьатәи ашьыжь аҿа ацгылеит,
Шьыжьӡа иҿалеит абӷьҿа.
Иахьа ахәыҷы ихала дгылеит,
Ихала еихигеит ишьаҿа.
Лада ҭынчроуп, ҩада ҭынчроуп,
Иахьакгьы адыдбжьы гаӡом.
Аҵыс ӷраҷкәын амахәиқәтәоуп,
Аҵыс ҷырҷыруеит, ишәаӡом.
Лада ҭынчроуп, ҩада ҭынчроуп,
Иахьакгьы ҳәҳәабжьык уаҳаӡом.
Ҭынчроуп, ҭынчроуп, аха сеидроу,
Уаҵәтәи амыш иалахьынҵоу.
Иахьакгьы аԥшацәгьа амысӡеит,
Ажәҩангьы кеи-кеиуа ицқьоуп.
Ақәаршҩы млеиӡеит, аӡқәа хымҵӡеит,
Адгьыл ԥхаҵәы-ԥхаҵәуа ишьҭоуп!
Ихымкәаӡо насыԥшкәакәан,
Асы леиуан еимагылан.
Аԥсабара зеиԥшраз лакәын,
Ажәҩан шыла шьамхсы сылан.
Амцабз шкәакәа рхысуан ашәыб,
Асы ҭаԥсон аҵла рыкәа.
Асы бымбыл адгьыл ашәит,
Ладеи-ҩадеи дук мырҵыкәа.
Асырҩаш леиуеит аҳәылыҳәа,
Сҭынчра иҭынчроуп аԥсабара.
Асы каԥсоит сқәыԥшра аныҳәа,
Хәыҷи-дуи рыԥсықәара.
Абырлаш шкәакәа, насыԥшкәакәа,
Асы леиуеит ихымкәаӡакәа!..
О, уахатәи слакә ҵых ушԥа ссиру,
Жәҩангәы иныҵыршан акыр-кыр учча.
Цәала издыруеит, сгәыӷрақәа хируп,
Умаӡа зҭаҵәаху аарты учықьмаџьа.
Сыргәырӷьа аеҵәрышьхыҵәсналакны,
Еҵәыш хьыршаӡк асар рымҩа исзанҭәал.
Уаҵәы ашьыжьмҭан ашара инамакны,
Сгәаҵа иҭархәмар гәырӷьаҿҳәашак асаркьал.
О, уахатәи слакә ҵых ушԥассиру,
Са схәыҷра аҵых ушԥеиԥшу уахагьы.
Ушьҭа уара узыҳәан са смашәыруп…
Ушьҭа сҿара ашьҭагьы нымхаӡеит џьаргьы.
Избоит, сажәра шкәакәагь саԥхьа иниаст,
Иниаст, гәырҩа хьанҭак сгәаҵа иазныжь.
Анцәа исаҭәашьа нас ажәра бзиа,
Дыди-мацәыси ашәышьханхыҵихыжь.
Укаххаа уҵәцаз есыуаха, сыжәҩан,
Мза шәахәа нықәырԥха сызмадоу ахәы.
Исызҳәа саныҟам бзиа избоз ашәа,
Аеҵәа џьарсахьа нықәршәса сгәы!
Ажәҩан рыԥхуп еҵәа ссала,
Аҵых мҩасуеит икашьшьы.
Аҟармаҵыс хәыҷ ҭынч ахала,
Абаҳча иалкәраа игоит абжьы.
Ашәа игароуп аԥсабара,
Ашәа иарцәеит иҭахәхәа.
Икыдшанхалан ахаҩаӡараҿ,
Амзаш иашьҭуеит ашәахәа.
Ԥшьала икаҳәа аӡаӡа еимхәыцқәа,
Аҳаскьын рыхәда инахаԥсоит.
Ашәа иахнахыз ашәҭабӷьыцқәа,
Аԥхыӡссир еиԥш икаԥсоит.
Ажәҩан еилҟаауп еҵәа шәпала,
Аарла ицәылашоит шьыжьы.
Аҟармаҵыс хәыҷуажәгьы ахала,
Абаҳча иҵкәраа игоит абжьы!
Иӡхьоу-иԥсхьоу лаԥшы хаарак,
Насҿаччазшәа акыр-кырҳәа.
Сҿара амышқәа ршәаԥшь лашара
Сыцрыҵуам, иахьак, акыҳәагь.
Ибзары-бзаруеит мраҭашәара,
Сынхықәгылеит арҩаш шыцәаз.
Сыԥс иахацыз ажәак мацара
Саҳәеит, сгәырҩа аҵыхәа ԥызҵәаз.
Ашәымҭақәак зҽеиқәызҳәалаз,
Ашашәеиԥш иԥытлеит арҩаш.
Ушьҭа сҿара аԥхыӡссир сшалоу,
Сынасыԥаз храшрак схалаш.
Апҟақәа неиуеит исхысны,
Ажәҩан еиҩырхуеит асал еиԥш.
Амаалықь лымҵәыжәҩа насхьырсны,
Саԥхьа дынкаԥыруеит алакәеиԥш.
Раԥхьатәи ашәҭыц апатҟәыр иагәылҵит,
Иахьа саргьы хынҩежәеижәаба схыҵит.
Саныԥшылоит ииасхьоу сымышқәа рымҩа,
Иҵәахаҳауп сара сыҷкәынра аӡамҩа.
Ирыдшуп, разнышуп сааԥынра аӡаӡа,
Схы-сыԥсы иалахаз сқәыԥшра наӡаӡа.
Еилаарцыруеит ашьашьал икнаҳау,
Аҵла рымахәасышәыб еимаҳауп.
Шьамхсы неиҩыхны грапарак нагоуп,
Асы илахәмаруеит схәыҷра хага.
Аҩаршьҭра иҭаҳәуеит алаҳәара ҵара,
Ардәынак кылкәыруеит амасар гәара.
Гәырӷьаҿҳәашак сыкәа иҭанаршәырц,
Саԥхьа иныҵхахеит асы илашәҭыз ашәҭыц.
Сажәреи сҿареи ршәымҭақәа еиԥылоит,
Сықәра шкәакәа алаӷырӡхыҳәҳәылоит.
Ихылԥахасуеит сыҷкәынра – нанаыкьароуп,
Хкаара шьҭынуп, адунеи зегьы гәырӷьароуп!
Саԥхьа илашоит акәасҭхарамца еицралан,
Аҽҳәа иҽҳәаԥыруеит схәыцрақәа хиаалан.
Раԥхьатәи ашәҭыц апытҟәыр иагәылҵит,
Иахьа саргьы хынҩежәеижәаба схыҵит.
Ари адунеи хаарадаҿизбахьоу маҷӡам,
Аҵыхәтәантәи скәасҭха ццышәхарц егьагӡам.
Иааиԥыххылаз ахышәаҽкылыршәан,
Дашьапкит раԥхьатәи ашәахәа.
Анцәа иашҭа, ажәҩан саркьа гәылыршәан,
Лыхцәы ӡса-ӡсо дналыггеит анцәа рҭыԥҳа.
Инеихьыӡсеит илхылҵуаз алакәлашара,
Ишибоз иарԥысрагь хьаҳәит ҩаԥхьа.
Иԥсҭаҵаган игәылсуан цәалашәарак,
Иблақәа лаԥшыла ирхылхуан аххьа.
Илашеит иҿара амышқәа рлакәцәашьы,
Ҩаԥхьа иқәыԥшра аҽа шьамхы ирҵысит.
Игәаҳәара ҿыхеит гәырҩашәк ирылашьыз,
Иҟьеит имҵәыжәҩа ажәҩан ахь дыԥрит.
Акараҳәа иааиртит жәҩангәашәԥхьара,
Амаалықь иашҭа дҭалеит дкахәхәа.
Амаалықь иашҭа дҭалеит анцәахшара,
Аеҵәрхьырҩаш жәҩан ианҭәалан ихыхәхәа.
Изымхеит аԥшӡара анцәа ду ииҭаз,
Аеҵәрхьыршаӡ ҽыкәабагас иҭаххеит.
Ауаҩы насыԥда дшымҭәуаз гәазҭаз,
Аԥшырҭа иқәтәаз адоуҳа ҟаиҵеит:
«Абзиара знымаалаз иԥсымҭаз,
Аҵыхәтәан дахьымӡааит аҳәаха иҿахәы!..»
Зҿара хьаҳәыз ауаҩы дааԥшит ашамҭаз,
Ихахәиналшәаз ашлац аныршәлан ишьамхы.
Иахьатәи амышгьы наскьазгеит быдлаԥса,
Аеҵәа џьарсахьагьы цәырҵит нахьхьи.
Иҵәахуп ахааназы ҳабзиабара амаӡа,
Уажә, ӡаӡашшәа иниасыз ҳқәыԥшра сназхьит.
Хнырҳәышьа змам ицәахьоу ҳанасыԥ,
Ашәымҭа хәыҷы сарҭаслымит уаха.
Ушьҭа саргьы бышҟа анеира суахҭа арласып,
Ишԥасҭаху ҽазнык быбжьы раз саҳар.
Ианыбҭахыз сгәы исзыҵымхыз ажәақәа,
Гәырҩа еиқәаҵәан исыцралоит ҩаԥхьа.
Убысҟан ба бзы исзымҳәаз ажәақәа,
Лаӷырӡышан бгәы инықәсыԥсоит иахьа.
Избоит сдунеигьы ушьҭа ахықәаҿишнеиз,
Аха ба быдлаԥса аԥсраҵәҟьагьы сзаагом схаҿы.
Са саԥхьа иҭашәеит биеҵәахәилеиз,
О, убырҭзегьы ахыжәеиԥш иҭахеит сгәаҿы.
Иныҵакны икасыԥсоит ахаҵа илаӷырӡ,
Аҵхи быншьани роуп ушьҭа исзынхаз.
Ԥсра ҽнынӡа иҟаӡам сыҵыхқәа ирылаӡырц,
Ба бнапы разқәа сгәалашәараҿинхаз.
Аҵыхәтәантәи сыбзиабара, бнаскьазгеит,
Аҵыхәтәантәи быччаԥшь ауп исзынхаз.
Исыздырам, избан,
Ҵыхәтәажәак бызсамҳәеит,
Срыцҳашьан бгәы иҭабшьит бгәы иҭаз.
Бареи сареи мҩа хьанҭак ҳанысит,
Ҳара ҳгәырӷьабжь еиҳа, ҳҵәуабжь еиҳан.
Згәырҩа зызхымгаз ҳажәрагьы ҳаԥысит,
Абас мацара агәырҩа еиқәаҵәа аҵәы ҳахан.
Бареи сареи абзиабаха ҳмаӡаӡеит,
Зҵыхәа ԥымҵәоз гәаҟрак ҳашьҭан есымша.
Бара аԥсы гәырҩагь, абза гәырҩагь брылаӡеит,
Зегь бычҳауан.
Гәылагьы-ԥсылагьы блашан.
Аҵыхәтәантәи сыбзиабара бнаскьазгеит,
Ахраҭахь бхәыҷқәа аҩыџьагь бзыԥшуп.
Уахатәи аҵх ҳаԥсцәа зегьы еимыздеит,
Сгәы каршәуп.
Саргь уаҵәтәи сынарцәгәашәаартуп.
Сзыцәом. Сцәашьы асыркып ҳәа сыҟоуп,
Аха, мап. Иудыруеи аҵых быԥсы алазар.
Бсахьа ныҵхахоит саԥхьа, џьара акыҟоуп!
Ма ԥхыӡла исаҳәа гәҭыхак бымазар.
Аха уаха быԥсы сыршәарым, ҿысҭрым,
Иудыруеи исабҳәар, банцоз ибзымҳәаз.
Ҳамҭак ба быхраҭамҩа сазхәыцрым,
Срыхьҵәуап бареи-сареи ҳамышқәа иныҳәаз.
Бцамҭазы исзымҳәаз ажәак сгәы ахәуеит,
Иҟалап саргьы ушьҭа сыԥсхы сылазар.
Сзыцәом. Ацәашьы асыркып сгәахәуеит,
Аха мап. Иудыруеи аҵых быԥсы алазар!..
Бхьаа цәгьа иналыԥхаз быччаԥшь,
Сзынбыжьит ашамҭаз.
Раԥхьатәи асгьы нықәнашьт,
Быԥсы ахаара ацамҭаз.
Баҭал ихьӡ бҳәеит раԥхьаӡа,
Баҭал, раԥхьа ибгәыҵшәаз.
Бхәыҷы мцура бгәакьаӡа,
Исаҳаит ихьӡ шыбҿыҵшәаз.
Акрыҟоумашь анаџьалбеит,
Сгәаҿы иуазырит гәаҟрак.
Бнеиқәыхьшәашәа бышцаз гәасҭеит,
Аимыггамҭа ашараз.
Бара баԥхьа аԥсра саҳәон,
Иныҵакны сиҳәон анцәа.
Есуаха ԥхыӡк сыԥнашәон,
Ԥхыӡк сарҿыхон сгәырӷьаҵәа.
Саргь сҿаҳәатәы ҟалоз џьысшьон,
Ах, сышԥагәыӷуаз, агаӡа.
Амш еиҩысшон, аҵх еиҩысшон,
Хәылԥ шәаԥшь саԥылон сразӡа.
Сыгәгьы каршәын, сыԥсгьы каршәын,
Сцәалашәара агәра згон.
Анцәа ихьы еимхәыц схаршәын,
Ицон амшқәа, ишон, ихәлон…
Зны са сгәыӷра сыҵабаран,
Даҽазныхгьы сгәы хашон.
Сахыццакуан сымыш пара,
Сышьыжь ҵәуон, зны илашон.
Иац инҭасаҳәаз анцәа ик әа,
Сыбла изамбеит лабҿаба.
Уажә бареи сареи ҳанаурқәа,
Саԥхьа еихышьуп ҩ-гагак.
Ауаҩы дыҟанаҵимцахәгьы ыцәом,
Аҽҳәа иқәуп ихәшԥырӷы.
Адунеиаҿегьыҟаӡам инымҵәо,
Баша иргәыӷуеит ауаҩытәыҩса ихы.
Саргь сыбзиабара имаӡаз мцабзын,
Уи бара ахраҭахь ибгеит.
Егьызхымҵыз ҳҿара мҩасын,
Имра шәахәацшәа инкабеит.
Сгәы ӡыӡоит уаха, сгәы ҭагылом,
Мшаҽнеиԥш сҭаԥшуеит иахьагь блакҭа.
Ба быбжьы разы сыдгьыжьылоит,
Уахагь ԥхыӡла бшызбо здыруеит еиҭа!
Баргьы-саргьы баҳча ссирк ҳаҵахын,
Шьахәапара ҳалагылан аҳаскьын.
Ҳгәырҩа-гәырчы аҳаиди аҽаҵәахын,
Мра шәахәацла иааҳакәыршан ихыркын.
Ҳнеиуан ԥшьала мҩахәасҭак ҳанылан,
Аҵла рымахәхәылԥшәаԥшь ахьыршан.
Бара бшыԥсхьазгьы здыруан гәаныла,
Аха бдамра бышҭыҵхьаз агәра згахьан.
Ҳҿара амышқәа зегьы хьаҳәны иаҳԥылон,
Ҳа ҳақәын алакәшәымҭақәа рдунеи.
Бнасԥыршәарҳәа схәы-сжьы еибаргылон,
Аха есымша сааигәа бшыҟаз агәра згеит.
Сара сгәалаҟарагьы адгьыл иақәлан,
Ацәашь еиԥш иҵхәраауан иҭамбаӡоз ҳӡыхь.
Анцәа ду дҳацын убысҟан ҳақла,
Анцәа ицәашьы лашон ажәҩан ахыхь.
Сгәы каршәны сҭаршәын џьанаҭакәа,
Ԥхыӡк аҟынтәи ԥхыӡссирк сагахьан.
Бара бныҵашәеит убысҟан сгәы сҽанӡамкәа,
Ахаан исымҳәацыз быхьӡгьы сҳәахьан,
Сааԥшит сыҭрысны, иҟьаҟьаӡа ишахьан.
Ихароуп агәырҩа амҩа сызныбҵаз,
Агәырҩамҩа сызныбҵаз нҵәаӡом.
Схәыцрақәа рӡыхшьах исхыҵәаз
Салоуп. Исхысны ицаӡом.
Сыҿҳәара анҵәамҭаз сынбыжьит,
Саамҭагьы хәылбыҽхоуп ушьҭа.
Иахьагьы аҵәы еиқәаҵәа ахьысшьит,
Иахьатәи амышгьы хҩеит алакҭа.
Бгәалашәара сзынхеит ԥсыршьагас,
Ҳа ҳҿарамҩа сангылоуп уаха.
Ба бымышра сыцуп ҿахәҳәагас,
Иныҵаршәан иаркуп сгәы ацаԥха.
Ихароуп агәырҩа амҩа сызныбҵаз,
Агәырҩа амҩа сызныбҵаз нҵәаӡом.
Сахәаҽуеит аӡыхшьах исхыҵәаз,
Аҵых шьаркыцуп, аҵых шаӡом…
Ес-уажәааны ҳаизынхон ҳамала,
Ҵхыбжьонынӡа инҵәаӡомызт ҳҳәатәы.
Ҳаҟанаҵ ҳаҟан ҳара ҳгьамала,
Ҳабзиабара ҳацын, насыԥла ҳҭәын.
Ҳара егьҳамамызт, аха зегь ҳаман,
Ацқьареи аразреи ҳаман насыԥс.
Зегьы игәарҭахьан быламыс, бгьама,
Абас мацара блахьынҵа ашҭа бынҭыст.
Бареи сареи жәа хәахәак еимаҳамдеит,
Ԥсра ҽнынӡа багьсашьан, багьсаҳәшьан.
Есымша еицакын бареи сареи ҳаҳаидеи,
Аха анцәа иаҳзааигаз зегь бзиоуп ҳәа ишьан.
Уажәибасҳәо зегьы мыткәмоуп, уазуп,
Гәыжьжьагас абриоуп исзынхаз.
Ибдыруаз, анышәаҵагь быԥсы сацуп,
Саҭабымҵан.
Ушьҭа бынсыжьуеит, бынарцәгәашәлашаз!
Бара ибзыскуеит ушьҭа исзынхаз сшәымҭақәа,
Мши-ҵхи ҳахҭыс мышқәа рмыткәма сҳәалап.
Ахәылԥ ӡаӡагьы акаԥсаха амҭакәа,
Аԥсымра аҭашәамҭаз бышҟа сцалап.
Инықәсыԥсап бгәыраз ааԥынтәи аҳаскьынҿа,
Сгәы неиқәҳәалан икасыршәрым лаӷырӡык.
Ба быхьӡшьара ибасҳәалоз есымша,
Сыбжьы ныҵакны еиҭасҳәап ҽазнык.
Сгәы рҭынчны сбацәажәап даҽазныкгьы,
Ахәыҷиеиԥш бшыгәхьаазгаз, убригьы зӡарым.
Лабжыш маӡак камԥсакәа ишымцац уахыкгьы,
Ибамҳәакәа инсыжьыр, џьанаҭгьы сцарым.
Иҿыцәаауеит ушьҭа аҵыхәтәантәи аԥсымра,
Адгьыл шьацоуп, схы-сгәы быҭан сӡырҩуеит.
Сгәы асырҳәы ҭанаԥсоит уаха еиҭымрак…
«Уара, ахьҭа уамкааит!» бҳәошәа саҳауеит!
Иахьагьы бгәалашәара ашәҭқәа срылоуп,
Ушьҭа уаҳа ҳшеибамбо здырырц сҭахӡам.
Иахьак сбыцуп, исырзоит гәалас исымоу,
Са сымаӡа ба бзыҳәан ахаангьы иҵәахӡам.
Анцәа бсиҭан, анцәа бсымихит цәыкьа,
Избоит бзиа нагӡа ишамоуз нарха.
Са сынасыԥсаныӡбом инахырҟьан,
Аха, зынӡа схәыцрақәа хышхыҵәеит уаха.
Анарцә ԥырхагас ибмоуааит суазыр,
Бынарцәацәашьы шкәакәа каххаа иаркыз.
Ишԥасҭаху мшаҽнеиԥш саԥхьа бниасыр,
Абар, снахьыԥшуеит быԥсы лаша иԥрыз.
Сцәеицәыԥсуеит, зынӡа сычҳара хыҵмашь?
Сыԥс иахсмырзо маӡак сгәаҵаҿиҵәахуп.
Бқьышәинықәыххыз аҵыхәтәантәи быччаԥшь,
Иахьагь шара шәаԥшьшәа сыблақәа ирхуп.
Иахантәарак ашәышәбжьы сышьҭан,
Баҵәцақәа реинҟьабжь аргама исаҳаит.
Бхәыҷқәа гәхьаабгама инхаз бышьҭахь?
Сбыҳәоит, иалшозар, быбжьы насырҳа.
Бгәы рҭынч. Быдгьыл гәакьа бамадоуп,
Быԥс иахылҵыз ҩыџьа бывоуп бхәыҷқәа.
Рангьы брызнеиит, нас уаҳа ирымада,
Бышьҭахьҟа бхьамԥшын инхаз рзы бгәыкуа.
Урҭбара бдоуҳаи бҳақи рыцуп,
Быразреи быцқьареи рныхоуп дара.
Ҩымыш роуп ибхыҵуа, бызқәаҭыԥ ҿыцуп,
Сыԥсы шбыцу бдыруаз ахраҭахь џьара.
Ах, сышԥакарахеи ахәаша,
Ушьҭа сҽа шьамх агәра згаӡом.
Имӷьаӡо сгәахәра иахәаша
Гәырҩахәшәык ашьҭыбжь саҳаӡом.
Лабжышла саҿуп сымышқәа рныхра,
Имшаӡо аҵых лашәакәа сҭаԥшуеит.
Гагаҵас, аарла, иныҵхахоит гәыӷрак,
Аха ашәымҭак ӡшәахшәа иӡыҭуеит.
Игәкы-ҵәыкуеит ҳқәыԥшра ашара,
Ба биарҭа хьшәашәаӡа иҭацәуп.
Ибҳәара џьысшьоит ажәа хаарак,
Аха, мап,
Ацәаӡыӡагәҵыршо бцәацәашь аркыуп…
Уахатәи аҵыхгьы ишҭынчра иҭынчроуп,
Уахатәи аҵыхгьы бареи-сареи иаҳтәуп.
Жәҩангәаҵагьы еҵәа ссала иҩычоуп,
Ба бгәалашәара ацәашьқәа каххаа иаркуп.
Раԥхьатәи аҵых еиԥш ҳаилаҵәоит гәыблыла,
Уахатәи ҳанасыԥаҵых заҵәамоуп шаҳаҭс.
Раԥхьатәи аҵых еиԥш быссируп зегьырла,
Нас са сгәы зҭамгыло закәызеи абас?
Избан бнасымпыҵԥраан бцара зџьысшьо?
Агәра зысымгои бышҭыҵыз џьанаҭ?
Мшаҽнеиԥш саԥхьаҵәҟьа бгылоуп, иџьасшьоит,
Нахьхьи ихха-ххоит бдунеи ҿыц ахраҭ.
Бдамра иҭамгылаз бынаур сацәажәоит,
Мшаҽнеиԥш ашәахәараз хыҵуеит блакҭа.
Ирҩышьыгоу бдунеи сықәуп акалашәа,
Ушьҭа аҵыхгьы еиҩнашахьеит агәҭа.
Бызқәа аҭыԥаҿуаха ҭынчроуп,
Иҭашәеит амрагьы шҭашәара.
Ахәылԥы еҵәа цәрҵит, ҿымҭроуп,
Са схәыцрақәа цоит хара.
Ашәаԥшь аҿыршоуп мраҭашәара,
Быхраҭаимхәыц, аӡаӡа каԥсоуп.
Ашьшьыҳәа иасуеит ԥшалас карак,
Сишь! Исаҳаз быччаԥшь ахаҭоуп!
Бсахьахәыра мшаҽны бшызбац,
Саԥхьа инкаԥрит иразӡа.
Са сыԥсы иацу ажәак исабҳәац,
Инасҿахәмарит игәкӡа.
Цқьа исызцәырымгаз сгәаԥхара,
Мцабзны исхыҵәоит ба бшәахәа.
Ӡра-ԥсра зқәым ҳқәыԥшра аԥхара,
Сымыш иацуп сгәы иҭахәхәа.
Ба быдлаԥса сымыш мҩасуеит,
Аҳәысҭажәеиԥш сгәы ҭацәуп.
Уаха ҿыц ҳамза еиҭасуеит,
Гәыӷра еижьагак сазыԥшуп.
Бареи сареи ҳқәыԥшра ишԥеиԥшу,
Аӡаӡа иагәылшәаз ацәылашара!
Избоит аргама уаҵәы исԥеиԥшу,
Саргәаҭеиуеит цәалашәарак.
Абар, сҭаԥшуеит быхраҭашҭа,
Мра шәахәацшәа быччаԥшь каҵәоит.
Бҵыхәтәы мшазы исыбҭаз бҳамҭа,
Сыԥс иацралаз гәырҩак арцәоит.
Ах, ишԥаҟәыку уаха аҳауа,
Аҵых ҵәыԥсы шԥахьанҭыџьу.
Бареи сареи дарбан ҳауа,
Зыԥсы ыҵахо адгьыл иҭынчу?
Бара быҟоуп аҵаҳәарҭа,
Сара
Амцҳәарҭа адәы сыцәхалеит.
Иаасыкәыршан иҟам царҭак,
Еихымсыӷьуа мцак сыцралеит.
Аԥша еиқәаҵәа шәаџьҳәоит ашҭахь,
Дгьыли-жәҩани рышьхәа ҷыҩуп.
Бжьык уазыруа исышьҭоуп сышьҭахь,
Уаха аҵых еиқәаҵәа ӡыҩуп.
Акы ахьырҳәо џьара акыҟоуп,
Быԥсы нбыжьит бара бышьҭахь.
Анышәбшамоугьы са сзы бныхоуп,
Бгәырҩа исыцу згоит ахраҭахь.
Бареи сареи ҳқәыԥшра ишԥеиԥшу,
Аӡаӡа иагәылшәаз ацәылашара!
Аҵых аԥсымҭаз, ашара ашамҭаз,
Сарҿыхеит исызгәакьаӡаз быбжьы.
Быбзиабара бдамра иҭамӡаз,
Шәахәацны аҽсыкәнаршеит шьыжьы.
Мшаҽнеиԥш илашеит бара бсахьа,
Иаргамахеит иахатәи сыԥхыӡ.
Сара сымышқәа ашәӡанӡршәызҵаз
Сгәырҩақәа зегьы ӡшәахҵас исхыҵт.
Бышьҭахьҟа бхьаԥшит мшы мышраз,
Иббома, ибыкәыршан ашәҭқәа ԥытлоит.
Бхәыҷқәа ирзынбыжьыз бымышра
Адоуҳа, шаеҵәан раԥхьа илашоит.
Банцоз ибзымҳәаз маӡа бымазар,
Шьыжь шәаԥшь бналагылан исаҳә.
Бгәырҩа зхыбго анарцәакрыҟазар,
Бхаҿы иарсуп сыбзиабара ахаҳә.
Акгьы ахьысҭахым, акгьы ахьыҟам
Сцоит сымала, схәыцрақәа хыхәхәа.
Аҵых ҵәцара ахьы мҩа агәылҟоуп,
Мҩанызас исымоуп амза ашәахәа.
Ахәыҷы сиҩызоуп сыхәмаргахеит,
Амаҷгьы саргәамҵуеит, адугьы убас.
Зны исҳәо схашҭуеит, сыгәлымыҩхеит,
Иамуит, сҽысзымҟажеит уаҩҵас.
Ушьҭа аҟәышрагьы аԥшӡарагьы срыҳәом,
Сахьҵәуоит сыбзиабара заа исыцәцаз.
Ушьҭа мра шәахәагь, мза шәахәагь сыхәом,
Инҵәеит сҿарамыш исаҭәаз лахьынҵас.
Уаха аҵых ҵәцоуп, ицәырҵаауеит,
Иалшоит асы леир, ақәаршҩы каҭәар…
Ишԥсыша здыруа, сшәыҳәарц сышәҭаауеит:
Ахьҭа сакуеит.
Ԥсыуа мцак аҽҳәаҿ  сшәыртәа.
Уахатәи аҵых ҵәца мҩасуеит икаран,
Ҳа ҳаиԥырҵра аҵых абла сҭаԥшуеит.
Ԥсра зқәым сыбзиабара башьанан,
Саԥхьа иқәгылоуп бқәыԥшра апатреҭ.
Иеибахаз сгәырҩа амаӡа,
Сгәаҵа иҭашьужьҭеи иҵӡозеи.
Ԥсынеиҭакрак самраӡа,
Зегь сцәыбналаны изцозеи?
Аҵыхәтәантәи абӷьыц ҿнахуеит,
Инцәырҟьа-цәырасыз аԥша.
Цәалашәарак сыԥсы ҭнахуеит,
Науырк сышьҭоуп есымша.
Ашәи ҭыҩуеит ашәырқыҭан,
Аҵых аҳәынҷоит аты абжьы.
Хәыцрак салоуп сеимша-еимыта,
Гәырҩа еиқәаҵәак сгәы иҭашьы.
Еҵәак сыԥхьоит ажәҩан ашҭаҿ,
Сгәы сынҭаӷызуеит маӡа.
Уаҵәы исԥеиԥшу иахьа сашьҭам,
Издырырц сҭахӡам слахьынҵа.
Сыбзиабара мҩасхьеит, иӡхьоу,
Имӷьо шәахсҭоуп исзынхаз.
Ӡырҩашшәа сқәыԥшра ихыҵхьоу,
Иахьа гәырҩашәоуп  иаҭынхаз.
Ԥшаласк наслоит хәылбыҽхала,
Егьырҭзегь ԥсыԥшәа ицеит зымҩа…
Уажәы-уашьҭан ашәеиқәа иалоу,
Ихәарҽхан игылоуп агылҩа.
Баргьы саргьы ҳамышқәа нымҵәоз џьысшьон,
Ҳаччаԥшь шкәакәахоз џьысшьон есымша.
Есышьыжь шара насыԥссирқәак сыкәшон,
Схәыцрақәа брыцнаҵсгәыӷрагьы лашан.
Бареи сареи мҩа еиқәаҵәак ҳанысит,
Ҳгәы нкаршәны аччаха ҳмаӡаӡеит ҳара.
Аразрагь аԥшӡарагь шәымҭак ахымҵит,
Урҭрымышра рыҵыхра ҳацәгылеит хара.
Лаӷырӡуп ашамҭаз раԥхьа ҳазԥылаз,
Ҳаԥс иахылҵыз иоуп раԥхьа амца бзыркыз.
Ҳа ҳауп раԥхьатәи ашәеиқәаҵәа зшәылаз,
Ус анцәа ҳалахь ианиҵахьан разҟыс.
Бхәыҷы игәырҩа цәгьа ҵәымыӷжьакцан,
Бгәы ишалагылаз бымҩасит баргьы.
Ушьҭа быдлаԥса ԥсҭазаарак сашьҭам,
Ҳабзиабара шысҵәуоз ихәлеит иахьагьы.
Сыԥсы быцуп уаҵәгьы уаҵәашьҭахьгьы,
Сакәхшоит бызқәаҭыԥзмардаз анышә.
Мшаҽнеиԥш баргьы-саргьы анарцәгьы
Ҳалагылоуп наҟ-ааҟ ҩ-кәбак рхышә.
Ӡра-ԥсра рықәлаӡом сажәақәа,
Бара быбзиабара згәылоу.
Есымша иҿыцхоит сыхәрақәа,
Ба бхәыцрақәа сахьрылоу.
Ишан ихәлеит ихаарадан,
Уахагь сызаҵәра ҟәараӷхеит.
Мҩацәгьак сықәуп гәыӷрада,
Сымышқәа иреиӷьыз ӡшәаххеит.
Ихьанҭоуп сышлац агәырҩа иԥнашәаз,
Тәым жәҩанк сшаҵоу скарахоит.
Бара ибзыскыз сҵыхәтәажәа,
Ибдыруаз, ҳанарцәиақәлахоит.
Избан быԥсы акәу зџьысшьо,
Ашәинылаххыз ашәахәа?
Амырхәага ашьыжь зҩычо,
Биарҭа инылахәмарт еилыхха.
Ах, ишԥеиԥшу ҳҿара ашьыжь,
Егьзхымҵкәа ицаз аӡеиԥш.
Ҳҿара ашьыжь рыцҳа
Ҳҿара ашьыжь,
Аҟәарашра инылашәаз ҳԥеиԥш.
Быншьан сыман гәыҟажагас,
Ашьшьыҳәа снадтәалон есшьыжьы.
Сгәы сҭацәажәон гәырҩа хҽыгас,
Исаҳауан сзышьцылаз быбжьы.
Бхәыҷи бареи шәаԥхьа саатәон ҳамҭак,
Ҩ-насыԥк ҩ-патреҭк шәысҿаԥхон.
Сшәацәажәон гәаныла ԥсшьамҭак,
Гәаныла суазыргьы сҳәон.
Ҳҿара мыш лабжышк налаҭәон,
Амца ацралон ахаҵа игәырҩа…
Убысҟан мшы лашак сгәалашәон,
Мшы лашак иниасыз зымҩа.
Бышықәс нҵәагәышьеит иахьа ашьыжь,
Иахьанӡа ҳаиԥылон есшьыжьы.
Иахьагь амра ҿыцӡа ихьашит,
Адәахьы ашьац гылеит икашьшьы.
Хыџьара иԥысҵәеит бҵәымыш…
Аеҵәрашҭа иҭалеит быԥсы.
Быншьан шьҭаҳхит. Бықәлеит мҩамыш,
Бдамра ахышәаҿ ҳаиԥылоит лассы.
Алԥхынрак игәырӷьон абри аҵла,
Ишгәырӷьоз мацара ишон, ихәлон.
Аҵла амахәқәа рыбын тлазла,
Есшара амырхәага ахьнаршон.
Ажәҩан иаҵагылан аҽыртлан,
Амахәҿа илнагаз аҿын азҳара.
Зынгьы аԥҭа рҽеибарк инхылан,
Ақәа нҭахәмаруан акәа-амаӷра.
Ицеит аҵла ахәҵыш аамҭа иамаз,
Иҵаарыҷҷеит аҵых, амра аҽаӡеит.
Ааигәа абӷьы иаҵәа аҵла иҿалаз,
Ацәарҭәеиԥш аҵла амҵа икаԥсеит.
Игылоуп аҵла ашәыб аҿалан,
Асы аҩуеит ахуҳәа, ажәҩан лагоит.
Ицәоушәа-ицәамшәа аҵых иахьалоу,
Ааԥынра быбышӡа ԥхыӡла иабоит!
Гәырҩа-гәырчы адунеи иақәлахарц,
Адоуҳа ҟаиҵеит анцәа ҳазшаз.
Ауаҩы дышгәыӷуаз адгьыл даҵаҩахарц,
Ашарагьы ирхәларц, ашара зыршаз.
Ауаҩы машәыр адгьыл аҳәашьҳа,
Анышәаӡа иналаӡуа ацәыкәбар.
Шәымҭа ҟьалак аԥсҭазаара зқәашьхаз,
Цас ишоу адунеи иқәҵуа зхабар.
Ауаҩытәыҩса ирыцҳара амзыз,
Зхазы цәгьа баны бзиа ҟазымҵо.
Ауаҩы шәи, бзиа нагӡа зызшамыз,
Аҟәарашраҿы абысҭа лазҵо.
Иац адунеи иқәнагалаз машәыршәа,
Иахьа сыгага убаӡом џьаргьы.
Сашәақәа роуп ухышәинкылшәо,
Абжьарак, ушьҭа сыҟаӡам саргьы.
Ҳашҭа ашәшьыраҿы сықәиоуп,
Ашьхыцқәа исҿарыԥсоит аҵәашәҭ.
Хәыцрақәак сыҷкәынра иақәлоу,
Ахәхәаҳәа иҭаԥсоит са сгәашә.
Акәыкәу абжьы ааҩуеит бнагәыла,
Хҭысқәак хәыҭхәыҭуеит сҿаԥхьа.
Сыбла даахгылоит гәаныла,
Исгәаԥхаз аԥҳәызба зегь раԥхьа.
Иасуеит ирҩышьыгоу аԥшалас,
Ииасхьоу схәыҷра анасыԥсхьаауп.
Хәылԥшәаԥшь амшын ихшәалаз,
Ахьы шәахәа ԥыххаан ираауп.
Аԥшеиԥш ицаз сымышқәа схысны,
Рыцәқәырԥқәа сырхыуп аӡхыҵреиԥш.
Амаалықь лымҵәыжәҩа насыхьрсны,
Саԥхьа дниаҟьоит алакә  еиԥш.
Иҟалаша заа уацәымшәан,
Иузыхәшьаду лахьынҵоуп.
Инкашәаанӡа уеҵәкыдшәан,
Аԥшырҭа иқәтәоу икәа уҭоуп.
Бзиа сыҟоуп ҳәагьы умгәырӷьан,
Бзиа нагӡа шыҟам дыр.
Уцәа уҭымҵын инахырҟьан,
Анцәа духыццакуеит, уццакыр.
Аԥсҭазара ашәеиқәа иалоуп,
Цәгьеи-бзиеи рышьхәа еивҵоуп.
Иахьатәи амыш угәы акалоуп,
Аха уаҵәтәи амыш уара утәоуп.
Ҩба умызхыз нас ак уиҭоит,
Ҳазшаз урхибаауам зегьы.
Ушьҭахь, уразрагь гәеиҭоит,
Акымзарак уцәыӡӡом џьаргьы.
Гәырҩеи-гәырӷьеи еицыкәашоит,
Иахьа са истәуп, уаҵә – уара.
Зны сара сашҭаҿирлашоит,
Ашәшьы хиҵоит ҽаџьара.
Дад, алахьынҵа кьаброууп,
Ахьи аразни абаӡом.
Анцәа дызҭоу иԥсынҵры роууп,
Ҽаӡәы иҵәуабжь иаҳаӡом.
Ашара иациз амыш ҿыцгьы,
Хәылԥшәаԥшь иналаӡуеит уаха.
Иааԥсаны иҿшәаз абӷьыцгьы,
Ацәарҭәеиԥш инкашәоит ҵаҟа.
Илаша-лашо амра цәырҵит,
Ақыҭа ҿыхеит иԥшӡаӡа.
Аԥҭа шәахҵас жәҩан ихыҵит,
Ашьха иркыдтәалт хараӡа.
Ԥшахьык асуеит уарла-шәарла,
Аӡаӡа аҳәиҵәҳәа икаԥсоит.
Қәԥсҳак ҟалан, иҩежьӡа ахала,
Аҵла ахыцәқәаҿ  аҽаӡоит.
Аҿарпын еиԥш абна цәажәоит,
Аҵла инықәтәеит аҵыс аҭра.
Ахьшь гәаҭеиуа аԥсаатәирхаҩоит,
Аҳауа иалоуп иԥыруа.
Иаҵәа бӷьыла еиԥынчылан,
Зехьынџьара аҿа ҵысуеит.
Рыхқәа шьҭыхны еикәагылан,
Асаргьы ашьхарахь иԥшуеит.
Ӡра-ԥсра зқәым аҵыхқәа сгәаҿы имҩасит,
Исыциз, исыцԥсуа сымышқәа гәырҩазгоит.
Хынҩажәеижәабантәиахьа амза еиҭасит,
Аҵыхәтәантәи сыҵыхқәа рыԥхыӡ  наскьазгоит.
Сеиҭархылеит уаха иԥсхьоу сгәырҩа ашьҭақәа,
Иахьагь сышьҭақәа былуеит амца рыцралан.
Зегьы мцабзны исԥылоит схарҭа сыԥсырҭақәа,
Гәыжьжьагак сызнымхаӡеит, ицеит зегь бналан.
Хәылԥшәаԥшь мыткәмак цәырнагоит мраҭашәара,
Уи ииасхьоу сымышқәеи сыҵыхқәеи руазоуп.
Алабжыш канаԥсоит нахьхьи гәалашәарак,
Убырҭзегьы сышлара иазныжьны ицаз роуп.
Сабду ихәышҭаара агәы сықәтәоуп наурҵас,
Хәылԥы еҵәа наҿалашеит ажәҩан ахымаа.
Ахәы ԥшӡа шьаркыцуп, ашәы еиқәаҵәа зшәырҵаз,
Уи аеҵәахәкыднахит аамҭа аӷымаа-сымаа.
Схәыцрақәа зегь ырзо ԥша гәырҩак еиҿасит…
Исыциз, исыцыԥсуа сымышқәа гәырҩазгоит.
Хынҩажәеижәабантәиахьа амза еиҭасит,
Аҵыхәтәантәи сыҵыхқәа рыԥхыӡ   наскьазгоит.
Сара сқәыԥшра зегьы-зегьы снаҭон,
Амрагьы амзагьы са сзы илашон.
Хыцҵас икыдлоз амзаҿа гәасҭон,
Ахьы шәахәа ахьыӡсо саԥхьа икаҭәон.
Дгьыли-жәҩани суаҩа иқәкәашон,
Асар рымҩагьы рҩашшәа ихыҽҽон.
Ихьырӡышха арҩашқәа хыхәашон,
Аҽны шьыбжьон ӡыхь ҿыцк хыхәхәон.
Санион аӡиас ҭаххаа ишыцәаз,
Аԥшалас абызшәа саҳауан.
Акәасҭхара амцаҿацәашьы анырцәаз,
Схәыҷра анасыԥкаххаа илашауан.
Зегь сыман, зегь сыцын, исаҭәашьаз,
Алаԥшыцәгьа илаԥш сыҟәган.
Аԥсыуала атәашьа агылашьа…
Маӡа сыҵакымызт, сыгәраган.
Абас мацара жәымҭа шкәакәа сҭалеит,
Абас санысит ихҵәрыраз амҩапа.
Хәылԥшәаԥшь снаҵагылт уаха схала,
Уаҵәы мшаԥуп!
Суҳәоит, ҳазшаз, ԥхыӡссирк сырба!…
Ахра ахыцәқәаҿс-кәамҟьак ныжьуп,
Қардуаг шкәакәашәа илашоит.
Арффа цаҟьа асыԥса рҭажьуп,
Арҩаш рыҵҟьа ҵаҟа ицоит.
Ахра шкәакәа иаҿахәмаруеит,
Абаҩыш тәыҩақәа разынха.
Абқәа рԥыза, тәыҩа қаруа
Ҭоуп,
Анана Гәында лымӡырха.
Акаԥкаԥабжьы аҳарҩа ируеит,
Агәы-аԥсы каршәуп ақәасаб.
Ашәарыцаҩиԥба рныруеит,
Ргәы рҽанырҵоит акаԥкаԥ.
Иахьатәи амыш ԥҭацк зхымлац,
Мшынҵас ашьха жәҩан цәқәырԥоит.
Цқьарамзар гәнаҳа зқәымлац,
Ӡыхь ҿыцк хыкьасан икаҭәоит.
Иаасыкәыршан зегь карахеит,
Дхеит ауаҩытәыҩса ихаҭа.
Аҭыӡшәа-гәарашәа гәарахеит,
Ари иамоуӡаҵәҟьеит хәарҭа.
Уаха аши ахәыӡи еилысхуеит,
Аха хәарҭахәаԥшь збаӡом.
Ауаа ашьхыҵәреиԥш еилысуеит,
Арыцҳа ихәаша егьырҳәаӡом.
Мҩакы иқәуп ҳазго ҳга ҳәа,
Аҩгьы-акәаргьы шьоукы иркыуп.
Еигәыдырҵоит шьоук агәгәаҳәа,
Шьоук анцәа иҳәара иаҿуп.
Амышәшзахәо аҽада афоит,
Аҽадажә ҭацара ауеит.
Аҩызагьы алымҳа ԥырҟоит,
Изакәызеи ҳәа иҵаауеит.
Илымҳа данкуп ауаҩага,
Уи амин рыциҳәоит зегьы.
Дгаӡҳәыӡхеит ахаҵа нагагь,
Ииҳәо аԥхылнадом џьаргьы.
Акгьы анумҳәа уҽадахароуп,
Уи алагьы иӡбоуп узҵаара.
Иҟоу ануҳәа ухы ақәуҵароуп,
Аргама уцәыҵаршьуеит џьара.
Ҳара ҳазшәиз имаҟа нкаршәны,
Дшьамхнышгылазеи шаҟантә.
Инаԥар днахан, иџьар ихаршәны,
Ашәиҳәаҩишәибжь ааҩуеит харантә…
Еҳ, дышԥагәхьаазгеи ашла,
Ашла аԥсышәала ицәажәоз.
Агәырӷьашьа здыруаз ҟәышла,
Ахаҵа итәала игәжәажәоз.
Згәырҩа аҵәахышьа здыруаз,
Ахьӡи-ахьымӡӷи зламысыз.
Аразреи аԥшӡареи зныруаз,
Амҩа хҵәрыра ианысыз.
Уа утәы зҳәарыда убызшәала?
Убызшәала аӡхьамԥш зыршрыда?
Ахәра ҭыԥзырӷьода ажәала?
Аԥсыуала мытәкмак зҳәарыда?
Ҳацәгьеи ҳабзиеи зырҽеиуаз,
Ашла ибызшәа ссир абаҟоу?
Аԥсшәа аҳәагыла иазнеиуаз,
Еиқәхарцаз иҳамоу иахьакоуп.
Еиҳау абаҟоу гәырҩацәгьа,
Уан лбызшәа шыԥсуа анубо.
Џьаҳаным аҭыԥхап иахьаҵәҟьа,
Ухраҭмҩа ушьҭа знуго.
Сбызшәа, скәаба хышла-гәшла…
Стәоуп сымала сыгәжәажәо.
Еҳ, дышԥагәхьаазгеи ашла,
Ашла аԥсышәала ицәажәоз.
Баша уашьҭоуп, ауаҩы, имхаӡо амҩа,
Уара уеиԥш умҩагьы иамоуп ҿҳәарак.
Дыҟоуп умҩа алахьанҵагьы иахаҩо,
Зегьы збарҭоу, дықәтәоуп џьара.
Умҩагьы уаҩымуеит уара уаныҟам,
Ушьҭақәа ахьанымсыз игылоит ақәыц.
Уара уаныҟам, џьым, акымзарак ыҟам,
Асы еицәа асыцәгьа ауеит ишауц.
Амҩагьы шарылоит ушьҭақәа анамба,
Амҩагь ншьанҵас акыраамҭа ишьҭоуп.
Нас ахәреиԥш еималоит адгьыл кәамԥа,
Уаргьы ахааназ адгьыл уқәҵит ҳәа ишьоуп.
Анагӡатә ҳәа егьыҟаӡам, зегьы ԥхыӡуп,
Уара ушаеҵәагь зны икьаҭоит џьара.
Умышқәагь уҵыхқәагьы зегьы-зегьы ԥсыԥуп,
Зегьы ирҭынхо, зегьы ирхаанхо хануп  аԥсра!
Есымша аразра сашьҭоуп,
Аха ҳарамроуп исԥыло.
Санхыло амаалықь ишьҭа,
Аҩысҭаа саԥхьа даагылоит.
Убысҟан, амыш икаххау,
Хыхь аӷны жәан еиласуеит.
Аԥҭақәа ирылҟьан, иԥыххаа,
Аџь ҵла амацәыс асуеит.
Саҩысҭаахәдықәтәоуп аҵла,
Иҭахыуп анцәа сицәигарц.
Афы акәҵәишоит аџь еихацла,
Аҵла аҩысҭаа даҟәицарц.
Ибылуеит аџь амца ацралан,
Икаԥсоит аҩысҭаа ицыблыха.
Адгьыли ажәҩани еилалан,
Нахьхьи напхыцла еицрыхоит.
Иарлашоит амацәыс сымҩа,
Еикәԥоит ҳалали ҳарами.
Еибакуеит аҩысҭаа иӡамҩа,
Игәырӷьоит Анани Адами…
Уи ауаҩигәы имыхьӡац ахаан,
Есымша ибзаласа еиқәрҳәуп.
Иара ишиҭахыу дыҟоуп иаан,
Агәы ацымхәрас изҭоу оупцәарҳәуп.
Иаҳаз иҳәоит, иибаз ифоит,
Иара изы уахынлагьы шьыжьыуп.
Аҭәа ибазар, аҭәа иҳәҳәоит,
Егьырахь, зегьы итәӷәы рыхшьуп.
Гәырҩа-гәырчуп иснаҭаз,
Иахьа ицәылашаз ашьыжьгьы.
Еихымсыӷьит амш исхарҭаз,
Амацәысгьы ададгьы.
Ахәылԥазы абгыӡсықәҟааит,
Ашьашәы еиқәаҵәа иҭарцаԥхаз.
Ашамҭазы сгәы нкылкааит,
Абза гәырҩа зыԥсырҭахаз.
Аҩа скын, исымпыҵаԥҵәеит,
Амахәаӡагь аӡы алҵит.
Амца иҿасҳәаз хәҵацәеит,
Аԥсра аҟынӡа сгәамҵит.
Исықәҿнаҭӡом сынасыԥ,
Амца ацралеит ссыԥсагьы.
Саргь уаҵә ԥшасын сниасып,
Са исыцыԥсып сымрагьы.
Ашьынкаса еиԥш амза кыдуп,
Аҽыкәаҳа акәыршоуп – адырдха.
Еилаарцыруа аеҵәкәицуп,
Аҵых сыԥсы алахоит уаха.
Садаԥ ҳәынҵәроу зыбла аԥхара,
Еҵәышк налысхит хара.
Ааигәа исԥырҵыз, сыԥсықәара,
Уи бахнысшьалеит бара.
Ашьынкаса еиԥш амза кыдуп,
Агәы цқьа аҩада иҩарха.
Сахьцалакгьы насыԥк сыцуп.
Сҿаҳәатәгьы ҟалоит уаха.
Ах, уахатәи аҵых шԥахьанҭоу,
Цҳаражәҳәаҩыс исымада.
Сара сгәахәара иахәарҭоу,
Ажәа разык сзызҳәода?
Ушьҭа аҵых агәы еиҩнахит,
Алашьцара саларшәуп.
Еиқәаҵәала схәыцра схахоит,
Сгәырҩа ашьҭақәа сгәаларшәан.
Сахьа гәакьак цәырҟьа-цәырас,
Гага шкәакәак ниаслоит.
Сеиқәырхага, схәыцра, сгәыраз,
Усыцыз мышьҭа бзиала.
Ах, уахатәи аҵых шԥахьанҭоу,
Цҳаражәҳәаҩыс исымада?
Са сгәырҩа ашҳам алаҭәоуп,
Уаа, аҵых мҩасуеит хаарада,
Уаа, ажәа разык сзызҳәода?
Ажәҩан каххаан ашьхатәыла,
Ашьха ӡыхьқәа рыхьӡы каҭәон.
Хыхь ацәҳәыраҿаҿарпын гылан,
Ахала ацәҳәыраҿ иџьабон.
Игылан уи агәҿыӷь иаркаран,
Ашәа гәхьаанагон аҿарпын.
Ақәасаб хәмаруан ахра ҿҟьараҿ,
Аҿарпын гылан иԥшын.
Ус, иқәырҭәаа ашьха ацәҳәыра,
Инаҿаӡсеит аԥсаса рымшын.
Игәырӷьа-хәмаруан гәыла-ԥсыла,
Ашәа аацәырнагеит аҿарпын…
Ҳара зегьы гәаныла ҳаиӷацәоуп,
Ҳаиҵашьыцуеит гәылагь шьамхылагь.
Аха ҿырԥшӡагас ҳазҿу ччароуп,
Ҳаччабжь ҵҩадоуп уахынлагь ҽындалагь.
Ҳара зегьы ҽеила ҳаибадыруеит,
Избарҭоуп убла аԥыџь ахьҵысуа.
Егьа уҽхыуҩаргьы,
Зегь акоуп иуныруеит,
Иузымӡаз угәы еиқәаҵәа ахьбылуа.
Уаҩак азноуп уареи сареи ҳахьыҟоу,
Шьыцроуп, дад, уареи сареи ҳахзырҵәаз.
Ари иац акәым, жәац акәым, нахьхьынтәоуп
Иахьаа, амилаҭлымга зҩа зуахҭаз.
Иамоузеи нас ари ашәиԥхьыӡхҿыхшьас?
Иныҳәа ҳаанагома, зышәи ҳагаз?
Иамоузеи заб дызшьыз аҭоурых ианыхшьас?
Дызусҭа, дабаҟоу, ҳа «ҳашәахә» зҳәаз?.
Ҳара ҳазшәизгьы диасхьеит, дыҟаӡам,
Ауаса шкәакәа ззааго дыҟаӡам аӡәгьы.
Ҳабдугьы адамра хылаҵәҟьа дасхьеит,
Хәарҭа-хәаԥшь збаӡом џьарамзар-џьаргьы.
Нахьхьи аҭәаҵла ҵысӷрак нықәтәалоит,
Са саамҭа гәырҿыӷьга цоит ишцара…
Инархадоу ӡаӡашк амахәинықәҭәалоит,
Гәыӷра бжьык аарла иааҩуеит џьарантә…
Уара анцәа изынгьы уҟаӡам,
Уҟаӡам аҩысҭаа изынгьы.
Аӡәигәырҩеи игәаҟреи уалаӡам,
Ухы заҵәык уашьҭоуп ԥсынгьы-бзангьы.
Аԥсхаԥс жьы уфоит
Аҿыцшьыра уеигӡан,
Иумоу узеихцом, ушьҭахь инхаша.
Ҵысхш, чаӷьа чыс уеишәахьча иқәӡам,
Уца иҭоу уеигӡоит,
Учуан иҭоу зымфаша.
Ԥси-бзеи еихҭнуҵоит ухы азеиӷьашақә,
Ухҭырԥажәеиԥш ауаҩы дуҭиуеит.
Уажәы-ушьҭан жәҩан гәаҵантәилеиша,
Анцәа ду иҭсыс шкәакәа уазыԥшуеит.
Аџьма шьтәа ицәыцәыз цоит бгашәара,
Уаргьы ажәҩан икыдургылоит акьыба.
Уара иуразҟымхеит амаҷанышәара,
Зегьы-зегьы ҭоугало џьушьоит укәба.
Ахәаша!
Ушԥаҩызоу араса хәаԥса,
Згәы ацыц ирлагаз, ҵаҟа икаршәу.
Иубаӡом уара, уҩнапык науваԥса,
Уаҵәуҭоубыҭ ҵҩада аҵа ушҭаршәу.
Уара уҟамызт анцәа изынгьы,
Уҟаӡамызт аҩысҭаа изынгьы.
Ус, агагеиԥш ушықәыз адунеи,
Агагеиԥш унықәбаны уцеит.
Агәхашҭреи агәыӷреи еицымзар,
Аԥсҭазаарагь ҟаломызт.
Адунеи мцла еибаркымзар,
Амшгьы хәломызт, аҵхгьы шомызт.
Макьана ихароуп амба аҟынӡа,
Макьана еихсыӷьуам, ажәҩан лагоит.
Ажәҩан аҩуеит амацәыс аԥынҵа,
Амацәыс аԥынҵа зегьы-зегьы аҳәоит.
Сымшгьы сыҵыхгьы рынасыԥаҩуеит,
Ажәҩан иҵнагоит слахьынҵа ахац.
Исмаҳац бжьы маӡак нахьхьынтәи иааҩуеит,
Иааҩуеит бжьы маӡак, избац-исаҳац.
Сануп макьана атоура арҟыра мҩа,
Избом иахьыҵәахыу слахьынҵа акәалаԥ.
Исымпыҵаԥҵәоит иску амахә ҩа,
Ҽы шьапхыц ахьакуа сышзахәо сцалап.
Уажәы-уажәы еиласуеит адунеи аӷныжәҩан,
Исгәыҵхуа снеиуеит аӡыхшьах ацәқәырԥа.
Сышықәсқәа реидара ықәыӷәӷәоит сыжәҩа,
Ааҷеиԥш иҵысхит сызну амҩапа.
Снаскьеит ушьҭа арҟыра мҩа санысны,
Аҵыхәтәантәи сҩыза, слабашьагьы скыуп.
Снеиуеит игәыҩ-ҿыҩхаз сгәы саԥысны,
Сзынаӡомашь сгәыӷра ацәашьы ахьаркыу?
Аӡәы ихирбгалеит аҵыс хәыҷаҭра,
Акәтаӷьқәа ыфаны икаԥсоуп асаара.
Иҷыр-ҷыруеит, мыткәмахап иаҳәо,
Амахәқәа ирылоуп аҵыс хәыҷшаҟьо.
Сишь! Ахәахьгьы иҟыжуеит акәытқәа,
Имҵадырсзар акәхап абгахәыҷқәа.
Лаҳәа еиқәаҵәак ҟыруа ажәҩан ихуп,
Ижьышуеит, убригь ахәы аҭахуп…
Аӡырлашәамҩа иантәалеит, избоит,
Уигь уаҵәы амаҭаԥылар ҳәа ишәоит.
Аӡырлашәаҽеиҵых амҩаҿы иԥшуп,
Ауаҩытәыҩса аҵыхәа хиҵәарц иԥшуп.
Слымҳа инҭаҩуеит ахысыбжь, ахәаҩ! –
Ҳаи, рыцҳа дымикәа дыҟам аҵеи!
Аха иаалырҟьан ԥсӡык ааҩуеит харантә,
Аӡәииеҵәахәкыдшәагәышьеит џьара.
Ахәахьы, чара бжьык быбышӡа ишәҭуеит,
Агәыӷрақәа ахьхьаҳәа рышьҭыбжь гауеит.
Ажәҩан хымаа иаҿысуеит ақәа,
Ақәа цырақәа ирыҵаскуеит снапқәа…
Сгәырӷьоит, сагьгәырӷььом, ҭынчрам џьаргьы,
Адунеи сагәларшәны сгылоуп саргьы!
Ахәда ныхшәа-аахшәо илашоит ацәацәашь,
Сгәалашәара, сгәаларшәо, абла ҭаауеит.
Избоит ԥарԥалыкь шкәакәак ԥаԥашьк,
Ацәацәашь иакәшоит, ацәацәашь ӡыҭуеит.
Амцабз шкәакәа аԥшӡара ихнахит,
Аԥшӡара иагәылоу ашҳам абаӡом.
Аԥарԥалыкь шкәакәа
Амҵәыжәҩақәа еиҵнахит…
Илашоит ацәацәашь, ацәаӡыӡхкәаӡом.
Иакәшоит уи амҵәыжәҩа еикәамԥсакәа,
Иакәшоит, еиҭакәшоит, аха ишәаӡом.
Амцаԥшь иалашәоит аԥарԥалыкь шкәакәа,
Аха
Аԥарԥалыкь шкәакәа аԥсырҭа абаӡом.
О, аԥсҭазаара, уаӡәк дсымшьызар,
Мшы мшык саҭәашьа иахьагьы.
Сызнуҵаз амҩа, мҩа мшызар,
Умшра уыҵхра сыцҵа саргьы.
Анцәа амч сыҭеиҳа иансыхьуа,
Суҳәоит ирсында са сгәырҩа.
Сгәырҩа-сгәырчы усгьы еихсыӷьуам…
Исараӡа. Сыгәҭыха сырҳәа…
Са сыҟоуп сӡыхь хәыҷыҟанаҵ,
Ашыцра шәа шаҳәац иаҳәонаҵы.
Ацәыкәбар хыкьаса аасра иланаҵ,
Иҭамбаӡо абжьы хаа аханаҵы.
Сшьабсҭа сышьхақәа рша еҵәа,
Сцыхаӡахь ианнеиуа шьыжьымҭан.
Ишәахха аԥаҩқәа ирхәыҵаҵәо,
Ашара шәа анаҳәо сгәыӷырҭа.
Убысҟан исҳәоит саргь ашәа,
Убысҟан исҳәоит сыҷкәынра ауаз.
Зегь сырзоит аамҭа иԥнашәаз,
Аӷгьы леиуаз, асыҭәҳәагьы ауаз.
Сӡыхь ҭабаанӡа саргьы сыҟоуп,
Сымрагьы ыҟоуп, сымзагьы, убас.
Сыҟаз нас сынасыԥахьыҟоу,
Анцәа еицоумкын сыбжьы игаз!
Уахатәи ахәылԥ ҭынчроуп, ԥша аҵаӡам,
Аарла аԥсымра каԥхоит иҭааӡа.
Стәоуп шә-маӡак рҭынчра сҽалаӡан,
Игоит зынасыԥззымԥшааз иашәа гәыкӡа.
Бжьы зхам, ԥсы зхам аԥсабара цәажәом,
Аӡәгьы ибарҭам ԥсыгагак мҩасуеит зымҩа.
Еиҳа-еиҳа мши-ҵхи ргалуан хьшәашәоит,
Еиҳа-еиҳа еицралоит ашарамша сгәырҩа.
Апҟақәа неиуеит анаатәиԥнашәаз…
Илшои ауаҩрыцҳагь игәаҟра иҳәеит ҳәа.
Ах, исазҳәарыда уаха гәшәы-мшәак?
Анцәа салоумшьын аӡынтәи асыҭәҳәа.
О, шәабаҟоу ажәытәӡатәи ҳашлақәа,
Хацламҳәала аӡхьамԥш зыршуаз?
Арамҵаҿы изыӡбоз адгьыл агәалақәа,
Агәырӡа аҵа иныҵганы хараӡа иԥшуаз?
Иахьа шәышԥаҭахыу сыԥсадгьыл еибахаз,
Шәара шәыдлаԥса абиԥарақәа ссахеит.
Аамҭа шәаҵҩахеит еиҳа ҳанеилахаз,
Ахаҳәеиҩызхуаз шәажәа аамҭа иахәхеит.
Ара уажәы ӡи-мцеи аҽҽаҳәа еиқәырҭәоит,
Анаҟәамца зкыз абамба аҿажьны идырцәоит шьоукы.
Амалазы, еимакны аԥсхаԥсжьы еицырфоит,
Жәлар рлахьынҵа аӡбарҭа рагәаԥшьк нымхаӡеит Аԥсны.
Ԥхыӡлагь иубарҭаӡам кәыбак злырхуа хьаҵлак,
Иҟәаҟәаса аҩхаақәа ирҭажьуп егьызман.
Ҳа ҳлакә Ҽаԥа Џьамхәыхәиздырӡом хьаҵрак…
Ҳажәлар рыцҳа еилахеит еиҭымхан.
Гаӡагьы ҟәышгьы еиҟарахеит жәҩахырла,
Аӡәы ииҳәо даҽаӡәы хасбжьны иаҳауеит.
Аԥси абзеи џьеибашьоит инеидгылар,
Ашәиҳәаҩишиҭаху ҳамышқәа ццакуеит.
Шәышԥаҳҭаху ар рҵыхәа ҭызгоз адуқәа,
Шәара амилаҭрныхахәқәа шәымшра зцыз.
Шәнеиуан аламыси ахаҵареи нықәуа,
Ишәыцын хьӡи-ԥшеи, аԥсуа иажәеиԥш ихьӡыркыз…
Арҩаш шыцәоу избозар сиҳәон Иасақьырсҭа,
Ҩаԥхьа шәымҭак ҳашлақәа ықәиҵарц адунеи.
Сҿаҭахьа сгәыӷырҭан сыхгылоуп аҭәарыхсҭа,
Ашьхақәа рыбжьара аҳаҭгәынқәа ӡырҩуеит!..
Сара саагылазар хәыҷӡак акәын исҭахыз,
Аха убри ахәыҷгьы сахибааит ҳазшаз.
Сара сзынамӡеит сразҟы амаӡа ахьыҵәахыз,
Иршьаркыцхьан сирамыш, иҟьаҟьаӡа ианшаз.
Убри аахыс схала заҵәык абри амҩа сықәуп,
Анцәа илыԥха-игәыԥха саҳәоит есымша.
Гәнаҳак саҵамларц сынасыԥснықәит,
Иахьагьы ихьы шьаргәыҵа сакәыхшоит ҳазшаз.
Хәылԥшәаԥшь сналагыларц ушьҭа егьсыгым,
Насыԥимоуп гәнаҳада иқәҵыз абри адунеи.
Убри азыҳәан џьара уал хьанҭак сықәым,
Сызнысыз сымҩахәасҭа цқьоуп ладеи-ҩадеи.
Ушьҭа сгәы каршәны анцәа имаалықь сиԥылоит,
Сыӷьӷьа-сыӡәӡәа хышла-гәышла скәабоуп.
Уаха нырцәи-аарцәи рыбжьара сахьгылоу,
Сҭынчуп. Сымшгьы лашоуп, сыҵхгьы лашоуп.
Сгылоуп сымала ауаҩымашәыр ихшаз,
Шықәсык иаҩысхуеит уажәы еимга-еимцарак.
Суҳәоит,аԥшырҭа иқәтәоу, икахха изыршаз,
Сыҟанаҵисанажь, ашәак сзызҳәо шәахәац лашарак.
Аԥсҭазаара лаӷырӡуп ԥсра зхымԥо,
Аԥсҭазаара уазуп есымшагьы.
Аԥсҭазаара лымгазҩа зызхымго,
Ауаҩытәыҩса дгәаҟуеит иахьагьы.
Издыруеит,
Саргьы сышгәаҟуа сшиасуа,
Саамҭа гәырҿыӷьга лассы ишӡыҭуа.
Аҳәҳәыҳәа са сшьацра иныласуа
Сыԥшаласгьы ныҵашәа ишцауа.
Уи зегьы здыруеит игәаҩарамкәа,
Са сыҿҳәара амышгьы абла сҭаԥшуеит.
Ҳахьаца ашәшьыра сыҽныҵакуа,
Шәымҭак зхымҵыз сажәымҭаз сашшуеит.
Аха издыруеит ахаангьы ԥсра шсықәӡам,
Сашәақәа аансыжьуеит сҩызцәа шәгәаҿы.
Суасиаҭшәанаԥхьо шәаԥхьа инықәҵан,
Ҩаԥхьа сҿыцӡа сеиҭашәҭуеит шәнапаҿы!
Шьыжь шәаԥшь аӡаӡа аҿыршоуп,
Адгьыл разуп, ажәҩан лашоуп.
Амра нылагылт ажәҩан ахышә,
Икахха игәылҵит абжьынҵахышәҭ.
Ҽаныбзиала, дад, иахьа мшаԥуп,
Ҵәыцак сшәыркы, сара сеиҳабуп.
Гәнаҳак саҵамзар, суҳәоит, ҳазшаз,
Сҿаҳәатәы нагӡа, ҳамыш лашаз.
Гәырҩацәгьа румҭан ҳажәлар инхаз.
Гәаҟ-ҵәаҟра ирбахьоу рызхаз.
Нырцә-аарцәуаҳа аԥсӡы думырҳан,
Сыжәлар рзы уаҳа аӷа думырҳан.
Ҵхыбжьон имгааит уаҳа аты абжьы,
Анцәа ҳрыцҳашьа, ауеи ҳаумыршьын.
Ҳхәыҷқәа рчамҩахәумырӡын, анцәа.
Ҳжәымҭыӷьла ачабаа аҿоумҵан,
Ӡаарах-ҳәаарах ҳца иҭоумҵан.
Лари, уаари, хызи, џьхәари ҳархыумбаан,
Ацәгьеи абзиеи анцәа еиҿумбаан.
Арцына ҿнамҭааит иахьа шьыбжьон,
Ҳаӷа иарбаӷь аргама икакоз,
Цәгьара азыҳәан анцәа ҳаумыршәан,
Ҳшәақь иҭыҵыз ахы каумыршәан,
Анцәа еицоумкын аԥсуара аҳақ,
Сҿаҳәатәы ҟауҵарц суҳәоит уахак.
Аԥшырҭа иқәтәоу зегьы зымчу,
Иҳаԥгал уаҵәы мшы ссирк имшыу.
Алаԥшыцәгьа-ҿаԥшыцәгьа дҳаҟәга,
Аԥсуара аҵеира бзиа еибарба.
Аешьа икаимҭәааит, аешьа ишьа,
Злыԥха ҳаура уаҳхылаԥш, ҳаԥшьа.
Ҽаанбзиала, мшы-мыш, иахьа мшаԥуп,
Ҵәыцак сшәыркы, дад, сара сшәеиҳабуп!
Уа аӷар ихәаша егьыҟам рҳәеит,
Абза аԥсы диҵашьыцуеит рҳәеит,
Азхарафа иԥа уицәымшәан рҳәеит,
Агәыҳәиоуп, дад, ишәарҭоу рҳәеит,
Хабжь ихы аԥҽрагьы ахмырҵкәа рҳәеит,
Аишәа иқәу иԥсхишьуеит рҳәеит,
Аԥшәма уԥхашьаны егьумҳәар рҳәеит,
Уаргьы аҵыхәтәан уифоит рҳәеит,
Дад, аԥсуа дԥагьахар рҳәеит
Аџьмацәа амагәиӡахуеит рҳәеит,
Ауаатәыҩса, лашәагоуп рҳәеит,
Ҳа ҳлахьынҵа зыӡбогьы рҳәеит,
Азхарамфа иԥацәа роуп рҳәеит.
Абна аҵәаҷҷа аҵәаҷҷа ахоуҳар рҳәеит,
Аҵыхәтәан ҵәаҷҷахоит иҿало рҳәеит,
Дасу илеи-иҳәеи иара иеиԥшхоит рҳәеит,
Уа ҳара ҳазшәиз ҳаишәиӡеит рҳәеит,
Хәыц еиқәаҵәа злам уасак ҳаманы рҳәеит,
Ҳазшәиз иҟынӡа ҳцашан рҳәеит,
Аха убригьы, дыԥсхьеит рҳәеит,
Абас хҿыхшьа ҳмоуӡеит рҳәеит,
Ҩ-кьанҿаак амшын ихибарӡалом рҳәеит,
Арҩаш ӡышхәас ирызхом рҳәеит,
Амшын ӡымшын рызхом рҳәеит,
Аҩеишьцәа ҷанҷаны еибафоит рҳәеит,
Уа, џьым, џьым, ари каамеҭуп рҳәеит,
Аџьма анынҵәаша тәҩала еисуеит рҳәеит,
Уа иҳәала, иҳәала макьана рҳәеит,
Аҭла ԥсирири ԥсиҟәана рҳәеит!
Аԥҭақәа ршәах иналаӡсан иаацәырҵит амза,
Џьаргьы уахьырымго сыргоит уаха мҩақәак.
Ашьхақәа ирхалашоит аеҵәақәа рымца,
Ашьацра илахәмаруеит иҟьалаз шәахәак.
Уаха аҵых сацәажәоит аҵых абызшәала,
Са исхоуп ажәытәӡатәи сабдуцәа рыбжьы.
Аҵысгьы сацәажәоит аҵыс абызшәала,
Макьана иаламӡыц иахьатәи ашәшьы.
Сбызшәа заҳауа шмаҷхо збоит аргама,
Избоит адгьыл сыҵашьшь ишаҿу ацара.
Сбызшәа умаҳазар, аҩыза, нас акыр узынхама,
Иабоуҭаху ари адгьыл зымца мнеиуа хара.
Изуҭахи Абрыскьыл анцәа дызиеисоз,
Нарҭаа ҟамлозар, иазуеи Нарҭаа рдунеи?
Адунеи агәҭа, зны аԥаембарцәа ахьеизоз?
Уаҵәрышьҭамҭа ҭацәуазар ладеи-ҩадеи.
Ихышәт, уара,
Ихышәт, уара, шәыблақәа аԥсуара аҵеира,
Улақәа хуҩар, амшаԥы цоит ишцара.
Бызшәада амилаҭагоит аӡыхшьах алеира,
Рышьҭамҭагьы шәиԥхьыӡхан ишоит ишшара.
Амаша иҭыҩуеит ашлақәа руаз ажәа,
Амаша изҭамгалаз рызқәаҭыԥ ҵысуеит.
Сцәа-сжьы схибаҳәоит иахьа акалашәа,
Зыԥсы ықәхаз аеҵәа жәҩан калҭаҿиӡыҭуеит.
Иаажәг, уара, сабду илабашьа,
Ҽаанбзиала! Саргьы ушьҭа сбыргуп.
Сабду иламыс, игылашьа, итәашьа,
Сара саԥсуоуп, убырҭзегьы сдыргоуп.
Иаажәг аҩыжәлак ахҟа рыбжьызхыз,
Ирхаану шә-ҟалаак рдунеи.
Ацаҟьа ашьанҵа амца аҿызхыз,
Слакәлаба иԥыршәахьоу гәырӷьеи гәырҩеи.
Иаажәг, уара, сабду илабашьа,
Ахаҵа дказмыжьуаз агәаҟраҿ.
Алабашьа аҩызараҿиҩашьам,
Уа абӷаџьмақәа аҿызхуаз ахра.
Икын уи аӡхьамԥш зыршуаз ахәараҳәа,
Есымша ирыцын аԥсреи абзареи.
Ицын ахаҵа ауаз ахьиҳәоз аккаҳәа,
Абас мацара са сҟынӡа иааӡеит.
Ушьҭа сара исаҭәам еицаскыр,
Са сабду игәашьамхыз иахьанӡа.
Агәнаҳа саҵалоит иԥхьаскыр,
Ашьамҩа ианысхьаз уажәраанӡа.
Иаажәг, уара!
Иаажәг, уара, сабду илабашьа,
Ари, дад, сара сзыҳәан гәадуроуп.
Сабду иламыс, игылашьа, итәашьа,
Ԥсраҽнынӡа сгәаҵаҿы исҵәахыроуп!
Дад, уԥсҭазаара аҭак уазымԥшын,
Уцәалашәараҿауп аҭак ахьҵәаху.
Ауаҩытәыҩса далоуп аӡымшын,
Аӡыхшьах игәыҵхуа ацәқәырԥқәа дырхуп.
Ауаҩрыцҳа дзакәу ҳәа макьана,
Имашәырынгьы аӡәгьы имҳәаӡац.
Ауаҩытәыҩса адгьылаҿаргама,
Дмашәыруп, аха агәра имгаӡац.
Анцәа имаалықь идунеи дықәнаҵ,
Дшызҵаара дыргоу дыԥсуеит.
Уи анцәа ду дишеит дгәаҟларц,
Убас мацара имышқәа ӡыҭуеит.
Ауаҩы иҿҳәара амыш анҵәамҭаз,
Ицәалашәараҿицәырҵит аҳақ.
Иҽынеиҵыхны иԥс ацамҭаз,
Иаҳаит аҵыхәтәантәи аҭак.
Убысҟан ашәымҭак иналагӡан,
Еиликааит дмыцхәны дшықәыз адунеи.
Аха аамҭа мҩасхьан башаӡа…
Аҵыхәтәан аарла ажәа заҵәык иҳәеит…
Адунеи хызфаахьоу ҳәа аӡәгьы дыҟаӡам,
Избан уара адунеи уақәлахо зџьушьо?
Есымшагьы ишыԥсыша здыруа урылаӡам,
Дгьыли-жәҩани анцәа иуиҭаз зегьы ҟәнушьоит.
Иузымхеит ашьха, иузымхеит ага аӡымшын,
Садаԥ ҳәынҵәран аеҵәурыԥхырц уҭахуп.
Уажәраанӡа уаҩроуп, ламысуп иҟоу умшын,
Иахьа хьырҵәаҵәала ууадыхәчықьмаџьа ҭәуп.
Еҵәа сса зҿаԥсоу жәҩан сакара урҳәыргьы,
Ҩ-ҽышьахәарк анышәауп иуаҭәеишьаз анцәа.
Уара уцгәы хәҵышхан аҳәынаԥукыргьы,
Уаҳа узахыԥом, узықәԥшуам угага ахацәа.
Ауаҩрыцҳа, адунеи шеижьагоу удыруаз,
Зынгьы рҵыхәтәы ԥҵәагәышьоит ашәеи ачареи.
Амаҷуалаӡа, уҟанаҵуччоз, ууазыруаз,
Ҩ-шьаҿак роуп ирыбжьоу, дад, акәбеи агареи.
Сааԥсагәышьеит, сааԥсагәышьеит,
Ишынеиԥысшьуаз сҳаи сҷышьеи.
Мҩа хьанҭарак са санысит,
Ахра ҩашрагьы саҿысит,
Аԥсҭазаара ӡеилашыра,
Са сзы иҟамызт икашырран.
Есымша саман уи слаԥшықәҵан,
Исылахәмаруан цҳаҵәрык сықәҵан,
Аҩа скыргьы исымпыҵаԥҵәон,
Аӡа скыргьы исымпыҵаԥҵәон,
Ххьа рахәыцла сыԥсы кнаҳан,
Сара сзыҳәан инеимаҳан,
Зны илашьцон жәҩан сакара,
Шәалҟьа мрак ацәылашара,
Инасхамԥхацызт инасхалан,
Са сынасыԥашәеиқәа иалан,
Аха гәыӷрак ацыԥхь сыцын,
Игәыжьжьагаз схәыцра ҿыцын,
Санышьҭалоз уаха сгәаҳәо,
Иԥсыршьагаз ԥхыӡссирк саҳәон.
Саҳәон уаҵәтәи амыш шара,
Уаҵәуха азыҳәан мза лашарак,
Шәахәац хацк сыԥсы аԥысшьуан,
Лакәлаԥықәшәакгьы насҿысуан…
Абас, дад, абас мацара,
Снаӡеит сымҩа анаӡараҿ.
Снаԥшуеит – ахраш асыԥса аҿажьуп,
Шьахәапара асыршәы кажьуп.
Ушьҭа мраҭашәара ҵышлаауеит,
Ҩаԥхьа асы шакәакәа ауеит.
Асы шкәакәа сықәнаугәышьеит,
Ишынеиԥысшьуаз сҳаи сҷышьеи!
Ииасхьоу сымышқәа рыгага,
Сгәысҽанырҵоит сажәымҭаз.
Схәыҷра амҩахәасҭа анылага,
Икаршәуп амра агыламҭаз.
Сқәыԥшра иақәлоу ҵыск ҷырҷыруеит,
Абӷьы иаҵәа аҽалаӡан.
Аҵыс хәыҷы абжьы сныруеит,
Сқәыԥшра аԥхыӡссир иалагӡан.
Ахәы иқәыҩуеит бжьыласык,
Схәыҷра ашамҭа сгәаларшәо.
Ԥшаласк ашьацра иныласит,
Насыԥшкәакәак ныларшәо.
Алакәеиԥш ишеит амыш,
Икаххаа иҿыхеит аҳаҩара.
Гәалашәарак аиуа схамышҭт,
Сгәаҿы ицәырҵит гәаҳәарак…
Шәымҭа заҵәык иналагӡан,
Насыԥлашак сгәанаҭеит.
Лакә ԥшаласык салаӡам,
Амаҷисоуз салаӡеит.
Ԥшаласк ашьацра иныласит,
Насыԥшкәакәак ныларшәо.
Ахәы иқәыҩуеит бжьыласык,
Схәыҷра ашамҭа сгәаларшәо!
Асы леиуеит еимагылан,
Аҵла рышәыб еимаҳауеит.
Аԥша асы аҩуеит хыла-гәыла,
Сара сгылоит, скаҳауеит.
Аграпара ҵыск антәалоуп,
Ахьҭа ишԥакуеи иараби.
Асы шкәакәоуп зегьы зхароу
Уаҵәтәи амрагьы гәҩарами…
Ардәынакгьы аҵаа иарчалан,
Асы иларшәуп рацәа ххыран.
Асы ԥхьаҳәо ԥшьаала-ԥшьаала,
Снеиуеит аӡәишьҭа схылан.
Асы леиуеит ибахҵәаӡа,
Аӡын лакәссир акәа сҭаршәуп.
Аҵла хьышьаш ахыцәқәанӡа,
Абырлаш бырлашха иаҿаршәуп.
Асы шкәакәа, амцабз шкәакәа
Ахыԥраан ажәҩан иалалоит.
Ԥшьаала снеиуеит смыццакӡакәа,
Абыржәы сныҵԥраар иҟалои?..
Асы леиуеит, Асы леиуеит,
Асышәҭылашәҭуеит асы.
Сҭыԥҳа шкәакәак саԥхьа днеиуеит,
Асбырлаш цырақәа лхьыссы!
Сҳәатәы рацәоуп, сутәы рацәоуп,
Избоит ишан ишыхәлаз.
Сықәра аидарагьы хьанҭоуп,
Сҩызцәагьы цахьеит исықәлаз.
Мраҭашәарахь еилашәшәуеит,
Лассы ихәлоит ишыхәлара.
Сара схәыцрақәа ццакуеит,
Сгылам сымҩа сшықәлара.
Сҳәатәы рацәоуп, сутәы рацәоуп,
Уа зегь зымчу, исараӡа.
Макьана сиеҵәахәлашоуп,
Снашьҭы уаҵәтәи ашаранӡа.
Сеиҭалаҵа ашьац тата,
Аӡаӡаш сшьапы инаҵаԥса.
Анцәа, сышьҭа умырӡын, сгәаҭа,
Исгәыӷырҭада удлаԥса.
Исараӡа лакәк аҳәаха,
Иҿыцӡоу ажәак сԥыхьаршәа.
Са сырхумбаан ҩаха, хаха,
Сабду иашәагь сгәаларшәа.
Ҽазнык саԥыжьла ашара еимҟьара,
Уаҳа, сиеҵәахәсуҳәаӡом.
Сгәаҵа инҭарԥха мра лашарак,
Сынарцәмҩа змырлашьцо.
Исараӡа лакәк аҳәаха,
Ԥсуа ажәа ссирк сԥыхьаршәа.
Са сырхумбаан ҩаха, хаха,
Сабду иашәагь сгәаларшәа!
Адунеи зегьы сакәшеит сӡәашҳәаха,
Дгьыли-жәҩани сгәыҵысхит зегьы.
Са сыгага сахыԥарц сҭаххеит, аха
Аҽуреиԥш иӡыӡмкуеит иахьагьы.
Ацәгьеи абзиеи рыԥсгәы сҭысит,
Ша насыԥк сашьҭан иахьеи-уахеи.
Аха аҵыхәтәантәи ахра сызхымҵит,
Ажәеиԥшь ҭыԥҳагь лхабар сымбаӡеит.
Насыԥеижьагак иахьанӡа саргәыӷуан,
Арҩашқәа хшцахоз џьысшьон уаҵәы.
Зҿаҳәатәы ҟалоз амаалықьцәа схырхуан…
Уахгьы-ҽынгьы сахалон-сахыҵуан аҵәы.
Аха сҵыхәа сшакәшаҟьоз иажәразгеит,
Ахәагьы аҿашагьы акгьы сзымҳәаӡеит џьаргьы.
Ашәаҟынӡоуп сгәыӷрақәа сахьнаргаз,
Мацәазк атәарҭоуп истәарҭоу иахьагьы.
Абни ахәылԥы еҵәа уаха сыбла ихгылоу,
Са сышьҭахьгьы еицакӡом, ишыԥхац иԥхалоит.
Аԥсадгьыл анасыԥуаҵәашара иаԥыло,
Убригьы са сеиԥшҵәҟьа сышәыбшәа дышлоит.
Анцәа имаалықь, насыԥс иумоу шәымҭакоуп,
Цәыкәбарк аԥсынҵроуп анцәа иуиҭаз ҿҳәарас.
Нас, шара мшыказ ушьҭамҭа аӡықәршоуп,
Иуаҩухыз уаамҭа ауазоуп   иуҭынхаз.
Уара, анцәа ду, ашьыжь шараз
Уԥсы зхоуҭәҳәаз дышԥаиасуеи зымҩа…
Зыԥсы ахац аԥызшьуа ашара еимҟьараз,
Ах, ауаҩытәыҩса шарамша, адгьыл агәырҩа!
Есымша нан ҳәа сабҳәоз џьысшьон,
Ба быҟанаҵсхәыҷыз џьысшьон саргьы.
Сара бзиа избон сыхьӡахьыбшьоз,
Схәыҷыхьӡсыцрымшәо исыцуп иахьагьы.
Ани-аԥеи рыбжьара ақәра ыҟаӡам,
Ахшара изын ан дшаеҵәоуп есымша.
Адунеи дақәлоуп, ҿҳәарак лымаӡам,
Ус иақәуп, ус иаԥиҵеит ҳазшаз.
Сан, сара сзыҳәан бынцәахшаран,
Зегьы-зегьы бымчын, мра ԥшӡа быԥшӡан.
Бара бзыҳәан сара есымша сгаран,
Аӡәк дышәҩыкызтәыз ҳәа сыԥхьаӡан.
Бара бханҿаны сцәа-сжьы балаԥсан,
Схәыҷрагьы-сдургаьы бҟазшьа сҟазшьан.
Бшьа цқьа сыкәшон, бхы-бгәы саласан,
Бгьамагьы сгьаман, быгәрагьы сыгәран.
Сира мыш иациз цәашьы иаҵәан исыцуп,
Иагьсыциит, егьсыцԥсуеит, сан ббызшәа.
Бара ббызшәа ахҿа иацнаӡо хыцуп,
Ахраҭсҭыԥхом, сан, ббызшәа ансыцәкашәа.
Бара ббызшәоуп саԥсуарагьы сыламысгьы,
Бара ббызшәоуп иахьа сҿахәы сзырҳәаз.
Ӡра-ԥсра ақәӡам, сан абри нахысгьы,
Ба баԥсшәа ахаҳәшьанҵа зырхәашаз.
Аӡхьамԥш еицразҵаз ашара еимҟьараз,
Аҩыжәлантәык ирыбжьызхыз ахҟа.
Аҽхыбаҩзыркьыкьыз аимегаеимцараз,
Ахра агәаԥшьаҿдзырҭаслымыз аӷа.
Сан, бсахьахәыра саԥхьа икыдуп,
Аарла шықәсы ҩажәа бхыҵуеит бара.
Зынҵәара егьагым мҩашлак сықәуп,
Хынҩежәеи жәаба сырҭысит сара.
Бпатреҭсахәаԥшуеит
Схәыцрақәа неиқәҳәало,
Сгәаҵахь џьара асеиԥш илаҳәуеит.
Сан, бысҿаҷҷоит ибымаӡам гәала,
Схәыҷра ахьӡ ҳәаны ҿыбҭуашәа саҳауеит.
Сгылоуп Ҵабал аҩ-шьхак рыбжьара,
Еихык-еиҵык ишьҭоуп ақьаԥҭақәа.
Сызхаанмыз зегьы-зегьы гәҩаран…
Ҿымҭроуп сгәырҩа агәашәқәа азыртуа.
Ашә-хаҳәк ирҭаӡуп адгьыл амаӡа,
Иахааныз рыбаҩқәа ҵыҭәоуп уажәшьҭа.
Ари адгьыл ашьа шаҳаҭдамаӡам,
Иахьа ашәи бжьы ықәыҩуеит ақьаԥҭа.
Аҭынчра дырӡыӡоит аҳәақәа рхьеҩбжь,
Ацаҟьа еиҩнахуеит ахымҩас абжьы.
Ахаҳәарҵәуоит ан мыжда лымткәмабжь,
Ашьха дгьыл шәеиқәаран иахаршәуп ашәшьы.
Рыԥсы цқьақәа ныҵхахоит аԥсуара аҵеира,
Ахрагәархәашоит адгьыл ауасиаҭ.
«Ашәақәлацәа, шәнеибац – аҳаҳира!
Рылԥха шәыцзааит ҳашьхақәа рҳақ!»
-Иааҩуеит ибжьы ар рҵыхәа ҭызго,
Амцеи аҳәеи ирыӡрыжәхьоу сашьа.
Нырцәи-аарцәи аӷа ицҳа хызго,
Ахра агәаԥшьаҿиҭазмыжьуа зшьа.
Ашьхақәа ҿырҭӡом, ҳгәы ҳҽанырҵоит,
Абри ашьха дгьыл ҭынчӡам иахьагьы.
Уахгьы-ҽынгьы рымца жәла еиқәырҵоит,
Рымца хара лашарцаз есықьнгьы
Тлаз иаҵәала иҵыршоуп ажәҩан,
Ажәҩан иандоуп апҟақәа ррахәыц.
Акгьы сҭахым иауан-иашәан,
Аупцәарҳәеиԥш иххоуп сгәы ахац.
Ах, ишԥахьанҭоу иахьагь аҳауа,
Адгьыли ажәҩани срызкуам.
«Изакәнасыԥузеи ԥеиԥшыс исоуа?– »
Аха аҭак ҳәа егьсаҳауам.
Уаҵәисԥеиԥшу сеидроу, сеидроу,
Уаҵәынӡа егьа еҵәа каԥсап.
Аԥсҭазаара гәаҟроуп, гәеисроуп,
Аӡәиуахҭа кьаҿхап, аӡә – днаскьап.
«Ҳаи, апҟақәа, бзиа збаша,
Ишԥагәыԥҵәагахеи шәыбжьы?
Шәаршаҟьома уаҵәиҟалаша?» –
Сыԥшуп аҭак иҟарҵашаз,
Аԥҭа еиқәареиԥш сеихашьшьы…
Иҭашәеит амра зегьы ззеиԥшу,
Аӡи амцеи еиқәырхаҽа.
Стәоуп сымала, схәыцра харшуп,
Аӡыжь ихыршәлоуп амзаҿа!
Аӡәгьы ииҭахым иашак сшашьҭаз,
Сышлеи сеиқәеи неилаҩҩит.
Аха ҽеик сызҭымгеит сашҭа,
Баша сгәыӷит, баша сӡырҩит.
Еилаҩ-еиласроуп ес-ишаргьы,
Аӡиаанагаз аԥша иагеит.
Егьа зургьы егьа сҳәаргьы,
Баша, башаӡа ишан ихәлеит.
Ажәашьапы аҳәыс амшьит,
Ҭәа збазгьы иҳәҳәеит аҭәа.
Абас еилахеит аҵхи-амши,
Ҵыԥх аҵкысгьы еицәоуп сынтәа.
Аиаша зҳәаз аӡыжь дҭахысит,
Шәахсҭак анымлаӡеит џьаргьы.
Аанда ахьылаҟәыз шьоук ахыҵит,
Уаргьы угәеимҭеит – саргьы.
Ауаҩы гаӡа иашак сшашьҭаз,
Сышлеи сеиқәеи неилаҩҩит.
Аха ҽеик сызҭамгалт сашҭа,
Баша сгәыӷит, баша сӡырҩит!..
Ахьӡгьы аҭынчрагьы срышьҭамызт,
Аиашазы есымша сыбыз хын.
Аныха ахазаргьы исзымҵәахыз,
Мӡакәа, сгәаҵа иҭысхыр сҭахын.
Сара убас акәын ҟазшьас исымаз,
Сықәыԥшӡомызт аӡәгьы ижәҩахыр.
Шьоукы зхаҵкы камыршәуа ирымаз,
Снапы абылуан иҽышькыл скыр.
Уи са сзы адгьыл дмыцхәны дықәын,
Шьыжь ажәыруац иқәиааз кәыкәбаан.
Абри шьоук ихьӡмҵарсны инықәуаз,
Сара дара рыцҳашьан сырзыԥшуан.
Агәыр алаҵаны аиха алырхуан,
Урҭзегьы ҟәышқәан, сара сгаӡан.
Сара капеи кылҵәак саҩырхуан,
Дара рагәаԥшьын, сара схьацан.
Абас мацара аамҭа мҩасуан,
Абас мацара инеилашәшәит.
Аамҭа мҩасуан, амза еиҭасуан,
Саргьы ачеиԥш сшыԥыруаз сажәит.
Зны абри адунеи ахҷаҭхызхуаз,
Рышьҭахьҟа изыԥшӡом, зегь аартуп.
Даӷьи маҭиуп урҭрымҩаҿирбо,
Абжьарак рышьҭамҭа ҭацәуп.
Саргьы сызнысыз амҩахь схьаԥшуеит,
Сызлаҟаз акымзарак сахьхәӡам.
Шьыбжь хышәҭит, амрагь хьашуеит,
Сышьҭахьҟа схьаԥшуеит,
Анцәа иџьшьоуп,
Сымҩа хәашьӡам.
Ишәҭын икаԥсеит са сҳәасаҵла,
Сааԥынра аӡаӡагьы каԥсеит.
Сышықәсқәа реидара ианацла,
Иныҵахжәаз аџь еиԥш скахеит.
Схәыҷра амышқәа зегь зыдҳәалоу,
Ахәы ԥшӡақәа, арҩашқәа рыхцәы,
-Абарҭзегьы рыԥхыӡхаа салоуп,
Ашарагьы сазыԥшуп уаҵәы.
Сара насыԥсымоуп зегь рыла,
Адгьыл агәеисыбжь ахьсаҳауа.
Иахьанӡагьы зегь сыԥсы шрылаз,
Амра ахьгыло, иахьҭашәауа.
Сахьацгыло шьыжьтәи ашара,
Сахьаргәырӷьо раԥхьатәи асы.
Аҵла рыбӷьы-шәыб аиаҵәара,
Ашәмахәахьархәо ихьыссы.
Насыԥсымоуп, насыԥшкәакәа,
Ҳдоуҳа аныха аԥсы ахьахоу.
Ацыԥхь аԥсаҟьоит еицамкӡакәа,
Анцәа ихьы шәахәа зхьыршоу.
Абарҭзегь анарцәегьсԥылаӡом,
Зегьы лашьцоит сахьгылаз, сахьтәаз.
Аха насыԥсымоуп, шәымҭак иалагӡан,
Абри алакәдгьылаҿ
Сыԥсы лаша ахьҭаз!
Са сынцәахәуп, с-Елыр ныхоуп,
Қьач ныхоуп – зегьы збарҭоу.
Зажәымҭыҽха гәнаҳа зхыху
Аԥсы цқьа, џьанаҭ зтәарҭоу.
Аԥшаҳәа иқәԥсоу аԥсылмӡ
Ахыԥхьаӡара зегьы здыруеит.
Ауаҩытәыҩса дзыргәамҵыз,
Дызусҭоу цәала исныруеит.
Сара исыршоит аԥслымӡшаха,
Ахаҳәиалсхуеит ашәҭлашара.
Ажәҩан саркьа ахышәснахан,
Иаасыртуеит жәҩангәашәԥхьара.
Зегьы здыруеит, слакәлаԥықәшәоуп,
Са исырҿыхеит арҩаш шыцәаз.
Иахьа адунеи сшықәу лакәшәоуп…
Амца сҩаҵхеит ашацәа ахьыцәаз.
Абри адунеигьы мыцҳәарҭоуп,
Акгьы ыҟаӡам ибам, игәаҭам.
Са стәарҭагьы џьанаҭтәарҭоуп,
Ԥсыцқьоуп исхоу гәнаҳак саҵам.
Аӡынҵәа амахәсԥенџьыр иадлаҳәылоит,
Шьахәапара ишьҭалахьеит асы.
Адәахьы асыԥҭа шкәакәа халоит,
Асыҭәҳәагьы неимаҩуеит лассы.
Аҵлақәа гылоуп ицәыҳә-цәыҵәан,
Аҵарақәа каԥсоуп адәахьы.
Амахәқәа асы-шәыб рхыҵәан,
Амцабз шкәакәа рыкәшоит схахьы.
Ашәалҟьамра иажьаз аҳәасашәҭ,
Асы бымбыл илаԥсоуп ирхәаша.
Атамашәҭеицралан асы ашәт,
Ахьыршаӡ қаруа нахьырша.
Аԥсабара зегьы ҭаслымуп,
Рыга-рҿы амҳәо зегь ҿаҳәоуп.
Еиба-кәеибоуп, зегьы еиҭымуп,
Зегь шәеиқәа ӡанӡла еилаҳәоуп.
Ишынеиҿцаауаз хылса-гәысла,
Мышкы ҳәа имҩасит иахьагьы.
Атамашәҭсеиԥшуп саргь насыԥла,
Абри адгьыл аҿы ссасуп саргьы.
Амшгьы мшым, аҵыхгьы ҵхым,
Сыцәгьагь сыбзиагь зегь хьшәашәеит.
Иауан-иашәан акымзарак сҭахым,
Абзагәырҩа ишакәым сыԥнашәеит.
Избо салагеит аӡгьы шьашәа,
Ахра ҩашра сынхықәгылеит.
Зны саԥхьа сыгага нкашәар,
Убригьы ҩысҭаашәа дысԥылеит.
Аԥшалас хас бжьны исаҳауеит,
Аҟармаҵысҵәҟьа – ашәагьы.
Зны амыш каххаагьы дыдуеит,
Адгьыл ианықәым гәалагьы.
Бжьы маӡак ааҩуеит харантәи,
Сгәаҿы иҿыхоит цәалашәарак.
Ицәеицәыԥсуеит амыш иахьатәи,
Зыԥсы ахьымӡо ацәылашара.
Шәалҟьа мрак саҭәазар сҭахуп,
Гәырҩа-гәырчы схьымгӡакәа.
Аха схахьы амрагьы ҵәахуп,
Ԥҭа еиқәаҵәала, иамраӡакәа.
Ишԥасҭаху зегьы злаӡо,
Аупцәарҳәы гәыс исызҭазар.
Мцгьы ҵабырггьы неихьыгӡо,
Адунеи уааражә  саҭазар.
Амышгьы мшым, аҵыхгьы ҵхым,
Аҵыхәтәантәи скәицгьы хьшәашәеит.
Иауан-иашәан акгьы сҭахым,
Абза гәырҩа ишакәым сыԥнашәеит.
Аеҵәақәа ҵаа ԥҽыхан,
Аӡыжь ҵамҵамра ихыԥсалоуп.
Аҵарақәагь заа иҿыхан,
Ашьыжь шара агара игароуп.
Амаалықьцәа рыбжьы хаара,
Инеихаԥсоит рыдыш еимхәыцшәа.
Аӡаӡа разныш бла ҭыԥхара,
Ашьацра илаҳәҳәуп еҵәышшәа.
Ашьыжь шара ишахшаз иҟоуп,
Адгьыл ианымлац шьапышьҭак.
Адунеиаҿ, џьара ак шыҟоу,
Адырра снаҭеит анцәа иашҭа.
Рымҵәыжәҩақәа еилаарцыруа,
Аԥаимбарцәа ажәҩан иалоуп.
Зегьы збарҭоу, зегьы здыруа,
Еилауаҭыруеит, ргәы акалоуп…
Гәнаҳала иҭәу ауаҩрыцҳа,
Уаҵәтәи илахьынҵа гәырҩеигоит.
Ауаа егьрыгӡам ицарц ҿыцха,
Дара аҩысҭаа днаскьаргоит.
Ашьыжь шара саҵагылоуп,
Мацәыс еимҟьароу зынарха.
Аҳәа ццышәеиԥш исҿагылоуп,
Сышьҭахь инсыжьыз агәнаҳа.
«Хәҵыш аамҭак умбаӡеит! – уҳәозар акәхап,
Аха ҭәи-млашьи зеибадыруам, сҩыза.
Уара мрашәахәан уаҵагылоуп улакәха,
Сара сшьамхы аҟынӡа изнеиӡом схыза.
Уара ацәырцәма умҵарҵоит шьыбжьонҳәа,
Авара ахышра усаан ианырҵоит хәылбыҽха.
Зегь ӷьычрахуп, аха егьызбом ҳәа,
Иԥымҽӡакәа акәтаӷь укәшоит,
Баирам умоуп  есуаха.
Аха сара уара урыцҳасшьоит адунеи азна,
Инхоугалаз зегьы зҩаԥхӡны иахькаҭәо.
Иахьа зехьынџьара адунеи уазнан,
Уаҵәы уҩнапык угәыдкыланы уахьтәо.
Уареи сареи ахаҳәмҿыхә ҳабжьажьуп,
Уара амцҳәарҭа уҟоуп, аҵаҳәарҭа – сара.
Иуфаз аԥсхаԥсжьы баҩуаԥхьа икажьуп,
Аҩыза, уцламҳәа ашьҭыбжьгьы наҩуеит хара.
«Уа, аламлашь сафан, сагеит аӡиас!» –
Анцәа ичаӷьа уныӡбара иаҿуп.
Иахьатәи амышгьы цаӡеит иниас,
Уаҵәгьы удырҩатәеиӷьхарц  уԥшуп.
Абас аԥсцәеи абзацәеи ҳицрыхоит, аҩыза,
Адунеи ҳаҷҷагьы ушьҭа ахаҿы инеит.
Каамеҭуп, дад, иахьӡу абри аҩыза,
Адунеи ахаара-бзаара зегьы аҵахь ицеит.
Амацәыс аҟьоит нахьхьи мраҭашәара,
Аха ишыдыдуа қәа аурым ҳәа стәоуп.
Инықәлозар акәхап ушьҭа алашьцарагь,
Џьара мшы машәырк сеигәыӷуеит зегьакоуп.
Дызусҭа ауаҩы, дабаанагеи, дабацо?
Иқәихуазеи агәыӷра еижьага абри адунеи?
Изакәдоуҳаузеи ԥсра зқәым ашҭахь дназго?
Дзыргәаҟуазеи ауаҩрыцҳа иахьеи-уахеи?
Дызусҭа ауаҩы, дабаанагеи, дабацо?
Агәаҟраҵәҟьагьы иқәны, иуалны аԥсрагьы?
Хыхь анцәагьы дхазҵо, аҩысҭаагьы дхазҵо,
Ауаҩы гага шарамша иржьо зегьы.
Иарбан кәалаԥу изҭаӡу ауаҩытәыҩса имаӡа?
Идунеи дықәзар, цәгьамзар бзиак зызшам.
Хыхь – ажәҩан, ҵаҟа – адгьыл аӡәгьы димаӡам,
Адунеи лашәуп иара изыҳәан, ихәлам, ишам.
Аамҭа ацәқәырԥа далоуп уи дҳәыԥы-ӡыԥуа,
Ауаҩы, шьала изырҵәыӷьо адгьыл есымша.
Еиҳа дангәыӷуа акәыкәбаажәеиԥш инықәӡыҭуа,
Мшы еиқәаҵәаказ зыԥсы зхеиҭәҳәаз анцәа ҳазшаз.
Нас дызусҭа ауаҩы, дабаанагеи, дабацо?
Ахымҩас ҟьала зыԥсацарҭоу ауаҩы? –
Иҿаҳа-дагәоуп ажәҩан зегьы-зегьы хазҵо,
Дҿаҳа-дагәоуп ауаҩы, адгьыл ақәаршҩы.
Ҭынчроуп, ҭынчраӡоуп, аҽаҵәахит аҳақ,
Ауаҩы бзамыҟәдазыԥшуп изҵаара аҭак!
Инхыхәхәаз ааԥынтәи ақәаршҩы,
Ашәбӷьы анапсыргәыҵа ианҭәалоит.
Абри ахәы ԥшӡа сықәгылан сӡырҩын,
Абжьы ааҩуеит апҟа заҵәы ахала.
Аарлаҳәа амҵәыжәҩақәа неихыхуа,
Инеиуеит апҟа заҵәкара-ԥсараха.
Аԥҭа хьанҭа ашьхақәа инарҿыхуа,
Ԥша жәижәыхк асуеит еиқәараха.
Ааԥынраз зегьы ааԥынреиԥш игәылҵит,
Аҵысҭрагьы амахәиаҿаршәуп.
Ахшцеиҵш акәарақәагь хыҵит,
Аҳааҵеимхәыцҵас ашьацра  ҿикаршәуп.
Ашьхыц ашәҭқәа рыхәда иҭагьежьуеит,
Ацхарпа еилыԥхоит ашьхыц ауаҭәаҿ.
Адгьыл разгьы аԥшалас иашьышьуеит,
Акәыкәу ҿнаҭуеит ахәы акалҭаҿ.
Игәырӷьоит, ишәаҳәоит аԥсабара,
Аха схахьы ԥсҭазаарак гәҩараха,
Ажәҩан инаҵакны аԥсапара
Апҟа заҵәы неиуеит икараха…
Ашьха аӷныжәҩан еилгеит икаххаа,
Иааҩуеит асыԥсақәа рыԥҵәабжьы.
Ахра цаҟьашқәа гылоуп еихаххаа,
Ашьха мырхәага каԥхоит икашьшьы.
Арҩашқәа кнаҳауп ихьы разнышха,
Ацәқәырԥқәа ԥыххаа ахаҳәқәа ирыхьшуп.
Ашьыжь амра ашәахәақәа иҿыхаз,
Аԥшь-храк рыжәҩахырқәа ирыхшьуп.
Аҵыҭәара илашуп ацыха ӡыхь иаҵәа,
Ажьынҵәры хьыдхәоит амахәқәа ирхьыссы.
Ажәҩан иаҵаршәуп ашьха шаеҵәа,
Акаԥкаԥқәа еихырҳәаалоит лассы.
Ажәеиԥшь Жәаԥшьырҟан ахрагәднықәххуеит,
Абчараҳиԥыхьашәазы иергь ашәабжь гоит.
Шәақь ԥынҵала ақардуаг аҳацаҟьа иаҿырхуеит,
Ақардуаг самсалха аиҩхаа иҭаԥсоит.
Слымҳа иҭахәмаруеит аӡыхь кнаҳа,
Ашьха агәы иҭысуа арҩашқәа лакьҭоит.
Избоит сахьыԥшуа аасра снахан,
Схәыҷра аӡыхь иаҵагылоуп,
Ахьыр-хьыр иччоит!
Игәхьаазгоит ацәшьхәа зхызгоз аҵыруа,
Аӷьара аԥшыжәла зыкәа иҭаԥсоз.
Мшаҽнеиԥш уи амыш иахьагьы исныруеит,
Исхашҭӡом адгьыл ахәхәаҳәа ишкаԥсоз.
Ахәда ныхшәа-аахшәо сыбла ихгылоуп,
Икәыркәыруа аӷьара ихыз аҟәараса.
Сқәыԥшра рҿыхо схәыцрақәа иргәылоуп,
Иахьа дунеи ҿыцк сықәуп зынӡа.
Аҵыхәа ырмақаруа адырганҵыхәа,
Иахьагьы Абрыскьыл иуал зымшәац.
Лагажәцырак аӷьара ихнахуан,
Саргьы ҭынч сахәаԥшуан исмыршәарц.
Адгьыл агәы еиҩыхуа ацәқәа неиуан,
Ахԥсыхь зхылҵуаз адгьыл ҳалалӡа ишьҭан.
Ашьха ихыԥрааз ԥшаласык леи-ҩеиуан,
Саргьы сшьацәхысло сашьҭан акәаҭан.
Уажәабарҭзегьы мшаҽнеиԥш исԥылоит,
Схәыҷра асахьақәа иӡхьоу иԥсхьоу.
Ҳжәытә ҭәархысҭаҿы схала сахьгылоу,
Имҩашьахуа иааҩуеит: «Хьи, ооҳоу!»
Ҳаи, ҳаи, иабадихәа лажәхеит,
Ари ахаз аамҭа зынӡа илакәхеит.
Абзацәа ԥсын, аԥсцәа бзахеит,
Гаӡеи ҟәыши еиҟарахеит.
Знапы ианыда ҳлахьынҵа?
Ҩ-мцак ҳрыбжьахеит зынӡа.
Ирыцумҵаша жәа џьмакы,
Инапы ианырҵеит ҳа ҳразҟы.
Аԥсышәала ҩажәак изҳәаӡом,
Изҳәаӡозаргьы иҳәаӡом.
Ус егьа ифаргьы изхаӡом,
Иуҭалакгьы ифоит игоит,
Аха есымша дымлагоит.
Аҳәаҵәҟьа еиԥш иҟьоит ицламҳәа,
Иибаз-иаҳаз неизыҳәҳәа,
Са сыхәгьы ифоит – уара ухәгьы,
Иԥсажәазы диеигӡаӡом аӡәгьы.
Данцәажәоз сихәаԥшуан иацы,
Уихәаԥшны иузыжәуамызт аӡы.
Џьым, уафар аиҳа абгахәыҷы,
Абгаду уафар, угәы хәыҷык
Иабаауеит, иумыхәаргьы рацәак,
Аха убригьы ҳаҭәеимшьеит анцәа.
Ицәгьоуп абарҭзегьы ануаҳауа,
Аха унапи ушьапи намӡауа,
Уа уанрыбжьахалак ци-шәи,
Убысҟан аҩысҭаа уишәиит…
-Абас схәыцуа, сааԥса скара,
Сгәырҩа сыман сымацара,
Сынкахәыцуа аҩныҟа сцон,
Ушьҭа ахәылԥ ӡаӡагьы нкаԥсон.
Абыжь ныхак иҭарцаԥхаша,
Сара сԥенџьыр ахышәаартны,
Быжьра-быжьҵәа иаҵҩахаша,
Иԥсҭыхгаха абжьы гоит аты.
Аҵых лашәы аҽеиҩшамҭаз,
Исԥубаауазеи нас уаха?
Иарбан ҩысҭаа мусхәу ашамҭаз,
Аҵых ҿазҳәаз еиқәырхха?
Цәыӡдамоума абри аҵых,
Нас дызусҭа зшәаџь уҳәо?
Аҵәылашьца убжьы наҵых,
Дарбан зыԥсырӡы зауҳәо?
О, атыҩарҩар мышьҭацәгьа,
Есымша иаазыцҳауа агәырҩа.
Аҵла гәаҩа иԥсхьаз анкьа,
Убжьы ҭыҩуеит агылҩа.
Убжьы ҭыҩуеит,
Убжьы шәиԥхьыӡ,
Убжьы ҭыҩуеит агылҩа.
Иахатәи аҵых ԥхыӡцәгьак сеиԥхыӡт,
Исымаз сзымхозшәа агәырҩа.
Аҵых лашәы аҽеиҩшамҭаз,
Исԥубаауазеи, џыьм уаха?
Иарбан ҩысҭаа мусхәу ашамҭаз,
Аҵых ҿазҳәаз еиқәырхха?
Баҩ ԥсык налшәеит иахьатәи амыш,
Аҳауа агәырҩеиԥш ихьанҭоуп.
Аԥша ҵәыҵәгьы ашьа налыжжт,
Адгьыл карахан ишьҭоуп.
Ахи аҵыхәеи неиқәҳәалан,
Аимсыжәеиԥш ихеит адунеи.
Геи-шьхеи гылоуп еидыӷәӷәала,
Убырҭгьы ушьҭа аха  ҿинеит.
Рдунеи рыԥсахуеит зегь гәаранла,
Са сҭыԥаҿгьы дааиуеит ҿаӡәгьы…
Адунеи еибаркуп уаран-саранла,
Ауаргьала иануп – шьоукгьы.
Уаҵәашьҭахьтәи аҭыԥгьы ныклоуп,
Зны арҭшҿоу акәамԥагь кашәоит.
Иаашаз аахыс зшьапы иқәгылоу,
Зегь, акы ззымхаӡо аҵахь ицоит.
Аԥсабара акгьы аздырӡом,
Ԥхыӡҵас иниасны ицаз.
Иқәра днахоу, дықәрахьымӡоу,
Ишцалакгьы ицеит, ицаз.
Амыш дагәоуп, аҵых дагәоуп,
Идагәам егьыҟаӡам џьаргьы.
Ауаҩрыцҳа ҩымыш иҟоу,
Дунеик дақәлахо џьишьоит иаргьы.
Лыԥсаак далҵит иахьатәи амыш,
Аҳауа агәырҩеиԥш ихьанҭоуп.
Аԥша ҵәыҵәгьы ашьа налыжжт,
Адгьыл қьыԥахан ишьҭоуп.
Ааԥын ӡыхь еиԥш сычча-сыхәмар,
Зегь шәахәацшәа ицеит зымҩа.
Мцаны исыцралоит знык исцәыхәлар,
Еихсыӷьра зқәымлаз са сгәырҩа.
Ихышхыҵәоит саамҭа аӡырҩаш,
Сара сҭынчра мҵарсны изгаз.
Уаҵәтәи сгәыӷрақәа зегь хырҩаш,
Ихырҩаш сымра шәахәа иԥхаз.
Ишԥахьанҭоу иахьа аҳауа,
Ишԥагьамадоу абри адунеи…
Ажәҩан саркьа иаҵахәмаруа
Зегь са сзыҳәан имлашьуеит…
Инеиқәыхьшәашәеит дгьыли-жәҩани,
Арҩаш аҿахаҳәхеит ахаҳә.
Ауаҩрыцҳа скыдхаа стәами…
Уа, злыԥха ҳаура, џьара ак саҳә…
Исаҳә, сныхахә, ԥсеиқәырхагак,
Исзаашьҭхыхьынтәи шәахәацк.
Ислахьанҵоумтәын ус наҩагьак,
Суаз иаԥумшьын сыԥсы ахац.
Баша аҳауа салагәжәажәоит,
Рҽеиҵырхт схәыцрақәа рышәшьы.
Аарла иналыҩуеит аԥша хьшәашәа,
Раԥхьатәи акәыкәу абжьы.
Маӡа зқьы рцаԥха зҭаӡу,
Аҵых хьанҭа ӡҭынчра иҭынчуп.
Жәҩангәы иналшәаз, амза иацу
Ахәылԥы еҵәа кахха икыдуп.
Аҵых бжьыдоуп, аҵых шьҭадоуп,
Аҵых заҵәы зегьы адыруеит.
Инасыԥдоу, илахьынҵадоу,
Иҟалаша зегьы аныруеит.
Зегьы аныруеит мыткәмеи уази,
Агәы иҭаҵәуеит бжьыда-шьҭада.
Зыбжьы гази, зыбжьы мгази,
Ртәы зҳәада, ртәы заҳада…
Уаҵәтәи амыш аԥеиԥш адыруеит,
Аха иарзар, иҳашҳаҭәрахоит.
Аҵых хаҳәхеит, иуазыруеит,
Имҩасуеит аарла икараха.
Ҵаҟа амшын гәрымуеит,
Амшын мақаруеит,
Хыхьи-гәыхьи ирыламхәыц.
Амза шкәакәа иаҵахәмаруеит,
Ацәқәырԥашқәа рхьырахәыц!
Уахатәи аҵых иҟоуп шәымҭак,
Адунеи зегьы аныҭаслымхо.
Анцәа ижәҩан амаакырҭаҿ,
Ахьтәы фаетонқәа рыбжьы анҿыхо.
Жәҩангәашә ԥхьара,
Лакәеимҟьаран,
Агәашәанаатуа акараҳәа.
Анцәа ицәацәашь гәнаҳа зхарам,
Жәҩан ианаҵаԥхо аххаҳәа.
Уахатәи аҵых иҟоуп шәымҭак,
Аԥсыцқьақәа рыԥсы ангыло.
Аԥхыӡуахьалоу аҵых агәҭа,
Иԥсхьоу уҩыза дануԥыло.
Нас ахраҭагьы џьара акыҟоуп,
Ацқьа иҭыԥгьы хиоуп нарцәы.
Дунеигьы храҭгьы ирымоу гәыкоуп,
Гәыкоуп ииасуагьы уаҵәы.
Анцәа ҳаицоумкын, злыԥха ҳаура,
Ҳазшаз ухьышәахәа ҳхьырша.
Џьанаҭгыларҭас иахьҳаура,
Гәнаҳак иаҵам ҭыԥк ҳазша.
Уахатәи аҵых иҟоуп шәымҭак,
Аҭынчра анхыкьасо аӡеиԥш.
Амаалықь данцәырҵуа ҳамҭак,
Амаалықь асаби иԥеиԥш!
Уахагь аҵых, аҵых ҵәцараҿ,
Асар рымҩеиԥш жәҩан сандоуп.
Мраҭашәара аимыггараҿ,
Хәылԥазтәи ашәаԥшь аҿыршоуп.
Ажәҩан дрыԥхуеит аеҵәрҩыԥса,
Аҽыкәаҳа амзаҿа кәнаршоит.
Аххаҳәа Еҵәаџьаа рымца,
Ахраш азқәаҿы илашоит.
Аҵых гароуп аҵар рашәабжь,
Лакә ҭынчра иҭынчроуп уаха.
Игоит амаалықьцәа рышьҭыбжь,
Рышьҭыбжь аҵых иаҭынхаз.
Еилаарцыруеит ашьха сыԥса,
Асыԥса рыҵаԥҵәоит хара.
Арҩаш цаҟьаш ахы нықәҵан,
Иҭахәхәа ицәоуп уажә  џьара.
Аҵыхгьы ыҟоуп, амышгьы ыҟоуп,
Шәиԥхьыӡк ықәыҩуам џьаргьы.
Уаха зегьы ыҟоуп, зегьы ыҟоуп,
Сара заҵәык сыда иҟоуп зегьы.
Аӡын ҵых маӡа зқьы агәыҵаҳәҳәа,
Ашьшьыҳәа инаскьоит аԥсы раӡаны.
Ахьаца мҿы аҽҳәа мца аҽхәҵаҳәҳәа,
Аԥырӷы мца еицралоит еибакны.
Нырцәарҵу ҵәуеит абжьы неиқәҳәало,
Схаҿы акәац цыцашха ахац иахоуп.
Ацыԥхьқәа архышьна иахьыӡсаны ихалоит,
Аҩысҭаа данылырхуа аҵых уахоуп.
Дтәоуп аԥеамбар аҽыхәа иҿабылгьазшәа,
Иԥаҵа шла хыҽҽан инықәҭәоит игәы.
Арбаӷьгьы ушьҭа ахәда ҭнахуеит иԥрышашәа,
Ахәылԥы еҵәагьы нкыдлеит ларҟәы.
Сабду алакәиҳәоит далашыҩкны,
Хьыршәыгә-емхәыцҵас иажәақәа каԥсоит
Аҽҳәа иакәшаны итәоуп рхы-рыԥсы иқәкны,
Ҭынчроуп.
Сабду ибжьы заҵәык аҵых еиҩнаршәоит.
Инаскьоит аҵых, зқьы маӡа агәыҵаҳәҳәоуп,
Сасрыҟәа игәашәгьы аҷараҳәа иаатуеит…
«Аҩысҭаа ашьашәы абыжьныха дҭацаԥхоуп!»
-Алакәиҳәоит ашла, нырцәаа ӡырҩеит.
Шьыжь шәаԥшь иашәуеит аӡаӡа,
Ашара ашәабжь саҳауеит.
Ашара шарккоит наӡаӡа,
Ашәҭабӷьыцқәа ԥыр-ԥыруеит.
Аԥшалас асуеит аҽкаршәны,
Касы ԥшқан инылашәоит ашьац.
Шаеҵәак ахәда инахаршәны,
Амзаҿа ҩеиуеит, макьана имшац.
Шәы зҿаӡам аҳауа еимҟьараҿ,
Аҷараҳәа ахьтәышәаатуеит.
Жәҩан ҵауала аимыггараҿ,
Маалықьк ибжьы хаа саҳауеит.
Еилаҩ-еилахәмар аԥсабара,
Амыш ҿыц гәырӷьан иасуеит атрышә.
Акыркырҳәа ашьыжь шара
Аччаԥшь нылаԥсоит сԥенџьыр ахышә!
Схәыҷра аӡиас сынхыԥшылеит,
Исаркьа ххыраха иахьцоз.
Схәыҷра аԥсыӡқәагьы нхылеит,
Ацәқәрԥа ссақәа неикәаԥсо.
Ицаз амшқәа рыԥхыӡхаараҿ,
Сара смаалықьхеит ҳамҭакы.
Аԥсабара ахьыҵәцара,
Лакәцәымзаны исхаркын.
Насыԥк ыӡуан, насыԥк цәырҵуан,
Сышьҭыхны сышьхақәа сыркын.
Акыркырҳәа сыччабжь хыҵуан,
Ажәҩан хьырҩашха исхакын.
Ԥшаласк асуан барфын бӷьыцшәа,
Лакәнасыԥссирк сгәы иҭаԥсон.
Аӡы ахьыцәаз инасҿыҵшәаз,
Аргама сҿаҳәатәы наӡон.
Сынцәахшаран ажәҩан салан,
Гәнаҳак саҵамызт џьара.
Еиҳа-еиҳа ҵәҩанҵәы схалон,
Анцәа иқаруаса лашон хара.
Ахьтәы хьыршаӡажәҩан ашәуан,
Икыдышьшь икҭәаон асаара.
Убысҟан сшаеҵәан сыҿшәеит ажәҩан…
Слакә ԥхыӡгьы ԥыххаасеит абра!
Уԥсуазар, уԥсы амҩа ушықәу,
Умԥсыр амуазар, ушгылоу уԥсы.
«Уи иԥсышьа шыҟалаз шԥыкәу?»
-Ушьҭа дхымҵааларц аӡәы ихазын…
Дшыԥсра дыԥсит
Зызқәа икыдыччалаз,
Ҩынтәгьы хынтәгьы аҵәыцәгьа ихьшьуп.
Ицәгьагьы-ибзиагьы, дшеибгаз, дышцәалаз,
Лажиа днаганы ахәы аԥынҵаҿы джуп.
Уҭахозар, уҭаха ахра ушықәу,
Уҭахозар, хьымӡӷыда уҭаха.
Иудыруаз мышкызны аԥсра шуқәу,
Рыхьымӡӷжәракьумтәын ушьҭахь инхаз.
Уара умаша иҭымҩырц ашәиԥхьыӡ,
Аҽнышьыбжьон ирмыцәҳарц уԥсаҭа.
Уҟанаҵуҟаз уара хьыӡрацараз,
Угәы каршәны уҭаԥшы ахаҵа илакҭа!
Адгьыл дырдха ахы иахнаршәан,
Амра бҩа лагьан аацәырҵит.
Ацәҵыхәақәа еихыршәшәа,
Ӡыхь цәқәырԥа ссақәан ихыҵит.
Гәырҩак ашьҭамҭа убаӡом,
Зехьынџьара гәыӷра қашьуп.
Бӷьыц еицарсакгьы ҵысӡом,
Хыхь ирԥԥаны аԥҭа еилажьуп.
Иаасыкәыршан ашьац кашьшьуп,
Ихәыҭхәыҭуеит саԥхьа аԥшалас.
Адунеи џьанаҭха иԥшуп,
Инасхыԥрааит исымаз гәалас.
Зыгәнаҳа зхызхырц зҭаху,
Днаҵагылоит ашәаԥшь еицрала.
Згәаҟра згәаҵаҿы иҵәаху,
Анцәа диҳәоит игәанала.
Зегьы агәы разы еиԥш иаартуп,
Агәыӷра ссирқәа иргәылаҳәоуп.
Алахьынҵа заҵәык ҵәахуп,
Аӡәгьы издырӡом
Уаҵәтәи амыш зыԥсы алаҳәоу!
Ацәқәырԥақәа еилаҩ-еиласуеит,
Икыднаҟьоит ргәырҩа амаӡа.
Са схәыцрақәа аӡеиԥш имҩасуеит,
Снеиқәызҳәало егьсымаӡам.
Ацәқәырԥақәа ауаз рҿысуеит,
Амҳаџьырцәа руоу ашәа.
Аӡыблара агәы шьҭыҵуеит,
Жәлар рыгәнаҳа агәаларшәан.
Адоуҳа тҟәацуеит, адоуҳа хыҵуеит,
Анышәнап гәакьа ҳақс иазгылаз.
Цәашьы иаҵәан рыԥсы ҭыҵуеит,
Амшын цәқәырԥа изаламгылаз.
Еидара хьанҭак иқәу сыжәҩа,
Саргәаҭеиуеит сгәы акамкуа.
Ацәқәырԥақәа иԥырҵәаз зымҵәыжәҩа,
Амшын ихгылоуп аԥра шкәакәа!
Уахатәи ахәылԥгәҩара-ҿҩароуп,
Ахәылԥ ҳауагьы хьанҭоуп.
Зехьынџьара ҿымҭра гәҩароуп,
Мышк амаӡа шә-кәалаԥк ирҭоуп.
Издыруада уаҵәиҟалаша,
Иаԥшрыда нас уаха ашәаԥшь?
Иҿаҳауп аҵых лаша-ҩаша,
Мраҭашәарагьы инахашәшьт.
Амши-аҵхи ртәы-рымаа,
Шәыда-чгада инеилдыргеит.
Уаха ишаҳаҭуп ажәҩан хымаа,
Амаӡагьы шмаӡаз инхеит.
Мышктәи ахьӡақәԥсҳа иаҩызоуп,
Мышктәи аҭыԥ ԥхагьы – убас.
Зегьы ииасуеит иуԥызоу, узԥызоу,
Аҵыхәтәан ҩархоит иузынхаз.
Есымша уҟан мышкы азыҳәан,
Иахьатәи амш азы уԥсы ҭан.
Заҟа узгаз, заҟа узыфаз,
Уара убри акәӡан ухы иҭаз.
Зегь зцәа иҭаӡо аамҭа еижьага,
Уқәыртәан уаман ажәҩахыр.
Уара удун, уара унаган,
Уҿаҳәатәы ҟалон уҿы ауртыр.
Аԥсцәа ибзахаз уара уреиуан,
Абзацәаҵәҟьа усгьы иԥсхьан.
Уара ргәы уқәсны унеиуан,
Узиааиз риеҵәахә ҭашәахьан.
Аԥсхаԥсжьыфаҩиаамҭа мҩасуан,
Зегьы збарҭоу зегьы ибон.
Аԥсра зхашҭыз умақьасуан,
Умыш шара хәлон, ишон…
Иузымдырт бзиа нагӡа шыҟамлоз,
Аӡы иаанагоз аԥша ишагоз.
Зны уара убаҩгьы шҵыҭәахоз,
Зны уҳаҭгәынгьы абард шахаԥоз.
Уажәугәы иқәсуеит аԥша шәиԥхьыӡ,
Лассы уӷәаасагьы ҭабгоит.
Аамҭа иаҩнахт ужәла ухьыӡ,
Удамра иҭамӡаз ушәибжь гоит…
Мраҭашәара ашәаԥшь зҿыршоу,
Иҵыблаауеит ажәҩан акалҭ.
Аҩысҭаа имҵәыжәҩа еиԥш икәыршоу,
Адыӷаџьа, ашәшьыра ицәхалт.
Ахьаца амҵа аҵаашәҭгылоуп,
Ашьыжь ииз, хәылбыҽха иԥсуа.
Уи ашәҭаԥсрахәшәагәылоуп,
Зыԥсы ықәхаз агәаҟ  дхынзырҳәуа.
Сара издыруеит ашәҭамаӡа,
Хьӡысгьы иамоуп Ашәлиманы.
Ашәҭмышкада мшы амаӡам,
Абжьы маӡа исанаҳәеит зны:
«Абри аҭыԥаҿы игылоит ашәҭыц,
Мышкы адагьы измам нарха.
Изаҳаны еиҭазҳәаз анҭыҵ,
Иара адгьыл иналабоит ҵаҟа!» Абас ашәҭыц доуҳас иацуп,
Сара соуп иамоугьы шаҳаҭс.
Игылоуп ауаҩы иԥсы иахацу,
Аха изыԥсахәагоу дҟамлац.
Мышкы заҵәык аԥсра иахәшәуп,
Иахьа инасыԥшкәакәоу мшуп.
Ахьаца амҵа ашәҭыц каршәуп,
Мраҭашәара иазыԥшуп!..
Иахьатәи амыш угәы ԥжәазар,
Уаха уҽкаршәны уиашьапк ҳазшаз.
Уара уразра анцәа ибазар,
Иудыруаз уаҵәы гәрҩада ишшаз.
Анцәа илыԥха-игәыԥха уҭан,
Иԥсы цқьа шуциҵаз дыр.
Ууаҩреи уцқьареи гәаҭан,
Иҟалоит џьанаҭ агәашә  аиртыр.
Знык ишазар, шыхәлогьы удыруаз,
Удунеи уқәнаҵы, сҩыза, уцқьаз.
Ацәгьагьы абзиагьы уныруаз,
Уара уашьҭамлан ацәгьа зыхҟьаз.
Ацәгьа цәгьоуп, цәгьароуп иахылҵуа,
Ацәгьа, дад, ахы ҟәыннашьом.
Ауаҩ ҽеи, ҽеила ихәыцуа,
Ацәгьара аҭак хаҵарас ишьом.
Уақәшәозар, уақәшәеит,
Уламыс еицоумкын,
Уабду иқьабз – анышәнап уасас.
Ашьԥса ахәԥҳа дылх, зегьы еилоумкын,
Уаӷагьы уивс, иаҳаҭыр уаҵаз.
Убысҟан анцәа илыԥха уҭан,
Илшоит уара узыҳәан дхашар.
Зҿаҳәатәы еицамкуа хьышәахәан,
Ахааназы хыхьынтәи длашар!
Аԥсата лҿаҳәҳәы ԥҳәызба ӡӡарак,
Ашьыжь шара даҵагылан.
Шәахшәа ихыҽҽо лыхцәы аԥара,
Ашамҭазы ашәаԥшь дагәылан.
Дыцәны дгылан аӡыжь ӡызлан,
Аԥсеилаҵага зморохәмыӡыз.
Ашара ашана адәы дыцәгылан,
Са сҭаслымхон зхы-згәы хыҵыз.
Лыччабжь хыҵуан акыркырҳәа,
Са сгәаҭеиуан аԥхыӡсахьалаз.
Аԥсата шылхьыӡсоз аҳәҳәыҳәа,
Аԥша сарҿыхеит ашьыжь ашараз!
Даагылазар аамҭа дацкәашон,
Шкәакәамзар ибомызт еиқәаҵәак.
Апартиа ахьача сырма акәиршон,
Есымша иԥхоз џьишьон еҵәак.
Икәаркәашьоз акәаркәашьа дацын,
Аамҭа акәаркәашьа кәыркәыруан.
Ажәеинраалақәа иҩуан дасны,
Абас уи иаамҭақәа ццакуан.
Игәы измырхьуаз, ихы измырхьуаз,
Ҿырԥшӡагас дтәаны иҩуан.
Имацәа ақәикуамызт иахьихьуаз,
Зегьы аамҭа даԥшны дшәаҳәауан.
Аамҭа цон, иара дкьыр-кьыруан,
Игәыла изы аԥхьарца аирҳәон.
Уи зегьы шбашаз иаргьы идыруан,
Аха аамҭа изыӷьашкыр ҳәа дшәон.
Игәы иҭаҵәҟьаз игәы иҭеишьит,
Ааҵра дшаваз аанда жакьа.
Ииҩыз зегьы аӡмах иҭишьит,
Абас поетк дыҟан анкьа…
Игага дшацәшәоз мацара,
Иҩымҭақәа зегьы аамҭа иашәит.
Иҭнымхаӡеит ажәеинраалак,
Афурҭеиԥш аӡҭаҟәа ажәит.
Убӷадаз, умчыдаз аҭахызар,
Уџьыбақәагьы амҵқәа рҭаԥсуаз.
Аӡәы ахьы разны иҵәахызар,
Уара есымша удафҭар уаԥшуаз.
Аӡы иаанаго аԥша ишаго удыруаз,
Амц мцурашахоит есқьынгьы.
Аеҵәа цәашьитәырц игәыӷуаз,
Афаха имаӡаӡеит ихәгьы.
Ихыркызааит нас ихы хыркызар,
Уара уҿахра уаҭәҳәан иуфоз.
Уцәашьы заҵәызааит аҭахызар,
Аха уҟанаҵацәашь еиԥш улашоз!
Ицазгьы иаазгьы сара сымышқәа,
Акгьы саргәырӷьом, акгьы сахьҵәуом.
Ицаз цеит иҟаз ааныжьны иныҵашәкәа,
Ушьҭа амыш ҿыц сниасны саԥылом.
Са сизхәыцуеит зуаз аҳәаха змаӡакәа,
Зыбаҩ-зышаҩахраҭаҵа иҵыҭәахаз.
Ауаҩрыцҳа игагаҵәҟьа дзахымԥакәа,
Злахьынҵа цәгьа аҟәарашра илахаз.
Са дгәырҩазгоит ицаз, ишицыз имаӡа,
Ахааназы зынарцәгәашәиҭазгалаз.
Уи арыцҳа ишьҭахь-иаԥхьа егьимаӡам,
Дцеит изгәнымкылаз ԥхыӡцәгьак дшалаз.
Амцҳәарҭа сыҟоуп, иара аҵа ҳәарҭа,
Саҵашьыцуеит абри амаалықь инасыԥ.
Дахьӡаанӡа адунеи абаҩра абарҭа,
Ашара ӡаӡашшәа дахьиасыз.
Ицазгьы иаазгьы сара сымышқәа,
Акгьы саргәырӷьом, акгьы сахьҵәуом.
Ицаз цеит иҟаз ааныжьны иныҵашәкәа,
Ушьҭа амыш ҿыц сниасны саԥылом…
Жәҩан калҭнеицралеит ирысӡан,
Ишԥааигәоу хәылԥазтәи ашәаԥшь.
Снацәкьыс наласкит снахӡыӡан,
Амцабз зҵаԥыруаз ажәҩан агәаԥшь.
Абажәаҵәымыӷакраҳа,
Ушьҭа сышқәсқәа хынҳәӡом.
Анцәа сиҳәоит снапқәа раҳан…
Даҽа мҩак уаҳа избаӡом.
Анцәа сиҳәоит саҭеимҵарц,
Гәнаҳас иҟасҵахьоу зегьы.
Аҩысҭаа инапы санимҵарц,
Сиҳәоит иахьагьы уаҵәгьы.
Џьаҳаным ашәгәашәсыламгыларц,
Ҽеи ԥсышьагьы сиҭарц анцәа.
Аҩысҭаа анарцәдысҿамгыларц,
Ахраҭисԥыларц ашацәа.
Ахраҭисԥыларц зықәра иахьымӡаз,
Сымаалықьцәа исыԥхахьоу.
Инасгәыҵшәаз еихьымӡа-еиԥымӡа,
Са сгәы рыцҳагьы збылхьоу.
Ес-ишаргьы, ес-ихәларгьы,
Ушьҭа сымышқәа сыԥхьаӡоит.
Егьа зургьы егьа сҳәаргьы,
Сыҿҳәара амышгьы ааигәахоит.
Хыԥашьа амам са сыгага,
Сара исыциз слахьынҵа.
Лассы исԥырҵышт иныҵаба,
Ахаан азынгьы ицашт зынӡа.
Ес-ишаргьы, ес-ихәларгьы,
Ушьҭа сымышқәа сыԥхьаӡоит.
Егьа зургьы егьа сҳәаргьы,
Сыҿҳәара амышгьы ааигәахоит.
Рыдшԥсаран аеҵәкаххаа,
Ажәҩан ӡымшын иаҿаԥсоуп.
Анцәа иқаруасагь еихаххаа,
Ахьтәы ԥенџьырқәа рҭасоуп.
Са слахьынҵа иахәлацәажәо,
Амаалықь ихьыблақәа ҭыԥхоит.
Амза шьадагьы еиқәхьшәашәа,
Ашәахәа хьшәашәа ахьнаршоит.
Аша еҵәақәа ршәахәацқәа,
Ххьа рахәыцшәа жәҩан иандоуп.
Жәҩангәы ианыҩуа, ашара мшацкәа,
Амаалықьцәа рышьҭыбжь ауп.
Ауаҩрыцҳа имҩа дхымҟьарц,
Уаха абыжьныхақәа лашоит.
Анцәа имаалықь игәы ҭымҟьарц,
Ашацәа рышьҭыбжьқәагь дыргоит.
Саркьаххыран жәҩангәашәԥхьараҿ,
Алакәхьырҩашқәа хыҽҽоит.
Аҳаскьын ҩеиуеит шьахәапара,
Аԥсыцқьақәа ргәырӷьабжь гоит.
Ҽеи ԥсышьа зауз,
Ҽеи тәарҭа иоуеит,
Гәнаҳа иаҵам дҭалоит џьанаҭ.
Иԥсҭазаара убрахьгьы ироууеит,
Маалықь тәарҭа итәарҭоуп ахраҭ.
Ашырԥазы ашара еимҟьараз,
Адгьыл сгәы адҵан сӡырҩуеит…
Са слахьынҵазы мацараз,
Уахатәи ашаеҵәа саԥшуеит!
Ахгьы аҵыхәагьы аҵәҩан ҿиҟьоит,
Дгьыли-жәҩани акгьы ибаӡом.
Иԥхӡы рҩашуп аиха ахьиҟьо,
Аха дыццакуеит, дааԥсаӡом.
Ихҭырԥажәеиԥш уи дақәиҭны,
Адунеи иарӷьа џьыба иҭоуп.
Шәымҭа заҵәык иҽынеиҵыхны,
Иԥсы неивигарц ҟалаӡом.
Аамҭа имаӡам, дыццакуеит,
Наҟ-ааҟгьы иҿиҟьоит аҵәҩан.
Азхык ҳаԥхьазы иҵәахуеит,
Аԥсра хьшәашәагьы игәырҩам.
Ԥсраҟам, бзараҟам, абжьарак,
Игага дахыԥарц иҭахуп.
Мцҳәарҭеи ҵаҳәарҭеи рыбжьара,
Аԥсцәаҳагь аччара даҿуп…
Зегь ҭынчрахеит еимгеимцарак,
Ажәҩан хәылԥшәаԥшь аҿыршоуп.
Еҵәа заҵәык амацара,
Ԥырӷыц бырлашха илашоуп.
Схаҿы амзаҿа ашыц хыц еиԥш,
Аеҵәрышьхыҵәаҿаҳәҳәы,
Жәҩан икыдуп ахәра еицарсеиԥш,
Жәлар рлахьынҵа шлақәа аҿаҩҩы.
Уаха схәыцра заҵәы еиҭымха,
Џьара сгәаҵаҿы ихәаҽуеит.
Сажәра шкәакәа, сажәра мчымха,
Сҿара амышқәа рзы игәыкуеит.
Исахәыҭ-хәыҭуеит иԥсхьоу хҭысқәак,
Жәҩан иналԥраауеит ашацәа.
Амаалықьцәа рышьҭа схымхкәа,
Срыма инеиуеит анцәа иԥацәа…
Иаасыкәыршан ҭынчра ҿымҭроуп,
Ахәылԥагәыҵаҳәҳәоуп ашәшьы.
Иҟоу сеидроу, гәаҟроу ҵәаҟроу,
Иааҩуеит апҟақәа рыбжьы!
Аԥша икарахаз иахантәарак,
Ҩ-махәык рыбжьара аԥсы ашьоит.
Адәы инықәлеит ашара ацәаара,
Ашьац аӡаӡаш ахьнаршоит.
Ицқьоуп макьана ашьыжь шара,
Аӡәгьы дықәымлац адунеи.
Икашьшьы иасуеит ԥшалас хаарак,
Аԥсаа еиҿаччоит ладеи-ҩадеи.
Раԥхьа ашара инаҵагылаз,
Иахьа илахьынҵа дазхәыцӡом.
Анцәа имыш шьыжь дызԥылаз,
Ахәылбыҽха дшықәҵуа издырӡом.
Аԥсҭазаара дацыс иамоуп
Агәыӷра рыцҳа, агәыӷра еижьага.
Ауаҩытәыҩса аԥхыӡдшалоу,
Инеиқәиҳәалоит имҩа инагоу.
Ҩ-цәаҟәак рҽеихьыршьит ахәылԥаз,
Амшыни ашьхеи рыхқәа ҭакыуп.
Ахәылԥаз аӷныжәҩан еихапаз,
Мраҭашәара зегь лашьцакуп.
Ҩ-цәаҟәак аԥҭақәа ирылԥхоит,
Ҩ-цәаҟәак абжьас еиԥш иӷроуп.
Алакәцәашьқәа сыԥсы рылахоит,
Аҩбагьы еилыблаа ажәҩан иандоуп.
Ҩ-цәаҟәак зныкоуп ианцәырҵуа,
Издыруеит уаха исҳәо ҟалоит.
Аха уажәы сыци-сышәи хыстуам,
Ихыстыр схаԥыц кашәар ҳәа сшәоит.
«Ацәаҟәа икыду ухаԥыц аурбар,
Дад, раԥхьатәи ухаԥыц кашәоит!» Уажәы исзыгәаӷьуам сҿы неихыԥхьар,
Раԥхьатәи схаԥыц кашәар ҳәа сшәоит.
Исгәалашәоит сабду иажәақәа,
Убысҟан ажәан икыдын цәаҟәак.
Стәоуп сылаԥш жәҩангәы иналакәа,
Са схаан ҩ-цәаҟәак кыдлеит уахак.
Ацәаҟәақәа ажәҩан ианыҵӡом,
Ажәҩан ашьана, ҩ-цәаҟәак лашоит.
Стәашьа сыԥсышьоуп, сҿы еихысхӡом,
Саԥхьатәи схаԥыц кашәар ҳәа сшәоит.
Ашьха ӡыхь ахьара иҵаршәуп,
Ахыҵхырҭа ахьыҟоу маӡоуп.
Иныҵабоит аӡыхь зныкыршәа,
Иахьатәи амыш знык аҽаӡоит.
Ашьха ӡыхь доуҳала иадыруеит,
Алаԥшыцәгьа ааигәа дантәоу.
Усҟан уи адгьыл уазыруеит,
Иадыруеит ҩысҭаак дшаҭоу.
Уи мацәазк атәарҭа атәарҭоуп,
Иаҵыҵуеит хьа-ҵлак ашьапы.
Зегьы абарҭоуп, зегь аҳарҭоуп,
Ианцәырҵыз амшгьы мшаԥын.
Ианиз аахыс аԥсра иахәшәын,
Амаӡагьы идыруан амҳаџьыр.
Иҵыҵуан абри аӡыхь лакәшәа…
Аамҭа қәасит, иӡысит акыр…
Ицеит, иқәҵит адгьыл зџьынџьыз,
Иршьаркыцит аӡыхь ахҩагьы.
Аӡыхь амаӡа нықәны иҭазӡыз,
Иахьа ԥшӡала ихынҳәит даргьы…
Ашьха ӡыхь ахьара иҵаршәуп,
Ахыҵхырҭа ушьҭа имаӡаӡам.
Иҵхәраауеит аӡыхь хьырҩашшәа,
Аԥсра иахәшәу ацыхаӡ ҵәахӡам!
Иахьа тәым жәҩанк саҵаршәушәа,
Тәым уаҩык иеиԥш смацаран сгылоуп.
Сышьҭахь-саԥхьа зегь ҭацәушәа,
Абра зегь шеилоу хыла-гәылоуп.
Абна уаа рзыҳәан сабду ииҳәоз,
Илакәкаххаа исгәалашәеит.
Ибнакны аршәыра илхоз
«Амаамын» ччархәқәа гәарахеит.
Аԥсуак, маамын хшарамзар,
Аԥсны дгьыл дықәуп ҳәа сыҟамызт.
Гызмал ҩысҭаак дихарамзар,
Абарҭрҩызцәа ҳаламызт.
Иабаанагеи, иабаҭнагеи,
Ауаа гәыҳәы цәыҳә-цәыҵәақәа.
Рашҭа-ргәара чоуқь тәарҭахеит,
Ашьха иаҿацәеит рымцақәа.
Зегь карыжьит, зегьы еиурыжьит,
Зегьы қьаԥҭажә-цуҭажәртәит.
Рабду ибызшәа уахь инрыжьит,
Рыҽҳәа еишәара-еиҵарартәит.
Ақалақь иалоуп игәатлаӷарха,
Гәыцхәымзар аӡәгьы дзырҿамԥшуа.
Рбызшәа карыжьын, иччархәха,
Рыхьӡраҳаргьы  ихьаԥшуам.
Егьаԥсуам ма егьагыруам,
Абра иҳалахеит ицәаԥҽыган.
Кәтаӷь ӡарада егьрыздыруам,
Изгарыда наҟиаҳхыган?
Рабдуцәа рыԥсы ҭахеит агәаҩа,
Уа ауоу еимырдоит аҵлақәа.
Рқьаԥҭажәқәа аҿаԥсоуп аҿаҩа,
Ашәиԥхьыӡрҿаҩуеит ашьхақәа…
Зегьы-зегьы уара иумаз,
Дгьыли-жәҩани инадыркны.
Имышьҭа бзиаз иуԥылаз,
Уцәашьы ԥхозааит унап аҟны.
Ишыцәоу иубааит арҩаш кнаҳа,
Шьыбжьон уҿаҳәатәы ҟалоз.
Ужәашьапы аҳәыс ашьраҳа,
Умш еицамкааит, умҩа хиоз.
Угәы иаҭаху ухшьапы иқәыз,
Есымша уеишәахьча хиаз.
Угәы каршәны умҩа уқәыз,
Иаргамахааит угәы иҭашәаз.
Адунеи уқәыз уара угәаҳәо,
Уаҳа уаласҵом агәырҩа.
Амала, сахумбаан суҳәоит,
Сара сышьха ӡыхь ҿамҩак.
Аӡын шкәакәа, насыԥшкәакәа,
Исзааугазеи ашьыжь шараз?
Исоуҳәар сҭахуп сынмырхакәа,
Ԥеиԥшс исымоу ашара еимҟьараз.
Еилашәшәӡома мраҭашәара?
Аиаша еиқәаҵәазаргь иумӡан.
Ушьҭа иааигәоума алашьцара?
Аиаша сыҵакны умцан.
Асы еимаҩуеит еимагылан,
Алаӷырӡеиԥш асы каԥсон.
Сыгәҩара-ҿҩараха сгылан,
Ажәҩан асы аҩуан,
Ажәҩан лагон…
Абна иахыҵәеит абӷьы рацәа,
Араса адац иалхәраауеит аӡыхь.
Еилыхха ихыҵуеит аӡы иаҵәа,
Ԥшаласк нықәххуеит хыхь.
Ашьшьыҳәа аҭынчра сҽалаӡан,
Абна лакәамаӡаз сӡырҩуеит.
Ашә-ҵлақәа ажәҩан рҽалаҵан,
Ацәарҭәеиԥш рхьы бӷьыш каҳәҳәуеит.
Ара адац сықәтәоуп сымала,
Схахьы арашәыга абжьы гоит.
Са схәыцрақәа рӡымшын салалан,
Ԥхыӡҵас џьанаҭ ҭыԥкахь сыргоит.
Аӡыхь иаҵәа сқәыԥшра зыдҳәалоу,
Ари ахәы ԥшӡа иақәлоушәа збоит.
Ахәреиԥш мҩахәасҭак халоит…
Аҵырмақьа еиԥш аӡыхь иаҵәа
Саԥхьа ихыхәхәоит!
Ашьха сыԥсаҿамза хыцуп,
Аӡыжь ихыршәлоуп хәылԥшәаԥшь.
Ҵла шәшьырала адгьыл рысуп,
Иҵыблаауеит ажәҩан агәаԥшь.
Аҵых иахьыӡсоит адаӷь рашәа,
Аӡаӡаш нылаҳәҳәуеит ашьац.
Еилаарцыруеит хыхь жәҩан гәашәаҿ,
Амза иахаршәу ашәахәа ахац.
Ахьтәы фаетон разныԥсаран,
Ажәҩан ахьы шәахәа аннаҵоит.
Амаалықь лыбжьы еинаалан,
Аеҵәирылԥраан лашәабжь гоит:
«Напцәы, шьапцәы,
Ахьтәы фаетон дантәалоуп,
Напы бзиа, шьапы бзиа,
Аӡахәаргьала дантәалоуп!» Аеҵә кәашо лакәеимхәыцшәа,
Асар рымҩа ианыԥсалоит.
Икаххаа илашоит аҵых шазшәа,
Уахатәи аҵых са сыԥсалоуп.
Са сыԥсы алоуп гәыла-ԥсыла,
Хәыҷы мпылҵас салахәмаруеит.
Исгәаларшәо ӡӷаб ссирк лыбла,
Ԥсҭҳәа хаҽрак ахцәы кьларуеит!
Иахьатәи амш ашьа аҿыҵуеит,
Ҟаҳ, ишԥахьҭоу џьушьҭ, аф асит.
Ауаҩы гәаҭар ичҳа хыҵуеит,
Иахьатәи амшгьы баша имҩасит.
Аира ҳзызшаз, ажәра шԥеиԥшеи,
Ишԥахьанҭоу ажәра шкәакәа.
Анцәа аира мацара ҟәнишьеит,
Ҳаӷоу иԥсы ықәхааит дмиасӡакәа.
Ауаҩы гәҳәы ак ззымхаӡо,
Ацагьы иамбылуа – хьшәашәагьы.
Зцәа иҭамӡара зцәа иҭазыгӡо,
Илабжышгьы иашәагьы.
Иахьатәи амыш ашьа аҿыҵуеит,
Ҟаҳ, ишԥахьҭоу, џьушьҭаф асит.
Ауаҩы гәаҭар ичҳа шхыҵуаз,
Абри амышгьы акыҳәа имҩасит.
Ахәылԥсацәажәоит маӡажәала,
Аҭынчра иалаӡсоит аԥша.
Еҵәыш хьы-цәыкәбарк ҩхашәалан,
Жәҩан иналашәҭит амза иахшаз.
Амза амҵәыжәҩа дантәалоуп,
Амаалықь зҿаҳәатәы ҟало.
Уаха дгьыли-жәҩани еиԥылоит,
Сеидроу, егьыҟам зеиԥш ҟамло.
Зегьы еицәажәоит рбызшәала,
Ирыӡбоит адгьыл алахьынҵа.
Сара аӡәзаҵәык уаха схала,
Аҵых самоуп агәы сҭаҵа.
Адунеи азын, уахагь дунеиуп,
Ҳара иаҳамбо адунеи иаҭоуп.
Уахагьы иҟоу зегьы ҽеиуп,
Аҵх амаӡа шә-кәалаԥк ирҭоуп.
Еҵәыш хьы-цәыкәбарк ҩхашәалан,
Жәҩан инадтәалт, исасуп изшаз.
Ахәылԥсацәажәоит маӡажәала,
Аҭынчра иалаӡсоит аԥша.
Зегьы еицәажәоит еидшылаӡан,
Бжьы ыҟам, шьҭа ыҟам џьаргьы.
Уаха дгьыли-жәҩани рымаӡа,
Сара сыда издырӡом аӡәгьы.
Еиҳа бзиа уаныҟоу ушәоз, аҩыза,
Бзиа нагӡа шыҟамло дыр.
Икьаҿхар ҟалоит иуқәу ухыза,
Цәгьеи-бзиеи ҽеила шәеибадыр.
Абри адунеи уақәлахо џьумшьан,
Ушыԥсыша дыр, амаҷгьы узырха.
Арыцҳагьы дрыцҳашьа, дџьоумшьан,
Дахумбаан иуцәынхаз ухәыцха.
Иҟалоит уаргьы уҩазгаз улеигар,
Ашәеиқәа иалоуп ари адунеи…
Иахьа уара абранӡа уҩеизар,
Ушазыԥшым, иалшоит ҵаҟа улеир.
«Уаха икыду амза ҭәума?
Уаҵәтәи амыш сара истәума?» Сазҵааит ашьыжьтәи ашәахәа.
Ишызбоз ашәахәа неилахәан,
Шәахәацк ҩ-махәыцк ирбжьшәан,
Ԥшьшьала ашьшьыҳәа инкашәан,
Аҵла абӷьышраҿы аҽаӡеит,
Уаҳа абжьы ҳәа амыргаӡеит.
Издырит ушьҭа егьшыҟам…
Сынкахәыцуа сцон аҩныҟа…
Абыржәымзар-абыржәы аӡәдааира џьысшьоит,
Абар-абар ҳәа санаҳәоит слаԥықәшәа.
Зны абри сцәанырра еижьага сахыччоит,
Зны слаԥықәшәа агәра згаҵәҟьоит ҵабыргушәа.
Амра ашәахәа абарҵа иҵахәмаруеит,
Ицоит-иаауеит, хҭыс сахьақәак сԥырҵуам.
Амаалықь лыхцәеиԥш, жәҩан калҭаҿикьларуеит,
Ԥҭа цахашк ӡса-ӡсоит, сыблақәа ирхыҵуам.
Сажәреи сҿареи, ҩ-дунеик срыбжьагылоуп,
Ҩ-гәыӷрак, ҩ-дунеик срықәырхан сыркуп.
Саԥхьаҟа саахьаԥшыр, мҩа шлак сангылоуп,
Сышьҭахьҟа сҿара ацәымза каххаа иаркуп.
Абыржәы, исымбац исмаҳац сахьак снахәаԥшит,
Ҩ-цәашьы иаҵәак аалашеит хыхьынтәи!
Аӡы аҵа иҭаршәу абырлаш шкәакәа еиԥш,
Гәалашәарак налыԥхеит амыш иахьатәи.
Хәылԥшәаԥшь ацралеит мраҭашәара,
Аԥҭақәа ирхылҟьоит амцабз шкәкәа.
Жәҩанаҿамза гылоит ишгылара,
Амра аҭашәахагьы амраӡакәа.
Хымҩакы реихагыларҭаҿы сгылоуп,
Насыԥк саҳәоит ажәҩан ахь сҩаԥшны.
Сҿаҳәатәгьы ҟалоит, ушьҭа уахынлоуп,
Ажәҩан сашьапкуеит амза саԥшны.
Сыла ишабоз амзаҿа днаҿыԥраан,
Амаалықь дхьышәахәан дныҵԥрааит жәҩангәы.
Жәҩангәашәԥхьара ахышәгьы нцәыҵраан,
Ииаҵәҟаҟараӡа снықәԥшит ашацәа рхәы.
Уа ахьы рҩашқәа ашьхақәа ирҿаӡсон,
Алакә ҳаскьын ҩеиуан шьахәапара.
Урҭзегьы шлаԥшҵашәарамыз хасҵон,
Схышхыҵәаны салан аԥхыӡгәазҳара…
Иаалырҟьан амацәыс жәҩангәы еиҩнахит,
Асар рымҩагьы ажәҩан ианыҵхьан.
Жәҩангәашәԥхьарагьы агәашәинахеит,
Сааԥшит.
Сахьгылаз сшеилысра сеилысхьан.
Иԥаҵа ах ианалагыла ауп данҿыхаз,
Убранӡа зегьы ԥхыӡын дызлаз.
Дгьыли-жәҩани ԥеамбарыз, ныхаз,
Аӡәгьы димаӡамызт, ӡхыҵран дызлаз.
Ишаргьы ихәларгьы, сызго сгаҳәа,
Агәыӷра еижьага ацәқәрԥқәа дырхын.
Нас имаӡамкәан хьаҳәа-ԥаҳәак…
Ауаҩрыцҳа адунеи аҿы дмыцхәын.
Издырамызт адгьыл аҿы дшымашәырыз,
Дмашәырны дшықәигалаз ҳазшаз.
Уи зегьы аниба, ианидырыз,
Усҟан ииасхьан имышқәа илашаз.
Инужьыз ауп иҟоу, егьырҭзегьы ӡшәахуп,
Ауаҩытәыҩса дыҟанаҵдыҭәӡом.
Хәҵыш аамҭак иибазгьы,
Аҵыхәтәан ишәахтәуп…
Аха иԥсы ҭанаҵы убригьы ибаӡом.
Ахраш иаҿыҵхәрааз арҩашқәа,
Ахрақәа рӡыгьежь ихҭәалоит.
Абқәа рԥыза шьапхьышьашқәа,
Шьапхыцла цаҟьашк иахьынҳалоит.
Нырцә-аарцәакаԥкаԥқәа еиқәҿырҭуеит,
Ашьха ӡыхь лаԥшыцәгьак ахьымсӡац.
Касы ԥшқан аԥҭақәа еилысуеит,
Асыԥсақәа аҵықьҳәа имхысӡац.
Ҿырпын бжьык иааҩуа харантәи,
Уасарҳәыган иалоуп аԥшалас.
Ашьха жәҩан саркьоуп нахьхьынтәи,
Иналыггоит еҵәак ажәҩан иҿалаз.
Аԥсрахәшәзҿаршәу
Храшрак цырцыруеит,
Храшроуп издыруа уи амаӡа.
Са сахьгылоу абарҭзегьы сныруеит,
Аха сыӷьӷьоуп, сыӡәӡәоуп, мыч сымаӡам.
Издыруеит ишызбо ашьха рҩаш шыцәоу,
Ахрақәа рышәшьыра ианыҵало.
Ауаҩытәыҩса игәырҩа зырцәо
Хәылԥшәаԥшь анцәырҵуа,
Сҿаҳәатәы шыҟало!
Аԥша аккаҳәа ашәа аҳәоит ашамҭаз,
Ашәҭқәа гәылҵуеит аԥхыӡрҽалаӡан.
Ҵлакы аҿҿа алгоит амахәқәа рхамҭаз,
Ажәи аҿеи еиҿагылоуп еидшылаӡан.
Ашамҭазоуп шьоукы анықәыхх аԥсабара,
Ашамҭазоуп махәи ҵыси рымышира.
Инҵәеит шьоукы рыҿҳәара амҩа анаӡара,
Ушьҭа икьаҭеит рҿара аеҵәа аимыггара.
Еилдыргеит аԥсреи абзареи ртәы-рымаа,
Амш гәырӷьоит, аҵых ҵәуеит, амыш анҵәамҭаз.
Аха ишыҟац иҟоуп уахатәи аҵых ажәҩан хымаа,
Ашәахәац гәырӷьоит амыш ҿыц алагамҭаз.
Адунеиажәхьацәгьа хьабзиа аздырӡом,
Хәыҷы-хәыҷла рҽырыԥсахуеит аҿеи ажәи.
Зегьы-зегьы ачҳауеит, агәаӷгьы хыҵӡом,
Зегьы азеиԥшуп иара азыҳәан амыткәмеи ашәеи.
Адунеи рыцҳа абас агәаҵәа жәпамзар,
Адгьыли ажәҩани цыцхашәон уажәшьҭа.
Ауаатәыҩса ирхылаԥшуа аӡәдыҟоуп мамзар,
Ахаангьы ԥсра еиқәаҵәа ҟаломызт еиҭа.
Аԥша ахыц еиԥш ашәа аҳәоит ашамҭаз,
Аҳәҳәыҳәа ашәҭқәа гәылҵуеит иахьагьы уаҵәгьы.
Ҵлакы аҿҿа алгоит амахәқәа рхамҭаз,
Аԥсреи абзареи еиԥызшьуа дыҟаӡам аӡәгьы.
Сара зҿаҳәатәы ҟало ԥеамбаруп,
Лакәхәыкаҿисызҳаит насыԥла.
Сҩашәхак дирцаз, ихәлароуп, ишароуп,
Ашәышықәсақәа мҩасроуп  насыԥла.
Адгьыл иақәлахо арашь уақәтәаны,
Адунеи зегьы уакәша уҭахызар.
Хырҭәагак исыцҭыхыу уиқәшәаны,
Дузыԥшааӡом жәҩан гәаҵа ухызаргь.
Убри дырны, аҩыза, усеиҷаҳа,
Ааигәа ухәыцны, умцан усаҩсны.
Суҭахымзаргьы мчыла усеилаҳа,
Уаҵәтәи ҳшара мыш уазхәыцны.
Анцәа ила, сызқәу амҩа роууп,
Сымҩа наскьоит гәнаҳак ацымкәа.
Сара зеиуа узымԥшаауа брууп,
Абааш узыргылаӡом, сҩыза,
Сбаҩҷа аламкәа.
Сара сзыҳәан игәырӷьаҿҳәашоуп
Икыдыхәхәа илеиуа ааԥынтәи ақәа.
Саниз амш ауп, иахьа хәашоуп,
Сира мыш ашә-гәашә  азыртуа.
Снапы ианыԥсалоит ақәа насыԥ,
Ақәа ацәыкәбар цырақәа рцәашьы.
Саԥхьа инкаиоит ԥша ласык,
Сымыширазы икашьшьы.
Рыбӷьы еилышәшәоит аҵла рытлаз,
Насыԥк нҭарҳәоит сыкәа-смаӷра.
Жәҵыск ҷырҷырит жәҩан инхыӡлаз,
Акәукәу абжьы ааҩуеит харантә.
Сгәаҿы ихәыҭ-хәыҭуеит бжьы маӡак,
Слахьынҵа ашьҭыбжь саҳауеит.
Иахьа акымзарак сгәалаӡам,
Сҿара ашәҭыц сгәаҵа  ҿишәҭуеит.
Адунеи сақәлоуп абри ашәымҭаз,
Амреиԥш сыԥшӡоуп, ахреиԥш сыӷәӷәоуп.
Сдоуҳа сахьчоит анцәа исиҭаз,
Сира мшы-мышгьы абар, уахоуп.
Иахьатәи сира мыш ахәашоуп,
Раԥхьатәи абӷьыц аазыртуа.
Абри амыш гәырӷьаҿҳәашоуп,
Иаулааит ақәа насыԥ, ааԥынтәи ақәа!
Аԥша цәгьақәа рхышәқәа сыркылсны,
Аӡыхшьах сгәыҵхны абранӡа сааит.
Сымҩа шаҵәахуаз алашьцара хыҵны,
Абӷацамкыра аарла ҳәа сылбааит.
Сылбааит шәахсҭа гәарҭак сынпыҟҟала,
Са сажәра шкәакәа ашә-гәашәсынҭалт.
Ауаатәыҩса рӡымшын сшалаз сҟьалан,
Аамҭа иашьаҳаз мҩа шлак санхалт.
Мҩа шәик санхалеит, џьаргьы зхы хамыз,
Ақәны жәлеиԥш ашәиԥхьыӡахьырҟьоз ауаа.
Аԥхыӡцәгьа сԥылеит, сгәы иҭамыз, схы иҭамыз,
Са схәыҷра аҵлагьы карыжьит иҵҟаа.
Уажәы инықәҵаны икнысҵоит сира мыш,
Лаԥшы цәгьа изы смаҟа накршәны сыбӷоит.
Шьоук сгәахәра иаҿарԥсоит аџьыка хыш,
Аха зегьы акоуп сшәахысҭа аанхоит.
Сшәымҭақәа аныҵуеит сымышқәа рхаҽра,
Сара истәу дунеи ҿыцк аасыртуеит.
Иахьрыхьуа здыруеит сышьхақәа рҟәартәра,
Ашә-кәалаԥк ирҭаӡу рыхәшә  сыԥшаауеит
Хыхь – ажәҩан, ҵаҟа – адгьыл зегь сымызхыз,
Ҳақс сыразра сиҭеит анцәа ҳазшаз.
Са сгәырҩаша сыжәҩахыр иқәысхыз
Ацымхәрас, анцәа исаҭәеишьеит,
Мышкы илашаз.
Аԥша цәгьақәа реихацқәа сыркылсны,
Абранӡа саазгаз сара сымҩа лашоуп.
Аршәыра лашәага-еиҵа рҟырҟы сҭысны,
Иахьагьы икаххаа иахьшаз анцәа иџьшьоуп!
– Аҵых гәамҵуеит уахантәарак,
Иҳаԥнабаауазеи, сан?
– Цәашьык ыцәеит алашара,
Ибыргәу ҳәа егьыҟам, нан.
– Уахатәи ажәҩан еҵәак алшәеит,
Измааноузеи, сан?
– Қәра хьымӡак иеҵәахәкыдшәеит,
Угага узахыԥом, нан.
– Адәахь уаз бжьык слымҳа иҭасит,
Изызҳәозеи, сан?
– Ажәак зыҭнымхкәа имҩасыз,
Аԥша даҵәуеит, нан! –
Ҿыц аеҵәақәа ирыхшаз
Амаалықь дналԥрааит ажәҩан.
Уаха анра-аԥара зшаз,
Ажәҩан иаҵаҷҷоит ихьы жәҩа.
Анасыԥрызнеигеит ауаа,
Ашәиԥхьыӡрҟәигеит иԥылаз.
Амаалықь адгьылаҿданаа,
Раԥхьаӡа шәаԥшьуп ихылаз.
Ахьӡы ахьыршазшәа адунеи,
Ирышҳаит ажәҩан хьыршаӡла.
Лакәшәа аԥсабара лашеит,
Амаалықь ишәахәацгьы анацла.
Адгьыл иахыҵәеит аразра,
Аҩысҭаа дҭеиблит шьашәы.
Ашьҭамҭа ықәҵит арасра,
Абгыӡацхахә  неихашәит.
Адгьыл ианихит аиқәаҵәа,
Аԥшӡара ахижьит адәы.
Инеигәыҵаҳәҳәа насыԥрацәа,
Ауаҩыжәла дынхеит деикәаҭәы.
Иҿыцӡа аеҵәақәа ирыхшаз,
Амаалықь дналԥрааит ажәҩан.
Уаха анра-аԥара зшаз,
Ажәҩан иаҵаҷҷоит ихьы жәҩа!
Аҵыхәтәантәи аԥҭа иналыгган,
Ахәылԥы мра налагылт ашәаԥшь.
Еихык-еиҵык аҵла рыгага,
Ахәы ԥшӡақәа рышҟа инхьаԥшт.
Аԥсаатәеихырҳәаалт ахәламҭаз,
Ахәылԥҵарақәа акәшоит аҩны.
Уаха аҵых ҿыц агәарламҭаз,
Амзаҿагьы цәырҵит,
Жәҩангәы ахәра анҵаны.
Жәлар риеҵәахәкыдлеит ирыԥхны,
Схахьы жәык атәарҭа ажәҩан неимҟьоит.
Ажәҩан ӡыжь иаҵәа ихыҵны,
Ихьы-цыԥхь еимхәцха аӡаӡа каԥсоит.
Ашареи ахәлареи еилыҵуеит,
Уаҵәтәи амшаз игәыӷуеит зегьы.
Аӡәы сҿаҳәатәы ҟалоит ҳәа дхәыцуеит,
Уаҵәнасыԥссирказ дыԥшуп ҽаӡәгьы.
Са схәыцрақәа еихьыс-еиԥысуеит,
Схәыцрақәа ҭоуп қаруасак ашҭа.
Нахьхьи ашьшьыҳәа ашьҭа аныҵуеит,
Ажәҩан ианхалаз ацәаҟәа ашьҭа.
Аҵых ҵәцара, амза аҭәымҭа,
Асыԥса ргәышҵақәа цырцыруеит.
Ирысуп ажәҩан амаакырҭа,
Уаха аҵых амаӡа здыруеит.
Ҵыси-ҳәыҳәи рашәа ҭынчуп,
Иандоуп ажәҩан ахьы рахәыц.
Аџьар еҵәа рыжәҩа еихышьуп,
Асар рымҩа нымҩахыҵ.
Дгьыли-жәҩани жәабжьк еимырдоит,
Аҭынчра шкәакәа иналагӡан.
Быжь-насыԥк ахра иахыргоит,
Мышра-ҵыхра налаҵан.
Аҭынчра иналыҩуеит чара шәак,
Ашәа ибжьыдоу, ишьҭадоу.
Аҵых хыхәхәоит акалашәа,
Аҵых ҵәцароуп, амза шьадоуп.
Аҭынчра иналыҩуеит чара шәак,
Ашәа ибжьыдоу, ишьҭадоу!
Ицеит ааԥынра ашьхақәа ирхыҵ,
Аӡынра шкәакәа акәа иҭанаршәит.
Амахәиҿшәаз аҵыхәтәантәи абӷьыц,
Аҵыхәтәантәи аччаԥшь канаршәит!
Са сааизар акы сашьҭоуп,
Сшыԥшаауаз сыҷкәынра еилашәшәит.
Сышлагәышьеит сышхыз ашьҭа,
Ҽа ааԥынракгьы каххаа ишәҭит.
Мшы ссирк сашьҭоуп гәнаҳак иаҵам,
Ҭыӡшәеи-гәарашәеи зцым.
Абзара аԥсра ахьацым,
Аԥсҭазаара ахьымцым.
Акы сашьҭоуп акгьы ахьыҟам,
Гәыӷра еижьагак сахҟьашоит.
Агәра згаӡом акгьы шыҟам,
Баша еиҭахәлоит, баша ишоит.
Сыбжьахеит ҩ-мцак рыбжьара,
Аццышәсеиԥшуп акәиц иахшәаз.
Идагәоуп адунеи сакара,
Адунеи ҳаҷҷа жәҩан иҿшәаз.
Мшы ссирк сашьҭоуп гәнаҳак иаҵам,
Жәымҭа шкәкәа аԥсра ахьацым.
Ажәҩан мшынха исхагылоуп,
Салаԥшуеит аеҵәа рџьанаҭ.
Анцәа имаалықь саԥхьа дгылоуп,
Икуп аџьар, иҭигаз ахраҭ.
Уи еҵәа џьарсахьан исхигеит,
Са сгәы иџьарит наҟ-ааҟ.
Аттаҳәа сцәа-сжьы насхыԥеит,
Ишысԥеиԥшыз здырит ҟалаак…
Жәҩан гәаҵа сныҵаԥшит ирлас,
Сгәы аҭҳара иҭыҵуан ишәаз.
Сша еҵәа жәҩан рыԥхра иалаз,
Сынасыԥамаӡа, леиуан иҿшәаз…
Ахы ахьыҵнахуа алашара,
Иахьагь уи амаӡа ҵәахуп.
Ашәахәа аҟьоит амра ԥхара,
Мра лашарагь жәҩан ихуп.
Дад, аԥсҭазаара шьцылароуп,
Ҳаргьы адунеиаҿ ҳуаароуп.
Шьыжь мрагылара – ҳгылароуп,
Мраҭашәара – ҳҭашәароуп.
Шәахәацк сыкәшоит иахьантәарак,
Уи аҳаи-ди бжьык саҳаӡом.
Ахәылбыҽха иааԥса-икара,
Излацаз ҳәа егьызбаӡом.
Иаргьы ацгылоит мрагылара,
Адунеи дуӡӡа аҟәырҷаха.
Ашара еимҟьара аԥылара,
Аҽазыҟанаҵоит есуаха.
Иарбан шаеҵәоу изыцрыҵуа?
Амаӡа иабыкәу иахьҵәаху?
Хьы чықьмаџьоума изҭыҵуа,
Ма анцәа иныха иахарку?
«Ауаҩы уаара акы ззымхо,
Уадызцалеи анцәа идоуҳа!
Есышьжьымҭан уаԥхьа ихырхәо,
Ашәахәац амаӡа уаҳар?
Ашәышьханхыҵрыҵа иҭаӡуп,
Ашәахәац амаӡа ҵәахны.
Уи амаӡа амра ишацу,
Ицәырҵуеит акаамеҭ   аҽны!» Абас аҭынчра икашьшьыз,
Иналыҩҩит амаалықь ибжьы!
Ҩ-тама махәык ирыбжьаччоит аша еҵәа,
Иаауеит ааԥынра,
Ашәҭқәа гәылҵуеит ҩаԥхьа.
Исыкәшоит, исызӡатәуеит аеҵәа сылаҵәан,
Аҳәҳәыҳәа ашәахәашқәа ихырхуеит аххьа.
Сгылоуп ауаҩытәыҩса ашара иарҩышьыз,
Егьызхымҵыз сшәымҭақәа сраӡоит.
Сымышқәа сыҵыхқәа аамҭа иашьыз,
Ирааны иахькаԥсоу сылаԥш рыхьӡоит.
Иахьа ииз амышгьы мҩасуеит аӡеиԥш,
Уаҵәгьы ҩ-махәык ирыбжьаԥхоит ҽа еҵәак.
Ииуеит, иԥсуеит ауаҩытәыҩса иԥеиԥш,
Дгьыли-жәҩани ирықәлахо дыҟоуп анцәа.
Насыԥимоуп абри адгьыл раԥхьа иқәлаз,
Ауаа аныршоз иршаз ахьықәыз адунеи.
Насыԥимоуп қәра хьымӡак иқәра шиқәраз,
Заа иалҵыз ауаатәыҩса рлеи-блеи.
Башоуп, дад, башагәышьоуп, егьыҟам,
Ула анхыҩуа амшаԥы цоит ишцара.
Мамеиқәароуп еилашыҩкуа адәныҟа,
Абзацәа ԥсит, аԥсцәа неиуеит лаҵгара.
Ала анынҵәа абга дәықәлеит шәарыцара,
Агәыҳәы иӡбоит уареи сареи ҳлахьынҵа.
Аӷба шаха ахац иаԥыршьуеит, наныкьара!
Ақаруаса дыргылоит, зыкәтыҭра ҟаҵам…
Иашәиу-шәиу Шәанӡаа рашәа,
Ауын-иԥа УаҷКадыр.
Ӡаарах цыфа, ассир иақәшәаз,
Жьи Хапара, уҽы кәадыр!..
Иаалырҟьан ацаҟьаш неиҩнахын,
Абжьыцәгьа ахра инагәылҟьеит.
Мрагылара ашәаԥшь аҿнахын,
Ашәахәац ӡыӡымкуа иаацәырҟьеит.
Еилаҩит, еиласит аӷныжәҩан,
Арҩашқәа ахәараҳәа еилашит.
Ашьха жәҩан аԥҭақәа ихырҩан,
Мра шәахәак уаҳа имааԥшит.
Изакәызеи ашьха жәҩан зырҿыхаз?
Изыргәаҟзеи, изыниазеи ҟалаас?
Анцәа иӡышхәа аԥеамбар дызҿыхәаз,
Аҭра иҭызцаз дарбану абас?
«Дад, анцәа иадгьыл ишәарҭахаз,
Аԥсгәы иҭагылт имадатәы.
Ашьхақәа цәала игәарҭахьаз,
Анцәа адырра ҳаиҭоит харантәы». –
Абас иааӷызы-ӷызит абжьы…
Дгьыли-жәҩани аанхеит еиқәшьшьы!
Ашьха ӡыхь ахьхьаҳәа ицәажәоит,
Ҳаԥи-ҳаҩеи каххаа иӡырҩуеит.
Уажәы-уажәаӷны жәҩан еиҭашәоит,
Ахрақәа ирылҟьо арҩаш лаҳәуеит.
Рыбжьы еимырдоит акаԥкаԥқәа,
Ҩада абқәа рԥыза агәы аҽануп.
Хылԥа зхаршәым ахра ҵәцашқәа,
Ашьха ҳауа ркалҭ  иануп.
Ахшцеиԥш ихыҵуеит аԥҭа рхьышьаш,
Ахаҳә ҟаԥшь иқәтәоуп абнакәты.
Ацыхаӡгьы аасра ихәыҵаш
Илеиуеит аҵыҭәара ртыты.
Аҵыс иаҵәа цәырҟьа-цәырас,
Ажьынҵәры махәқәа еимнадоит.
Ацәырасра ԥшаласк ныласт,
Ааԥынрашәак аҵыс иаҳәоит.
Ашьапы шшәырқәа ирынгылоуп,
Иӡыӡымкуеит, изакәи иаҳа?
Аԥслаҳәацыхаӡихгылоуп,
Ашьха ҭаца, ажәеиԥшь рҭыԥҳа.
Ахра шәарах рыбҭәа карҟьоит,
Абзаласа еилыбзаауеит.
Ахаҳә ҿаԥара ртәыҩа анырҟьоит,
Хра чаԥараҿ  иҽырбауеит.
Ашьха рԥыза рыҽҭых игылоуп,
Ашьха тәыла рыбла ахуп.
Игылоуп рԥыжәҩақәа неидкыла,
Ашьха раҳигәы иҽануп!
Исхашҭхьоу сынасыԥсықәҿнаҭит,
Узыргәамҵуазеи, слаԥшҵашәара, сынаур?
Исзеилымкаауаз цәалашәарак сылаҽит,
Иудыруазеи, сы еицәа асы цәгьа сылаур.
Иудыруазеи исзыԥшызар мҩахарак,
Аӡы шыцәоу са саниозар даҽазны.
Ма исыԥлозар шара мшыказ гәахәарак,
Исԥыхьашәозар насыԥшкәакәак уаҵәы зны.
Иараби, цәалашәарак сарҭаслымуеит,
Дгьыли-жәҩани гьаргьаласоит дырдхаҵас.
Зны сгәы хышхыҵәоит, зны суаҩымуеит,
Са сзахыԥом анцәа исиҭаз лахьынҵас.
Слаша-ҩашоит,
Слаша-ҩашоит иахьантәарак,
Еихьыс-еиԥыс хәыцрақәак ци-шәи ирыбжьахеит.
Са сықәнакит сшьапы зымкуа хра чаԥарак,
Уажәымзар-уажәы – ахаҳәшьанҵа саҿахеит.
Исымпыҵԥраахьоу сынасыԥсықәҿнаҭуеит,
Сгәыҩ-ҿыҩха гәыӷрак абла сынҭаԥшуеит.
Иразныԥсароу ҩаԥхьа ӡаӡашк снылаԥшуеит,
Ҩаԥхьа лакәдунеи ссир абла сҭаԥшуеит.
Иудыруазеи исзыԥшызар мҩа харак,
Аӡы шыцәоу са саниозар даҽазны.
Ма исԥылозар шара мшыказ гәахәарак,
Исҿалашозар насыԥшкәакәак уаҵәы зны!
Иҟоугьы иҟамгьы нышәуп,
Ала еибадырфоит зегьы.
Ауаҩы дизар илахь ҷышәуп,
Ус насыԥс ицуп есқьынгьы.
Бзиа иҟоу еиҳагьы дшәарҭоуп,
Ианигәамхәуа иқәнакуеит зынгьы.
Зхы изамыхәо имца кьаҭоуп,
Ахәаӡиҵоуп  есқьынгьы.
Ауаҩы сизхәыцуеит саазқәылаз,
Ауаҩы лаша-ҩаша бзамыҟә.
Насыԥимоуп зымца еиқәылаз,
Егьи днауруп, длаҟәуп.
Аӡәых, иразра игәыҵакны,
Иҽкаршәны диҳәоит анцәа ду.
Маалықьк имҵәыжәҩа иҽыҵакны,
Гәыӷра еижьагала игәы ҭәуп.
Иара игәыӷра иа изы чароуп,
Иҭыӡшәа-гәарашәа уаҳаӡом.
Иашҭа-игәара зегь лашароуп,
Згәы намӡазгьы ибжьы гаӡом.
Ҭәи-млашьи зеибамдыруа,
Ахҟа рыбжьаланы игылоуп.
Хәшәыс иамоу ҳәа егьырздыруам,
Иахьагь
Ҩ-лахьынҵак еиҿагылоуп.
Икаԥсон ас цырақәа ршәах,
Адгьыл иагәылҵуан асышәҭ.
Асыршҩы инылыҩуан ашәак,
Сы мпылк рацәаны исыршәт.
Ԥсы цқьак схалон ԥсра зқәым,
Сҿаҳәатәы ҟалон аргама.
Сыҩнапык раҳаны искын,
Анцәа сыразра ибама? –
Сиҳәон иныҵакӡан сыбжьы,
Анцәа ду сқәыԥшрахь снеигарц.
Ас цырақәа каԥсон еилашьшьы,
Лакәнасыԥссирк сеиӡарц.
Ԥсы цқьак схалон ԥсра зқәым,
Сҿаҳәатәы ҟалеит аргама.
Сыҩнапык раҳаны искуп,
Анцәа ду сгәырӷьабжь иаҳама
Мҩахәасҭак збаӡом, бна тоурак сылоуп,
Сааԥынра ӡынрахеит, мацәыс еимҟьароуп.
Ианааз ианцаз сымбаӡеит схәыҷра аҵысӷра,
Ҩымыш исзынхаз, исыздыруам ишнысхра.
Схәыҷра ашәҭқәа каԥсеит аӡынра иԥнашәаз,
Саамҭа иацәысҳәеит аҵыхәтәантәи сашәа.
Аҵыхәтәантәи сашәа сгәаҟрақәа ируазуп,
Уи ацәаҳәа еиқәаҵәа сышьҭахь инхазоуп.
Аԥсҭазаара шәымҭактәи неи-ааироуп,
Иуури, иуҳәари, уаних, уаиааироуп.
Сымышқәа ршәымҭақәа хәыҵласоуп, издыруеит,
Агәнаҳа сызҵоугьы ушьҭа аргама исныруеит.
Ауаҩы дани нахыс дшыԥсыша издырӡом,
Есымша гәыӷра цәышк ицуп, ицрыҵӡом.
Сахьаго сагааит ҳәа дануп мҩа лашәык,
Дқәыԥсычҳауеит иҵыхәтәы мыш игәаларшәан,
Убри нахыс дунеик днықәлоит имажәӡо,
Убри нахыс нарцәы лашьца иԥылаӡом.
Схәыҷра ашәҭқәа каԥсеит, сыӡынра иԥнашәаз,
Саамҭа иацәысҳәеит аҵыхәтәантәи сашәа.
Аҵыхәтәантәи сашәа, сгәаҟрақәа ируазу,
Уи ацәаҳәа еиқәаҵәа сышьҭахь инхазоуп.
Хдырра ыҟазар ҽеи ԥсрагьы ҟалон,
Ауаа рхы рдыруазар, адунеигьы цқьахон.
Ауаҩихы изымдырӡакәа дықәҵуеит идунеи,
Абас дрыцҳан анцәа ауаҩы дишеит.
Раԥхьа ауаҩиҿаԥхьа ахаҳәгьы шәҭит,
Ауаҩизы аӡхьамԥшгьы ахәараҳәа ишит.
Амшынгьы ԥышәҭрыкьхеит ладеи-ҩадеи,
Ауаҩирашь нҭаршәны хшла икәабеит.
Мшы ссирк аҽны иҟалеит иҿаҳәатәы,
Ауаҩилакә ҵабыргхеит, дҟалеит деикәаҭәы.
Аша еҵәа ҭашәеит уи икәа-имаӷра,
Иӡбахәааҩит, иӡбахәнаҩит хара.
Насыԥс диоуит ажәеиԥшьаа рҭыԥҳа,
Быжьра-быжьҵәа ҩ-шышкамск рымаӡа иаҳаит.
Иура-иҳәара чара чысхеит, дмышхеит,
Ахьы шәахәа зыцрыҵуаз амра изкаԥхеит.
Ауаҩы имышқәа ииуан амышра зцыз,
Уи ижәҩан кеи-кеиуан, ахьы шәахәа зхыз.
Ҿыки-бзыки ирзымҳәо иеишәахьча хиан,
Илакә ԥхыӡқәа дрылахәхәа есымша диан.
Гәаҟреи-ҵәаҟреи иара изыҳәан ихаран,
Ашара инамакны гәырӷьаран, ччаран.
Аха абри зегьы изымхеит, дымҭәит ауаҩы,
Абас мацара ишықәсқәа цеит еизыҩҩы.
Уажәахәыԥшӡаҿы игылоуп иара ибаҟа,
Уи аҳашҳатәара иануп абас иҭыҟҟа:
«Хдырра ыҟазар, ҽеи ԥсрагьы ҟалон,
Ауаа рхы рдыруазар, адунеигьы цқьахон».
Иаалырҟьаны имацәысит,
Адыд ҭадыдит Кәыдырҭа.
Аԥҭа хыҵит, аԥҭа еилысит,
Ашьха ирхарҵеит рыхҭырԥа.
Ақәа аԥсаҟьеит ахраӡага,
Аххаҳәа иаҿуп ақәаура.
Ажәҩан хьыршаӡаҿааӡага,
Нҭахәмарт аҵла рыкәа-рмаӷра.
Арыдш хьышьашқәа шәахха,
Ашьацра иқәршоуп аҩар.
Ақәа цырақәа разнышха,
Ахәхәаҳәа икаԥсоит ацәыкәбар.
Аҵла ирықәшуп ақәа анасыԥ,
Иҭаслымуп арха адәқәа.
Икашьшьы иасуеит ԥша ласык,
Еилашьшьы игылоуп амхқәа.
Ушьҭа агәыӷрьа-ччара иарласып,
Адгьыл каххаа ишьаҭалт ушьҭа.
Дынкаԥырны аҽаҩра насыԥ,
Абар, дцәырҵуеит уажәы-уашьҭан!..
Ахәылԥазтәи ашәаԥшь схәыцрақәа налакуа,
Иӡхьоу-иԥсхьоу мышқәак рыбла сҭаԥшуеит.
Уахатәи ахәылԥажәхьеит уаҳа наламкәа,
Иниасыз сқәыԥшраз, сгәаҵахь сашшуеит.
Ихьаазгоит аира иахьацимшаз анагӡатә,
Игәнызгоит аҿара ахьеицеикыз анцәа.
Иамази нас ауаҩы адунеи дақәлазар?
Имҩар амахәауаҩиеиҭеиҳаз аҵәа.
Ауаҩинасыԥи иеҵәеи еицызар,
Дунеи ахаан еицылашозар есымша.
Кьаҭара зқәым рша-шәахәац хызар,
Ицгылозар ауаҩы ашарашәа ес-шар.
Иамази аҿара иацымзар ажәра шкәакәа?
Аччабжь ахьныҵхахаз, аҵәуабжь мгар.
Ауаҩизыҳәан ауаҩы мыткәмак мҳәакәа,
Иԥсҭазаара ахҭа аҟынӡа инаигӡар.
О, схәыцра хьанҭа, схәыцра еидарақәа…
Стәоуп сымала.
Аԥслымӡшаха сыршоит уаха.
Еихьыс-еиԥысуа исхоуп ахәылԥҵарақәа,
Асар рымҩа ажәҩан иандоуп икахәхәа.
Ԥхыӡссирк салоуп, ибжьыдоу, ишьҭадоу,
Ашьшьыҳәа сқәыԥшра аԥшалас насхьыст.
Аҵыхәтәантәи сыбзиабара игәыӷырҭадоу,
Ацыԥхь анҭәалоит икашәаз сышәҭыц абӷьыц!
Анцәагь думамызт, ԥсадгьылгьы,
Уара ухы уашьҭан есымша.
Иулшон анцәа духашҭыргьы,
Есымша ухы азыҳәан ушан.
Ухы азеиӷьшақәамҵацәа ахухуан,
Дуҭиуан, дааухәон ауаҩы.
Ауаа еилоуҵон, ауаа еилухуан,
Уԥсажәиоуҭахьан аӡәырҩы.
Знык ихәлар ааҵрақәа урыҵан,
Иубаз угон, иуаҳаз уҳәон.
Умыш ала шьоукгьы хырҵон,
Рӡыцыԥхь ахьымааҩша иргон.
Аамҭа уақәтәан аӷәра аҿаршәны,
Иахьуҭахыз иаурсуан аԥша.
Абырфын шьацраҿауарҳал каршәны,
Уҿаҳәатәы ҟауҵон есымша.
Есшар ушҭалоз амҵалымҳа,
Уаамҭа аӡырҩаш хыҵны ицеит.
Ушьҭахь уаԥхьа акгьы аанымхеит,
Ухцәы бырфынгьы хәыҵласеит.
Аамҭа ушьҭнахын, аамҭа уажит,
Быжьра-быжьҵәа уцеит ҵаҟа.
Уашҭа-угәара алыцәҳа ҭашит,
Шәиԥхьыӡиацҟьаз нхеит убаҟа!
Адгәыр Миқаиа изкуп.
Асымҟәыл кажьын уаҭәашәпара,
Аҵаа цәгьа ҵаарыҷҷон убри аҽны.
Ақыҭа иаҿысхьан амамеиқәара,
Ажәлар шьхынԥсылан игылан иԥшны.
Изжәша аӡыхь ахы ыҵнамхыцыз,
Аб иԥазаҵәдеиҵыхны дышьҭан.
Акәыба зыхҩа зхарымҵацыз,
Анцәа имаалықь, иҷкәын дҭан.
Зхымҭа дагаз иаб дибаанӡа,
Деихаӡԥштәалаха дыԥшын.
Инышәнап имаша иҭаԥсаанӡа,
Гәаныла ацәажәара даҿын.
Ԥсеиқәырхагас шьоуран имаз,
Ишьа кәпеила итарц иҭахын.
Аҵәымыӷжьакца игәахы иалаз,
Гәырҩа еиқәаҵәан ибла ихын.
…Шьыбжьышьҭахьрахь амыш неиуан,
Инапқәа ишьҭахь иҿаҳәаны,
Дҳәынҷан дааргеит иаӷацәа иреиуаз,
Касышла иблақәа ҿаҳәаны.
Дааргеит аарла зхәы еинышәшәылоз,
Иқәымҵыцыз зхәыҷра адунеи.
Издырӡомызт уи дызқәылоз,
Иабџьар зҭирҟьоз иахьеи-уахеи.
Инапқәа ԥдыртлеит, ибла хыртит,
Ихымҭа иагаз иаԥхьа дышьҭан.
Аӷа игәаҿы гәаҟрак цәырҵит,
Акгьы ибаӡомызт зегь лашьцан.
Ажәлар еизаз рыгәҭа дгылан,
Аб хәашбга иԥазаҵә  дызшьыз.
Аҳәҳәыҳәа илабжыш еинылан,
Кәиц цәыкәбаршәа иӡамҩа иахьшын.
Ҳамҭак аҿымҭра ахаҳәеиҩнахуан,
Аҭынчра иаӡбон алахьынҵа.
Хәыцра еиқәарак игәы ҿнахуан,
Аб идунеи аанижьхьан зынӡа…
Дгылан аҷкәын дҳашҳатәаран,
Дышгылаз дыԥсхьан ауаҩы.
Ибон егьшагмыз иԥсацара,
Наԥшырҭак имамызт днаҳәыр.
Аҭынчра еиласит абри ашәымҭаз,
Агәырҩацәгьа шыҟаз еихыжьжьа:
– Умԥшын, игәнаҳа иара имаз,
Иҭоумыжьын уҷкәын ишьа! –
Абас ҿааиҭын Адгәыр иҩыза,
Иавтомат хыршан инеииркит.
Шәиԥхьыӡк наӡеит игәаҟынӡа,
Аб деиҵамгылт, аб длаҳәит.
Ҩаԥхьа аҭынчра аӡы алкәомызт,
Ҩаԥхьа ахызаҵәқәа шәышәуан.
Агәырҩа еиқәаҵәа ахы алҟьомызт,
Аб дгылан ацәашь еиԥш дбылуан.
Дуалыуашон ахы зымпыҵҟьаз,
Аарла дықәгылан ишьапы.
Зынарцәымҩахь имҩахыҵхьаз,
Аԥсра еиқәаҵәа ахац дакын.
Аб иҷкәын дызшьыз дихәаԥшуа,
Шьаҿак днеиҭаҵын, ҿааиҭит абас:
– Ушьҭа уара уҿызхуа, иухәаша,
Узшаз иуиҭаӡом лахьынҵас.
Анцәа иузиҳәап иузыхәшьаду,
Уа угәнаҳа саҵалом сара.
Ашьа зыхьшу дунеик уацуп,
Џьаҳаным утәарҭахап џьара.
Шәиԥхьыӡуцзааит удунеиаҿ,
Уаргь са сеиԥш ӷраҭшала ублыз.
Аӡы шьашәа иубааит уҟанаҵ,
Иухшаз игәырҩа амҩа уаныз.
Абар, иудкыл хьӡы злоугаз уабџьар,
Абри ԥхыӡцәгьан иуцыз есымша.
Даҽазныкгьы унасыԥуамжьан,
Ушьҭа уԥсы цәгьа уақәиҭуп, ига, –
Аб ашьшьыҳәа ишьаҭхьҟа днаскьеит,
Ахәылԥ ӡаӡагь лабжышҵас инкаԥсеит.
Уара азауадаз ашәа уҳәон, сҩыза,
Сара ашьыжьтәи аӡаӡа сыԥсы алан.
Уара мҩас ишьҭоуҵон акаҭран хыза,
Сара аеҵәсрыԥхуан жәҩан иҿалаз.
Уара есымша аихаӡа урҭәон,
Аҩны еихагылақәа ухыбуан кыцла.
Сара еиҳа амзаҿа агәра згон,
Амзаҿа саԥшуан,
Амзаҿа збон ԥхыӡла.
Уаагылазар ушыччоз иажәроугеит,
Упоезиа амҩа ушыччоз уанысит.
Гәырҩа лабжышк угәахьы иноумгеит,
Уа узы зныкгьы имыдыдит, иммацәысит.
Уара укәты хьшьы иамгаӡеит уҟанаҵ,
Есымша укәтаӷь ԥымҿӡакәа ибылгьон.
Уажәеинраалақәа рымпыл угама нас?
Ухьаԥшуеит ушьҭахьҟа, аха иубои?
Амҩа ианыԥсалоуп еихык-еиҵык,
Ҳара ҳаамҭа иԥнашәаз ашәақәак.
Рааигәа иқәнаҭәҳәом ԥшаласык,
Икаԥсоуп зыԥсы зхыҵхьоу уцәаҳәақәа.
Адунеи ҵҩада аҭынчраҿы,
Гәырҩада инхахьада.
Жәлар рӡы-мшын шьыцраҿы,
Феидак зырҳахьада.
Саргь рҟыра мҩак сылоуп,
Сахьаго сыздырӡом.
Шара ҟьалак саԥылоит,
Сыгага сзаԥысӡом.
Сара стәарҭа сшакәшоз,
Схахәы самсал ӡшәаххеит.
Сразҟы мҩагьы зырлашоз,
Сшара еимҟьарагь кьаҿхеит.
Сшәымҭақәа рымцахәсҩаҵхоит,
Аха мцабзк еицралаӡом.
Скәицқәа ирыхшәаз ццышәхоит,
Сыццышәшкәкәа хьшәашәаӡоуп.
Саԥхьа инеиуа мҩа лашәуп,
Гәырҩа каҭак иалахаз.
Саргь ӡыбларак саларшәуп,
Зыԥсҭазаара карахаз…
Аԥсҭазаара ԥсыԥеиҭарсроуп,
Уабацо, уабаццакуеи, сҩыза?
Улахьынҵа амҩа ԥша еиҿасроуп,
Умҩа нагоуп ашәаҟынӡа.
Аамҭацк узлоу ԥхыӡуп, цәыӡуп,
Ушьапы зымкуа храк уаҿалеит.
Шәымҭа еимҟьарак еҵәак уцуп,
Нас уӡыжь ухыслеит уеиха аҿала…
Аԥсҭазаара ԥсыԥеиҭарсроуп,
Уабацо, уабаццакуеи, сҩыза?
Мра лашарагь зны имҩасроуп,
Уаргь ушьҭа нагоуп ашәаҟынӡа.
Ԥша бырфыншәа ихиаалан,
Ахәылԥшәшьырақәа каԥсоит.
Амши аҵхи еинаалан,
Ртәи-рымааи еилдыргоит.
Ушьҭа уаҵәынӡа ԥшӡала,
Ашара еимҟьара ҵәахуп.
Уаҵәынӡа ԥхыӡссирк далоуп,
Ҽынла изымхаз уаха иҭахуп.
Ауаҩы мыжда ԥхыӡлагь дгәаҟуеит,
Уахынлагьы изхом акы.
Ак ицәцахуеит, ак игахуеит,
Рӡы-мшын далахуп шьоукы.
Иара изы аҵыхгьы еижьагоуп,
Ауаҩы ҟьала дакуам џьаргьы.
Џьара дҩагоуп, џьара длагоуп,
Аха дгәыӷуеит иахьагьы.
Уаҵәишаргьы деимша-еимытоуп,
Ԥсыԥҵас имҩасуеит уаҵәгьы.
Данымгәыӷӡо ихарҭа-иԥсырҭоуп,
Иҿыцны иалагоит зегьы.
Аҵла иаҵәагь уаҵәы икәашуп,
Ахаҳәшьанҵагьы хәтәуеит.
Ԥсы зхоу зегьы аԥсра рқәашьуп,
Ашәабӷьыцгьы ҿыц ишәҭуеит.
Ԥша бырфыншәа ихиаалан,
Ахәылԥшәшьырақәа каԥсоит.
Амзаша еиԥш инеицралан,
Наҟӡа схәыцрақәа наскьоит…
Иахьатәи амыш, амӷыш шсыцрыхоз,
Ажәеинраалак абга ҟырҟы иҭысхит.
Гәырҩа еиламгылак сгәаҵа ишҭыхоз,
Ашьха рҩаш ашәах ахҷаҭ  хысхит.
Арашы алсхит исраҵәан ацаҟьаш,
Ажәҩан ихьыдхәоз шаеҵәак ҿысхит.
Са сажәақәеи схәыцрақәеи срыҵаҟьан,
Ихыкьасоз алаӷырӡасахьа ҭысхит.
Хьы цәқәырԥан ихыҵит сабдуцәа ражәа,
Аԥсуа жәа еиԥнашьит аҳаи-аҷышьеи.
Ашьхақәа ирхыҩит ахаҵара ашәа,
Аӷагь аԥсуа иажәа хызаҵәыз џьишьеит.
Уазк неихысҳәаалт хәылԥшәаԥшь снаҵагылан,
Уажәы-уажәы ицәеицәыԥсуан аԥсымра.
Еишьылӡа амаалықьцәа рыԥсы гылан,
Цәашьы иаҵәан иқәхәмаруан ахәымра.
Иахьатәи амыш амӷыш шсыцрыхоз,
Ажәеинраалак абга ҟырҟы иҭысхит.
Еҵәак сашьҭоуп аеҵәрашҭаҿ,
Ԥҭа црыш хаҽрак схыкны иӡсоит.
Еҵәак ыҵаршәуп амза аҩыҵраҿ,
Ажәҩан сырҩашшәа еилаҭәоит.
Сара лакәеҵәак сашьҭоуп,
Ажәҩан иаҵоуп сылаԥш шаҟьо.
Ахаҭа зымбеит, сызху ашьҭоуп,
Баша срылоуп аеҵә ԥсаҟьо.
Еҵәак сашьҭоуп, насыԥк иацу,
Аӡымшын иаларшәу еҵәак.
Нас, абас сышгәаҟуа шарцу?
О, сгәыӷра ӡшәахумтәын, анцәа.
Еҵәак сашьҭоуп аԥсра иахәшәу,
Сылаԥш иныҵшәан ицеит џьара.
Ажәҩан хымааҿџьара икаршәуп,
Аха ахарҭа-аԥсырҭахеит иара.
Сиеҵәшаша, сыԥс иахацу,
Аамҭацк снықәырԥш ухацәа.
Нас, абас сышгәаҟуа шарцу?
О, сгәыӷра ӡшәахумтәын, анцәа!
Ажәҩан ӡыӡымкуеит, адгьыл шьаркыцуп,
Аҵых амаӡа цаԥха зқьы аҿоуп.
Уахатәи аҵыхгьы нықәҵаны ихәыцуп,
Аҵаарҷҷа иналԥхаз адгьыл шьацоуп.
Аҵых деиқәнархоит гәырҩак иқәнакыз,
Аҵых заҵәимоуп ахәыцҩы гәыӷырҭас.
Нахьхьи, мышкызны гәаҟрак иқәнахыз,
Рышьхақәа, рсыԥсақәа аркуп цәашьҵас.
Ашә-цаԥхак ирҭаӡу маӡажәак хәыҭ-хәыҭуеит,
Уаха адырдха еиԥш игьыжьуеит адунеи.
Уажәымзар-уажәы ачҳара хыҵуеит,
Адунеи лаша-ҩаша ахаҿы инеит.
Сара аӡәзаҵәык сагәларшәуп анцәа имаӡа,
Анцәа имаӡа зҵеимкыз сара аӡәзаҵәык соуп.
Сагьхәыцуеит, сагьхәыцуам, гәҭыхак сымаӡам,
Аҵых аӡыхшьах ахаҳәеиԥш ихьанҭоуп.
Смаҟа нкаршәны дысныҳәоит аҵых зхәыцыз,
Аҵых сгәырҩа амаӡа зҭаӡу скәалаԥ.
Аҵых абжь-жәҩанк, абжь-дгьылк рықәра зхыҵыз,
Абри аҵых раз арахәыц-ӡа сшацу сцалап.
Абри арахәыц-хац, арахәыц мыш
Сшацу иажәразгап,
Анасыԥи аԥсынҵри рҳаи-рҷышьеи сҳалап.
Ацқьареи аразреи ахҭа аҟынӡа иназгап,
Кьаҭара зықәӡам шәахәацны сыԥхалап.
Аԥшалас исзаанагон харантәи,
Ирҩышьыгоу ааԥынра ашәа.
Нахьхьи, ихыхәхәо ӡыхь ҿыцк ҭәит,
Гәырӷьаҿҳәашак нықәыххуеит слаԥықәшәа.
Исаҩсхьаз сымышқәа срызхәыцуан,
Схаҿы ажәҩан аргәҵысҭа еимыггон.
Хыхь аԥҭа еимаҳақәа аарла ихыҵуан,
Сзышьцылаз шәаҳәабжьык.
Ахәы иқәыҩны игон.
Нырцә-аарцәеимырдон аҵар рашәа,
Аԥарҭа нкаршәны амыш ҿыц ииуан.
Нырцәашьхақәа аӡынра иԥнашәаз,
Ахра ҵәцашқәа гыланы иӡырҩуан.
Ԥсҭазаарак ииуан, ԥсҭазаарак мҩасуан,
Ажәи-аҿеи ртәы-рымаа еилдыргон.
Амзажә ҭашәон, амзаҿа еиҭасуан,
Абарҭзегьы бжьыдан, ишьҭадан избон.
Ԥшьаала, ашьшьыҳәа адунеи аҽараӡон,
Каҳада-ԥҽыда амрагьы ҭашәон.
Сықәрагьы саԥысит, сыгәгьы акалаӡом,
Цгәы шьаҿала са сымышқәа сшәон.
Уахатәи сыхәылԥшәаԥшь схы-сыԥс налакуа,
Мҩа хьанҭак, мҩа харак саныланы сцон…
Сгәалашәарақәа икарԥсоз асахьақәа,
Ӡра-ԥсра зқәым ршәымҭақәа наскьон.
Удунеи уқәнаҵушыԥсышагьы удыруаз,
Џьанаҭгьы џьаҳанымгьы урыцәшәа.
Есшәымҭа цәгьеи-бзиеи рхыԥша уныруаз,
Иуԥылар иҳәа ақәыџьмагьы абызшәа.
Иудыруаз, аарцәеиԥш, нарцәгьы шыҟоу,
Удунеи иаақәухыз зегьы уԥылоит убра.
Умҩашьан, ауаҩы, акы ахьырҳәо акыҟоуп,
Аира зшаз ишишаз удыруаз аԥсра.
Амра зшаз ишеит алашьцарагьы,
Уа адунеи агәнаҳа шуанармыжьуа дыр.
Анарцәшә-ҵхык еихала-еихыҵыргьы,
Иалшоит агәнаҳа ҭакарны еибакыр.
Ҿырҳасымҭак ауп абри адунеи уахьықәу,
Удунеи уаара уқәнаҵ, аразра лаҵа.
Иудыруаз, анарцәзегьы рҭак уԥхықәуп,
Анцәа имаалықь, уҟанаҵагәнаҳа ҟоумҵан.
Џьанаҭгьы, џьанаҭацыԥхьқәа угәыҵарҷҷа,
Иудыруаз, ухы удыраанӡа иумоуп насыԥ.
Ушыцқьоу унеи.
Нарцәша-шәахәацкгьы нықәыҷҷап,
Уара уџьанаҭтәарҭахь ԥшаласк ласып.
Даҽа дунеик ушықәу уаԥыл ашара,
Ажәҩан ҵада ушақәламхо агәра га.
Дгьыли-жәҩани урыбжьамхан умацаран,
Аԥсхаԥсжьы уфар еиҳа амла уҽарга.
Ҳазшәиз дызусҭа иразны маҟа нкаршәны?
Ҳзыбӷаз дарбану аҵәы еиқәаҵәа нҭаршәны?
Аџьма анынҵәаша тәыҩала ишԥеибакуеи!
Ирзымфазеи, ирзымхазеи, еимаркуеи?
Ҳџьынџь еимырҵәоит ишахара иахан,
Лассы иҳаршоит ҳәа еиҿарԥсоит ахәа.
Алдым еимырдоит, еилахеит рхаԥыцқәа…
Рыхҿақәа рнырҵеит, еиҵырхит рхыцқәа…
Ашәиҳәаҩишиҳәо жәларык еиҿагылеит,
Каҳада-ԥҽыда еиҭа шьамҩак ианылеит.
Ирхашҭит ҳадгьыл шьала изырҵәыӷьаз,
Иаазгаз ахақәиҭра, ҳажәлар зыргәырӷьаз.
Ирхашҭит ҳадгьыл зрысыз збаҩҷыла,
Ҳаԥсадгьыл зкәабаз ҳаҷәкынцәа ршьала.
Урҭанарцәадамра хыла иадырсит,
Урҭрышәи бжьи рҳақи ршьамхы изахымсит.
Ирхашҭит мышкызны рыбыз анхырҵәоз,
Аҽҽаҳәа аӡы нақәҭәан рымцахәандырцәоз.
Ажәҩан андырлашоз аԥсуа жәлар рныхақәа,
Шәнеибац анырҳәоз, ҭыԥҳа лԥа днымхакәа.
Аԥсуа дгьыл ианахьчоз анцәа илыԥха,
Амаалықь анҿеиҭоз жәҩангәы дналԥхан.
Ирхашҭит зегьы-зегьы, зегьы-зегьы рхашҭит,
Зегьы-зегьы ҭаԥшуеит аҩысҭаа иашҭа.
Адгьыл алахьынҵа рытәӷәы ахыршьит,
Уаҵәтәи амшгьы аҵәы еиқәаҵәа ахьыршьит.
Ахраҭахь ҳабацәа рыԥсы лаша уазыруеит,
Иҟоу арыцҳара ахраҭахь ирныруеит.
Ихәтәхьоу аҳаҭгәынқәарҿрыԥсы гылоит,
Аԥсы цқьақәа гәаҟуа рыԥсы ашара иаԥылоит,
Ҳара ҳамцахә ҳарцәоит ҳара ҳнапала,
Ҳаҵәҩаншьап ыҵаҳхуеит ҳара ҳхала.
Усҟан аӡы кәдыршап ҳа ҳашьхақәа рымҵа,
Аԥсылҩагьы нахылҵып ицәахьоу амца.
Ҳазшәиз дызусҭа иразны маҟа нкаршәны?
Ҳзыбӷаз дарбану, аҵәы еиқәаҵәа нҭаршәны?
Амҽыша мыш еиԥш ҭынчроуп иахьагьы,
Мшаҽнеиԥш сҿара амышқәа сыцуп.
Рышьҭамҭа убаӡом бзиагьы цәгьагьы,
Абри аҿымҭра ихаршалоу хыцуп.
Цәалашәарак шәаӡыӡоит сгәаҿы,
Сацәшәоит уаҵәабри адгьыл иаԥеиԥшу.
Амаалықьцәа еилаԥыруеит схаҿы,
Шәаԥшьла иҵыршоуп
Дгьыли-жәҩани ахьеиԥшьу!
Ҿымҭроуп. Анцәа ду бзиарак ҟаҵа!
Ех, уара, аҵых, аҵых саркьа,
Схәыҷра аҵых аҩашәхак уахагьы.
Ушԥахьшәашәоу, сыҵых мақьа,
Гәаҟрак уԥнашәама уаргьы?
Са сацгылон мзагылара,
Амзаҿа агылара саԥшуан.
Сашьҭан мҩа хиак анылара,
Сгәыӷра сгәыҵак амзахь сыԥшуан.
Усҟан сеиԥшын ашьыжь шара,
Саргьы абри амзеиԥш сҭәын, сыԥхан.
Сааилон схәы ԥшӡа анаӡараҿ,
Ашәышьхак рӡыхь еиԥш сеилыххан.
Уахгьы-ҽынгьы насыԥк сашьҭан,
Суаҩа ианшәалар сҭахын еҵәак.
Ахра ихалар сҭахын сышьҭа,
Са сымҩа сықәын сгәырӷьаҵәа.
Жәра-шлара ыҟоуп ҳәа сыҟамызт,
Са среиуан зҿаҳәатәы ҟалоз.
Ак ҟасҵеит егьахьыҟамыз,
Абри адгьыл сыҵашьшь ишцоз.
Сааит абранӡа сшыгәаҭеиуаз,
Ушьҭа ажәҩан азқәагьы лаҟәуеит.
Аԥҭа шәахқәа ирылсны иахьнеиуа,
Амзаҿа ашьҭыбжь саҳауеит!
Зынӡа имиз ибаргәузеи,
Гәаҟра-ҵәаҟракгьы имбеит.
Изиҭахузеи, иқәихуазеи,
Гәнаҳала иҭәу адунеи!
Есааԥынра сқәыԥшра цәырҵуеит,
Схьаа мжьыжькуеит есааԥынра.
Аԥсаа рашәа аххьа ахырхуеит,
Акәукәу абжьы ааҩуеит харантә.
Хыҷ-мыҷк нақәсыԥсоит аҽҳәа,
Иныҵакӡан гәырҩашәакгьы сҳәоит.
Уарла-шәарла амца снаҭәҳәан,
Ҩаԥхьа схәыҷра ашҭахь снаскьоит.
Иԥытлоит ашәҭқәа рпытҟәырқәа,
Аҳаскьынҿа ныҵкәырт адәахьы.
Ааԥынра сықәра смырдыркәа,
Сагоит жәра ахьыҟам ахәахьы.
Уаҵәтәи амшаз сеиҭагәыӷуеит,
Ҩаԥхьа са сымцахәгьы еибакуеит.
Уаҵәтәи ашарагь ашәахәац хысхуеит,
Схәыҷра аччабжьгьы саҳауеит…
«Ашәҭабӷьыц еиԥш ааԥын гәылшәеит,
Жәлар рзыҳәан аҽеи аага.
Анцәа ду, иҳәа ҳагәшәы-мшәа,
Аӷымаа-сымаагьы ҳахга!» Схы-сыԥс иҵак ҳазшаз сиҳәоит,
Сыхәылԥныҳәа сҭахуп иаҳарц.
Сиҳәоит сиҳәоит, ҳазшаз сиҳәоит,
Иҟаларц сышлара адоуҳа.
Хыҷ-мыҷк нақәсыԥсоит аҽҳәа,
Иныҵакӡан сгәырҩашәакгьы сҳәоит.
Уарла-шәарла амца снаҭәҳәан,
Ҩаԥхьа схәыҷра ашҭахь снаскьоит!
Аҵәыцәгьа иқәшәеит аҵәы аныршоз,
Аҩагьы импыҵаԥҵәеит, аӡагьы – убас.
Иара изы аԥслымӡшаха шдыршоз,
Иахьатәи амышгьы цеит имҩас.
Аӡы хыҵит, аӡы ахьҭамыз,
Иԥҵәеит хыџьара ицҳаҵәры.
Имҭәит иҳаԥшьа аҵа змамыз,
Дахалт, дахыҵт аихаҵәы…
Амҳаҵәимоуит амшын қашьхан,
Амца ацралан иблит аӡы.
Лаҵарамзаз адгьыл ҩашхан,
Аҭакар иалымшәеит ахӡы.
Иара хьачан еимаа имоуит,
Амыжда иқәхәлеит аҟәараҿы.
Иеиқәа хырҟа аҿацәироуит,
Анаатәдықәнакит ахәаҿы.
Хьаца ҵҟәыҿы иаԥхьа афы асит,
Амца ацрамлеит агылҩа.
Ахаҳәаныхәтәуаз анаатәасит,
Уаҳа ицрымҵит игәырҩа.
Шәҩык ираԥсаз, хәҩык драԥсамхеит,
Зегьы иҵарыԥсеит алаба.
Иаарыхрагьы лапҟьак ҿамлеит,
Ачабаа рҿалеит лабҿаба.
Аҵых кьаҿхеит ԥҳәыс даниҳәа,
Игәы шымҩаӡоз дҿаҳәахеит.
Иҽынкаршәны анцәа даниҳәа,
Ажәак изымҳәо дҿаҳахеит!
Ауаҩмышк ада анизнымха,
Убысҟан иаалырҟьан дҟәышхеит.
Уи иҿҳәарамыш анизымха,
Игәбылрагьы убысҟан иҿыцхеит.
Саргьы абри џьасшьоит оумашәа:
Уажәоуп ианрыцҳасшьа абӷьыц икашәаз.
Ушьҭа шьыбжьышьҭахьра сахысхьеит,
Хәылбыҽханӡа шьахәа-шьаҿа бжьам.
Са сынасыԥсҵыхәтәы мҩа ианысхьеит,
Стәоуп уажәсымала, ишуорам, ихьҭам.
Сазхәыцуеит, имацәыс еимҟьаран
Иаақәыххыз сыԥсҭазаара ашәахәац.
Иахьатәи амышгьы збоит игәҩаран,
Иҿшәара џьысшьоит сынасыԥахац.
Уажәымзар-уажәы идыдып сгәахәуеит,
Икаҭәап сгәахәуеит ааԥынтәи ақәа.
Гәырҩа еицарсак сара сгәы ахәуеит,
Жәҩан гәаҵа инаҵаскуеит снпақәа.
Избагәышьоит дунеи уаарак сшықәу,
Сшәымҭақәа цәыкәбарҵас икаԥсоит.
Исыздырам ианакәу, иахьакәу,
Лассы сызқәаҭыԥснышәнап ҭаԥсоит.
Сишь! Ԥша раӡак асуеит амҩахь,
Аӡхыҵреиԥш схәыцрақәа хыҵуеит.
Гәырҩеи-гәыӷреи ааскьоит аҽҳәахь,
Стәоуп сымала,
Аиреи аԥсреи ррахәыцқәа еиԥысшьуеит!
Амра жәхьан еиԥш ихалар,
Асы ҩамгылах шьҭабоит.
Аҵыс аӡынра иарчалаз,
Ааԥынра ԥхыӡла иабоит.
Уааи, уареи сареи ааԥынра ҳныҳәап,
Ааԥынра аԥшӡара ацзаарц есымша.
Иаҳныҳәап ааԥынра амышра зцу ҳәа,
Абзиабарагь ациҵарц ааԥынра зшаз.
Ақәаршҩы ҳныҳәап, иаҳныҳәап аԥшалас,
Иаҳныҳәап ашьац аагага аԥсата.
Ашәҭқәа рыфҩы хаа аԥшалас иалаз,
Икыднаҵап усҟан адгьыл аԥсаҭа.
Ааԥын диип аҵеи, ҳара ҳашьҭахь инхаша,
Иажәымҭа шкәакәахап зыхшара дзыхьӡаз.
Дҩеидасып аҵеи ҳа иаҳзымҳәаз зҳәаша,
Лыԥхала дхынҳәып хьыӡрацара ицаз.
Иаҳныҳәап нас ааԥынра мышьҭа бзиа,
Адгьыл иацзарц ааԥынтәи ашәахәа.
Инасыԥиқәҿнаҭырц ауаҩ қьиа,
Иныҵхәрааз аӡыхь ҭәызарц ихыхәхәа.
Ирыцгыларц, ирыцлашарц жәлар рынасыԥ,
Ашьыжь шара иаламҭәарц ашьа.
Уареи сареи ҳныҳәаԥхьыӡиаралсып
Ҳажәлар рымшаԥшара, анцәа ду иџьшьа.
Уааи, ҳныҵагылап ааԥынтәи ашәшьыра,
Жәҩангәы инаҵаҳкып ҳахраҿқәа рҭәы.
Иҿиааит, иӷьацааит аԥсуа жәлар рира,
Ашәаԥшь ианалаҳҳәаз ҟалааит ҳҿаҳәатәы!
Уара умҩа хара уагарцаз,
Уиқәымгәыӷын аӡәгьы, ухала уеиха.
Есымша умцахәаԥсы ҭазарц,
Иумырцәан аҵыхәтәантәи укәасҭа.
Схәыцуам, схәыцуам, уаҳа схәыцуам,
Ҩын-ҩықәра усгьы исхыҵуам.
Иахьа амыш қьиоуп, аҵых қьиоуп,
Анцәа исзааиго зегьы бзиоуп!,.
Ишарккеит иахьатәи амышгьы,
Мци-ҵабырги зегьы цәырҵит.
Ҭынчроуп. Игаӡом лашбжьгьы,
Ԥҭа цахашак ажәҩан иаҿысит.
Ишеит, ишшаз сызгәамҭаӡакәа,
Иаха шаанӡа дунеи ҿыцк сықәын.
Иҿызҭуаз арбаӷь агәра мгаӡакәа,
Сцәаҳәақәа каԥсон зегьы акакәын.
Зны сыччон, зны сгәы сҭаҵәуон,
Шьҭа еиқәаҵәак схын акалашәа.
Бжьқәак сышьҭан еибархьусууа,
Аԥсцәа рашәа сгәаларшәо.
Ахраҭи адунеии сеимаркуан,
Иссирын, илакәын исԥылоз…
Арбаӷьгьы абжьы геит имшацкәан,
Иныҵабеит амҩагьы сызнылаз.
Адәахьы ишарккон аарла-аарла,
Ушьҭа исҭахыуп амрагь ԥхазарц.
Ашьыжь инсыжьит ажәеинраалак,
Дунеи ахаан сыԥсы ҭазарц!
Ииасхьоу амышқәа рыгага,
Еихык-еиҵык саԥхьа икаԥсоуп.
Иӡхьоу-иԥсхьоу рцәыргага,
Агага ауаҩытәыҩса иԥсоуп.
Ауаҩашәҭеиԥш дцеит дниасын,
Ахаан азы игага иҭынхеит.
Идунеи дықәызма акыразын?
Мап, иԥсызаҵәадгьылаҿ  инхеит.
Амра иацуп, адгьыл иацуп,
Адгьыл иақәлахо сыԥсы.
Сымыш иахацу, сԥыс иахацу,
Саргьы сыгага нхоит ласы.
Заҟагьы уааигәоузеи, заҟагьы ухароупзеи
Сгәалашәара, ашәышьханхыҵинсыжьыз.
Заҟагьы уласузеи, заҟагьы ухьанҭоузеи,
Уара, дунеи дук шеибгоу сгәаҵаҿ ихзыжьыз.
Мшаҽнеиԥш иахьагьы сзырччо, сзырҵәуо,
Абжьы шьхак, абжьы мшынк ирхызго гәырҩашәк.
Исхыԥрааз сҿара ашьҭабжь сзыруазыруа,
О, раԥхьатәи сыбзиабара агәашә.
Раԥхьатәи сымзаҿа, раԥхьатәи сшарашәа,
Сыҷкәынра ашәы еиқәаҵәа, сажәра агәырӷьаӡ.
Сгәалашәара, зегь сыԥужьлеит шанашәа,
Ушьҭа зегь урхынҳәит, исыхьрызеи исмыхьыц.
Заҟагьы уааигәузеи, заҟагьы ухароузеи,
Уара, сгәалашәара рыцҳа насыԥшкәакәа.
Исаҳәнас, абриаҟара сымч змырхозеи?
Шәынхар замуеи, сыхҭыс мышқәа шәгәарамҵак әа?
Изакәмчузеи, изакәдоуҳаузеи анцәа ишәиҭаз,
Сыхҭыс мышқәа ҿыц ирҿыцны исԥызгало.
Сгәырҩа цәырҵит, сгәырӷьа гәылҵит, ҿыц ишәҭитаз,
Сгәалашәара, есымша исыцу, зегьы ирнаало.
Сгәалашәара. Иԥсҭыхгоу, иԥсҭаҵагоу,
О, шәарҭхнырҳәышьа змам сҿара ашьҭақәа.
Ахәыԥшӡа иқәгын сымҩахәасҭа нагоуп,
Нахьхьынӡа еихык-еиҵык
Икаԥсоуп схәыҷра ашьҭақәа.
Заҟагьы уааигәоузеи, заҟагьы ухароузеи,
Сгәалашәара, ашәышьхынхыҵинсыжьыз!..
Аҵәуабжь ахьгаз, аччабжьгьы гароуп,
Аччабжь сазыԥшуижьҭеи ианбыкәу.
Аԥсҭазаара ладароуп, ҩадароуп,
Са сыччаԥшь ахьыҵәахыу абыкәу?
Саргь зны мшы-мшык сымоума?
Зны исаҭәоума имыцәо лашарак?
Уаҵәгәырҩада амшаԥсаԥылома?
Исзыхашома ажәҩан еимҟьара?
Снеилап ашьшьыҳәа ҳазшаз итәала,
Сыцҳа хызхыз, цҳаҵәрык сызхиҵап.
Сынасыԥ ҿнаҭаанӡа снеилап схала,
Агәырҩа сызҭаз, ачҳарагьы сиҭап.
Хынҩежәеи жәаба мши-ҵхи еихалеит, еихыҵит.
Хынҩежәеи жәабантәашәҭқәа шәҭын, икаԥсеит.
Хынҩежәеи жәаба ааԥынра аихац скылсит,
Урҭашықәсқәа, зны сҳәаԥсахеит, зны слаԥсахеит.
Сцыгәханы аҳәынаԥсзымкит, убриаҟароуп,
Абжьарак, схас бжьы слымҳақәа ираҳахьеит.
Иахьагь аҭырас казҿо аҵанцәа сраҟароуп,
Ашәшьыраԥш еиԥш сықәнакит, аамҭа сархахьеит.
Ҵхызықь мҩасхьеит сылабжышқәа иркәабаз,
Уаха шаанӡа сзыршәыкьуаз сыцын скалам.
Ҵәымыӷжьакцан сгәахы иалоуп,
Гәырҩеи-гәаҟреи избақәаз,
Убарҭзегьы сажәра иҭазгалт, саамҭа сзыхашом, иауам.
Аарла сылсит шықәса рацәа рыбна еиқәара,
Иааҩуеит иахьгь зны-зынла игәырмаҷгоу ашәак.
Аԥсуа жәақәа еилысххьеит быжь-гәыжьк реидара,
Аха,
Макьанагьы исԥыхьашәом, зегьы ирыцкыу ажәак!
О, суҳәоит, слахьынҵа, срыцҳашьа,
Схала снумыжьын амҩаҿы уаха.
Аҳәаза анумҵан сымҩа, исыцҳаша,
Исышьҭоумҵан ашәиԥхьыӡ  хаха.
Есымша ирлаша амра саркьа,
Исыҵаԥумҵәан асыԥса, асыҭәҳәа иацәынхаз.
Суҳәоит, сабду дзыхӡыӡоз анкьа,
Аламыси ацқьареи еиқәырха.
Ааӡарыҽха, слахьынҵа, усмеижьан,
Хыхь арҭшҿоу, акәамԥа каумыршәын.
Абӷацымкыра иахьамам неишьа,
Аҳацаҟьа сшьапы аҿоумыршәын.
Саауеит саныланы мҩа харак,
Анцәа еицоумкын сынасыԥсызҳәоз.
Ахҭа аҟынӡа исыцҵа гәаҳәарак,
Иҵырхәраа сышьха ӡыхь,
Макьана ихыхәхәоз.
Анцәа иумырцәан ҳашьхақәа рҳәымца,
Сыжәлар рынасыԥеицоумкын, ҳазшаз.
Ныҳәарҭа агымзааит ҳахьаца амҵа,
Сасрыҟәа еиҿеикыз амца лашаз.
Адгьыл ҭынчыз, ӡи-мцеи еицроумҵан,
Алаӷырӡалоумҭәан амшаԥаҽны.
О, слахьынҵа, суҳәоит, саҭоумҵан,
Аҿаԥа сҿоумҵан аиаша хәаҽны.
Суҳәоит саанумыжьын амҩаҿуаха,
Сабду дзыхӡыӡоз еиқәырха…
Адәы иакәшоит ҽыхәак уахантәарак,
Алакәрашь иахьыӡсоит амза ашәахәа.
Аҵых иналаӡсан, еимга-еимцарак,
Аҽыхәа хиаалан инеиуеит икахәхәа.
Аҵых агәаҵа иҭаԥсоит аҽышьҭақәа,
Амцабз шкәакәеиԥш аҽыхәа цәқәырԥоит.
Инеиуеит ԥшаласшәа, адгьыл аҽышьҭакуа,
Уаха аеҵәшеи-шеиуеит, аҵых шанхоит.
Ашьамх амоуп ԥсҭазаарас аҽыхәа,
Аԥшӡарагьы анасыԥгьы ирымоуп цәашьыс.
Амзаҿа ашәахәашқәа неихыхуа,
Инеиуеит аҽыхәа адгьыл иахьыс.
Инеиуеит аҽыҩаӡыршәрақәа неиҵыхуа,
Амза ашара ашароуп иаргь алакҭа.
Инеиуеит аҽыхәа агәырӷьара хыҵны,
Анарха аԥшаауеит аҵых агәҭа.
Уи игәаҟра ихигон ашәала,
Ашәала игәахәра ирӷьон.
Ашәшьыраҿднатәон ихала,
Аккаҳәа иԥхьарца аирҳәон.
Инижьыз имышқәа гәарлон,
Иҷкәынра хьаҳәуан ҩаԥхьа.
Ибжьы ӷызы-ӷызуа ихалон,
Еихышәшәон иажәақәа рыххьа.
Ушьҭа имышқәа игәҩаран,
Ушьҭа ишәымҭақәа иԥхьаӡон.
Ушьҭа аҵыхәтәантәи ҩаӡаран,
Ашла иԥхьарца зегь аҳәон…
Аԥхьарца ԥсра хәшәын иа изыҳәан,
Ашла иҽазыҟаиҵон аԥсра.
Идунеи дықәҵуан игәаҳәан,
Џьанаҭаз дгәыӷуан иара.
Аҵыхәтәантәи игәнаҳа ихихуан,
Иԥсҭыхгаха иԥхьарца ҳәацәон.
Зегьы акоуп, ихы-иԥсы ҿихуан:
Нахьхьи,
Џьара гәыӷрак ацәаара лашон!
Иахьа аразрагьы нхеит, ашҳамгьы,
Зегьы ааныжьны ҩаԥхьа амра ҭашәеит.
Ишыҟаз иаанхеит ахра ҽарҳагьы,
Акызаҵәык, ҳа ҟамлак амахәиҿшәеит.
Иаанхеит цәгьеи-бзиеи рышьхәа шеивҵаз,
Ахәыжәамҟьаӡеит иахьа адунеи.
Иаанхеит шьоук рхәышҭаарамца шеиқәыз,
Шьоук аҽҽаҳәа еиқәырҭәеит ӡи-мцеи.
Аӡәдшыччоз мацара иажәреигеит,
Аӡәуахгьы-ҽынгьы инымҵәеит иуаз.
Ҽаӡәиажәра ахҭаҟынӡа инеигеит,
Аӡәесымша дицрыҵуам аӷ   азыруа.
Ауаҩинасыԥашәеиқәа иалоуп,
Аӡәгьы дыҟаӡам абӷа зырҵсыз.
Ԥсынгьы-бзангьы уаԥхьаҵәҟьа дгылоуп,
Џьанаҭиҭыԥхоит ишгылаз иԥсыз!
Алакәеиԥш сазыӡырҩуеит ақәа ашьҭыбжь,
Ацәыкәбарқәа исарҳәоит ииасхьоу ажәабжьк.
Ахәреиԥш схыԥшылоит схәыҷра ашьҭа,
Аарла аԥҭақәа ирылашәҭуеит ашәаԥшь.
Икыдышьшь илеиуеит ақәа, ажәҩан ахьыршаӡ,
Ацәыкәбарқәа аҵәымыӷаларҵоит аҟауар.
Иԥсыршьаган, иҟәандаӡа ԥшаласык аст,
Иныҵашәеит уажәсажәра, избом ахабар.
Ахәхәыҳәа икаԥсоит амаалықь илаӷырӡ,
Зегьы-зегьы хынзырҳәыз ааԥынтәи ақәа.
Икыдыхәхәа илеиуеит схәыцрақәа зырласыз,
Ацәыкәбар рахәыцқәа рныԥсалоит снапқәа.
Самҵаршәуп аԥсҭзаара,
Гәырҩеи гәырӷьеи ирхаану,
Ухьы шәахәа ҳацыз ақәаршҩы азыруа.
Ԥсынгьы-бзангьы абри адгьыл сахаануп,
Ҭабуп, аԥсҭазаара, сахьиз, сахьыԥсуа!
Иахьак зынӡа слахыҵәҟьа саабуам,
Шьыжьаахыс сыгага сазыҵҟьоит.
Иацеиԥш иахьа сыблақәагь заатуам,
Уажәы-уажәакакаҷ   рыҵҟьоит.
Адгьылаҿсмыцхәушәоуп схы шызбо,
Иаасыкәыршан зегьы гәырҿыӷьгоуп.
Схаҿы ажәҩан кәыкәблагьы хылԥоуп,
Сылаԥш иааҵашәо зегь хыргәыӷгоуп.
Уарбажәык ажәҩан ихыгьыжьылоит,
Игәаҟуеит, иӡышоит, аӡы иашьҭоуп.
Арҩаш ацаҟьа икыдшылоуп,
Аха шьашәа иабоит, гәнаҳак ашьҭоуп.
Ишәиуп ауарбажә, гәнаҳак иаҵоуп,
Уи шьаршәны иабоит арҩаш хиаала.
Арҩаш хыкьасоит ҵаҟа аԥсҭаҵа,
Ауарбҩажәгәаҟуеит, ажәҩан иалоуп…
Схәыҷра анасыԥ, ашьыжь шара,
Агәырӷьаҿҳәашеиԥш укаԥха.
Амра уацуп, умра лашаран,
Амза иахыхухуеит  ашәахәа.
Ашьыжь шара, ашьац аагага,
Ашьыжь шара, амш агәы.
Адгьыл зыршәҭуа амырхәага,
Зны аӡаӡа нықәырш сара сгәы.
Ашьыжь шара, ашәҭқәа урыцыз,
Аразра уацыз есымша.
Ес ишаргьы умыш ҿыцыз,
Уаҵәгьы ԥшӡала уҳазша!
Аҭынчра, суеиҽырбоит саазқәылаз,
Аҭынчра, ажәымҭыӷьла зырҿыхо.
Саԥхьа аххаҳәа акәаш мца еиқәылоит,
Аҭынчра хьшәашәоуп аҽҳәахь исыхо.
Сара ахаангьы хәыҷык акәын исҭахыз,
Аӡынгьы афархь мцагь сызхон.
Аччаԥшь акәын есымша исымхыз,
Агәырҩеи сареи амҿы мцеиԥш ҳаикәшон.
Есымша алуҭаҩакәараз сахаршәын,
Саргьыжьуан, сархынҳәуан
Аамҭа адырдха.
Сыԥсҭазаара ашьашәрқәаб иҭаршәын,
Аха есымша исыцын сыразра адоуҳа.
Са сынасыԥсықәҿнаҭуан есышьыжь,
Иаркын, ицәомызт сгәыӷра ацәашьы.
Уаҵәашарахь сназгоз хымҩак еихышьын,
Сажәра ашьац иаҵәа саԥхьа икашьшьын.
Сааит абранӡа, ҵи-шәи срыбжьысны,
Уаҵәтәи ашараз анцәа ду сиҳәоит.
Ахҭа иҭасыршәит нахьхьинтәи схысны,
Ушьҭа аҭынчра хьшәашәа
Аҽҳәахь исыԥхьоит.
Иубома ишҭынчроу геи-шьхеи рыбжьара,
Уааи, ҿымҭӡакәа абра ҳамҭак ҳнатәап.
Аҵыҭәара инылсып ԥшалас лашарак,
Иԥс ҭаҵагоу арҩаш абжьы хаа ҳаҳап.
Нырцә-аарцәеиқәҿырҭып ашьха каԥкаԥқәа,
Нахьхьи, ахра аика инықәххып қәасабк.
Ахьхьаҳәа, иныҵак, абжьы сса мыргакәа,
Ацыха ӡыхь ныҵхәраан ацәашь еиԥш икаҭәап.
Иҳаҳап ашьхақәа ргәырҩа амаӡа ашьҭыбжь,
Ахра агәаԥшьгьы иналҟьап усҟан хаҳәык.
Усҟан, ицәеицәыԥсып шьхатәыла ашьыжь,
Дгьыли-жәҩани реибаркыра
Асеиԥш илаҳәып.
Ҵабал ашҭа инықәҩып мыткәмак уазыруа,
Лашарак нықәххып анышәынҭра агәы.
Абри адгьыл ахьаа иахаану, издыруа,
Ахаҳәқәа ҳашҳатәраха иқәхап ахәы.
Ашьхақәа ргәахәра амылҳам ахьызшьуа,
Бнакәтык бзары-бзаруа инықәтәап ахаҳә.
«Аха аамҭа, агәаҟра ашьҭақәа нзыжьуа
Арбану, ахаҳәеиқәаҵәа, суҳәоит исаҳә!» «Сара соуп зегьы ирхаану, иахьагьы уаҵәгьы,
Зыччаԥшь еиқәаҵәахаз среиуоуп саргьы». –
Абас ахра инаҿаҩит ахраш абжьы,
Акасы ԥшқеиԥш икаршәуп аҭынчра кашьшьы.
Ахәыҷқәа реиԥш, атәым хәыҷра сеилаҳаит,
Цәқәырԥа ссаҵас икаҵәоит амырхәага.
Иахьа зынӡа исхашҭит сшеилахаз,
Сҭанаршәит акәа схәыҷра хага.
Аҵыхәтәантәи сашәа изынсыжьуеит,
Ашҭа аҵыхәаҿы ихәмаруа аҵеи.
Анцәа иахь ҿасҭеит, шәышықәса ихзыжьуа,
Ишԥасҭаху дақәлахарц адуеи.
Сашәа амҵәыжәҩа, схәыҷра анасыԥ,
Уаамҭа агәрӷьаҿҳәашазы уԥры!
Уаҵәы уара уааныжьны сниасып,
Цыха ӡыхьшәа иазҳааит уԥсынҵры.
Ашьха жәҩан мрагылара амышра уцыз,
Умышқәа ирыцыз ҳабдуцәа рдоуҳа.
Ес-шара еимҟьара ухәыцрақәа ҿыцыз,
Есымша аԥсуара агәеисыбжь урҳа.
Амшын иалашәаз ашьхыц саҩызоуп,
Иаасыкәыршан ацәқәырԥқәа сырҟьоит.
Аха, ажәҩан аԥыџь сахьынҳалоуп, сҩыза,
Еиҳа-еиҳа алакәеиԥш схьанҭахоит.
Сырзылбаадом, агәырԥынҵа, ацәқәырԥқәа,
Абаҩ ԥсеиԥш сҭахеит аамҭа аҟырҟы.
Баша еицралоит аԥша ацыԥхьқәа,
Снеиуеит иахьагьы алакәцәашь схаркы.
Иахьагь сыхраш иаҿасуеит амацәыс,
Аха схаз аамҭазы сымч ҵәахыуп.
Снеиуеит еицамккәа сара сыламыс,
Сымҩа анҵәамҭаҿслакәхар сҭахыуп…
Уалахәмар уалачча унасыԥ,
Уқәыԥшыз атамашәҭшәҭуанаҵы.
Уалахәмар уалачча унасыԥ,
Уиеҵәа џьарсахьа убонаҵы.
Ихаҵа улаԥықәшәа иуанаҳәаз,
Аеҵәа икыдшәаз уазхәыц…
Ахара иҟырзаргьы алаҳәа,
Иудыруаз ижьышоит – уаԥырҵ…
Арцына шьыбжьон ҿнаҭызар,
Аҽны, хәлаанӡа угәуҽаныз.
Аԥсраз ааҵра-ҳаскьын хәшәызар,
Иудыруазеи… улаԥш ахыз.
Иуқәҿнаҭуазар уа унасыԥ,
Ус бжьык уаҳазар шьыжьык.
Еиӷьуп ҿымҭкәа униасыр,
Унасыԥамыршәарц убжьы.
Зны анасыԥгьы ыргәыбзыӷтәуп,
Алахьынҵа иашьҭоуп иаргьы.
Ацәҳар анахыҵуа иахыхтәуп,
Аамҭалоуп дшыҟоу ауаҩгьы.
Нас, уаргьы шәахшәа униасып,
Уаамҭа мҩасып, иахьа иацы.
Уалачча уалахәмар унасыԥ,
Уиеҵәа џьарсахьа убонаҵы.
Џьара акыҟоуп зегьы ахьыҟоу,
Ԥсрагьы ахьыҟам, бзарагьы.
Ухала, угыла, ухала уныҟәа,
Еиԥшуп иахьагьы уаҵәгьы.
Ишлеиц илеиуеит арҩаш кнаҳа,
Аӡыхьқәа хәыҵҟьоит анаҟа-ара.
Ашьҭа убарҭам џьара гәнаҳак,
Ауаҩы имаӡам ҿҳәара.
Акәтаӷь былгьоит иԥымҽӡакәа,
Уахи-ҽни ҳәа егьубаӡом.
Амра каҵәоит амырхәага,
Есымша ҽынлоуп, ихәлаӡом.
Иҟам гәаҟрак, иҟам шьыцрак,
Шьоукы еибафом ҷан-ҷаны.
Иааукәыршан иҟоу шыцроуп,
Бӷьы иаҵәала иҭаҳәҳәаны.
Зехьынџьара џьанаҭтәарҭоуп,
Шьахәапара аҵыҭәа шьҭоуп.
Шьыжь аҵар ирашәаҳәарҭоуп,
Мра шәахәала ажәҩан қәҵоуп.
Насыԥимоуп гәнаҳа иаҵам,
Ашацәа ртәарҭа итәарҭоуп уа.
Иԥсы анҭаз еиԥш длацам, дҩацам,
Гәырҩак ицым игәы збылуа.
Џьара акыҟоуп, џьара акыҟоуп,
Зегь ахьыҟоу саргьы сыҟоуп.
Ажәа ҭынха улагӡа,
Арыцҳара харамхар.
Еицәоу шәига ыҟаӡам,
Аԥшӡара ҳарамхар.
Уажәсгәалашәароуп исаӷоу саазқәылаз,
Иԥсҭыхгаха исышьҭоуп иахьабалак.
Уаха шаанӡа, исԥылаз, сызԥылаз,
Сыбла ихыҵуам,
Сыԥхыӡиалоуп сахьцалак.
Сҳәыԥы-ӡыԥуа саргь рыкаҭсалоуп,
Рыгагақәа роуп ушьҭақәа исзынхаз.
Шәалҟьа мран абарҭзегьы ахьцаз сгәалоуп,
Сыгәҿыӷьра заҵәык ауп сашҭа иҭахаз.
Са сгәалашәара лаӷырӡуп, иччаԥшьуп,
Зны имцаԥшьха инеицралоит сгәаҿы.
Снапы наӡом, сшьапы наӡом, схаршуп,
Стәоуп сымала, хәыцрак самоуп схәаҽы.
Иахьа сҿареи сажәреи рӡыхшьах салоуп,
Сықәра аидара ахаҳәеиԥш ихьанҭоуп.
Схы-сгәы зыршәыкьша џьара акала,
Имашәыршәа, гәыӷра ҟьалакгьы збаӡом.
Уа уара, ԥсыхәак змам, ажәра шкәакәа,
Цәаӡыӡшәа инықәӡыҭыз сымышқәа руаз.
Сышԥакаԥсеи сгәы иҭаӡамкәа,
Мышкызны аҽа шьамхы зырҵысуаз.
Схәыҷра анасыԥмҵарсны аԥшалас,
Жәҩангәашәԥхьара
Инаҵаӡит икахәхәа.
Ишәеиқәара-ӡиқәараз, еиқәарак сшалаз,
Амахәинықәтәеит ашьыжьтәи ашәахәа!
Сара абри адунеи сықәын лацәарӡасрак,
Аха аччаԥшьгьы алаӷырӡгьы срыхьӡеит.
Сара абри адунеи сықәын ԥсыԥеиҭарсрак,
Аха аԥсгьы сихьӡеит, абзагьы сихьӡеит.
Заа ашьха ӡыхьқәагьы збеит шьашәа,
Анцәа ҳазшаз иҳәаха саӡеит мышкы.
Аҩсҭаа исахьа анызба аҽноуп саншәа,
Уаанӡа сҭынчын, насыԥла схы хыркын.
Ауаҩытәыҩса насыԥда сжьан зегь рыла,
Адгьылгьы, ажәҩангьы, амрагьы уааран.
Сымҩаҿы адаӷьгьы амаҭгьы анысԥыла,
Аҳ, сҳәеит, аха усҟан са сгәыӷрақәа харан.
Амҵәыжәҩа сшыҵакыз слахьынҵа агага,
Аихаҵәҟьа самраӡа, аԥсра абла сҭаԥшит.
Сара сышьха ҩаскьарақәа рхалага,
Сышьҭақәа анымлацкәа сымышгьы хәашьит.
Ус ислахьынҵан, аӡәгьы акгьы ихарам,
Са суахҭа убыс анцәа ҳазшаз иӡбит.
Адунеи снықәххын мацәыс еимҟьаран,
Ацәашь еиԥш снеицралан, ацәашь еиԥш сыблит.
Ауаҩытәыҩса дыцәоуп дани инаркны,
Дызлоу зегьы ԥхыӡуп, машәыруп.
Ԥхыӡуп ауаҩы дызмоу деибаркны,
Ицәаҳаҳа икадыршәыз шәыруп.
Ауаҩы дызусҭоу издырӡом аӡәгьы,
Ауаҩытәыҩса дкашәазар, дқәыџьмоуп.
Иаџьал заҵәык ауп имоу уаҳа акгьы,
Абжьарак, ауаҩы дқәықәма-шәықәмоуп.
Адунеи лашәдықәуп ауаҩы ҩымыш,
Уи дызиз, дзыԥсуа ҳәа акгьы издырӡом.
Дықәлаз џьишьоит ауаҩрыцҳа мҩа мыш,
Игәыӷра рыцҳа дыԥсаанӡа ицрыҵӡом.
Ишьхәа дҭагьежьны дыҟанаҵдыцҳауеит,
Умаха ажьы дацҳауеит ихы азеиӷьшақә.
Илшозар, ихы азеиӷьшақәасыҭәҳәа аируеит,
Ица иҭоу дахыбаауеит,
Ичуан иҭоу зымфаша.
Ауаҩихымҟьо акаамеҭгьы ҟалаӡом,
Ауаҩиоуп адунеи амцаԥшь ацразҵо.
Уаҵәамца уалызго ажәакгьы иҳәаӡом,
Ауаҩиоуп аҩысҭаа, аҩысҭаагьы дхазҵо.
Ауаҩы шәикәагәзегьы-зегьы драӷоуп,
Цәгьа баны бзиак ҟаиҵарц иҭахӡам.
Ихы дшаӷоугьы идыруеит, аха зегьы акоуп,
Иара изы жәҩангәашәԥхьара агәашә  артӡам.
Ауаҩы машәырла дықәлеит адунеи,
Уи ҵәымыӷжьакцан адунеи дагәылоуп.
Анцәа иаԥысыз аҩысҭаа ишәи ихьӡеит,
Уаҵәтәи аццышә, нахьхьи, дхамбаха дгылоуп.
Амыш ҿыц игылаз,
Аӡаӡа ахьшуп ашара.
Амыш ҿыц зԥылаз,
Иазԥшуп ашәҭлашара.
Иааԥшит ажәҩан каххаа,
Гәнаҳак ацым амыш.
Дгьыли-жәҩани еихаххаа…
Бзиабарак схамышҭт.
Ҳаскьынҿак ныҵкәырит,
Ааԥынрашәак ӡырго.
Абӷьы аӡаӡа нықәкәырит,
Гәырӷьаҽҳәашак цәырго.
Кәыдырҭаҟа иҭадыдуеит,
Цәалашәарак хыхуа.
Аҵла ԥшаласк рыласуеит,
Абӷьы цәарҭәа ҿыхуа.
Уаҵәиааҩуагьы чарашәоуп,
Сафеит слаԥықәшәа.
О, схы шызбо акалашәоуп,
Насыԥк сыцуп цәашьушәа.
Ԥҭа цахашк ахра ихыҵит,
Абри ашәымҭа иалагӡан.
Имҳәа-имырза
Жәҩан иаҿысхит,
Сзышьҭаз алакәамаӡа!
Адгьыл шьацоуп, ахьҭа аҿалеит,
Ажәҩан иашьҭуеит ахҿақәа.
Амыш ҿыц иалаччоит ҭагалан,
Ацәарҭәеиԥш икаԥсоит абӷьқәа.
Амра шәалҟьа цәырҟьа-цәырас,
Иаҟьоит ашьыжьтәи ашәахәа.
Еиқәыхьшәашәа ԥшакгьы ниаст,
Алҩаҵә ҩеиуеит икахәхәа.
Иаасыкәыршан ҭынчра еимҟьароуп,
Асы шкәакәа ашьҭа схуп.
Дгьыли-жәҩани рыбжьара,
Аӡынра амаӡа ҵәахуп.
Асы маалықь амҩа дықәп,
Лассы икалыршәуеит лкасы.
Асы маалықь амҩа дықәуп,
Ас цыра бырлашқәа лхьыссы.
Адгьыл шьацоуп, ахьҭа аҿалеит,
Ажәҩан иашьҭуеит ахҿақәа.
Аӡынра иалаччоит ҭагалан,
Ацәарҭәеиԥш икаԥсоит абӷьқәа.
Амра шьыбжь агәы еиҩнахит,
Ҵыс иаҵәак ҷырҷыруеит схаҿы.
Аҭынчра дунеи ҿыцк хнахит,
Маӡажәак хәыҭ-хәыҭуеит сгәаҿы.
Ашәахәаш ықәнаҵеит ахәымра,
Ашәахәеиԥш аҳатәы аҳауеит.
Убас иҭынчроуп аҭынчра,
Ажәымҭыӷьла аҵәыӷьабжь саҳауеит.
Ишԥанеилахәлеи злыԥха ҳаура,
Сҿахәаҳәаха самраӡа.
Еилыскаанӡа скьаҿра соура,
Аамҭа мҩасит сараӡан.
Исымбаӡакәа апҟа мҩасит,
Аеҵәақәа иҵдырхааит ажәҩан.
Лаԥшҵашәаран амза еиҭасит,
Аҭәаҵла иаҳәеит аҵыхәтәы ашәа.
Ашьауардынгьы хьасаҟәан,
Иқәтәоуп ахра аҽыҳарак.
Саргьы сыҟам сгәалаҟан,
Амцаҿстәам сацәыхаран.
Иахьатәи амшгьы хәылашьуп,
Сҳаидигьы нхәыҵаӡит.
Сшьамх иалазгьы алашьуп,
Цәеицәыԥсракгьы сыласит.
Исхыҵәоит хәыцра еиқәарақәак,
Избоит ишкьаҿхаз сынарха.
Ипахеит сымыш парақәа,
Сшәымҭақәа цоит игәҩараха.
Злыԥха ҳаура ишԥанеилахәлеи,
Ишԥанеилахәлеи цәыкьаӡа.
Акәицгьы аццышәахнахуеит,
Ишьҭоуп ахчныза хьшәашәаӡа.
Асы шкәакәа, амза шкәакәа,
Ашьалҭа гәабан иларшәуп.
Илаша-лашо схәыцра шкәакәа,
Са схәы иаҵәа иқәыршәуп.
Игәырмаҷгаха хәыцра ҟьалак,
Ҵангьы-мцынгьы игәарамыз.
Схы-сгәы инҭаҳәит сахьтәаз схала,
Иабасҭахыз моурохә  мыӡ.
Сгәыӷра, сгәыӷра, усыдызцалеи,
Ушьҭа сиасны сеиҭаԥылом.
Сгәыӷра, башаӡа усыдхалеит,
Ахәарҽгылҩа абӷьы  ннакылом.
Аԥша ласгьы цеит ибналан,
Убӷьыш иалаз ашьыжь шараз.
Абнагәуамоуп уара ухала,
Ӡысреи-қәасреи идыркараз.
Асы шкәакәа, амза шкәакәа,
Ашьалҭа гәабан иларшәуп.
Илаша-лашо схәыцра шкәакәа,
Са схәы шкәакәа иқәыршәуп!
Амра гылеит шьыжьымҭан,
Аӡаӡа рықәшуп амахәқәа.
Амахәиқәтәоуп аҳардан,
Ацхарпа шкәакәа алыхәхәа.
Ахьы шьхыц акәшоит ажьымжәа,
Аԥсы ахаара алнахырц.
Икаршәуп ашьхыц иҿнаршәаз,
Иқаруа ххыроу ажьыргәыц.
Шәахәацк амра иацыршәаз,
Аҽҭанаршәит ажыьмжәа акәа.
Шәахәак нкахәмарт насҭахашәа,
Ашьац ахәда иахмыршәакәа.
Ашьыжь шара инҭыхны агәы,
Инеихырҳәаалеит аҵар рашәа.
Амырхәага ахьыӡсоит ахәы,
Шьҭыбжьык гаӡом иауан-иашәан.
Мҩахәасҭак ахәреиԥш ахәы иаҿысуеит,
Аҵла рышәыб аҽалаӡан.
Ихәыҭ-хәыҭуеит, ихәыҭ-хәыҭуеит,
Ԥсынҵры лашак амаӡа.
Иахьатәи амшгьы цеит ишцара,
Алашьцара ахыҵәеит адәы.
Амза ҽеимаа нахьхьиӡа џьара,
Иналашәҭит ажәҩан еикәаҭәы.
«Амаалықьцәа ирыҵхуп уаха,
Уаҵәтәи амыш ԥшӡала иаҳзырша.
Сара саҳәоит улыԥха-угәаԥха,
Анцәа ду улаԥш ҳхьырша!» Абас сиҳәон зегь зымчыз,
Аҵых сҽалаӡан схала сахьтәаз.
Сиҳәон уара иушьуаз дзымшьыз,
Сиҳәон уаха амаалықь исҭаз.
Аеҵәсрылаԥшуан, сыԥшаауан,
Ӡыжь ҵам-ҵамран сахьыԥшлак.
Аеҵәрашҭаҿы илашауан,
Ауаҩы игәыӷра зҭаӡыз кәалаԥк.
Ажәҩан ӡызлан, ажәҩан далан,
Ажәҩан ӡымшын аҿы дыӡсон.
Қаруа ҳәынҵәран аеҵәхиаалан,
Ӡызлан-ӡаҳкәажәлыкәа иҭаԥсон!..
Амза аԥхамҭаз, амза аҭәымҭаз,
Мза лашарашәа схыхәхәон.
Ашәҭхаҽрақәа рыптымҭаз,
Саргь ашәҭабӷьыцқәа реиԥш слашон.
Амшын сзааиуан шьахәапара,
Аеҵәрышьхыҵәсыкәа иҭаԥсон.
Ажәҩан саркьа анаӡара,
Схәыҷра алакәшәаԥшь ихнарҷон.
Ашьыжь шара са сыԥсы ацын,
Аԥшалас сацԥыруан саргьы.
Сбырфын хацын, сааԥын шьацын,
Наунагӡан избон зегьы.
Наунагӡан акәтаӷь былгьон,
Адунеи гаран, сарҵысуан.
Амца сҿысуан, амца сгәылҟьон,
Сцәашьы еҵәа ыцәон, иакуан.
Ишон, ихәлон ҭынч гәырҩада,
Сеишәахьча иқәын са сҿаҵа.
Ус мышкызны згәы азҩодаз,
Абас еицакып ҳәа слахьынҵа?
Жәҩан гәаҵаҿамза еиҭасит,
Сшәымҭа ԥхыӡқәа цеит еивас.
Саргьы агәаҟразы сҩеидасит,
Са слакәдунеигьы цеит имҩас.
Ушьҭа еихсыӷьуеит схәыҷра амца,
Схәыцра нкаԥсо схала стәоуп.
Еиқәышлаҳәа ахәшҭаара амца,
Аццышәхьшәашәаӡа икаԥсоуп.
Зны-зынла уаҵәы сыҷкәынхо џьысшьоит сымхәыцкәа,
Уаҩы изымдыруа, ахьаа иаҵоузеи нас маӡас?
Арыдш еиԥш иаара џьысшьоит икаԥсаз схаԥыцқәа,
Ажәҩан ахь сныҵԥраа џьысшьоит ахьшь еиԥш сласӡа.
Сеимша-еимыта сыбзиабара рзызшап сгәахәуеит,
Анкьатәи сыӡӷабцәа рҩызцәа иахьагьы.
Абри слакәгәаҳәара сгәы ахәуеит, сыԥс ахәуеит,
Абжьарак, акәиц хьшәашәахьеит,
Аҽҳәа аҵыхәахьгьы ахахьгьы.
Слеиқәышлаҳәеит са сыгага шсыкәҟьашоз,
Иахьагьы аԥсрахәшәазы ааҵраҿсыԥшаауеит.
Инеилалашәшәит исымбаӡакәа сшышаҟьоз,
Иахьагьы сԥеиԥш азы сиеҵәахә  саԥшуеит.
Зегьы акоуп адунеи сақәлахо џьысшьоит,
Ашьха рҩаш шыцәоу избо џьысшьоит мышкызны.
Уаа шәҩык ирызхаша зегь сымч рзысшоит,
Еицакра зқәым са сымч сеигӡом уаҵәазы.
Еихымсыӷьӡо бжьык саҳауеит уахынла:
«Адунеи уақәлоуп, дад, угәы ашәа аҳәонаҵы.
Унеила, ауаҩы, уеҵәа ашьҭа ухылан,
Унеила ашаеҵәа ашәахәац убонаҵы!»
Абарҭсышьхақәа шьхазтәыз рымаӡоуп,
Рычҳароуп бахәаԥшь шәахәаԥшь аҿазырԥхаз.
Ирычҳауан сышьхақәа, зегьы-зегьы рылаӡон,
Убри азын ауп иҳашҳаҭәараха изынхаз.
Ӡырҩашны имҩасуеит сышьхақәа рылаӷырӡ,
Асыԥсақәа ԥырыҵәҵәоит анацәа руаз.
Аҵанцәа абамба сы рзауит убринахыс,
Убринахыс ҵангәаран ашьха ибылуаз.
Жәа мҳәаӡакәа еиҟәыжәжәоит ашьхақәа,
Арҩашқәа дыршуеит ашьхақәа ргәырҩа.
Аҭоурых иаҵоуп ахаҳәшьанҵа рышҳақәа,
Рыхҭыс ҟалаа шаҳаҭс иамоуп ахрақәа рызҩа.
Дыди-мацәыси ирыӡрыжәхьоу сышьхақәа,
Рыԥсы иахдырзаӡом ахрақәа рҭоуба.
Ахрашқәа ирҿаԥсоуп сабдуцәа рышьҭақәа,
Урҭрдоуҳа амаӡагь ҭаҵәахуп ахаҳәе  иҟәырԥа.
Иахьагьы иӡырҩуеит рлымҳақәа кыдҵаны,
Ишәаџьҳәоит ашәи бжьы иааҩуа џьарантә.
Ахаҳәианпыҟҟалоуп,
Ахымҭақәа хымцаны,
Игәҽанҵагоу акаԥкаԥабжьы ааҩуеит харантә.
Аԥсҭазаара, дад, мацәыс еимҟьароуп,
Адунеи унықәырҷҷан, унықәигоит нас.
Угәыӷра ааныжьны уҿахәы уҳәароуп,
Аамҭа еижьага заа иуцәымцарц имҩас.
Ауаҩытәыҩса, акәиц иахшәаз ццышәуп,
Угәуҽанӡамкәа
Афарҭын уаԥсаҟьоит уаҵәы.
Ауаҩытәыҩса, мшаҽны иуциз нышәуп,
Аҵәы уахаиит, уахаԥсуеит аҵәы.
Хырԥашьа амаӡам иузыхәшьаду,
Хыхь иқәтәоу иуиҭаз лахьынҵас.
Аԥсрагьы ууалуп, агәаҟрагьы уцуп,
Абас урыцҳан улахь иҷышәит ҳазшаз.
Аҭахызаргьы ҽынлаз, мамзаргьы уахынлаз,
Уҟанаҵы уцала уиеҵәахәашьҭа ухылан…
Храшрак саҿан, сеихон саҿымҟьарц,
Ахра ҩашра салаԥсны искын.
Абна атоураҿсыжәҩа ҭымҟьарц,
Анцәа сиҳәон, сыбжьы иаҳарц сҭахын.
Сшьапы акуамызт уа ахаҳәкәамԥа,
Ахаҳәрыԥхра сыҵӷәасан ицон.
Сеихон. Макьана ихаран амба,
Ци-шәи ирыбжьысны сшәымҭақәа наскьон.
Снаскьон маҿа-маҿа,
Ашәгәы-аԥсгәы сҭысны,
Ахраш ахыцәқәа сиеҵәахәлашон.
Уаҵәы зны абри сиеҵәахә ҿыхны,
Сыкәа иҭашәарцаз ҿаҭахьак ҟасҵон.
Сабдуцәа рбызшәа сыҵакын амҵәыжәҩа,
Ахрагәсаҿызхуаз сыцын рдоуҳа.
Сынасыԥацәашьы
Иаҵагылаз ажәҩан,
Аԥсшәа акаҩҳәа абжьы ансаҳа,
Арҩаш аҿахәмарт ахра ҩаскьара,
Споезиа ацәашьы иаҵәагь акит иххаӡа.
Нахьхьинтәисыцыз сгәырҩа хьанҭара,
Амзаша еиԥш еицралт ашьха аханӡа.
Абар, ахра иаҿысхит слакәеҵәа,
Ихха-ххоит икаххаа сиеҵәахәалакҭа.
Иахьа ашара-мыш саԥылоит сгәырӷьаҵәа,
Ахааназ сызқәаҭыԥ ҭынчуп уажәшьҭа.
Ах, адунеиажә ҳәашгашуп,
Изиҭац ииҭоит, егьырҭзегь башоуп.
Анцәагьы хыхь лахьы даԥшны,
Ажьыхәҭа риҭоит ишаны.
Аӡәы аԥслымӡшаха иршоит,
Аӡәы акада егьыҟам џишьоит.
Аӡәы иҵәҩанқәа зегьы кәашуп,
Есы-шьыжь шара ҽеик иқәашьуп.
Егьызқәым ихарҭа-иԥсырҭоуп,
Аҽада хьарҭа иҽага кырҭоуп.
Адунеигьы ауаа еилнахуеит,
Иахьаҭаху ахҷаҭхнахуеит.
Ауаҩы разы анцәа дирыцҳауп,
Ишуқьаҭмпахьшьы аарла ирышҳауп.
Акәыхь аҿалоит арыцҳа иқәаҵа,
Даагылазар еидарак даҵоуп.
Аҟәараҿы иқәхәлоит амыжда,
Аҵыхгьы иоуӡом амышда.
Аӡәиаҩихыз зегьы лаӷырӡышоуп,
Ишьҭахь инхаз ӡмахуп, тышоуп,
Ауаҩы аахшәах, ауаҩы мчымха,
Есымша даҿоуп адгьыл мчымха.
Саҳ ҳәа зеиҳәаз, еиҳәоит стәы ҳәа,
Иа изы иҟамлеит мшаԥык, ныҳәак.
Аӡәамҵкнаҳан ацәа ахихуеит,
Аӡы аца аҭан ашәха хихуеит.
Аӡәы ашәбӷьы ибоит тлазны,
Арашы алихуеит ахаҳәдасны.
Ҽаӡәы ила иабо ихы иаԥсоуп,
Даҽаӡәиибо зегь хәаԥсоуп,
Ҽаӡәых изҩеи ичыси еиҩысуеит,
Уи зны иабџьаргьы ахала ихысуеит.
Арыцҳа имам зегьы ӡшәахуп,
Иразра ада зегьы аахшәахуп.
Дгьыли-жәҩани жәуп, ихаршуп,
Дад, адунеиажә ҳәашгашуп!
Ашәҭқәа адәы ԥшӡа ианыланы инеиуеит,
Ҽааныбзиала, дадраа, ушьҭа ааԥынроуп.
Анцәа иҟынтәгәырӷьаҿҳәашак соуеит,
Иныҵхахаз сгәыӷрақәа рцәацәашь хароуп.
Ашәҭқәа неиуеит адәы ԥшӡа ианылан,
Асыԥса рыҵаԥҵәоит ашьхақәа рхаҿы.
Ақәра ду ажәразгаз имҩа данылеит,
Асаби иҿаччоит шьыжь шәаԥшь ахәаҿы.
Ашәҭқәа адәы ԥшӡа ианыланы инеиуеит,
Ҽаангьы ԥшӡала ҳазшаз иаҳзырша.
Аӡыжь ҵамҵамра ажәҩан кеикеиуеит,
Амыҵмыџь еиԥш ажәҩан агәаҵа неиҩша.
Ҿыц ахаҳәиналахәрааз аӡыхьаҿ ҿасҭеит,
Уажәы-ушьҭан иҟалоит сҿаҳәатәы.
Ишызбоз шаеҵәышк шкыдлаз гәасҭеит,
Нахьхьи аӡәиеҵәахәкыдлеит еикәаҭәы.
Анцәа иҟынтәи гәырӷьаҿҳәашак соуеит,
Иныҵхахаз сгәыӷрақәа рцәацәашь хароуп.
Ашәҭқәа адәы ԥшӡа ианылан инеиуеит,
Ҽааныбзиала, дадраа, ушьҭа ааԥынроуп!
Амырхәага каҵәоит, шьыбжьонуп,
Аԥшалас исанаҳәоит маӡажәак.
Акәукәу абжьы шго харантәоуп,
Аҭынчра иалҩуеит схәыҷра ашәа.
Са сгәы ыртланы саҵаиоуп ажәҩан,
Иԥсыршьагоуп ашьац тата.
Схы-сгәы каршәуп иауан-иашәан,
Ашьацра сылаиоуп кәата-бӷата.
Дунеик сақәлазәтәуа ус цәаныррак,
Слакәмаалықьхан, акәа сҭаршәуп.
Анцәа иҟынтәи исоуеит дыррак,
Схьы кәаркәашьагь саԥхьа икаршәуп.
Анцәа имаалықь адгьыл иациз,
Издыруеит адгьыл сшақәламхо.
Адунеи ахьыршаз зегь раҵкьыс,
Ажәҩан ӡымшын сшалахо.
Хынтәсеиҭеиит, хынтәсеиҭаԥсит,
Абри ашәымҭа аимга-еимцараз.
Аха, башаӡа наҟсымҩасит,
Сдунеи сықәын аамҭа заҵәык амацараз.
О, ауаҩрыцҳа цасҳәа иршаз,
Цасҳәа изцырҵаз агәыӷра еижьага…
Иахьак аԥслымӡшаха шсыршоз,
Баша имҩасит абри амыш ага.
Нахьхьи,
Жәҩан ҵадахь илнахуан амҩа,
Ицәахьаз амца иахылҵуаз алҩа!
Ҳаиҭеиԥылеит уаха, аҵых уареи сареи,
Уиеҵәақәа сыкәа иҭаҳәҳәуп уахагьы.
Лакәссирк снагәлаԥрит еимга-еимцарак,
Ҭынчроуп. Ԥша шәышәык асӡом џьаргьы.
Жәҩангәы иҵаҽҽоит ишәахха асар рымҩа,
Асар рымҩа рхы еиқәнаҳәалоит геи-шьхеи.
Жәҩангәы иныҵаӡсаз ԥҭа хаҽрак анымҩа,
Амза ашәахәа хьшәашәа ахьнаршеит.
Уа уара, аҵых, аҵых гәеиламгыла,
Сгәырҩа хҽыга са схәыцрақәа ркәалаԥ.
Уареи сареи ҳаишьцылахьеит зегь рыла,
Иныҵакӡаны ушьҭа гәырҩашәакгьы сҳәалап.
Амши аҵхи рхац еиԥызшьуа, ашацкыра,
Исыҭцқьа ахәыцха,
Ашьыжь шара, умыццакын.
Аҵых ҵәцашра, сара сзыҳәан умаакыроуп,
Зыҭра иҭыҵуа сгәы ахаԥақәа еибаркы.
Уаха ацәгьеи абзиеи рымца еиқәызҭәо,
Алахьынҵа амаӡа ахьцәырҵуа лабҿаба.
Ажәҩан раҳакәаш мца еиқәызҵо,
Уаҵәтәи ашара,
Уаҵәтәи амыш лашарак ҳарба.
Ҳаиҭеиԥылеит уаха, аҵых уареи сареи,
Уиеҵәақәа сыкәа иҭаҳәҳәуп уахагьы.
Лакәссирк снагәлаԥрит еимга-еимцарак,
Ҭынчроуп. Ԥша шәышәык асӡом џьаргьы!
Сара лакә ҵәахык сашьҭаӡам,
Сгәы амыҵмыџь еиԥш иаартуп.
Ииасыз амышгьы рыцҳаӡам,
Уи сымышқәа зегьы ирыцкуп.
Ирыцҳасшьоит ус акалашәа,
Изхьыӡсоз сымышқәа ршәахәа.
Аа, абыржәыгьы исгәаларшәан,
Са сқәыԥшра аԥшалас снархәа,
Снанылоит раԥхьатәи мҩамыш,
Ашара ашаеҵәа сзырбаз.
Илаша-лашоит саԥхьа ашамыш,
Сгәы зырҵәуаз, сгәы зырдаз.
Ԥхыӡссирк салоуп ариабжьарак,
Арҩаш хьырҩашха икаҭәоит.
Ҩыхуп изжәуа сара еиҳарак,
Ҽазны шьац иаҵәак сыҟәшәоит.
Зны аӡы шыцәоу збоит акәараҿ,
Сҿаҳәатәы абар сазыԥшуп.
Ахш агәылҵуеит ахра еимҟьара,
Нырцәашәахәа раӡа кашуп.
Сҿара иацыз, сажәра иацу,
Мҩамыш сықәуп иахьагьы.
Ес-ишаргьы схәыцра ҿыцуп,
Анцәа улыԥха ҳаҭуаҵәгьы!
Аԥша асы аҩуеит уахантәарак,
Ахуҳәа ажәҩан алу лагоит.
Аҵых лашәгьы иааԥса-икара,
Џьалак иахоушәа игәагәоит.
Ԥхыӡҵас гәалашәарак схаҩоит,
Шықәсы рацәа зырҭаслымыз.
Зны сырхысуеит ҳаҩак, ҿаҩак,
Зны ӷдарак сылоуп амца зхысыз.
Снаҳәуеит, сааҳәуеит,
Сгәаҟуеит, сзыцәом,
Шәынтәсазхәыцхьеит слахьынҵа…
Сгәырҩа ашьҭақәа рымцабз схыҵәо,
Исшәиуеит сынасыԥсныжьны ицаз.
Аԥша асы аҩуеит, аԥша асы аҩуеит,
Ахуҳәа ажәҩан лагоит алакар.
Аты ҩар-ҩар абжьы ҵәыҵәааҩуеит,
Ушьҭа ашарахь еихоит абар.
Ушьҭа издыруеит са сымҩасҩуп,
Шәымҭак иаақәххыз цәашьуп.
Избоит анаԥшҩы дхыршәҩуп…
Аҵыхәтәантәи ашәахәа,
Ашара шәаԥшь иахшьуп!
Асы зхы аҵызхыз асышәҭ,
Асы бымбыл инықәлашеит.
Лакәцәацәашьшәа ахышәҭ,
Лакәлашарак нықәнаршеит.
Шәымҭа заҵәык зыԥсы ҭаз,
Зегьы арлашеит абна аккара.
Мышк аԥсҭазаара зуахҭаз,
Ашара иазныжьны аԥшӡара,
Акыр-кырҳәа инхәыҵаччан,
Ицеит асыҭәҳәа иналаӡын.
Саргь
Лакәшәахәацшәа снықәырҷҷан,
Абас аԥсышьа сараӡа!
Ицәахьоу аԥшацәгьа умырҿыхан,
Ҩаԥхьа аӡы-мшын хнажьыр ҟалоит.
Ақәыџьмагьы ҟалаӡом игәбзыӷхан,
Ушымгәыӷӡо зны абҭәажә  аҟьоит.
Амца ацроумҵан уара унапала,
Сынтәа уҿаҵахәы зҿухыз аҟәнџь.
Уи уаҵәы адгьыл арԥыслоит ахала,
Ҩаԥхьа алгажә ҿалоит еихышь.
Уахьцалакгьы иуцрымҵуа угага,
Ԥсцәаҳау лахьынҵоу – амаӡа ҵәахуп.
Уаҵәтәи ашара анеимыгго,
Уаԥхьа иаагылоит, алаԥш ухыуп.
Уара иулшозаргьы уаӷрамгылан,
Убригьы унасыԥиахацуп џьара.
Лаԥшыцәгьа-ҿаԥшыцәгьа дуԥылар,
Лаӷра-ҵәыӷра дуцрицоит хара.
Унапхыцгьы ухәгабз аумыркын амҽыша,
Абга ахьҭоу ауп иахьҭашуа ала.
Иҟоумҵан ҳазшаз угәаӷизыркыша,
Анцәа имҩала ушцац-уцала…
Стәоуп ахәылԥаз аарла сымала,
Схәыцрақәа реидара сгәаҵаҿы иҵәахуп.
Аеҵәа ахьы цәыкәбар, арымала,
Амзаҿа атәыҩа ихшьуп!
Уа зҳәатәы нымҵәаз, зутәы нымҵәаз,
Уарада гәышьа гәышьаӡа.
Уа зыла шааԥшуаз зҿаҵа еиҩырҵәаз,
Уарада гәышьа гәышьаӡа.
Уа абзацәа ԥсын, аԥсцәа гылеит,
Уарада гәышьа, гәышьаӡа.
Абза гәырҩоуп шьыжьӡа иаҳԥыло,
Уарада гәышьа, гәышьаӡа.
Ҳлахьынҵа иӡбоит азхарамфа,
Уарада гәышьа, гәышьаӡа.
Зыхәда цәнарҳәхьоу аҳа кәамԥа,
Уарада гәышьа, гәышьаӡа.
Ауаатәыҩса лаша-ҩашоит,
Уаргьы урфоит ироураӡар.
Агәыҳәы итәы цәгьагәышьоуп,
Уа уарада гәышьа, гәышьаӡа.
Уа зҳәатәы нымҵәаз, зутәы нымҵәаз,
Уарада гәышьа, гәышьаӡа.
Уа аҽнышьыбжьон зҿаҵа еиҩырҵәаз,
Уарада гәышьа, гәышьаӡа!
Арԥыск аарла зхәы еинышәшәылоз,
Лымгазҩак илаҽны дышьҭан.
Хәарҭа-хәаԥшьыс ҳәа инеиԥылоз,
Зегьы гәыӷырҭадоуп ҳәа ишьан.
Изжәша аӡыхь ахы ыҵнамхыцыз,
Ашамҭазы иқәра дахьӡом.
Адунеиаҿегьыҟам изырымхәыцыз,
Аха ачымазаҩушьҭа дхынҳәӡом.
Идоуҳа иқәҿнаҭит иԥсы ацамҭаз,
Арԥыс ихьуа аԥсышәала иҳәарц.
Иан ахәаша дгәырӷьеит ҿазҭаз,
Ҳазшаз иашьапкуаз лыҷкәын деиқәхарц.
Адоуҳа абжьы аԥсрахәшәалан,
Лыҷкәын дшеиқәхоз агәра лгон.
Аха ихьуаз изымҳәеит ибызшәала,
Ихьуаз иҳәазҭгьы лыҷкәын деиқәхон!
Ԥсра зқәым амышқәа среиԥхыӡуеит,
Амышқәа исхысны ицахьоу.
Ԥхыӡла сылабжышқәа сҿысуеит,
Сҵыхәтәы лыбжышқәа инҵәахьоу.
Уа, уара, аҵых, аҵых насыԥда,
Заҟа маӡа умоузеи иҭаҳәҳәа.
Узыргәаҟзеи, аҵых, иуцәыӡда?
Схәыцырҭа, сыҵых, суҳәоит иҳәа.
Игәырҩоугома алақәа ахьууа?
Амашәыр ҳзыԥшумашь уаҵәы?
Убри азоума алоура зууа,
Аҵых, амацәыс зуршо нарцәы?
Есымша исыцу, исыцԥсуа, сыҵых,
Лабжышк налаҭәан ашара умыршан.
Сызҵоуҵаз агәырҩа еидара саҵых,
Суҳәоит уаха ԥхыӡцәгьа сумырбан.
Уара уҟанаҵухы уазныжьуп,
Нас, аразреи аԥшӡареи еиқәырха.
Абжьарак иҟоу зегьы нышәуп,
Иахьа иуаӡаз убри узырха.
Ауаҩытәыҩса диит дрыцҳан,
Дышрыцҳау дниасуеит уаҵәы.
Уаха аҵых лашәамҩа уанықәха,
Ухы уазныжьуп. Дуҳәом ҽаӡәы…
Аԥсҭазаара лашәеижьагоуп,
Ҳааԥынра иамаӡам нарха.
Зегь ахраҭахь ҳамҩа нагоуп,
Инужьыз уԥшӡароуп инхаз.
Нырцәи-аарцәи рыжәҩа еихышьуп,
Џьанаҭаз анцәа уиҳәа уаха.
Иахьеи уаҵәи ухы уазныжьуп,
Уразреи уцқьареи еиқәырха!
Иарбан ныхахәу нас изҭаӡу,
Уаҵәтәи слахьынҵа ацаԥха?
Исазҳәода суахҭа амыш иацу? –
Ҿымҭроуп.
Аҵых ҿаҳа-дагәоуп уаха.
Салаԥшуеит аршәыра лашьцара,
Жәҩангәашәашәахәац еиҩнашоит.
Аҵых иалԥхоит асыԥса ҩаскьара,
Ашаеҵәа бахәаԥшь иаҿаԥхоит.
Шә-џьалк, шә-насыԥк
Еилаҩ-еиласуеит,
Аеҵәхьыдхәан ажәҩан иаҿоуп.
Уаҵәуха амза еиҭеиҭасуеит,
Ҽыкәаҳала амзаҿа ҭаҳәҳәоуп.
Ажәҩан саҵаршәуп гәыӷрашәк сгәыҵак,
Ԥшь-еҵәак, ԥшь-насыԥк саԥшуеит.
Сгәы иҭасҳәоит ажәақәак ныҵак,
Лакәнасыԥссирк ашҭа сҭаԥшуеит…
Иарбан ныхахәу нас изҭаӡу,
Уаҵәтәи слахьынҵа ацаԥха?
Исазҳәода суахҭа заҟа мшы ацу? –
Ҿымҭроуп,
Аҵых ҿаҳа-дагәоуп уаха.
Ихьанҭоуп аҵыхәтәантәи ашәымҭа,
Умԥсыр шамуа анудыруа.
Ушьҭахь-уаԥхьа – ус маакырак,
Умаӡамкәа, ушуазыруа,
Аԥсырҭа алакҭа уанҭагыло.
Уара иноухыугаз зегьы ԥыхьа,
Зегьы шарамшаны иануԥыло.
Ицәгьагәышьоуп уаԥхьа ԥсылҩан,
Ианкаӡыҭуа ухәыҷра аԥсылҩа.
Угәалашәарақәа еибархьу-сууа,
Иануԥырҵуа ахаан азыҳәан.
Ухы-уҿы шьадоуп аԥсра зныруа,
Нас ухәыҷқәа ууасиаҭ  раҳәан,
Унарцәымҩа унықәлоит ԥшьшьала,
Угәы ҭынчуп, уԥсгьы ҭынчхоит,
Ушьҭахь нумыжьзар ус гәырҩала,
Ес-ишаргьы умцахә ҿыцхоит.
Уара ушьҭахьгьы амра гылоит,
Аеҵәа идрыԥхуеит жәҩангәаҵа.
Ишәшәа-шәшәо аҳаскьын еинылоит,
Арыдш рықәнаҳәоит аӡаӡа.
Хәылԥшәаԥшьгьы «жәаха-жәымш»,
Инацралоит мраҭашәара.
Са сышьҭахьгьы днықәлоит мҩамыш,
Жәлар риеҵәахәаҵеи лашара!
Абри аԥшӡара зегьы ааныжьны,
Ихьанҭагәышьоуп угәарԥуанҭыҵуа.
Аха уԥсадгьыл азы угәы рҭынчны,
Џьанаҭумҩоуп, уҽынеиҵыхны,
Угәыӷра шуцу уԥсы анухыҵуа!
