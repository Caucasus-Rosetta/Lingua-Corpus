Аԥсуа ԥхьаҩцәа
ибзианы ирдыруа
апоет Заур Кәарҷиа
иҭижьх ьеит хыԥх ьаӡара рацәала
ажәеинраалақәеи
апоемақәеи еидызкыло ашәҟәқәа. Уи
иԥсҭазаара –
Илахьын 7 а
гәымбылџьбарала
изныҟәахьеит .
Ажьаӷьарҩага абырцкал дкылнахх ьеит дканажьхьеит, даргылахьеит, дышьҭнаххьеит, дланарҟ әх ьеит, дарччахьеит, дарҵәыу х ьеит, игәы
8 нажәахьеит ,
дыԥнашәахьеит, х-ҩык иҷкәынцәа ӷлам-дауаԥшьқәа иԥнархахьеит.
Аԥсҭазаара цәқәырԥа-млашьқәа рыцқәа еихҳәа, дылбаардарацы
кырынтә иҿаҵәахьеит, ихәлаҵәахьеит, дӡаадырҟәылахьеит…
Драқәаԥаны драиааины деиқәхахьеит. Убас егьа мыҟәмабара
ихигахьазаргьы, иуадаҩӡоу, зычҳара цәгьоу, соуп ҳәа зҳәо хаҵак
изымчҳаша агәырҩа хьанҭа ихәда иқәҳаз, ибӷа азмреиџьит,
иазмырхәеит, игәы аӷәӷәара шимац имоуп.
Ԥсабарала Анцәа ицишан илоу ипоезиа, азеицамкит, ашьха
ӡыхьеиԥш ицқьоуп. Ицәаҳәақәа еихышәшәа ицоит, иласу п,
аԥхьара мариоуп. Урҭ қәыԥсычҳарак аиԥш игәы аҵантә иаауеит,
ицәа-ижьы иалҵуеит, ишьа-ида иҭыҵуеит, иԥсабаратәуп, аҟаза
инапы ишыҵҵызгьы ҩашьом.
Аԥсуа поет Заур Кәарҷиа, иԥсҭазааратә ԥышәеи, идунеи
хәаԥшышьеи, ԥхьаҟа еихареи, шьҭахьҟа ихьамҵреи, иԥсадгьыли
иуаажәлари рзы игәыбылреи, урҭ ԥхьаҟатәи рԥеиԥш азхәыцреи
азықәԥареи, ихатәы бызшәа азгәыкреи, иу аҩреи иқьиареи,
ицқьареи, иламыси, иԥсуареи, игәымшәареи, иӷәӷәареи, ихаҵареи,
наџьнатә аахыс инеицрымшәо еицуп, хҭак еицҭадыршәуеит.
АШӘЕИ АУАЗИ АНЕИЦУ
Аԥсҭазаара закәу инагӡаны аӡәы изеилымкаац. Иага
абаҩхатәра ду илазаргьы, жәынгьы-ҿангьы ахәыцыҩцәа дуқәа
рҽазҵәылхны ари адунеи ҳазқәу ҵакыс иамоу аилкаара иаҿын,
иаҿуп иахьагьы, аха абри абри ауп ҳәа иаахҵәаны аӡәгьы
изымҳәац. Иага имхәыцуа иакәзаргьы знымзар зны ауаҩы ари
адунеи сзықәузеи исҭахыузеи, сызҿу зыԥсоузеи, изҭахыда ҳәа
азхҵаарақәа ихы иаимҭар ҟалом. Заҟаҩы аԥсҭазааратә мҩа
иаша иацәхҟьаны имҩахҟьаны, акагьы иаԥасаӡам хәарҭара
злам аусқәа ирыдынҵәалахьоузеи? Заҟаҩы иҵоуроу
рышьҭамҭак ари адунеи иазынмыжьӡакәа иҟаӡамызшәа
инықәӡаа ицахьоузеи?
Аԥсҭазаара ишшапаӡа уара ишуҭахыу мацара иауцахуа.
Жәпаџьара имаҳагьоуп. Зныхгьы уара уахьымгәыӷӡо уахьазыԥшӡам иуҵанарҟәалоит. Уара уцқьоуп, уразуп, аиаша
акәымзар даҽа м ҩак уқәлар уҭахым , аха уаҩсҭаахә
дузыцәгьаханы дкылатәаны данухыччо ыҟоуп.
Ас еиԥш ара зыӡбахә сҳәаз афилософиатә хшыҩҵакқәа
сгәалазыршәаз аԥсуа поет Заур Кәарҷиа иԥсҭазаареи
ирҿиамҭеи роуп.
Уи шыҟалаз, ишышьақәгылаз са исыздырам, ажәала уаҩы
ихы игәаҿы инеиртә, игәникылартә иеилырганы цқьа ишысҭахыу
аҳәара сцәуадаҩуп, аха абри ауаҩ лахьынҵалагьы, апоезиаҿы
иааишьагьы, уи иусушьагьы сара издыруа аԥсуа поетцәа
егьырҭ зегьы излареиԥшқәам рацәоуп. Ианбыкәу иҵуазеи
хаҭала дыздыруеижьҭеи ҳанстудентцәаз аахыс. Ҳәарас
иаҭахыузеи, ауаа зегь реиԥш дыҟан, аха иакәымк анибалак
иакәым ажәак аниаҳалак, егьырҭ иқәлацәа зегь ҳаасҭа
даргачамкуан, игәнигоны дызбахьан, дгәасҭахьан.
Ауаҩы данҿоу дмаксималиступ. Сара изҳәо схаҭагьы
амақсималистра сыәцтәымӡамызт. Сықәрахь сышнеихьоугьы
уи сҿамҭазтәи сҟазшьа уажәгьы исыласлоит. Ишԥыкәу сыкәшамыкәша амци ацәгьеи саҳаны, избаны сшырнышәо ҳәа сгәы
ианаанагоз ыҟагәышьан. Акыр ихьшәаноуп урҭ зегьы сара
ишсызмыриашоз анеилыскааз. Аӡә дубап игәы жәпоуп, ацәгьеи
абзиеи изеиԥшуп, изеиҟароуп, абри аминуҭ азтәи ихатә қьаф
мацара дашьҭоуп, иацтәигьы хьаас икым, уаҵәтәигьы гәырҩас
имам. Ацәгьа ибаргьы, днахыԥоит, ма днавс-аавсуеит, абзиара
ибаргьы, акәа иҽынҭаиршәуеит, ацҳаҵәры дықәсуазаргьы,
дыхбыкьӡом. Заур Кәарҷиа иакәзар, сара дахьынӡаздыруала,
ицәанырра ҵаӷоуп, ауаа реизыҟазаашьақәа рҿы иҟоу ҵҩа змам
акәама-ҵамарақәа ҵарны иныруеит. Исса-мыссоу ракәзаргьы
азалымдарақәа днакәараҵа-аакәараҵо рывсра цәаҩас имам.
Ииҳәо, ииуа зегь иашоуп, дмаалықьуп ҳәа аусҳәахуа. Аха
ихатәы ԥсҭазаараҿы дзықәшәахьоу ауадаҩрақәа агәаҟрақәа
рӷьыраӡак иара итәала ииашоуп ҳәа ииԥхьаӡоз ацәхьаҵра
ахьизымдыруаз акәушәа, имақсималтәра иахҟьазшәа сгәы
иаанагоит.
Апоет абри иҟазшьа хада амақсималистра ӷәӷәала
“ианыԥшит ипоезиагьы, уи аҷыдарақәа ируакәушәа избоит.
Иара иаԥҵамҭақәа рҿы ажәа “аиаша” “амц” антиподк аҳасаб
ала лассы-лассы еиуеиԥшым аконтекстқәа рҿы ахархәара
ахьамоу машәыршақә иҟамлеит. Иаҳҳәап акык-ҩбак
аҿырԥштәқәа.
Зегь раԥхьаӡа исҳәап, изуп,
Иҟоу, ишыҟаҵәҟьоу изҩып.
Иаахтны изҩыз сақәдырӡӡаргьы.
Чарҳәарыла сҭахаӡаргьы…
Аиаша сҳәоит. Гәыбӷанк соуп ҳәа
Саангылаӡом, мап, сшәаны.
Раԥхьа ҿызҭуа акәукәу ԥсоит ҳәа
Ишырҳәогь ҳажәлар ажәаны.
(Ара уажәы иҭыҵуа аизга “Хырԥашьа змам” ад, 37).
Даҽакгьы:
Аиша, уи зегьы ирыцкыуп,
Амц ахаан аҽарҽеиуам.
Схы сыԥсы ауаҩы изкыуп.
Игәы нзырхаша ҟазҵо среиуам.
(Ара уажәы иҭыҵуа аизга “Хырԥашьа змам” ад.6.).
Ас еиԥш аҿырԥштәқәа рацәоуп.
Заур Кәарҷиа еиҳараӡак длирикуп. Иара данқәыԥшӡаз,
апоезиахь аԥхьаӡатәи ишьаҿақәа анеихигоз, изааиуаз ицәаныррақәа ртәы зҳәоз илирикатә жәеинраалақәа ркьыԥхьра акыр
иуадаҩын. Асубиективтә цәанырра ҵаӷақәа ртәы зҳәоз
ажәеинраалақәа рӡыргара акәмызт усҟ ан ау с зл аз,
ихарччыланы набыцрак ақәымкәа акоммунисттә идеологиа
азышәаҳәаракәын ихадараз. Кашырроуп, зегь татаԥшьуп ҳәа
аҭамӷьар уаслар акәын. Уадаҩрақәак, гхақәак ыҟазаргьы, урҭ
рҭыԥ ақәҵара мариоуп, уҳәалар акәын. Усҟан алахьеиқәҵареи,
агәкаҳареи, агәырҩеи, агәамҵреи, аԥсҭазааратә уадаҩрақәеи
ртәы алацәажәара ҵасхәымызт”. Мышкы зны аԥсра сԥеиԥшуп
ҳәа апоет илирикатә жәеинраалаҿы иҳәар, уи акьыԥхь арбара,
алашара ақәырԥхара изымариамызт.
Еиҳараӡак абарҭ реиԥш иҟаз аҭагылазаашьақәа ирыхҟьаны
Заур Кәарҷиа иеиԥш ԥсабарала алирикатә поезиа зцәа, зжьы
иалаз арҿиаҩцәа рыбжьы акыр иҭахәаҽын. Уи моу амаргиналра
аҟынӡа инаргон, аган ахь, ашәшьырахь инаскьаргон.
Есымшатәи абзазараҿы Заур Кәарҷиа диашазаргьы,
диашамзаргьы игәы иҭам, ихы иҭам иҳәаӡом. Аӡә дубап игәы
иҭоу акәымкәа, уашьҭантәи уажәшьҭан избап ҳәа абри аминуҭ
азтәи акониунктура дацныҟәоит, игәы акы аанагоит, иҿы даҽакы
аирҳәоит, иҟаиҵо, ихы шымҩаԥиго зынӡа даҽакӡоуп.
Есымшатәи абзазараҿы еиԥш апоезиаҿгьы Заур Кәарҷиа
акониунктура ацныҟәара мҩас иалимхит. Аԥсабара инаҭаз, уи
изылнахыз амҩоуп дызқәылаз. Сыбжьы аӡәы иаҳаргьы,
имаҳаргьы са стәы сҳәалап ҳәа иӡбазшәа (Ҵабыргынгьы ус
иагьиӡбаҵәҟьазаргьы ҟалап), игәы камыжькәа, ицәа, ижьы,
ихдырра иалаз апоезиатә кәиц мырцәакәа дааиуан.
Ишдыру еиԥш, арҿиаҩцәа џьоукы ишыҷкәынцәоу иҟарҵаша
ҟарҵоит, нас ианеиԥхьбалақәогьы ыҟоуп. Заур Кәарҷиа апоезиа
инапы алаикит заанаҵ, аха иаразнак имҽхак ирҭбаартә
аҭагылазаашьа имоут. Ҵабыргуп, апериодикатә кьыԥхь аҿы
иналаршә-ҩаларшәны акәзаргьы иажәеинраалақәа ркьыԥхьлон,
уи моу ҿыгҳарала идумзаргьы ҩажәи жәеиза жәеинраала
еид ызкыл о, форматл а пас портк иаҟароуп ззуҳәаша
“Ахьышьҭрахь” ҳәа зеиԥш хьӡыс измоу раԥхьаӡатәи иеизга
анҭижьыз 1978 шықәсазоуп. Усҟан апоет ҩнҩажәи ҩба шықәса
дырҭагылан.
Заур Кәарҷиа дышпоету, апоезиа мцаны ишиӷроу, игәҿыӷьра
алаихигарц, машәыршақәа дҟьаланы дшаднамгалаз аԥхьаҩцәа
агәра анаҳиргаҵәҟьаз аҵыхәтәантәи быжьба ааба шықәса
рыҩныҵҟалоуп. Аиаша ҳҳәозар, иажәеинраалақәеи ипоемақәеи
реизгақәа аки аки еишьҭаргыланы иҭижьуа иҿанааиха, маҷк
омашәа избақәазгьы ԥхьаҩцәақәак ҟалеит. Асҟак илазҭгьы
уажәыраанӡа ибжьы ҿацаӡа изимыргазеи, изҳаламҩызеи
ргәахәзар акәхап.
Жәынгьы, ҿангьы ауаатәыҩса рыбзазараҿы ауаажәларреи
аиндивиди реизыҟазаашьақәа уадаҩуп шәкы зқьы рыла
иеимадоуп, иеилаԥсоуп. Иеиуеиԥшым аамҭақәа рзы абарҭ
аизыҟазаашьақәа рҽырыԥсахуеит. Бжеиҳан ауаажәларра
конкертла ауаҩы (Аӡәы аиндивид) игәхьаа мыкӡакәа дыгәцарамкыкәа илаиӷрагыланы, дырҟьыцны акашәа дымбакәа
илаихысны ианцо ыҟоуп, ихаҭара аарԥшра илдыршом. Ауаҩы
ихаҭара ауаажәларра амч иаҵанарӡуазар, дызлоу ауаа зегьы
дреиԥшны, анахь акы зҳәогьы, арахь акы зҳәогьы ртәы
даццозар, зегьы дрықәшаҳаҭны “ыҟ” иҳәозар, нас иара ихаҭара
злашьақәир-гылозеи? Арахь иара ҩба-хԥа ԥсҭазаара ауимахыу
знык диит, знык дыԥсуеит аҟароуп.
Ҳазҭагылоу аамҭазы аӡәи (аиндивиди) ауаажәларреи
реизыҟазаашьақәа зеиԥшроу аилкаара уадаҩуп. Убас шакәугьы
аиндивид игәхьаа амкра, игәцарамкра ҟазшьарбоушәа избоит
сыхәҭаахь ала. Заур Кәарҷиа ипоезиа ааидкыланы
ҳахәаԥшуазар (иахьа уажәраанӡа иҭижьхьоу), ара иаабоит,
ҳәарада аԥсадгьыли ажәлари ирызку, урҭ рлахьынҵа ахӡыӡара
азхәыцра ртәы зҳәо. Аха уеизгьы аиндивид ауаҩытәыҩса
ихаҭара ахьчара, уи илахьынҵа азхәыцра, аиҷаҳара иазкқәоу
еиҳаушәа збоит. Даҽакала еиҳа ииашаны иаҳҳәозар, апоет
иаԥ ҵамҭақәа рӷьыраӡак ауаҩы (аинд ивид) ихаҭара
иахьынӡахәҭоу игәцаразымкуа ауаажәларра иаҿагыло протестк
аҳасаб ала иҟоушәа сгәы иаанагоит. Апоет иҩымҭақәа рҿы
лассы-лассы “Сара” аниҳәо конкретла ихатәы ԥсҭазааратә
фактқәа рыла иҵыргәоуп, урҭ шьаҭас иамоуп уҳәаратә ианыҟоу
маҷӡам. Инарҭбааны ауаажәларратә ҵакы анизрымҭақәогьы
уаҩы ибарҭоуп. Аха иара убасҟангьы азеиԥш уаҩытәыҩсатә
хшыҩҵакқәа ахәыцрақәа ацәаныррақәа рыдубалоит, аԥхьаҩ
ицеиҩишартә иҟоуп. Ҿырԥштәыс иааҳгозар, еиуеиԥшым
амзызқәа, азалымдарақәа ирыхҟьаны ихыҩ-ԥацәа еихыкеиҵыкны иахьиԥхаз атәы аниҳәо, азнык азы ихазы мацара
иҳәошәа, матанеирак, уазк иеиԥшушәа иҟоуп. Аха цқьа
уазхәыцыр, иубоит, ҳаӷеиҭа ус агәаҟра бааԥс иақәшәаз зегь
рыхьӡала ишиҳәо.
Заур Кәарҷиа ихаҭарагьы, ипоезиагьы имаҷымкәа
аҷыдарақәа рыдубалартә иҟоуп. Урҭ ус иаразнак унарымҵасны
унапс ыргәыҵа ианҵаны ил арха-ҩарх о иаанукылартә
иҟамзаргьы, цқьа урызхәыцны иҩымҭақәа зегьы инеидкыланы
урыԥхьар иеизыркәкәаны урызхәыцыр уцәа ужьы ухдырра
ирныруеит, иеилукаауеит.
Арҿиаҩы, лымкаалагьы алирикатә поет иаԥҵамҭақәеи иара
ихаҭареи еиҟәыҭхашьа рымам, аки аки еидҳәалоуп,
иеилышьуп. Заур Кәарҷиа ихатә ԥсҭазаара ихигахьоу здыруаны
иҩымҭақәа ирыԥхьаз, хым ԥада игәеиҭоит ари ауаҩ
сахьаркырала ахәыцра шилшо, ажәа амч ҵарны ишиныруа.
Апоет аԥсҭазаара акыр дкыднаҟьахьеит дарблаҟьахьеит
изыхҟьа-зыԥҟьазаалакгьы аԥсҭазаара гәымбыл аџьбарара
агәаҟра ӷәӷәақәа изаанагеит. Ауаҩы ицәа иҭамӡо егьыҟам Заур
Кәарҷиа ихыҩ-ԥацәагьы иаргьы иаҳхысыз Аԥ сны
Аџьынџьтәылатә еибашьра иахьалахәыз, аӷа хыәмга
дахьиҿагылоз мацара акәым, иԥацәа аниԥха (ас ажәала аҳәара
мацарагьы гәаӷьыуацәоуп, уцәа уҭанарӡыӡоит ууаҩызар)
гәырҩа бааԥсыла деӷрыблааны дшыҟоугьы деиқәылашьцаха
иҽыҟаҵаны алахьынҵадара иҽаимҭеит. Сынҵәеит, сықәӡааит,
салацәеит ҳәа дхырқәақәо иҿи инапи еиқәҵаны дызлоу ауаагьы
ргәалаҟара бжьыхуа дымтәеит. Ауаа рыбзиабарагьы,
аԥсҭазаара агәрагарагьы ицәымыӡӡеит. Изынхаз имаҭацәа рыла
игәы иҟычуеит. Насгьы ихадароу ипоезиатә рҿиара
инагӡаӡаны иҽамеидеит. Уи изыҟалеит гәы-ҟажаганы, гәырҩа
хҽыганы. Иуазгьы иашәагьы ипоезиала иеидикылт. Уи
анаҩсгьы, еиҭах уамашәа иубаша азалымдарақәа жәпакы
дышрықәшәазгьы аԥсҭазаара иамоу аган лашьцақәа рымацара
ибо, лашарак ибл а иҵаимырш әуа иҽыҟаимҵеит.
Иеицеиҟарамзаргьы ипоезиаҿы иеицыҟоуп, иеивагылоуп ашәеи
ауази, агәырӷьареи агәырҩеи, агәышьҭыхреи агәкаҳареи. Урҭ
зны акы еиҳауп, даҽа зны даҽакы еиҳауп. Зных аԥсҭазара аҟат
иҭанаргылаз апоет илирикатә персонаж дыгәжәажәоит, аеҵәа
кыдиԥаауеит, неиҭаҳәашьа имамкәа, ихы ахьигара изымдыруа,
ихәыцра хьанҭақәа ихапапаны дыркуеит, игәыӷрақәа зегьы
афарҭын рыласызшәа еимбӷьыжәаа ицоит, дуазыруеит,
дманатнеиуеит, анцәа ида гәыӷырҭа дибом, ииуа, ииҳәо,
дақәшәом:
Схықәкы, сгәыӷрақәа ԥсаҟьеит…
Ишԥазури?
Ҩысҭаа ҟәџьал дук са сҭахеит,
Ишԥазури?
(Ажәеинраала “Ишԥазури?..”)
Уи моу, даҽа зныхгьы аԥсҭазаара ацкьыс аԥсра еиӷьашьо
аҟынӡагьы днеиуеит:
Уа ицәгьан сажәымҭа, сажәымҭа цәгьан,
Шьҭа сԥацәа ахьыҟоу, сыҟазаргьы цәгьам.
(Ажәеинраала “Уа ицәгьан сажәымҭа…”)
Даҽа зныхгьы уаҵәтәи амш иара изы иҟамызшәа ибоит агәра
игом, уи ҵакыс иамоу ицәеилахәеилашьоит:
Ах, сеилызкааша аӡәы
Смизыԥши…
Са сзын иҟамкәоу уаҵәы?
Сыззыԥшуи?..
(Ажәеинраала “Сыззыԥшуи?”)
Ара уажәы хыхь зыӡбахә сҳәаз реиԥш иҟоу Заур Кәарҷиа
иаԥҵамҭақәа санрыԥхьо маҷк иадамзаргьы адекаденттә
гәалаҟара змаз арҿиаҩцәа ааугәалашәоит, уи моу типологиала
еиқәҿырҭуашәагьы избоит.
Аха зыӡбахә сҳәақәаз иреиԥшқәоу инарываргыланы имцым,
баша игәаҩам аоптимизм лаша зныԥшқәогьы ҳԥылоит Заур
Кәарҷиа иаԥҵамҭақәа рҿы. Алирикатә персонаж (бжеиҳан уи
автор ихаҭа шиакәу ҩашьом) идепрессиатә гәалаҟараҟнытә
агәыӷрахь, аԥсҭазаара ашьақәырӷәӷәарахь ииасра, иеиҭашәара
аԥхьаҩ агәра игоит, ԥсихологиала ирҵабыргуп, ауаҩытәыҩса
изы иԥсабаратәу ҭагылазаашьоуп. Агәкаҳараҟнытә иҿарҵәины,
иаалырҟь аны агәырӷәӷәарахь аиас ра атәы зҳәо
иажәеинраалақәа рахьтә акы иадамзаргьы ацыԥҵәахақәа
ааҳгап:
Мап, иҟаӡам акгьы, са сызхьымӡо…
Ус зны-зынла баша сгәы сышьҭуеит.
Сахьзаҿымсуа иарбан шьхоу, сахьзымцо,
Еиҭа ԥхьа сымҩа инымҵәо ахь сыԥшуеит.
Акрыҟаӡоуп еиҭа сара исылшо…
Шьҭахьҟа уа баша-маша сгьыжьуам.
Ишмаҷҩымгьы са сзын ацәгьа зыршо,
Ргәы ишабеиԥш инсгәыдҵаны срыҳзшьуам.
Аҳаҳаи, исҭахым сгәы сышьҭахьҵәҟьаргь,
Сатәамбо исывалаҵәҟьоугь ахьсрыхәуеит…
Исгәыдҵан нас, аӡәы сишьыҵәҟьаргь,
Сҭахарала сыхьыӡ еиқәсырхоит…
(Аизга “Улахьынҵа ануеижьо” ад. 16).
Аԥсҭазаара шәкы, зқьы рыла иеиларсуп. Аиашеи амци,
абзиеи ацәгьеи, алашареи алашьцареи, аԥсреи абзареи даӷьи
маҭи реиԥш иеишьҭоуп наџьнатә аахыс. Апоет аԥсҭазаара
ыршәҭыкакаҷны мацара иаазырԥшуагьы диашам. Цәгьарамзар
бзиа ыҟам ҳәа амистикахь иҭанагалогьы диашам. Анс
уҳәаргьы, ас уҳәаргьы иагьа ҟыба-ӡыба амазаргьы, абри ҳазқәу
адунеи, абри ҳазлоу аԥсҭазаара аҵкыс, иеиӷьу макьана
џьаргьы иҟам, уаҩы изымԥшаац. Ауаҩтәыҩса аҟамзаара
данышәарц иҭахым, иԥсынҵры ахькьаҿу ианагь игәнигоит азоуп
нарцәы акы ыҟоушәа имифтә хыҭҳәаа изаӡбаз. Уахьтәи
(нарцәынтәи) адунеи шбашоу, уахь аҟамзаарада даҽакы
шыҟам ухаҿы иааганы, арахь иузаԥҵәаны иумоу аамҭа маҷ
ухы иархәаны, ари адунеи уанышәароуп, иагыугьы, иабзоугьы
ишыҟоу иудукылароуп. Даҽа мҩакы усгьы иумам. Абас еиԥш
ахәыцра ҵаулақәеи азҵаара уадаҩқәеи цәырҟьа-цәырасуа, ана,
ара иԥсаҟьаны иалаԥсоуп Заур Кәарҷиа ипоезиа. Урҭ ианагь
ииашаны иҿыцӡоу рҭакқәа изыҟамҵозаргьы, уаҩ
дыдмырхәыцыр, ихы даладмырԥшыр залшом. Ауаҩтәыҩса изы
урҭ реиԥш иҟоу азҵаарақәа заҟ ижәытәу аҟара, усҟак
иагьҿыцуп. Абиԥарақәа зегьы рзы иҿыцҳаҳараӡа иаақәгылоит,
дасу зегьы иҿыцны аарттәыс, ӡбатәыс ирымоуп. Ацәгьеи
абзиеи рышьхәа шеивҵоу, аира зшаз аԥсрагьы шишаз, уи
хырԥашьа шамам уажәы, уажә ула иаахгылартә, иеилукаартә
иуарҳәоит Заур Кәарҷиа иреиӷьу иаԥҵамҭақәа уанрыԥхьалакь.
Убри азакәхап ари ишәҟәы ҿыцгьы хьӡыс изеиҭаз “Хырԥашьа
змам”.
Џьоукы амаҵура дуқәа ирхагыланы амчра рнапаҿы иааганы
даушла рлитературатә рҿиамҭа ԥсыҽқәа анӡырырго
ианырыхьчо ыҟоуп. Аха урҭ рыхьӡгьы, рҩымҭақәа рхыԥшагьы
ефемертәуп нҵыра дук рымам рмаҵура ишамырхлакь
рҩымҭақәа зыԥса-ҵәҟьоугьгьы ааԥшуеит. Апоет мчыс имоу
дӡырызго иажәоуп. Заур Кәарҷиа ихьыӡ аҭгаразы маҵуракгьы
ихы иаирхәарц даламгеит (акыр шықәса инеиԥынкыланы
дырҵаҩын ашьҭахь деибашьуан. Иԥсадгьыл ихьчон) амаҵура
ду змоу уаҩ дук иҽидҳәаланы цхырааҩысгьы дҟаимҵеит.
Ақсиомак аҳасаб ала аҩымҭа цәыҵахаӡом, абаҩхатәра
иашагьы хәаҽышьа амаӡам анҳарҳәоз ыҟан. Аха ари ахшыҩҵак
шьаҭанкыла ииашаӡам. Абаҩхатәра шьақәзмыргыло бӷеиҵыхра
азымҭогьы аҩымҭа бзиа лашарак азмырбогьы арымӡаа амч
лашьцақәа ауҟахым. Иахьа ҳтәыла асоциалтә аекономикатә
аполитикатә ҭагылазаашьа уадаҩқәа анамоу аамҭазы,
ашәҟәқәа рҭыжьра мариам. Заур Кәарҷиа ҩнуҵҟала доуҳала
иӷәӷәоу уаҩуп, ирҿиаратә баҩхатәрагьы агәра игоит акәымзар
ас аамҭа кьаҿ иалагӡаны хыԥхьаӡарала имаҷымкәа аизгақәа
рҭыжьра илшарымызт. Урҭ ирылҵны хашәалахәы (материалла)
ҳәа усгьы акгьы имоуӡеит, наҟ иара ихатә ҟәрышьқәа
рықәиҵеит, ихарџьала иҭижьит акәымзар. Асовет мчра
еилаҳеижьҭеи ҳашәҟәыҩҩцәа агонорар захьӡу наԥшыхақәгьы
ирымбацт уеизгьы.
Заур Кәарҷиа иҩымҭақәа зегьы ҳәарас иаҭахыузеи идеиатә
ҵакылеи сахьаркыратә ҟазаралеи иеиҟарам. Сыхәҭаахьалагьы
џьара хьаҳәа-ԥаҳәак рымаӡамкәа иҟоупгьы сҳәом. Аха Сара,
хьаҳә-хьачарада, кәаны-занрада сызааирц исҳәарц исҭахыу
иара баша ҽырбашақә иҟьаланы машәыршақәа апоезиа
иаднагалаз аӡә шиакәым ауп. Иҩымҭақәа уаҩы иҟәнишьартә
иқьышә иқәиҵартә, рыгәхьаа мкыкәа дрывсыртә иҟам.
Ахшыҩзышьҭра агәцаракреи ишаԥсоу, рыбзиарақәеи рыԥсыҽрақәеи аилыргара ишаԥсоу, аилкаара шрыхәҭоу ҩашьаӡом. Урҭ
ирыԥхьаз ихәо ак иарымҳәо иҟам, баша аамҭа ицәдырӡуам.
Аизгақәа жәаҩа ҭижьхьеит, уажәы иҭыҵуа “Хырԥашьа змам”
ҳәа зеиԥш хьӡыс измоу жәахатәиуп.
Убас шакәугьы Заур Кәарҷиа иаԥҵамҭақәа инарҭбааны
аԥхьаҩцәа ирылаҵәахьеит сҳәар мцуп. Ес изыхҟьалакгьы
абжьаратә ԥхьаҩцәа цқьа игәынырмкылац ҳәоуп ишыздыруа.
Акритикцәеи алитератураҭҵааҩцәагьы деицгәраҭахьеит ҳәа
иузыԥхьаӡом. Ҵабыргуп, Шоҭа Салаҟаиеи Руслан Қапбеи
ирҿиамҭеи иареи ирызкны астатиа шьахәқәа рыҩхьеит,
ибиографиа акыр инҭкааны иалацәажәахьеит ипоезиа аҷыдарақәагьы акыр азгәарҭахьеит. Урҭ зегьы ара сышьҭрақәланы
исҳәоит ҳәа салагом. Ара уажәы иагьаҭахым иагьаҭыԥым. Убас
шакәугьы, Заур Кәарҷиа иаԥҵамҭақәа еиԥкааны, сахьаркыралагьы идеиатә ҵакылагьы иреиӷьқәоу гьамала иалԥшааны
иԥсыҽқәоугьы конкретла инҭкааны иазгәаҭаны макьана цқьа
иҭҵаам. Уи ҳаԥхьаҟатәи усуп.
Уи ус шакәу са саԥхьа ирҳәеит Шоҭа Салаҟаиеи Руслан
Қапбеи ирҿиамҭеи иареи ирызкны астатиа шьахәқәа рыҩхьеит
ибиографиа акыр инҭкааны иалацәажәахьеит ипоезиа аҷыдарақәагьы акыр азгәарҭахьеит. .
Ҳәарас иаҭахыузеи иԥсыҽқәоу иеизадацәоугьы маҷӡам. Уи
ус шакәу са саԥхьа ирҳәеит Шоҭа Салаҟаиеи Руслан Қапбеигьы
аԥсыҽрақәа рацәак рыҽрыламгалацәаакәа, рымаршәа кны
аамысҭашәала. Иԥсыҽқәоу рыӡбахә анцәырҳга, апоет ихаҭагьы
иааиҩхьоу инапы иааҵиххьоу зегьы шеиҟарам идыруеит азоуп
иажәеинраалақәа руак аҿы абас зиҳәо.
Изҩыз арҭ зегь бжакгьы нхом,
Реиҳараӡак ԥхьаҵуеит…
Аӡәгьы даԥхьарц иҭаххом,
Џьалла урҭгьы мҩасуеит.
Шаҟантә смыцәакәа исышаз,
Сцәа-сжьы шьҭа ианыруеит…
Сда-сшьа иҭыҵыз, сгәы иахшаз,
Урҭ еиқәхоит, издыруеит.
(Аизга “Улахьынҵа ануеижьо”, ад. 7).
Аа-цәаҳәак иҟоу ахьӡ змам абри ажәеинраала ианыԥшуеит
арҿиара иадҳәалоу аџьабаа аҷыдарақәа, ауадаҩрақәа,
агәкаҳарагьы, агәыӷрагьы.
Ара уажәы иҭыҵуа аизга ҿыц “Хырԥашьа змам” аҿгьы апоет
иуази, иашәеи, игәкаҳареи игәыӷреи, игәырҩеи игәалаҟареи
еицуп. Зны игәнигоит изыҟамҵац, изымҩыц, дызхьымӡац, ихы
дахашшаауеит.
Сгәы иҭыхоз,
Уаҩ ихәоз,
Ҿыц сзымҳәеит,
Уи сгәы ԥнажәаӡеит. (Ад. ԥ).
Даҽа зных ахаҵара дазышәаҳәоит:
Ахаҵара зегьы ирылшом,
Ахаҵара мариам.
Ахаҵа хаан ацәгьа иршом,
Дхьаҵуам цәгьак даниаргь.
Знык уи ускаҿ данаҵаха,
Нас зегь иара исп.
Дхаҵазароуп данхаҵаха,
Дхаҵам игәы нҭрыс.
(Ажәеинраала “Ахаҵара”).
Апоет дызлахәаԥшуала, ианамуӡах аԥсра мыждагьы (уи
шьҭа имыцхәума уҳәо лассы-лассы аӡбахә имоуп, уаҩҵас
хаҵарыла иаԥылатәуп, иԥсабаратәу акеиԥш иахәаԥштәуп:
Ҭынч, ашьшьыҳәа, уажә слеи-ҩеиуеит,
Уаҳа шьҭа акгьы сазԥшӡам.
Ишәарҭаӡоу уск сазнеиуеит,
Уа схьаҳә-хьачаргьы иԥшӡам.
Бжьык саҳазшәа, зных, сааҭгылоит,
Исҭахыушәа исаӡар хәыҷык.
Схаҵоуп, хаҵала, саԥылоит…
Мап, сгәы еиҭаԥаӡом бзанҵык. (Ад.:№).
Аԥсра араҟагьы ианцәыраҳгах, феноменк аҳасаб ала уи
апоет еиуеиԥшмыкәа дазыҟоуп. Ирацәоу рахьтә иааҳгап
акык, ҩбак аҿарԥштәқәа. Автор џьара абас иҳәоит:
Агәра ҳгап, адгьыл,
Зны, иааныжьны ҳашцо.
Иҟаҳҵап уаанӡа,
Иҳалшо, ҳзыхьӡо…(Ад.73).
Даҽа џьарах даҽакала, еиҳа иҽырӷәӷәаны иҳәоит:
Шьҭа исылалом уаанӡа исылам,
Ирҳәоит уҟазшьа еиҭамк уԥсуеит.
Аԥсра ҟадыџь, хьаас исымам,
Уи саиааиижьҭеи кры ҵуеит. (Ад. 73).
Уаанӡатәиқәа рҟнеиԥш, ари аизгаҿгьы апоет итематика
ҭбаауп, аки ҩбеи рыла ихыркәшам. Аԥсреи абзареи ацәгьеи
абзиеи ирыдҳәалоу акыр зҵаарақәа философиатәла
рызхәыцра аазырԥшуа инарываргыланы, ара уаҩы ибоит
игәылыршәаны, сахьаркырала еффект ҟаҵара зылшо
абзазаратәи асоциалтәи зҵаарақәа жәпакы ирызкыу
ажәеинраалақәа. Ибзиоуп ҳәа сгәы иззаанагақәо рахьтә
ҿырԥштәы заҵәык иадамзаргьы иаазгар сҭахыуп. Ԥшь-цәаҳәак
роуп иҟоу аҵарҭышагаҩ изкыуп. Аҵарҭышагаҩцәа ирызкны
заҟаҩы заҟа рыҩхьоузеи, аха Заур Кәарҷиа арҭ ицәаҳәақәа
ҿыцӡоушәа аԥхьаҩ инырыртә ираӡаны иҟаҵоуп:
“Аҵарҭыша шызымго”, есымша далаҽхәоит,
Иаҟра қьиак дыҟамшәа ҳирбоит.
Зегьыҵәҟьа дрышьҭам, иреиӷьу далаԥшуеит,
“Иҳамҭоуп” ахьӡуҵар, усҟан игоит.
Акыр иеилацаланы, ибзианы иҟаҵоуп ари аизга хыԥхьаӡара
рацәала иагәылоу ԥшьба-ԥшьба цәаҳәа рыла иеиқәыршәақәоу
ажәеинраалақәа. Ҵабыргуп акык, ҩбак ҵакыла иеизааигәақәоу,
аиҭаҳәарақәа ахьыҟақәоугьы ҳԥылоит. Ҿырԥштәыс иааҳгап
адаҟьа 55 иану ажәеинраала:
Са сзыҳәа даԥасм капеик,
Дсышьҭоуп уи ӷәаӷшақә.
Сызго аӡы иалеиҭәоит кәапеик,
Хьаас имкы мышгашақә.
Ҵакылагьы, уи моу лексикалагьы абри акыр иазааигәоуп
адаҟьа 61 аҿы иану ажәеинраала:
Иулшо сыгужьуам цәгьара,
О, сгәы ԥужәеит цәгьала.
Сызгуа аӡы иацуҵоит кәапеик,
Иаԥсам ууаҩра капеик.
Арҭ ажәеинраалақәа аҩбагьы митәык иалаҟам, ианамуӡах
акы ааныжьны егьи кьыԥхьымзар еиӷьзар ҟаларын.
Иара убас маҷк угәы еихьыршьуеит ишиашоу абжьагаратә
формала иҩқәоу акык, ҩбак. Иаҳҳәап, абас иҟақәоу:
Ауаа еилумхын,
Ганха уԥшуа.
Ҩызас дышьҭумхын,
Уџьыба иҭаԥшуа. (Ад. 75).
Ахшыҩҵакқәа цқьа иеилыргамшәа, иеилататоушәа, избоит
абарҭ ацәаҳәақәа рҿгьы.
Хаан маӡала,
Аӡәгьы уизамшшын.
Уус нагӡала,
Шьҭахьҟа ухьамԥшын. (Ад. 75).
Абас ԥсыҽрақәак шадызбалогьы Заур Кәарҷиа
иажәеинраа-лақәа реизга ҿыц “Хырԥашьа змам” иара ирҿиаразы
шьаҿа бзиоуп, шьаҿа ҿыцуп, аԥхьаҩцәагьы рыхшыҩ азышьҭны
ишрыдыркыло агәра ҳгоит.
Сергеи Зыхәба,
афилологиатә наукақәа рдоктор,
апрофессор
РЫОЏОА “ЕАПЗРЫЬР ГҨРҨ” – 2001
Сыҷкәынцәа ақәрахьымӡақәа
Алхаси Ахреи Алиаси
ргәалашәара иазыскуеит сышәҟәы
ИНЕУЕИТ АӶБА
Инеиуеит аӷба амшын ду еимгәҳәа.
Иаанҿасуам уҭахызаргь угылан уҳәҳәа.
Еидара дук иаҵоуп, иқьуеит, иӷызуеит.
Цәқәырԥа ӷьырак наҵасуеит, насх, иаазазоит.
Егьа ихьанҭазаргьы еихоит иарҳәазоит.
Уаа зқьҩык рыбла ҭырхаха иазԥшуп.
Рхы-рыԥсҭазаара уа рахәцҵас ихшьуп….
Иара, изҵо аидара ахьчарц иаҿуп.
Гәылшьапҵас, уи, ахы шьҭых, аҽыҭҳәа.
Инеиуеит аӷба ду, амшын цәқәырԥа еимгәҳәа.
ХҨЕИШЬЦ ӘА
Алым еиԥш иӷәӷәаз,
Абжьас гәы зызҭаз.
Ҳаԥсадгьыл зықәгәыӷуаз Кыр ҳусқәа нхьанҭаз.
Х-ҩеишьцәа! Иҭызгоз
Ар дук рхы.
Шәҩы уаа ираԥызгоз,
Иацәымшәоз ахы.
Ацәгьара зламкәа
Еицназгоз ҟазшьак.
Х-ҩеишьцәа! Адауаԥшьқәа!
Иҭазмыжьуаз џьа шьак.
Шьҭахь хьаҵра ззымдыруаз,
Иԥызшәоз змахәҿа.
Зхымҭа змырбыруаз,
Ихьамҵуаз зыхҿа.
Рыԥсадгьыл аҿаԥхьа
Руал-ԥшьа нагӡа.
Ианыхынҳә, иҳақын
Ргәахәтәы иахьӡар…
Аха, ирзамуит,
Уигь лахьынҵоуп.
Нбан дула рыхьӡ ҭаҩуп,
Ҭоурыхуп, ианҵоуп.
Ак злымшаз, ак зламыз
Роуп зыхьӡ ыӡыз, изхацәаз.
Дара? Хырԥашьа змамыз
Иаԥылеит ишхацәаз.
Ҩбара зламкәа
Ианықәуаз Аԥсны.
Х-ҩеишьцәа! Аӷламқәа!
Изалшом иԥсны.
Хьыӡрацара ицахтоуп.
Жәҩан рымра рхаԥхоит.
Нас, рыдунеи рыԥсахтоуп,
Ишфырхацәоу иаанхоит.
Х-ҩеишьцәа рхаҵара,
Аӷа кры иԥнархеит.
Рдоуҳа, рфырхаҵара,
Ԥсра ақәым, инхеит.
Ашьхақәа хырқәақәоит,
Амшын ду цәқәырԥоит.
Алаӷырӡ аҿыкәкәоит,
Ажәҩан гәынқьуеит.
Аҵлақәа хырхәоит,
Урҭгьы џьабоит.
Ирхьаауп, ргәы рыхьуеит,
Зегь рыбла иабоит.
24.0.1998.
ААМҬА СЫЗХОМ
Иласуеит.
Иԥыруеит.
Иӡыҭуеит.
Аамҭа сызхом.
Сеихоит.
Сныҟәоит.
Сыҩуеит.
Аамҭа сызхом.
Схәыцуеит.
Саԥхьоит.
Сҩҩуеит.
Аамҭа сызхом.
Сцәаӷәоит.
Слаҵоит.
Срашәоит.
Аамҭа сызхом.
Сҵәиуеит.
Сгьыжьуеит.
Схынҳәуеит.
Аамҭа сызхом.
Сыгәкуеит.
Сгәаҟуеит.
Сҵәаҟеит.
Аамҭа сызхом.
Сҳәазоит.
Сӷызуеит.
Сӷьазкуеит.
Аамҭа сызхом.
Санхьуеит.
Сазхьуеит.
Сазӷьуеит.
Аамҭа сызхом.
Илафуеит.
Иқьафуеит.
Сафоит.
Аамҭа сызхом.
Аамҭа сзымхуоу?..
Исызхоит.
Саԥхоит.
Сеиқәхоит.
7.10.1998.
АХАҴАРА
Ахаҵара зегьы ирылшом,
Ахаҵара мариам.
Ахаҵа хаан ацәгьа иршом,
Дхьаҵуам цәгьак даниаргь.
Знык уи ускаҿ данаҵаха,
Нас зегь иара исп.
Дхаҵазароуп данхаҵаха,
Дхаҵам игәы нҭрыс.
Ахаҵа баша имч ԥишәом.
Цәқәрԥаӷьык дазцоит.
Ус амаҷазгь игәы ԥижәом,
Ихықәкы неигӡоит.
Ахаҵара, еихамцароуп.
Амч ӷәӷәақәа иреиҳауп.
Ахаҵара фырхаҵароуп,
Сысрыҟәароуп доуҳауп.
Ацәгьа хаан ахы аҵәахом.
Наџьнатә ихьыԥшын.
Ахацәа зегь зфырхацәахом.
Цәаҩалагь еиԥшым.
Ахаҵара кры хы аҭахуп.
Хырҩаа узазуам.
Ахаҵара агәы аҭахуп,
Ихацәан зегь зиуам.
1998.
СШӘЫР ҴЛА
Махәқәак налҩааит.
Шәырқәак ныҿшәеит.
Аҽамырнааит.
Агәы мцеит, имшәеит.
Саамҭа ианалиаа,
Сгәыӷуан ԥхьаҟа…
Аха ианалҩаа,
Сгәы ԥжәеи шаҟа.
Ахәрақәа мӷьацакәа,
Иаст аԥшаӷьы…
Иӷәӷәан адацқәа,
Иачҳаит зегьы.
Исзымҩит,
Исзымҳәеит,
Исзымҳаит,
Схы кырӡа исыргәаҟт.
Исцәыӡит.
Сацәыӡит.
Сахьымӡеит.
Сагьгәыӷуам наҟ-наҟ.
Сынкыдгылт…
Саакыдгылт.
Сгәы кыдгылт.
Атәы ҟанаҵеит.
Шьоук сыдгылт.
Шьоук смыдгылт.
Саанымгылт.
Хланҵы сҭанаҵеит…
Сгәы ԥызжәеит.
Схы ԥысшәеит.
Санымшәеит.
Ус ҭынч сымтәаӡеит.
Мҩак сықәхеит.
Такә сыгхеит.
Сымш нысхит.
Шьҭахь кыр сынхаӡеит.
Исныӡбеит.
Саныӡбеит.
Исзымӡбеит.
Зназ кыр саргаӡеит…
Сгәы иҭыхоз.
Уаҩ ихәоз.
Ҿыц сзымҳәеит.
Уи сгәы ԥнажәаӡеит.
1998.
МАҶСАҶ К
Маҷ-саҷк сынхап.
Маҷ-саҷк сыԥхап.
Маҷ-саҷк сызҳап.
Маҷ-саҷк сызхап.
Маҷ-саҷк сықәԥап.
Маҷ-саҷк сынԥап.
Маҷ-саҷк сырбап.
Маҷ-саҷк сҽырбап.
Маҷ-саҷк сгәы ԥжәап.
Схы-сгәы махшәап.
Маҷ-саҷк снеихап.
Маҷ-саҷк сырҳап.
Маҷ-саҷк ҟасҵап.
Маҷ-саҷк сахьӡап.
Маҷ-саҷк снаскьап.
Маҷ-саҷк сҩаскьап.
Маҷ-саҷк сгәы хәуп.
Маҷ-саҷк сахьхәуп.
Маҷ-саҷк сызҳауам.
Маҷ-саҷк сызхом.
7.9.1998.
ЗНЫКАҞАРА СХЫСИТ
Зныкаҟра схысит.
Гәаҩарак сҭысит.
Қәаршыҩ ӷәӷәак сысит.
Уа шьоук саԥысит.
Зныкаҟра схысит.
Геи-шьхеи сырхысит.
Мап сгәы мыҭрысит.
Сшьамх џьа иасмырсит.
Зныкаҟра схысит.
Нас кыр сеиԥхьхәыцит…
Ԥша-хьшәашәак схьысуеит.
Хәы-ԥшӡарак схыҵуеит.
1998.
Схы ахызбаауеит сԥацәа рылмкаа
Ргәыдкылара смаҭацәа.
Сгәы акы иакуеит зных инкылкаа.
Агәырҩа ӷәӷәа снаҭацәоит.
Аӡәгьы ихала ихы изшуам.
Гәнаҳак сҭахым саҵалар.
Иҟасҵари, ислахьанҵан.
Сҽасҭаӡаргьы хаҵарам.
1998.
АЗАҴӘРА
Ацикл
1. Ирҳәоит азаҵәра цәгьоуп ҳәа,
Алшара аӷәӷәара ацәгоуп ҳәа.
Есымшагьы уи агәы цәҟьоуп ҳәа,
Лассы-ласс изҿашәо цәҟьоуп ҳәа.
Алаапк маӡа иумыцҳароуп.
Уи аунцҳа, о, рыцҳароуп.
Уанҭахо угәы нумпыҵҟьароуп.
Ак улмшонгь баша умыҵҟьароуп.
Азаҵәра ус баша-машаӡам.
Аха сзаҵәуп ҳәа уанхьаҵ уиашаӡам.
Ухәыцрақәа наҟ зымҩа иԥхьацала.
Азаҵәра иаиааитәуп хаҵала.
2. Азаҵәра еихьымӡара-еиԥымӡароуп.
Аҿаԥхьа, агәкаҳара аԥымзароуп.
Ухаҵоуп! Уацәымшәан акымзарак.
Умчи уа улшареи ԥкымзароуп.
Азаҵәра, уи гәамҵроуп, ихамҵроуп.
Аха уанымшәароуп, ухьамҵроуп.
Азаҵәра гәы фагоуп, хы фагоуп,
Аха ахаҵара иаԥышәагоуп.
Ихаумҵан, иуазҳәо, аҿа ауҭароуп.
Азаҵәра, ухы аумҭароуп, уҽаумҭароуп.
Азаҵәра уи иазшаӡо ныхақәроуп,
Ахаҵара, амшәара, аӷәӷәара.
1998.
3. Азаҵәра иреиҳаӡоу хьаауп.
Аԥсреи абзареи ирҳәаауп.
Зегь шәаны изаны игәоуҭароуп.
Уԥсыҽны уи ус уҽаумҭароуп.
Азаҵәра иаҭахӡам аццакра. Инаҩцангь ус баша ацәцакра.
Дыҟоуп, аӡә шәҩык ираԥызго.
Дхаҵаӡам азаҵәра гәнызго.
18.8.1998.
4. Азаҵәра, иҟоу иреицәоуп.
Уиала шьоук ҳабӷақәа 8ҵәоуп.
Азаҵәра, зегь ирԥырхагоу.
Деилнахуам иҟәышу, ихагоу.
Азаҵә есымша дҭынхадоуп.
Идгыло дҟалом, дыбӷадоуп.
Азаҵә еиба-кәеибоуп, иаҭымуп.
Изгәакьоу рҿаԥхьагьы уи дтәымуп.
Аха дымьаҵроуп, дымшәароуп.
Дымтәароуп. Деихароуп игәы ԥжәароуп…
Хьымӡӷыла ҭынч дымнаиааироуп.
Ахаҵа азаҵәра даиааироуп.
26.8.1998.
Усгьы алшоит,
Ансгьы алшоит.
Усгьы иҟалоит,
Ансгьы иҟалоит.
Гәбылра злам,
Хырԥашьа змам…
Иахәом рҽхәарак,
Иамоуп ҽҳәарак.
Усгьы иухьысуеит,
Асгьы иухьысуеит.
Уи уаҩ дзацәцом,
Уҽузацәӡом.
Ишьҭам ақәла,
Иҟам ҳақла.
Зегьы ирԥеиԥшуп,
Зегьы ирзеиԥшуп.
Џьа иузцасуеит,
Џьа иугәҭасуеит.
Џьа уахьнархәуеит,
Ухы ланархоит.
Ианааи цәгьароуп…
Агәы џьбароуп.
Аӡәгьы дахәом,
Уаҩ деилнахуам.
Гәбылра злам,
Хырԥашьа змам.
3.0.1998.
Схы сыхәшәтәуашәа саҿуп.
Иа ус, сара схала.
Схьаақәа маҷӡак ихҽуп,
Сныҟәоит, уажә ҭынч, ԥшьала.
Схы сыхәшәтәуашәа саҿуп, Ишамамгьы ԥсыхәа.
Ичҳауа усшәа сыԥшуп.
Уаҩы иасҳәом усыхәа.
Схы сыхәшәтәуашәа саҿуп.
Иаакьыркьырит сҽыхәа.
Сгәашә анеҩсшәа дыԥшуп, Аӡә иҽреиџь иҽырхәа.
Схы сыхәшәтәуашәа саҿуп,
Сгә шкасмыжьуагь башоуп.
Ԥхьа. Хырԥашьа змам ԥшуп,
Уи шьҭа зыгәра згашоуп.
13.0.1998.
С ГӘЫ
Ҟазшьа ҿыцк умоут, иузышьҭымхт,
Иубом иҟоу шыҟоу.
Иуасҳәари, сгәы, узҟәышымхт,
Ԥхьан ушыҟац уҟоуп.
Иҟаҵа сҳәом, ухзыртәало,
Уашьҭам аҟәардә тата.
Шәҟуп есымша узыдтәало,
Абыб уҿартата.
Сажәа ԥыҭк узын иаӷьцәазаргь,
Иубац соуп, усцәымшәан.
Ушыҟо иҟалап, ус еиӷьӡазаргь,
Сара уи сзанымшәаргь.
14.0.1998.
СААИГӘАРА АӠӘ ДҴӘЫУОИТ
Сааигәара аӡә дҵәыуоит,
Ес сангыло, шьыжьы.
Ес сангыло, шьыжьы.
Сааигәара аӡә дҵәыуоит,
Ҭаха снаҭом абжьы.
Ҭаха снаҭом абжьы.
Сааигәара аӡә дҵәыуоит,
Зынӡа деиҵақьуа.
Зынӡа деиҵақьуа.
Сгәы ԥжәо адәы снықәлоит,
Сцоит саргьы сҵыкәкәа.
Снеиуеит, сеицакуа.
Ԥыҭрак зных еиқәтәазшәах,
Аха, нас еиҭах.
Аха нас, еиҭах.
Абжьы ҭаха снаҭом,
Уаа, уи игәыҭшьаагоуп.
Уаа уи игәҿкаагоуп.
Сҿынасхт, схы сназцасшәах,
Иҟасҵари уаҳа?
Са исымамзар гәнаҳа?
Насх сааҭрысхт, сцәырҳазшәа,
Цәыуаразар иҟоу,
Снеип, нас уа, иахьыҟоу.
Сыҟоуп, саргь сгәы ахшәамшәа,
Џьа ҭынч снатәа сҵәыуап.
Ҭынч џьа снатәа сҵәыуап.
1.0.1998.
Иласмырҟәыцт аӡәгьы иҿаԥхьа сара схы,
Сыԥсы ҭазар, иҟалароуп саргьы схәы.
Исыхәҭоу зымҩа исывс ицар сҭахым.
Иҟоуп сҩызцәа, сыуа-сықәла, са сҭахы.
Иласмырҟәыцт аӡәгьы иҿаԥхьа сара схы,
Аха сашьҭам мап, са ахаангьы мыцхәы.
Исҭахуп сыԥхӡашала ҭынч сынхарц.
Сыуаҩреи сыламыси еиқәсырхарц.
15.0.1998.
Шьапышьҭала асы рапан,
Сгәашә аартны сааҭалт.
Ахәыцрақәа нысхапапан,
Са зынӡа сдырҟьалт.
Илашьцоуп акыр иҵаауп,
Аҵх ықәҳа ицоит.
Сара сгәы жәак ҭаҵаауп,
Хьаас иҟасҵоит!
Уажә сгәы исыхьуа ԥыҭк ихәызаргь,
Иӷьалап, изӡоит.
Сыхәшҭаарамца мыцәа еиқәызар,
Са схықәкы сахьӡоит.
1998.
ЕПИТАФИА
Абҟанҵа
Шәыбжьы рдуны саашәмырԥшын,
Срыцҳашьогь са сахь шәмыԥшын.
Сыԥсы анҭаз, кыр сгәаҟт, сҭагәҭасит.
Амитә… ззырҳәаҵәҟьоз сыхҭасит.
Аха хьаасгьы исымкит.
Шьҭахь сышхьамҵуа ҳәа сагьқәит…
Ӡәырҩы уи аҿы ишаҳаҭуп,
Шьҭа сызқәаҭыԥ сзы ираҳаҭуп.
15.0.98.
Ҵхла еиҳа схы сақәиҭуп,
Ԥшьала сиарҭаҿы сиауеит.
Са сызқәиҭу абџьар сыҭоуп,
Схәыцуеит ҭынч, еиҳа сҩуеит.
Сымҩа хсыркәшарц, шьҭа са сгәы иҭоуп,
Исзынамгӡар? Уигьы сацәшәоит.
Ҵхла еиҳа схы сақәиҭуп,
Зегь сраӡоит, иззоит, исшәоит.
16.0.1998.
Ашьхыц ашәҭ еилыҟәшәаа ишаҟәшәоиԥш,
Ԥшьала сцәаҳәақәа сыҟәшәоит.
Мариа исауам сылаԥш шнақәшәоиԥш,
Зынӡа рҽырҵәахыр сацәшәоит.
Ашьхыц ашәҭыц ишашьҭоу еиԥш,
Тәамҩахә сымам, хәлоит, ишоит.
Ашьхыц ашәҭыц шеизнаго еиԥш,
Еизганы цхаҵас исԥшуеит.
16.0.1998.
СЫМҨАСРОУ П СШЫ: ӘԤО
Слымҳа асаркьал бжьы
Шҭаҩуа, сшаргәамҵуа,
Ишго асаркьал бжьы
Шьҭахьҟа сышхьамҵуа,
Ак сывымс, иснымԥо,
Хьанҭарак сшаҵо,
Сымҩасроуп сшықәԥо,
Иара ус сышхаҵо.
16.0.1996.
Хьаас ҳәа сҟамҵа,
Сныҟәарцеи шаҟа?!
Кыр шықәса анца,
Са схынҳәит шьҭахьҟа.
Ирыман урҭ адҵа,
Сус зегь саԥдырҟьо,
Хьаас ҳәа сҟамҵа,
Срыман шьоук зны сҟьо.
20.0.1998.
Зегь ииасуеит,
Зегь мҩасуеит.
Ҭыԥкаҿ акгьы нхом,
Еиқәхом.
Зны рҽеиҭаркуеит,
Ԥыҭк рҽеиқәыркуеит.
Рҽырыԥсахуеит.
Рыҽдырҿыцуеит.
26.0.1998.
Џьа сыԥсы акуамызт.
Акгьы усс искуамызт.
Ҭынч џьара сызтәомызт.
Истәым ӡыхьгьы стомызт.
Истәым чыӷьгьы сфомызт,
Исҽԥниҳәартәеиԥш аӡәы.
Џьа сыԥсы акуамызт,
Са зны сахан аҵәы.
26.0. 1998.
Исыхәом сызбжарак збоит исымҵит,
Ԥсыхәак шсымаӡамгьы сеихоит.
Тымитышак сҭоуп, сара сызҭымҵит,
Дәышкәаӷьазарак сазхьуеит.
Сымҩа сықәуп, снеиуеит иааихҵәа,
Мазеик хааны уи сара сазымԥшкәа.
Снапы шьҭыхны сиҳәаӡом Анцәа,
Срызхьаԥшуеит цәашьҵас иҿыцәааз сымшқәа.
Макьаназы сыҟам сымч сылӡаа,
Ишсылшо ала ус снеихап.
Нас сцаӡарцу ари адгьыл снықәӡаа,
Мап, сдац-ԥашә са сышьҭамҭа еиқәхап.
27.0.1998.
Сымҩаду санысроуп, зегь акоуп.
Сара сзыҳәа иҟоу уа мҩакоуп.
Икыдхаҽа илеиуагь ақәа хкуап.
Иагьсыргылап уа нас џьара акәаԥ.
Уи аҿынӡа издыруеит сымнаӡацт,
Иара схыҵәҟьагь цқьа агәра сымгацт.
Имаҷӡам урҭ хырԥашьа змаӡам…
Сгәы иҭыхо ҭымҵыцт шә-маӡак.
27.0.1998.
Цәгьамзар имҳәо сыбзырӡы,
Иаиҭарц сцәаҳәақәа аӡы,
Сыхьӡ ҟамларцазын уаҵәы, Аӡәы исылеиҵоит аҵәы.
Уи азыҳәан сыгәгьы ԥжәом,
Инсыцралом имцаха.
Са дагсьырҽхәом дагсьырџьом,
Уи дагьсыуам дагьсаӷам.
26.0.1998.
СЦӘ АҲӘА ҚӘА
Шәара сымҩаԥыжәгон.
Ҩызарагьы сзыжәуан.
Џьа зных сымҩахыжәгон.
Уа насх, рыжәтәкгьы сшәыржәуан.
Шәхала ҽеила сԥышәшәон.
Сыгәгьы маҷк иԥыжәжәон.
Кырӡа сымч сҽанысшәон.
Смаашьаӡо сыҽхәызжәон.
Снеиуан ҿымҭ, иа усшәа.
Сымч закәыҵәҟьоу ԥысшәон.
Сыбаҩ схы, самеигӡеит.
Аха кыргьы смеиӡеит.
Мап, сыҟаӡам сҵәыуа.
Схы хтны ақәа сцәылуа.
Ус аӡәы ицәгамкәан,
Сҽаҩра сԥылт ицәгьамкәан.
28.16.1998.
ИЗДЫР УЕИТ
Издыруеит, сыеҵәа жәҩанаҿ ишкыду,
Зны-зынла ишеи-шеиуа уантә иаасҿаԥхоит.
Иназгӡарцын сыдгьылаҿ уалны исыду,
Сеихьыс-еиԥысуа са стәала сеихоит.
Издыруеит, сыхәҭакгьы ажәҩан ишалоу, Сымҩа… схықәкы… сгәы иҭыхо назгӡарц.
Аха зегь реиҳа сара уажә сгәы иалоу,
Сылшара маҷхазшәа збахоит зынӡак.
Издыруеит, ажәҩангьы ишало сыхәҭаа,
Сгәы иҭоуп, иҭыхоит, иҭыҵуам маӡак…
Суаҩытәыҩсан сыдгьыл сара санаҭаа,
Исҭахуп, Исымҭан инсыжьырц хәыҷӡак.
29.0.1998.
“Исымам, исыхӡым”,
Уи здыруеит ишыхьӡым.
Ак сцәырӡеит, ҽак сцәырӡеит,
Иҿысымҭит, исмырӡеит.
Нас, ашьҭа сынхылан,
Исзеиҿымкааит хыла…
Исылымшеит ахьӡара,
Ицеит аӡы шцара.
Уи кырӡа сыԥнашәеит,
Сгәы ԥнажәеит. Схы ԥнажәеит.
Изгазгьы харамызт.
Хаан рзын сҳараммызт.
Ак нырмыжьт, исцәырӡеит.
Са ҿысымҭит, исмырӡеит.
Ԥхӡы хьшәашәак нсықәнаҭәеит.
Аӷәы цәҳәы сықәнартәеит.
Идмырхынҳәт, иргаӡеит.
Ртәала, са сдыргаӡеит.
Уаҩра злам, ауааԥсы,
Иамаз сҳәеит, зегь шәыԥсы.
29.0.1998.
Уигьы сылшон,
Ҽакгьы сылшон.
Аха шьоукы
Аҵәы дыршон.
Иҩуа исышьҭан,
Ихын сышьҭа.
Уигьы сылмшеит,
Ҽакгьы сылмшеит.
Аӡә дсыцрыхуан,
Аҽаӡә дсыхәон.
Аӡәы сышьҭихуан,
Ҽаӡә ҵаҟа дсыхон.
Аӡә сгәы дҭасуан,
Нас уа ихҭәасуан.
Аӡә сгәаӷ икуан,
Ҽаӡә сымҩа икуан.
Анахь сырҟьеит,
Арахь сырҟьеит.
Кыр сеимдырххеит,
Кыр сыҽсырххеит.
Санԥеит, санҟьеит,
Кыр сымҩахҟьеит.
Ирылшоз сыгдмырхт.
Схәеит, исыгдырхт.
Кыр сгәы ԥыржәеит,
Ртәала сԥыршәеит.
Џьа сладырхеит,
Џьа сҩадырхеит.
Сцәаҩа рзымԥсахт,
Сҟазшьа рзымԥсахт.
Уажәгьы сыҟоуп,
Сшыҟац сыҟоуп.
Исылшазгь ыҟоуп.
Исылмшазгь ыҟоуп.
Шьҭахьҟа сымхьаҵт.
Сымҩа сықәуп.
Уажәгьы сгәыӷоит,
Анцәа дсыхәоит.
Исиҭазгь ыҟоуп,
Исцәигазгь ыҟоуп.
30.0.1998.
Жәак саҩаӡоит, сныҟәоит, сызтәаӡом. Уи ныҵашәкәа ицалоит, аҽаӡоит.
Сымши-сыҵхи срышьҭоуп, срыхьӡаӡом.
Егьа сыԥшыргьы башоуп, ишаӡом.
Зных, ҳәагәыжьла сзымқәацо сҿаҳәоуп.
Жәак иара усгьы исҿыҵамшәо сҿаҳауп.
Аҽазных, сзымныҟәо сшьаҳауп.
Зегь акоуп, са сзышьҭоу цәаҳәоуп…
30.0.1998.
АЧҲАРА
Чҳаралоуп,а уаҩы ишиго аиааира.
Аха ус џьа унатәа уазымԥшроуп ааира.
Ачҳара, иаҭахӡам баша анаиааира. Уи амҵәыжәҩақәа ирыцларц есааира.
Ауаҩы чҳаралоуп ишиуа ашьа.
Аб аԥа изы, аԥа, аб изы мамзаргь иашьа…
Зны-зынлагь цәҟьак шьацҳәак иара иазҳауп.
Аха ачҳара, амчқәа иҟоу иреиҳауп.
1.0.1998.
Исымхуп
Сымч-сылшара.
Сазыԥшуп
Ашьыжь шара.
Иаимуӡеит
Схәыцра ҳәаак.
Самырцәеит
Исымоу ахьаа.
Имеиқәтәеит
Сгәыхьра, схыхьра.
Сеиқәзырхои?
Ԥхьаҟа сгәыӷра.
1.0.1998.
Зегь са уаҟа исзыԥшуп.
Сыҩны, сгәара, сашҭа, сдәы.
Урҭ са сзыҳәаны имшуп,
Исымоу исыхӡу, зегь схатәы.
Акгьы иамаӡам уашәшәыр, Сырахә-сышәахә, сыдгьыл, сшәыр.
Сцәа иҭаӡахьоу са исызхап,
Схылҵ ирхылҵыз ԥхьа ирызҳап.
Сгәалаҟарагь зных еиԥшым,
Гәыбӷан сзаҭаӡом шьҭа сгәыхь.
Аха хаангьы схьыԥшым,
Илеиуеит сӡиас, иҟоуп сӡыхь…
1.0.1998.
АҼА ДА
Аҽада, имаашьакәа изхалом ахәада,
Дадгыламкәа уи мҩаԥызго ахада.
Аҽада, егьаџьара иугаргьы иҽадоуп,
Еидара шьҭыхроуп иара азыҳәан ихадоу.
Аҽада, ишҽадоугьы џьа ихәарҭоуп,
Ирџьатәым, арҽхәара ахәҭоуп.
Еидарала аӡлагараҿ ицоит, иаауеит,
Алымҳа хырҵәон, мшәан, изҿузеи ҳәа иҵаауеит.
Аҽада ишалымҵызгьы ицқьоу шьак,
Иамоуп иџьоушьаша ҽа ҟазшьак.
Инақәкны иалурҟьаргьы уи шә-хҿак,
Ианагәамԥха, иҟанаҵом шьаҿак.
2.0.1998.
Амш аҽеиҭак иаалашьцеит.
Хәык сынхшәеит.
Ԥҭа еиқәарақәак нысхырҩит.
Кыр сдыршәеит.
Саалак-ҩакит, сааҭгылт,
Сазԥшӡамкәа…
Исылмшоз усқәакгьы сыԥгылт,
Сгәы сҽанӡамкәа…
2.0.1998.
АРИ ААМҬА
Схы самеигӡап, сымчгьы сшәап,
Гха дук саур сгәы ҿнакаап.
Ари аамҭа сыԥнашәап,
Сзакәу гәаҭо, сеилнакаап.
Сҟазшьа еиҭакуа, схы зыбжьом,
Сылшара хәыҷ еизсыркәкәап.
Ари аамҭа, мышкы сажьом,
Исызнаргыларым акәаԥ…
4.0.1998.
Еилаарцыруа аеҵәақәа сҿашьқьыруеит,
Ажәҩан салоуп, шьауардынҵас, сыжәҩа сҟьоит.
Амза ацԥхьқәа агәыр аҵа икылсыршәоит,
Бымба ҟәымшәышә, аԥҭа еиқәарақәа сыцҟьоит.
Ишаԥ-шаԥуа, Еҵәаџьаа схалашоит.
Сыхәҭак шало сыжәҩан гәакьа агәра сырго.
Исылымшашагь сцәа сҭыҵны исылсыршоит,
Саргьы шьҭа ак шсылшо агәра го.
Асар рымҩа сыблақәа ирыхӡалаӡом,
Урҭ хааназгь ишеицрымшәо агәра згоит.
Истәышьҭрам, исзааигәам сзалаӡом,
Дгьыли-жәҩани сара сшырхьчо агәра згоит.
Амза ацԥхьқәа агәыр аҵа икылсыршәоит,
Бымба ҟәымшәышә аԥҭа еиқәарақәа сыцҟьоит.
Еилаарцыруа аиаҵәақәа сҿашьқьыруеит,
Шьауардынҵас ажәҩан салоуп, сыжәҩа сҟьоит.
5.0.1998.
Зегьы рҽырӡеит, зегьы рҽырҵәахт,
Бжьык џьара игаӡом.
Алашьцара салоуп, сыҵахт,
Сыбла акы абаӡом.
Амш иаркараз, Аԥсабара,
Ицәоуп еиқәшьшьы.
Иааигәаӡоуп, иҵысуеит агара,
Исаҳауеит абжьы.
Лхәыҷы длырцәоит ан, ашәала,
Уажә ааигәа дымии.
Ан изылҳәоит лыбла хшәала,
Уаҟа, “Шьышь нани”!
Иаб иҟынтәи илымоу лгәыхьра,
Уаҩы иимырҳа.
Изҳауеит ахәҷы, ан лгәыӷра,
Есымша мшызҳа.
Иҭынчроуп аҩнра ашҭа, агәара,
Иаашәышәлоит аԥша.
Илырҵысуеит ан агара,
Длырцәоит лыӷра ҭша!
Лхыбра хәҷы лзырха лҽныҵак, Игылоу инааны.
Ан исаҳауеит лыбжьы нхәыҵак,
Уаҟа “Шьышь наани”.
Сгәалаҟамра зынӡа иснымԥшроуп,
Саԥхьа мҩа збаӡом.
Иаасыкәыршан егьирахь ҭынчроуп,
Уаҳа бжьык гаӡом.
Амш иаркараз аԥсабра,
Ицәоуп еиқәшьшьы
Сааигәара иҵысуеит агара,
Исаҳауеит абжьы.
5.0.1998.
Схы-сҿы иагхап,
Сцәа-сжьы цап.
Сыбла иагхап,
Слымҳа цап.
Исҭахымызт
Усҵәҟа аԥсра.
Аҽакымыз
Сзышьҭаз сара?!.
6.0.1998.
Кыр жәеинраала ара икьыԥхьуп,
Аҭаҭын еиԥш, ҭынч ирыԥхоуп.
Дара рзы иҟоу хааназ мроуп.
Урҭ иара ацԥхьқәа рыла ирбоуп.
Кыр жәеинраала ара икьыԥхьуп,
Ажәа-жәала игәаҭо, ирыԥхьоуп.
Нас, ицәгьамхароуп рҟазшьа,
Иалҵит урҭ зегь сцәа, сда, сшьа.
6.0.1998.
СЦӘ АҲӘА ҚӘА
Уаҩытәыҩса уиоураны уҟам маҵуҩыс,
Уишьҭамлаӡацт аӡәгьы хааназ рҵаҩыс.
Сгәи, сыхшыҩи рҟынтәи ауп уара ушаауа,
Уҭынхадан уныҟәоу удәықәым, уԥшаауа.
Аӡәгьы иҿаԥхьа умҵақьақьом. Иуҟазшьам,
Уамҵахырхәом уара хаан, узын иԥшьам.
Иухыугахьеит жәытәи ҿатәи мбатәы,
Иузҳәозар, иумоу маҷым аҳәатәы.
9.0.1998.
Сныҟәозаргьы ҭынч уажә аарла,
Сгәы алаҟамзар уа зынгьы,
Сгәы ақәԥҵәаӡом ажәеинраала,
Сҩуеит, саԥхьоит, есқьынгьы.
Акы сшашьҭо, ҽакы сагхоит,
Сымҩахәасҭа хәыҷ сануп.
Уахгьы-ҽынгьы сҩуеит, саԥхьоит,
Исымоу ԥсҭазаарас уи ауп.
Уиакоуп са сыԥсы злаҭоугьы,
Исызхгомызт мамзаргь ҽнак.
Изыхәҭоугьы, изыхәҭамгьы,
Сара иснырдарц сҭахӡам ԥшак.
9.0.1998.
ШАҞА ИСЦӘЫЦӘГЬОИ
Цәгьа сеилахеит.
Цәгьа сҳәалахеит.
Шаҟа исцәыцәгьои.
Аӡәгьы дсыхәом,
Сыхгьы сзахәом.
Шаҟа исцәыцәгьои.
Шаҟа сгәаҟои,
Шаҟа сҵәаҟои.
Шаҟа исцәыцәгьои.
Сԥацәа сыԥхеит.
Схала сынхеит.
Шаҟа исцәыцәгьои.
Џьа саԥнархеит.
Џьа сҭанархеит.
Шаҟа исцәыцәгьои.
Џьа сымласит.
Џьа сҭанасит.
Шаҟа исцәыцәгьои.
Џьа сгәы саԥыст.
Сныҟәт ишаԥыз.
Шаҟа исцәыцәгьои.
Анс исзамуит.
Арс исзамуит.
Шаҟа исцәыцәгьои.
Џьа сланархеит.
Џьа сҩанархеит.
Шаҟа исцәыцәгьои.
Шаҟа схьысҳаи.
Шаҟа срыцҳаи.
Исылшои исҳәои?
9.0.1998.
Сара ӡәырҩы сырԥырхаган,
Аҵәы сахан, кырӡа схаган.
Иҟан даргьы исԥырхагаз,
Сара сеиԥшҵәҟьа зынӡа ихагаз.
Ҳәатәхамҵаран, иқьынцыцран.
Иаҵаҵәҟьамызт ҟьашьра-хшыҩҵакк…
Уи зегьы-зегь хәыҷран, ҷкәынран,
Инаҳахҟьеит наҟ қәыршыҩҵас.
10.0.1998.
СЫГӘЫӶЬРА
Сара схала снықәлан,
Снеит, џьаҳаным ахықәан.
Ажәҩан кыр иҵәцоуп,
Цхагуп, илашьцоуп
Аџьныш дгылан дыччо,
Схала снеира џьашьо.
Исаҳон, жәак иҳәошәа,
Сыгәыӷьра ибон уамашәа.
10.0.1998.
Рхы аҿы снамгакәа
Инсывст сатәамбакәа.
Ҟәышра злам аблақәа,
Хәыцра змам аблақәа.
Аха ишәанасыжьуеит,
Шәсымбазшәа шәсывсыжьуеит.
Шәа шәҿы схы намгакәа, Аблақәа гәрамгақәа.
Маӡак шәҿы инамгакәа,
Зных избоит қәнамгақәак,
Сеиқәхом сгәы самгакәа
Аблақәа гәрамгақәа.
15.0.1998.
АУ АС ИА )
(Епитафиа
Зны-зынла шәнеила сахьжу,
Ишшәыцу шәҵеира, ишәхьыԥшу.
Изхызгаз агәаҟра жәпакы Сгәы инықәшәшь ашьшьыҳәа шәнапы.
Ԥыҭрак сааигәа сқамкаҿ шәнатәа,
Ҵәыцак шьҭышәх, ҩык нҭаҭәа.
Ишәзааигәоу уак еиԥш гәыцхәык,
Инхышәҭәал, сашьҭам мыцхәык.
Рҽхәаражәак сҭахым, мап, бзанҵык,
Схааназгь сазгәышьуамызт хьӡык.
Сыԥсы разны сылаԥш-хаа шәхуп,
Ус жәеинраалак шәаԥхьаргь сҭахуп.
15.0.1998.
Са сыблақәа ак рымбошәа,
Аӡә даасԥыларгь.
Сҟалалоит, схы-сгәы ахшәошәа,
Уск нсыԥгылоит.
Еимгеимцараказ, гәы рдагоуп,
Жәак сымҳәарцы.
Зных, са схала сыҽсырдагәоит,
Мцык смаҳарцы.
Еьарыла сус сҽанысшәаргь,
Еҳ сгәы ҭынчым.
Егьарыла са схы ԥысшәаргь,
Акгьы сымчым.
16.0.1998.
Кыраамҭа сныҟәон, ҽнак шәынтә сеиҭашәон,
Ԥхьа сымҩа нҵәомызт, сааҭгылеит шьыбжьык.
Сыбжьы рдыу ҿысҭуан, сгылан сыгәжәажәон,
Ныҩбжьымзар уаҳа игомызт ҽа бжьык.
Кыраамҭа ҿысҭуан, ҭак ҳәа саҳауамызт,
Суазыруа сгылан, сымшқәа сыцәцон.
Нас сыбжьы сыхәлашәт, жәак, са исызҳәомызт,
Сгәаҵаҿ схьаақәа ҭасшьуан, изӡон.
16.0.1998.
УАР А!
Уара! Ари уакәым,
Уи уакәым.
Ани уакәым.
Узакәыҵәҟьоу
Дыршьа ҳәа
Смуоӡеит.
Уара! Ари уишьҭам,
Уи уишьҭам.
Ани уишьҭам.
Ухы ада
Ҽаӡә иаха
Умоуӡеит.
Уара! Ари уҳәеит.
Уи уҳәеит.
Ани уҳәеит.
Убызгьы цәгьа акыр
Иуроуӡеит.
Уара! Ари дужьеит.
Уи дужьеит.
Ани дужьеит.
Ламыск ҳәа
Зынӡаск
Иумоуӡеит.
Уара! Ари уҽазукт.
Уи уҽазукт.
Ани уҽазукт.
Аха лҵшәак ҳәа
Аимоуӡеит.
Уара! Џьаргьы
Инхарц иҟаӡам,
Ушьҭа.
Баша умҩақәа
Уроуӡеит.
18.0.1998.
С-АԤСЫ НТӘЫЛА
А ци к л
СТӘЫЛА ГӘАКЬА
1. Иуасҳәари стәыла? Сызкәыхшо.
Уара суҵәҩаншьапны ауп сышшо.
Сзанааҭ уахгьы-ҽынгьы ԥшаароуп,
Уара усџьынџьуп, усхәшҭаароуп.
Сызлаухәари? Смаҵуаҩуп.
Ашәа уара узын саԥҵаҩуп.
Ухьчараз сиит, узын са сшоуп,
Ухьыӡ санықәуеит, сзын иԥшьоуп.
19.0.1998.
2. Џьабаа хәыҷыкгьы зны избахьеит,
Ацәгьарагьы такәы згахьеит.
Ухьӡала сҭатәахьеит аихац,
Кыр џьамыӷәацәгьа зны исхаст.
Иҟазҵоз усҟан хадара,
Ирзеицамкит схаҭара.
Сышҭарыжьуазгьы наҟ… сыжәҩа нҭарс,
Сыбӷа азмырхәаӡеит аҟарс.
19.0.1998.
3. Стәыла гәакьа сара сшьам,
Уара иуцәаҩам ак сҟазшьам.
Салҵит сара уда, ушьа,
Ианутәу изуеит уа ушьа.
Ҳақла ацәажәара ԥсаҭоуп,
Шьҭа ԥыҭк схәцрацы сыхәҭоуп.
Уҿыгәҳәаара са исҟазшьоуп,
Ухьӡ санықәоит, сзын иԥшьоуп.
23.0.1998.
Сныҟәом ақаьфаз,
Уаҳа гха смыхьроуп.
Адгьыл исцәафаз,
Зегь сара исгәыхьроуп.
Схы-сыԥсы сашьҭам,
Ихымжьыжькааз сыхәроуп.
Еиқәхарц сџьынџь, сашҭа,
Ԥхьаҟатәи сгәыӷроуп.
21.0.1998.
ҲАБШЬҬРА
Ауаҩ иқәра изынаӡом,
Сабшьҭра маҷҩуп иҿиаӡом.
Аха ирылан зны урҭ рыԥсы,
Цәгьара изыруамызт уаҩԥсы.
Рыҩны-ргәара ҭбаан, иӷәӷәан,
Рхатәы ԥхӡашала инхон.
Ирзырымҳәацызт атәы-итәых…
Иҟан рышьҭамҭа, рҭоурых.
Имҩаԥыргомызт иатәым,
Ирхымлацызт фҩык, иакәым.
Хыԥхьаӡарала ирацәам,
Ҳажәлантә абшьҭрақәа иреицәам.
Иҟоуп са сызлаҽхәо кыр,
Сабшьҭра ирықәын зны ҳаҭыр.
Рнаиааи ыҟан, рыхьӡ-рыԥша,
Шьоукгьы ацәшәон урҭ рхыԥша.
23.0.1998.
ИСҲӘАРОУП АЖӘАК
Ишьҭысхит ацәца,
Исҳәарцы ажәак.
Шәарҭгьы ак нацшәҵа,
Ишәҳәа уара, ашәак.
Ишәҳәа, ахаҵашәа,
Ҳхы агәра ҳнаргап.
Инашьҭырхх, ахра ашәа,
Ҳгәы маҷӡак иардап.
Ишәҳәа ахәра ашәа,
Ҳахәрақәа арӷьап.
Избоит иҳахәошәа,
Ус ҳарҭ ҳаҽҳарӷәӷәап.
Ус, ҳаҵх ҳхаагап,
Ҳҭынчӡа ҳамтәап.
Уи ала ҳхьаақәа,
Ԥыҭрак еиқәтәап.
Агәырҩа нышәагоуп,
Уи дыруп, идыр.
Ахаҵа иԥышәагоуп,
Ихәоит акыр.
Ишьҭысхит аҵәца,
Исҳәароуп ажәак…
Шәарҭгьы ак нацшәҵа,
Ишәҳәа уара, ашәак.
23.0.1998.
Сыцәгьаӡам, ԥыҭ-чыҭқәак шьҭа еилыскааит,
Снаԥшы-ааԥшит, иҟаз, ианыз збеит.
Сыԥсҭазаараҿ, аиаша мҩа рылскааит.
Уи адагь ԥсыхәа шыҟам агәра згеит.
Са слахьынҵа, уиаҟара ԥхьаҟа самшьҭит,
Жәҩанаҿ сымра цеит илеихашәы.
Сара стәала издыруазгьы схашҭит,
Аха исхашҭхьаз кыр сгәаласыршәт уажәы.
23.0.1998.
Акгьы шьҭа саргәырӷьом,
Сзырччашагь ҟалом.
Акгьы ԥхьа саргәыӷом,
Слахьынҵа иауам.
Иҟоуп сара сџьазшьо,
Уамашәа сызбо.
Схымԥаҩгашьа ԥхазшьо,
Сыгәрагьы зымго.
Сшыҟамызгьы хыда,
Исмоут сӡиас ыршьа.
Сзықәшәан сыҟо, сыда,
Имам аӡәгьы дыршьа.
24.0.1998.
Зегь раԥхьаӡа исҳәап, изуп,
Иҟоу, ишыҟаҵәҟьоу изҩып.
Иаахтны изҩыз сақәдырӡӡаргьы,
Чарҳәарыла сҭахаӡаргьы…
Аиаша сҳәоит. Гәыбӷанк соуп ҳәа
Саангылаӡом, мап, сшәаны.
Раԥхьа ҿызҭуа акәукәу ԥсуеит ҳәа
Ишырҳәогь ҳажәлар ажәаны.
29.0.1998.
Ашәҟәы рацәа аҭыжьра акәӡам,
Ихадоу.
Иаанхоит гәаҵәа аӷрамзар
Ишкәадоу.
Ударакәац ушьҭа нужьраз,
Ишахәҭоу, Иҟазароуп уи иҭужьыз,
Иахьхәарҭоу.
30.0.1998.
Зынӡа сцап, сымхынҳәып, сымгьыжьып,
Мап, арахь сара сҿы сырхарым.
Ус еиқәтәап сара сгәы, наҟ сыржып,
Џьа цәашьык сыздмыркуа сынхарым.
Сыԥсы сшьап, са сынрылҵп, сыҽсырҭынчп,
Сзыниахьоу, сзықәшәахьоу, сызсырхап.
Шьҭа избоит, иазхаӡом сара сымч…
Уи суахҭа… сцәаҳәақәа еиқәдырхап.
2.0.1998.
Аӡәы ажра иҵижаауеит аҽаӡәы,
Иара уиала ихьыӡ ҭигарцы уаҵәы.
Аинҟьа-еинԥара, уҳәан-сҳәанқәа сгәы ԥнаҵәеит
Аиӷыӷрақәа, аичырчара сыхнарҵәеит.
Акызаҵәык уаҳа сашьҭаӡам уажәы,
Сықәра сиааины иансылымшо, санажәы.
Аҭынчра. Аӡәгьы исылимҵо аҵәы,
Схылҵ ирхылҵыз, сџьынџь рзеиқәырхар уаҵәы.
7.0.1998.
АБАҞ АНҴА
(Епитафиа
Имҩасны исывсны ицо,
Ус, ԥыҭрак сҿаԥхьа уааҭгыл.
Уеидара нышьҭаҵ узҵо,
Инхҭәалан ҵәыцак аанкыл.
Уа уеиԥш зны сгәаҟ-ҵәаҟон саргьы,
Еснагь еидаран сызҵаз.
Аха исмыхәеит акгьы,
Иҟам уиаҟарагь сзыхьӡаз.
Имаҷым сыблақәа зхым,
Ишыхнымҳәогь уи зегь шьҭа сцәыӡ…
Инахарҟьан жәак аҭахым,
Сааугәаларшә. Нас, наҟ унсыдҵ.
11.0.1998.
Сыҩнра сашҭа уажә сахым,
Ус ианынха иқьаԥҭахеит.
Акгьы сашьҭам, исҭахым.
Исымоу, исыхӡу, ԥхасҭахеит.
Сҵеира-исыхшаз зны срыхӡыӡааит,
Сгәыӷон, сыҩнрашә адыркуам.
Сгәы снанамго, сшьамхы сыҵӡааит.
Уашьҭа, снапы акгьы акуам.
13.0.1998.
Ааигәа, хара, иҟоу иану сыбла ахсыжьуеит,
Ак сҷышәуашәа стәала саҿуп ашәҟәқәа ҭсыжьуеит.
Зыбла ахыда, мшәан иҭсыжьуа, изҭахыда,
Снатәа схәыцыр, сыҟоушәа збоит зынӡа хыда.
Ҵҩа змаӡам агәаҟрақәа ҳарҭ иаҳқәашьхеит,
Иаԥхьо, иаазхәо рхыԥхьаӡарагь зынӡа имаҷхеит,
Кыр ҳгәықәҭажьуп, ҳара уажәы, иаҳкым, иаҳшьҭым,
Ҳа ҳшыҟалаз. даара акырӡа уажә ишәарҭоуп.
14.0.1998.
ҼНАК
Сыҩуа сшашьҭаз ҽнак сыцәцеит,
Схы-сыхшыҩ зынӡа иҭацәӡеит.
Сазыԥшуп еиҭах ҽа ҽнак,
Цқьа сызхьымӡаз, исоур лшак.
Ҽнакгьы иҟоуп са сахьцаша,
Сымҩаҿ иааихҵәаны сзыхьӡаша.
Ҽнакоуп, исҭаху, ҽа ҽнак,
Иаасҿашәшәандаз шьыри, ԥшак.
16.0.1998.
СХАЛА СЫҞАН
Схала сыҟан, ҭынч џьара сызтәомызт,
Уахгьы-ҽынгьы сныҟәон, ԥхьа сеихон.
Схала сыҟан, ҭынч џьара сакуамызт,
Аха схәы са саҭәҳәаны исфон.
Сааигәа-сигәа иҟаз зегьы среиԥшын,
Урҭ среицәамызт, сыҟамызт сагьреиӷь.
Сара кырӡа мыҟәмыбара сԥеиԥшын,
Сҽанасҭаӡагь, схала уа схы снеиӷьт.
Кыргьы сныҟәеит, уа сара мҩапала,
Скаҳауан, сгылон, сҵәыуон, зных сыччон.
Мҩацәгьақәакгьы сырныст сара стәала,
Мышьҭацәгьақәакгьы сԥыланы срыжьжьон.
Са сынхаҩра есымша сахыҽхәон,
Наџьнатә исыман ԥсҭазаарас аџьа.
Сымшқәа зегьы усурала инысхуан,
Иаасрыхуан сыԥхӡашала ача.
Са зегь реиԥш сыҟан, ус сагьыҟоуп,
Урҭ сызлоу сагьреиӷьымхт, сагьреицәам.
Исԥсҭазаароуп са рыгәҭа саныҟоу,
Наџьнатә ҳарҭ иаҳзеилоугьы рацәан.
Мап, акала сҽалсымкааит, сфырхаҵан,
Слаҵаҩуп, саарыхҩуп. Сынхаҩуп.
Ус еснагь еидара хьанҭак саҵан,
Сыдгьыл, сбызшәа, рҿаԥхьа смаҵуҩуп.
Сызҭахыугьы ыҟоуп, сызҭахымгьы,
Шьоук реиҳа сҟәышны схы сԥхьаӡом.
Еиҳахап сыҩнра санахымгьы,
Уигьы здыруеит, ус сыхгьы зжьаӡом.
Ирацәоуп ус, исеҩс ицахьоугьы.
Скыднаҟьахьеит слахьынҵа акыр.
Аԥсҭазаара маҷӡак сшақәгәыӷозгьы,
Сацәшәоит, уажә сышәқәа анаркыр.
Аҟазшьа, ҽеила цқьа исзымҵаӡацзаргь,
Хааназ сымҩа са сызқәу сахьхәуам.
Иареи сареи кырынтә џьа ҳнеивҵасзаргь,
Мап, макьаназ, ҳицәыӡҵәҟьаргьы сҭахым.
23.0.1998.
Дсыхәап сҩыза, сымҩаҿ снышьацәхыслар,
Скаимыжьп, сышьҭихп. Саргьы сыҽсырӷәӷәап.
Дсыхәап сҭынха сыбла ҵәык нхыслар,
Сыԥсы маҷхаргь , ӡык нысҿаирхәхәап.
Сақәшәахьеит гәаҟра-ҵәаҟрақәа меитәы,
Игылахьеит кырынтә сыжәлар сыхәуа.
Аха ишсзааиуа здыруеит сҟны мышкы,
Хырԥашьа змам, измаӡам џьа ԥсыхәа.
23.0.1998.
Ҭынч, ашьшьыҳәа уажә слеи-ҩеиуеит,
Уаҳа шьҭа акгьы сазԥшӡам.
Ишәарҭаӡоу уск сазнеиуеит,
Уа, схьаҳә-хьачаргьы иԥшӡам.
Бжьык саҳазшәа, зных, сааҭгылоит,
Исҭахыушәа исаӡар хәҷык.
Схаҵоуп, хаҵала саԥылоит…
Мап, сгәы еиҭаԥаӡом бзанҵык.
30.0.1998.
Аамҭа, ишнеиуа сажьап,
Сзымцәажәо саанхап.
Уи нахыс, ҭынч сыԥсы сшьап,
Зегьы-зегь срыԥхап.
Снышьҭахап, сызҿымҭуа, зынӡак,
Уа, сыԥсы наҟ инсхыԥраап.
Сгәы ԥнаҵәаҵәҟьеит аиашаз уашьҭак,
Сыԥшуп… зегьы сырхыбаауп…
2.0.1998.
Кыргьы нысҵит, кыргьы збеит,
Смыцәаӡакәан кыр ҵхы згеит.
Схала схьаа зны исхәаҽуан,
Аамҭа цон, ихәлон, ишон.
Зны сыччеит, нас сҵәыут зынгьы,
Ахааи, ашеи збеит зегьы.
Зны схы сыхьит, зны сыгәгьы,
Исԥеиԥшхари ԥхьаҟагьы?..
СУҲӘОИТ АНЦӘА
Суҳәоит Анцәа,
Са смырҳәацәа,
Аутәы, аҳәатәы
Сахьгӡа, сгәхәтәы!
Суҳәоит Анцәа,
Сҭаргьыжь унацәа.
Исылшо сырба,
Иааирак сырга.
Суҳәоит Анцәа,
Сашьҭам рацәа.
Сагьбеиумтәын,
Сагьрыцҳаумтәын.
Суҳәоит Анцәа,
Инықәкша схацәа.
Хьаас сумкын,
Сласхар сынкыл.
Суҳәоит Анцәа,
Сумырҳәацәан.
Исыгхап егьа,
Сақәыршә қәнагак.
Суҳәоит Анцәа,
Уаа, схыумырҵәан.
Уаа, сҭаумырхан,
Уаа, сеиқәырха.
11.0.1998.
Иҟоуп зегь реиҳа
Са сызмаҭәоу.
Иҟоуп зегь реиҳа
Са сызмадоу.
Сгәы иҭыхуа,
Ԥхьа исыхуа.
Исыхәо.
Исныхоу.
Урҭ рзы кыр смыцәа
Са исыршахьеит.
Урҭ рзы са сымчқәа
Кыр исшәахьеит.
Урҭ са исмазароуп.
Урҭ са исыԥсҭазаароуп.
Сгәы иҭыҵт, сҟынтә иаԥҵоуп.
Исымшынҵоуп.
Са ислахьынҵоуп.
19.0.1998.
Зны-зынла сшаԥсыуоу агәра згаӡом,
Маҷк сгәы зырӷәӷәашагь уаҩ дызбаӡом.
Зны-зынла схы-сгәы зынӡаск иахшәаӡоит,
Иара ус схәыцыргь, акы саршәаӡоит.
Зны-зынла сыдгьыл иара акәымшәа збоит,
Схы цқьа сазхәыцыр, схы акәымшәа збоит.
Саазқәылаз сыҟоуп, ах, уамашәа,
Хырԥашьа змамгьы абжьы саҳауашәа.
30.0.1998.
Сцәыҵаршьырцу?
Сышьҭа ихыу…
Сара исхаҩуа?
Срыцҳашәшьарцу?
Исҭахым.
Усоуп сцәаҩа.
Егьарыла егьа ҟаҵа,
Иамам ӡбашьа.
Уаҩы изыӡбу иалахьынҵа,
Изалшом цәцашьа.
Аӡәгьы илаԥш сара исхым.
Снеиуеит ԥшьаала.
Срыцҳаршьарцу?
Исҭахым,
Усоуп сцәаҩа.
1.10.1998.
Ҳақәԥоит амшын ду ацәқәрԥа,
Аха ҳазгом ахы ҳанҭырԥа.
Ҳақәԥоит ҳхьаа, ҳарҭ ҳлахьынҵа,
Зынӡа шәарак ҳәа уаҟа иҟамҵа.
Ҳақәԥоит, иашамрак ус џьа иаабар,
Уаҟагь изалшом ахьымӡӷ аагар.
Ҳақәԥоит аибашьраҿ икаҳҭәоит ашьа,
Џьа иҭаҳархарцгьы ҳаҟаӡам ҳшьа.
Аха ҳахьзымқәԥо, уаҟа џьароуп,
Аҿаԥхьа ак ҳалшом, баша хжьароуп.
Хырԥашьа змам, зегь реиҳа иџьбароу,
Ианааи, иахьааизгь уаҩ дахәом, цәгьароуп.
6.10.1998.
ԤШЬБА-ԤШЬБА ЦӘАҲӘАЛА
Ауаҩ изын Адунеи уаароуп.
Агьниҵом рацәак.
Дыҟанаҵы уи дзышьҭо уаҩроуп.
Ихамзароуп ҩ-цәак.
4.11.1979.
Аӡә дыҟоуп, зхеиԥшҵәҟьа
Ҽаӡә игәра зго.
Дыҟоуп зхыҵәҟьагьы
Агәра зымго.
Ауаҩ ихаҵкьыс
Ҽаӡә бзиа дизбом.
Мап ҳәа исымазкызгь,
Уи игәра згом.
4.12.1979.
Бзиа избоит стәаны
Ажәеинраала ҩра.
Аха уи аԥхьа
Исыргылоит ауаҩра.
1979.
Аблақәа анеиқәшәо гәырӷьароуп,
Ирымоу, рыԥсы шҭоугь гәыӷралоуп.
Аблақәа анеиқәшәо рымаӡа,
Хааны мдыршьа рымаӡам.
ЕПИТАФИА
1. Ухьамԥш уҩ умцалан,
Ҳамҭакы уааҭгыл.
Маҷк гәалас сҟаҵала
Уанавсуа сҳаҭгәын.
2. Сжуп абра, анышә аҵа,
Чҳашьа амам, ихьҭоуп.
Сгәы иқәжьу анышә аӡа
Кырӡа ихьанҭоуп.
3. Адәы сықәын, анкьа зны,
Саргьы шәа шәеиԥш.
Сҳалалны сгәы разны,
Уажә ицәгьоуп сԥеиԥш.
12.4.1979.
Сгәы иабон зегьы срыхьӡоит,
Исылымшацгьы кыр ҟасҵоит.
Аха ус иҟамлаӡеит.
Саамҭа башаӡа исыцәцеит.
Исыхь закәызеи, уа сзықәшәазеи,
Мшәан иԥхыӡу, лабҿабо?
Акгьы ыҟам, са сзыршәазеи,
Издыруеит, сымҩа ԥхьа сшаго.
24.8.1980.
Сара сзыҳәа аԥсҭазаараҿ иҟоу хәыцроуп,
Ажәеинраала ашьа иалҵроуп, агәы иҭыҵроуп.
Иҭыҵаанӡа цәала-жьыла уи урԥхароуп,
Уаныҟамгьы уҿахәы аҳәароуп, иара нхароуп.
2.10.1980.
Умҽхәацәан ус, умҽхәацәан,
Иухәҭам умҳәан.
Кыр улшозар ауаа ирбап,
Игәазҭашагь ҟалап.
Уажәы иҽеим сара сусқәа, Зынӡа рыҽдырҟьалеит.
Инсеидырхан зымҩа рызқәа,
Ирҳәеит: “цәгьа ҳуркареит”.
Уи дсумырбан уаҩ игәы ԥызҵәо…
Ус сраҳаҭуп.
Шә-мааҭк раҵкьыс, шәҩык аҩызцәа,
Сақәшаҳаҭуп.
Зегь ргәы иаахәо зызҳәахьада?
Адунеи аҿы дымицт.
Ихәҷымкәаны зызҳахьада,
Гхак ус дарбан измауц.
14.12.1980.
Уамашәаҵәҟьоуп уара ушыҟоу,
Уԥышә снықәҵаны умцан.
Сара исылшогь хәҷык џьа акыҟоуп,
Зегь уа иудыруашәа ҟаумҵан.
15.12.1980.
Саԥхьа ҟәаԥа-ҿаԥароуп,
Џьара ҵа змам тышароуп.
Савсроуп, џьа сахыԥароуп,
Сымчгьы такәы иԥысшәароуп.
Исыцәцома сымшқәа баша?
Сырхьынҳаланы исызкӡуам.
Уаанӡа исцәыӡыз шьҭа ихынҳәышам,
Аӡбахә уаҳагьы иҳәатәӡам.
16.12.1980.
Исҭынхароуп мшынҵак, Сыԥсҭазаара атәы зҳәаша.
Саргьы исымоуп лахьынҵак,
Наунагӡа сынхашам.
Сус сызхьымӡац уа шаҟаҟои,
Исыхәаԥшуеит абла ҭраа.
Мамзар адәы баша сзықәи,
Дасу инижьроуп иара ихәҭаа.
Аӡәы иԥхӡаша хаан сашьҭам,
Истәым алагьы сыҽхәом.
Сара схала еиҵысхыр сашҭа,
Уи ахаангьы сахьхәом.
Фатәыс сашьҭам ашәи, ацхеи,
Сыцәа рҭынчынгьы сзиом.
Исызхом уажә амши, ацхи,
Са сгәы иҭыхогьы сзыҩуам.
Иҳаракны ус ухә умшьан,
Уажәақәа даара ирацәоуп…
Уидгылан уҩыза думжьан,
Амцҳәара иҟоу иреицәоуп…
23.12.1980.
Ҩыза дсымам, са сзаҵәуп,
Уаҩ игәра згаӡом.
Уажә саазқәылаз сгәы ҭацәуп,
Шәакгьы сызҳәаӡом.
28.12.1980.
Ацәгьеи бзиеи кырӡагьы
Схызгеит, блала избеит.
Ҭынхагь дшыҟам, ҩызагьы,
Еилыскааит, агәра згеит.
7.1.1981.
Слахьынҵа цас иауашәа,
Зымҩа саманы игәагәоит.
Аԥсҭазаара шоуп уамашәа,
Аӡә дарӡуеит, ҽаӡә ԥхьа дагоит.
7.1.1981.
Ԥыҭк уҽынкыл, ус умцәҳан,
Амца наг иацроумҵан.
Убла иабо зегь умҳәан,
Иуаҳуа зегь хоумҵан.
14.1.1981.
Хараӡа ахәыцра
Ҳҿаԥхьа хадароуп.
Ауа имариоуп ирӡра,
Ицәгьоу ирҳароуп.
Ҭынч умтәан, иахьуқәшәаз,
Иухьзеи уқәацом.
Иахьа уара иулмшаз
Уаҵә акгьы уахьӡом.
Амш ӡлагароуп Мҵәыжәҩа змоу.
Ԥыҭк слагароуп,
Насыԥс иансоу.
Дызҿу аус хы ахьасымҭо,
Дқьиаӡоушәа са исирбоит.
Ииуа, ииҳәо ахьақәҿысымҭо,
Сиргаӡошәа игәы иабоит.
16.5.1981.
Исылмшац сусқәагьы срызхәыцуеит,
Уаанӡа исцәыӡхьоугьы сахьхәуп.
Саԥхьа сымшқәа уажә срыхыӡыӡоит,
Сылаԥш шьҭа зегьы ирхыуп.
6.6.1981.
АӠӘЫ ИЗКНЫ
Шьоук хҭакны идургоит ацәгьара,
Ухы-уҿы инхылоит ашәшьы.
Уаазқәылаз ихҭоукит ацәҳара,
Цәгьала иурдуӡеит убжьы.
2.9.1982.
Иаҵо сыздыруам амаӡа,
Аӡә цасҳәа уичычоит зных.
Ас уҿы усушьа амаӡам,
Ԥыҭрак сынудҵпи ных.
Ажәак иара усгьы иулаӡом,
Ҽакала уҽурыцәгьеит уажәы.
Иухьи? Уаҩрак ҳәа улаӡам,
Хшыҩла уажәит ауп, уажәы.
2.9.1982.
Аӷьеҩ ҳәа дцәажәоит дубар,
Зықьҩык уи дҳамоуп хыс.
Иажәымҭыҽха абар,
Хадара ҳалҭуеит иԥҳәыс.
Ас ауаа ргәы кыдгылоит,
Есымша рзыҳәан гәыԥжәароуп
Бӷа дук умазар дудгылоит,
Мамзаргь даушла дуршәароуп.
3.9.1982.
“Аҵарҭыша шызымго” есымша далаҽхәоит,
Иаҟра қьиак дыҟамшәа ҳирбоит.
Зегьыҵәҟьа дрышьҭам иреиӷьу далаԥшуеит,
“Иҳамҭоуп” ахьӡуҵар усҟан игоит.
Араҟа иусура хьаасгьы имаӡам,
Уилакьысрац уашьҭоу?..
Дзықәныҟәуа дыруп имаӡа…
Есымша қьаадуп дзышьҭоу.
3.9.1982.
Егьа дуаҩ иашаз, уаҩ игәра игом,
Дзакәыҵәҟьоу, уажәыгьы дгәаҭам.
Абзиа хаангьы ибла иабом,
Ирласны игәеиҭоит ихәарҭам.
Аиҳабыра рҿы днеир, жәак узирҳәом,
Дӡырҩуеит, гәаныла дырныӡбоит.
Ҳара ҳҿы? Уирцәажәом, жәак уирҳәом,
Убзиаз, иҭаххар уирыцәгьоит.
Иаалырҟьаны аӡә ус дышьҭихуеит цәгьас,
Дзышьҭалогь нас уи дызгашоуп.
Ахаҳәҵәҟьа ԥужәуа хшыҩлагь уӷәӷәаз,
Иара уанигәамԥха, башоуп.
Уанибо дасны уирҽхәоит,
Ажәҩан уалеиҵоит.
Илшар, уи уҭаирхоит,
Ужәлар урылицоит.
Уигәамԥхар, ганха дыԥшыхуеит,
Дагьуацәҳауеит, амаҷаз, иахәҭамаз.
Зных, аӡә даҳреикуеит, дышьҭихуеит,
Иҭахызаргь зегь рыла даԥсамыз.
3.9.1982.
Дыршьа амаӡам уи игәаԥхо,
Уаҩ иимбац имоуп ҟазшьак.
Цәгьеи бзиеи рҿы дуртәароуп, дырххо,
Дтәар, дгылом, изхом уи ҳаԥшьак.
Уара иуҭахыу, иара ицәымӷуп,
Уара уаныччо, ибла ҵархәуп.
Сгәы иалоу изыҳәан, есымша ҵәымӷуп,
Аха ачҳара цәгьа иҭахуп.
Ахьыӡ ду имоуп анҭыҵҟа,
Абзиа ҳәа иӡбахә гахьеит.
Зегь ԥаршеироуп аҩныҵҟа,
Иус даҟәыҵны дтәахьеит.
Жәларык дреиҳабуп, дрылабжьоит,
Ҳәарада “Идыруаит аутәы”.
Аха иҭаҳцәаҵәҟьа игрыжьоит,
Ихеиҵом иԥаҵәҟьа иҳәатәы.
Ишықәс анааигьы тәанчара дымцеит,
Иқәра есымша ирмаҷуеит.
Иҩнаҭаҿ ҵәыцак ркыртә иҟаимҵеит,
Хааназ ихала дыҭхаџьуеит.
Аӡәгьы хьаас уара думаӡам,
Гәыжәпара асҵәҟьа убахьоу.
Адунеи хызфааз ҳәа уаҩ дыҟаӡам,
Бзиа нагӡагь ыҟам, мамоу.
4.9.1982.
Зны-зынла иажәақәа хәшоуп,
Дыҟоуп ҽакала.
Ҽазных дзықәтәо уи ԥшоуп,
Дааҳәуеит мышкала.
11.9.1982.
Зных жәак узирҳәом,
Дҟәиҭӡа дахьтәо.
Далагар иазирхом,
Иахирҟьоит иахәҭо.
Са сзыҳәа даԥсам мап, капеик
Дсышьҭоуп уи ӷашақә.
Сызго аӡы иалеиҭәоит кәапеик,
Хьаас имкы мшгашақә.
Ауаҩраз ӷәӷәала суеигәыӷон,
Мшәан исыздыруам сызжьаз.
Сцәа сҭало, сҭыҵуа, суеихырхәо,
Ус сара исымам ҟазшьас.
Уажәа иаауҿшәаз сынаргӡуа,
Ус угәыӷозар мдырроуп.
Иуҭахыу шыуҭахыу исылагӡуа,
Са сҿы ишаламҵуа удырроуп.
Умаҵура анурҭа сеигәырӷьеит,
Уздыруеижьҭеи кыр ҵуеит.
Ашьҭахь узқәа сеиурхеит,
Исԥырхагаз усқәак ҟауҵеит.
11.9.1982.
Бзиарак џьара иумбо,
Иухәҭам ажәа умҳәароуп.
Аӡәгьы игәра умго,
Хаангьы уҟамлароуп.
18.12.1982.
Ухы уазхәыцны Усыхәаԥш, усԥеиԥш.
Уус-ԥшьа уаҟәыҵны,
Иумыӡбан са сԥеиԥш.
Уцәажәоит, хы амҭаӡа,
Ҳгәы 8ҵәеит, ҳӡырҩуам.
Усҵәҟьа ихәарҭаӡам,
Уашьцылт, иууам…
Са санубо, цас уччоит,
Суҭахӡоушәахгьы сужьоит.
Уа узакәыҵәҟьоу зегьы збоит.
Баша угәыӷоит, угәра згоит.
Цәгьа иубом ус ԥыҭк уҽырбаргьы,
Уззымдыруа ԥыҭҩык уҽдурбаргьы.
Ииашоуп, иахьазы ирацәоуп ухашәалахә,
Ҳәарада аамҭа узыҳәа иманшәалахт.
1983.
Сгәырҩа аӡәгьы имырдыркәа исҵәахуеит,
Хьаас изрысҭои.
Сгәырӷьара рзысшоит сыуеи, сҭынхеи,
Сықәлацәеи, сҩызцәеи.
5.7.1983.
Саргьы уаҳа исызҳаӡом,
Саԥхьа исылшо ҳәа ак збом.
Уара уҟәышрагь сызхаҵом,
Убаҩхатәрагь агәра згом.
Агәкаҳара зҽазҭаз,
Ирацәоуп иԥхо…
Ухьаа збаз, игәазҭаз,
Уи иоуп иҭынхо.
13.7.1983.
Угәра згаз думжьан,
Уизгыл ҭынхаҵас.
Мдыр бзамыҟәс думшьан,
Уизныҟә аԥсуаҵас.
1983.
Адунеи ду, уи уаароуп,
Еидкылан измоугь ауаа роуп.
Ихадоу ламысуп, уаҩроуп,
Ԥхьаҟа ҳԥеиԥшхә ҳҵеира рироуп.
Уимацәҳан угәыла,
Уизыҟаз уи гәыла.
Мышкы дуҭаххоит,
Нас усҟан уахьхәеит.
8.8.1983.
Сҩыҵра бныҵак, бымҵарсны бызгом,
Сыҩуа сбышьҭоуп, бабаҟо бызбом.
Аԥшӡы баҩызахт бныҵашәкәа бцеит,
Зынӡа хьаас сара сҟабымҵеит.
0.12.1983.
Издыруада, лгәы иҭоу, издыррыда,
Уи лцәанырра нас мышкы изныррыда.
Сара лҟынтәи исмаҳацт жәак, сзықәгыӷша,
Зегь акоуп, еиҭах сазԥшуп уи есымша.
1984.
Саԥхьа угылоуп, угаз-ҽазуа,
Еснагь уашьҭоуп сымҩа укуеит.
Арахь уара уҭагә-ҭасуа,
Исцәагои ҳәа аамҭа угоит.
21.0.1984.
Баша умҩаду уаныст,
Узлагылаз ҳәынҵәаны.
Хшыҩ дук шумам Анцәа иныс,
Сара иуасҳәоит иаахҵәаны.
25.0.1984.
Сара схьаа зынӡа иунымԥшзар,
Иуадаҩым акгьы аурым.
Даара ӷәӷәала уара уҟәышзар,
Даҽа цәаҩак ҵыугарын.
25.0.1984.
Изакәызеи нас узжьаз,
Ус иумаӡоу ҟазшьас.
Утәаны ухала ухы урҽхәоит,
Жәак наумаскыр ҳаиԥшхоит.
Ауаҩы зегьы дрышьцылоит,
Ичҳарагьы ӷәӷәӷоуп.
Игәы ҭәуам, зегь дрышьҭалоит,
Зныхгь ихы даӷоуп.
Хьаас дсымам иԥагьаӡоу,
Аҭахызаргь дынцәахшаз.
Убри иоуп иузгәакьаӡоу,
Уԥсы иахылҵыз, уӷра иҭшаз.
1984.
Аԥсҭазара иамоу ԥҟароуп,
Иамаркуазаргь аӡәырҩы.
Џьа укаҳароуп, џьа уанҟьароуп,
Дызқәымшәо ыҟам ауаҩы.
1984.
1986.
Хәыцрашәк сымоуп сгәы исызҭымго,
Хәыцрашәк, сара исызхымго.
Хәыцрашәк угәы иҭашыр,
Кыр иаԥсома утәаны уԥшыр.
11.№.1986.
Кыр зны бысзааигәан, нас бсымбаӡеит,
Дигоит ҳәа шырҳәоз, мап, бсымгаӡеит.
Уи нахысгь наӡаӡа бзаҵәны бынхеит,
Исхарам, бхарала бхы ҭабырхеит.
Баша хьаас иҟаҳҵоит,
Иҳаздырӡом амаӡа.
Ашьа ицаша ада иацәцоит,
Аанкылашьа амаӡам.
Ус, аамҭа кыргьы згеит,
Схы сазгәаауа сыҟаӡам.
Игәасҭт, иԥысшәеит, зегь збеит,
Уаҩ сзықәгәыӷуа дсымаӡам.
Иахьа убӷа ӷәӷәазаргьы,
Иалшоит уаҵәы икәадахар.
Сара сзын уӷазаргьы,
Схы сыхьчап. Ус иаҭаххар.
5.9.1987.
Иулшо сыгужьуам цәгьара,
О, сгәы ԥужәахьеит цәгьала.
Сызгуа аӡы иацуҵоит кәапеик,
Иаԥсам ууаҩра капеик.
Са санубо амца уҿықәлоит,
Зных, ачуанеиԥш уеиқәаҵәоуп.
Аҽазныхгьы зымҩа удәықәлоит,
Маҷгьы ҵуама ҳаиӷацәоуп.
5.9.1987.
Сусқәа шәынтә еиҵауҟьахьеит,
Чарҳәра ууит, зны сунаԥхеит.
Сзыҳәа ашәақь еиҵауҵахьеит,
Акгьы смыхьӡакәа сынхеит.
Аҽакала уашьҭа схәыцуеит,
Аҽакалагь зегь сыӡбуеит.
Аӡәгьы икылкаа маӡа дхысуеит,
Уи дышхыдоугь агәра згоит.
Исылшо ала аӡәы сызихәар,
Ус дук зузшәа сгәы иабоит.
Схы-сыԥсы ҳәа хаан сыҟам,
Ус иҟоугьы сгәы рзыԥжәоит.
6.9.1987.
Уаӷа хааны игәра умган,
Дузыҟаларгь даԥсышәан.
Аха иеиумрхан уган.
Иалшоит зны шәеинышәар.
Аҩы ыжәны иҟоу, ииҳәо хоумҵан,
Егьарыла иажәа ҟәышзаргь.
Ус гхак иоургьы даҭоумҵан,
Учҳара иа изын ихыҵзаргь.
Зны ажәала цәгьа сургәырӷьеит,
Нас уаахьаҳәны мап укит.
Баша сужьеит, са сургәыӷит,
Угәаӷгьы ӷәӷәала исуркит.
Аиаша, уи зегьы ирыцкуп,
Амц ахаан аҽарҽеиуам.
Схы-сыԥсы ауаҩы изкыуп,
Игәы изырхьша ҟазҵо среиуам.
6.9.1987.
Уаламган ауаҩы дсырџьоит ҳәа,
Деилымкаа, угәы усҟан уажьап.
Мамзаргьы, уи дысҟажоит ҳәа,
Иулмшар, нас уԥхашьап.
Гәҭыхак сарцәом, сагьартәом,
Сазааигәамкәоу сызмаҭәоу?
Уажә саазқәылаз еиҳа збоит,
Ԥаса аҵкьыс схы агәра згоит.
6.9.1987.
Ашәҭ сҿаччеит, уи сабан,
Иазнарҳаит уи амра, иааӡеит.
Амӷ ицәнаԥит сара сган.
Усс исымкит, исымхьааӡеит.
1.11.1987.
Рааигәа сҟаларц сҭахыуп сашьцәа,
Ак сызрыдҵаргьы сахьхәуам.
Малдук сырҳарц сара сашьҭам,
Ҭыԥ-ԥхак соурацгьы сҭахӡам.
Шьоук рзыҳәа зегь насыԥуп,
Сара џьа санҟьоит, санԥоит.
Уажә скәал-кәало мҩакы сықәуп,
Зных ус сгәыӷрақәа ԥсаҟьоит…
Дыршьа сымам, кыр сазхәыцуеит,
Сҭазырхаша шьоук аҿуп.
Ӡиаск сырит, хәыкгьы схыҵит,
Исыхьӡомашь ҳәа сыԥшуп.
Ажәеизадақәа, баша,
Уахьнархәып уашьҭан.
Иҟазаргьы узлаҽхәаша,
Ахӡыргара ухәҭам.
Аҽи ацәи мчыла иԥыршәоит,
Акы иақәтәоуп, ҽак ҵакыуп.
Аха ауаҩы хшыҩла дԥыршәоит,
Уи изныҟаәшьагь ҽакуп.
Ацәгьа-мыцәгьа уара иуԥыло,
Удмыртәароуп угәы цаны.
Аӷәӷәароуп, зегь раԥхьа игыло,
Иуҳәогь, ҳәазароуп, ҵаны.
Амц нҵырак ма иаиума,
Ахы цәырҵуеит кыр шыбжьо.
Зажәа еижьаз, уи дуаҩума?
Зны ургәӷны нас узжьо.
Уҳәан-сҳәан еснагь еиҭазҳәо,
Џьа иҽырҭынчны дызтәаӡом.
Ҩыџьа аиҩызцәа ацәгьа рыбжьазҳәо,
Уи дуаҩуп ҳәа дырԥхьаӡом.
Исыздыруам избхашҭыз,
Уаанӡа ҳшыҟаз, ҳшаныз…
Уажә аԥсшәаҵәҟьа сабҳәом,
Бынсывслоит сбымбазшәа…
АЛҨА
Амца шцәоуп аҳәан,
Алҩа цоит ҵәҩанҵәы хыхь,
Аццышә нкаԥсан,
Уаҳа шьҭак ннамыжьт.
Алҩа цоит, ажәҩан ахь ихалан,
Иаҭахушәа ибналарцы.
Ԥыҭрак ԥсҭҳәаки иареи еидхалан,
Нас иара уа иналаӡҭит…
Алҩа иамоуп
Иара ахатә ԥҟара.
Ҩада еихоит,
Игәаҟуа, аҽыркара.
Амца-қьоуқьад иалҵыз
Алҩа иҩеиуа.
Дыршьас иамои
Уажә уи зыргәаҭеиуа?..
1988.
Сыдгьыл, сыжәҩан ҵаулаҿ,
Сзышьҭоу ԥсеиқәырхагоуп.
Абри Адунеи пылҳаҭраҿ,
Уажә зегь са исԥырхагоуп.
21.0.1988.
Суаҭәоушьом, саҵкьыс ухы еиҳаны иубоит,
Ҽазныхгьы зымҩа уҽырԥагьа унатәоит.
Акала уҿаԥхьагьы мап, сыҽхәаӡом,
Сара ҿымҭ сухәаԥшуеит, жәакгьы сҳәаӡом.
12.1.1989.
Схы снапы наҵаргәаны ҳамҭак,
Сгылан схәыцуа, жәак ус имҳәаӡо.
Исзааигәаӡаны избоит сара шәарҭак…
Хы-маҭк ааиуеит, саԥхьаҟа иҳәазо….
Цәҟьаракаҿы зны инкылкаа схысит,
Шьоуки сареи қьафшақәшәа ҳаисеит.
Сыуаҩбжара збоит уашьҭа сахысит,
Сымчқәагьы даараӡа икаԥсеит.
Ақәа леиуа адәы санцәылоз,
Аӡәгьы хьаасгьы сҟаимҵеит.
Сымшқәа исывсыз сышрыхьҵәуоз,
Иаасыдгылазгьы сыцәцеит.
21.12.1989.
СУ АХ ҬА
Сгәы анԥжәаӡа, сацәажәеит суахҭа,
Ирласны иԥнаҵәарц сҵыхәтәа.
Идәықәлеит, зымҩа имараҳәуа,
Бзиа иамбазаап уанаҳәауа.
АА МҬ А
Аамҭа ухы иархәа, ианаамҭоу,
Аамҭа рацәоуп, иагьмаҷуп.
Ирацәоу аамҭа уи аамҭам,
Акгьы узаламхкәа ианца.
АП ОЕ Т
Изын иҟоу доуҳауп, лахьынҵоуп,
Наџьнатә иҟан, иҟоуп, ус иаԥҵоуп.
Ддагәаз, дагьлашәыз, уи дызқәу мҩакоуп,
Иагьибоит, иагьиаҳауеит, зегь акоуп.
Иҟоуп иԥшьоу, сызхықәаауа,
Мамзар ԥсҭазаашьа ҟаломызт.
Бысҭахыуп ауп сызбхыбаауа.
Бысҭахымзар сбышьҭаломызт.
14.3.1994.
Сбыҳәоит, сԥыбымшәан,
Сызусҭоу сзакәу.
Сыгәгьы ԥыбымжәан,
Идыр иҳәатәу.
16.3.1994.
Ламысла бныҟәа,
Бхы иақәҵа пату.
Иакәым бымукәа,
Уаҩрала ишатәу.
Ашьхара-ҿаҩа
Зных ба базцахт.
Баазқәылаз бцәаҩа,
Ҽакала ибыԥсахт.
Зных, сцәырҳауеит, сыҭрыс,
Сгәы аҭҳара еисуа.
Саҩызоуп аҵыс Ашәа зҳәан иԥсуа.
Аиаша, избом акгьы амчны,
Ицәгьоуп ас анхара.
Агәырӷьара сымоуп имаҷны,
Ахьаа уи сызхара.
19.5.1994.
Бысҭахӡам ҳәа сгылахуп,
Арахь зынӡа сеилагахуеит.
Схы са схала исзеилымкаауазар,
Аҽаӡә еиӷьны еилызкаарыда?..
Ацәа сшалоу, сыҭрыс салҵуеит,
Сгәы ԥыбжәоит, цәгьа сбыргәамҵуеит.
Анцәа дуӡӡа цас бишама?
О, сақәбыршәеит сара ашана.
Гәаҟрак сышьҭоуп, исыцааиуеит,
Сцәашьы иакыу ҿыцәаауеит.
Илашьцоуп уажә саԥхьа цәгьа,
Саҿашәазшәа збахуеит цәҟьак…
Саныҵуам сымҩа, снанымшәацт,
Схазыҳәа сашьҭам мыцхәык.
Санышәом сабацәа знымшәац…
Изгарцгьы сҭахым џьа хьымӡӷык.
Шьоук ааиуеит сышҟа, уажә сԥыршәарц,
Сылшара, сымч агәра ргом.
Ирҭахыуп ӷәӷәала сгәы ԥыржәарц,
Зынӡа сзаҵәушәагь рбоит.
…Имацәыст, идыдит… акырӡагь ихьҭоуп…
Агәаҽанызаара ӷәӷәала иҳахәҭоуп.
Ишызбо, гәнаҳала ҳарҭ зегь ҳҭахоит,
Ԥхныгала, аҳаҟьа ҳнықәҵан ҳархуеит.
Ҳаиҟәнагеит, ҳаивнагеит, ҳаиԥырҵит,
Шаҟа шықәса… ҳамҩа ԥхьа ҳамгеит.
Уи нахысгьы наӡаӡа ҳаицәыӡит,
Ҳарҭ уаҳа ҽнакгьы ҳаибамбеит.
Хьаас сызмада, исышьҭада,
Исызҭода гәцаракра?
Сыҩны алҩаҵә ҩазышьҭуада,
Мышкы саныҟамла сара?
Иаҳҭахуп
Аҟәышра, ачҳара,
Хара ахәыцра, амццакра,
Шьҭахь хьамҵра, агәымшәара,
Иацзароуп агәаӷьра,
Аӷәӷәара ахаҵара.
1998.
Ари адунеиаҿ, сҽырсасуа,
Сшықәымгьы, кырӡа схы зжьоит.
Ҽазных снатәоит, ҿымҭкәа схырсысуа,
Цәарала сгәыӷрақәа сшьуеит.
1.5.1998.
Акы сҷышәзар, ак зҩызар,
Иаиурымашь мчык?..
Цәаҳәақәак сгәаҿы иизар,
Ԥхьаҟа сгәыӷуеит хәҷык.
1.5.1998.
Сара уаҩы сибарҭам,
Аха сара зегьы збоит.
Ас аԥсҭазаара хәарҭам,
Зегь акоуп, схы агәра згоит.
2.5.1998.
Исзынамгӡозаргьы схықәкы,
Сыԥшыхьырсуа сыҵам сқәаҵа.
Исҳәеит ишсылшоз кыр рыхкы,
Сшьа-сда иалҵт, иҭыҵит сгәаҵа.
31.5.1998.
Уажә саазқәылаз, акы сазхьуеит, исгәрҩауеит,
Ҽынла сашьҭоуп, сиар сшазхәыцуа ус ишоит.
Зынӡа баша уажә сара стәаны сҩуеит,
Ихадоу ак шсыгу сгәы азыҩуеит…
31.5.1998.
Сажәақәа, сашәақәа, са исынцәахәуп,
Сара истәуп, уаҩы ицәызымгеит.
Маӡашәкы макьаназгь сгәаҵа иҵәахыуп.
Ирацәоуп адәахьы ицәырзымгац.
Иахьа, схи сареи ҳхала ҳаизынхеит,
Ҳаицәажәт, ԥхьа ҳԥеиԥш лаҳархеит, иҩаҳархеит.
Иаабоит, ҳамшқәагьы маҷны иаҳзынхоит.
Аха, ҳахәшҭаарамца, ҳгәыӷоит еиқәҳархоит.
7.6.1998.
Имаҷҩымызт сыԥсҭазаара џьазшьоз,
Аха усҟангьы сгәы зынӡа икасмыжьт.
Сара аԥсшәа саҳәараҵәҟьа ԥхазшьоз Сатәазымбоз, ԥыҭҩык шьҭахьҟа инсыжьт.
7.6.1998.
Еснагь сгәы ак ҭыхоит, ԥхьа исыхоит,
Чҳашьа змам, кыргь сыԥнархеит.
Сыразреи, сқьиареи смыхәеит.
Иаҳагьы наҟ сҭанархеит.
8.6.1998.
Исҳәаша сҳәеит,
Сдац-ԥашәқәа сҳаит…
Изуша зуит,
Изыҩша зҩит…
9.6.1998.
Жәак нсыхәламшәо, сыԥсы кыр изӡахьеит,
Сгәы ԥжәозаргь, сымгылт аӡә ишьҭахь сашшуа.
Са сыԥсҭазаара мҩасны ицахьеит,
Абжьы рго, иҟаауа, иҿыҿуа….
12.6.1998.
Сара сшәышықәсақәа, шьҭак шәысзычҳауам,
Сҽасыршьцылеит сзыниалакь.
Сара сшәышықәсақәа, сара сышҳам,
Сгәы сазырго, сахьцалакь.
12.6.1998.
Исԥырхагам сиԥырхагам, сыҟоуп ус.
Исԥырхагоу сиԥырхагоуп, дагьдауз.
Схы мацараз ус амаҷазгь смықәԥацт,
Уа ԥхаьҟагьы, исҭахыҵәҟьам хьымӡӷы згарц.
12.6.1998.
Уажәы зынӡа исхацәеит,
Еиҳа сеиӷьын ҵыԥх.
Сыбла, сылаӷырӡ амҵәеит,
Кәармакгьы аанымхт.
12.6.1998.
Иааган исымҵоуҵт, избоит, ахыбжа,
Иара уигьы, иуҭахы-иуҭахымшәа.
Исыхәҭазар иқәҵ уи, саԥхьа ишеибгоу,
Исфа-исымфа. Исҭахым, ихыбжа-ҿыбжоу.
13.6.1998.
Сычҳара шмаҷу, уи агәра згоит,
Аха иҟоу инаԥынҵаны избоит.
Абӷьыжә ҳәа абашаз иҵҟатәым,
Идыртәуп, ичҳатәу, ичҳатәым.
18.6.1998.
Агәра ҳгап, адгьыл
Зны иааныжьны ҳашцо.
Иҟаҳҵап уаанӡа,
Иҳалшо ҳзыхьӡо.
18.6.1998.
Ҳныхаԥшьа ду иҟазар кры амчны,
Иалшоит зны зынӡа бахьнархәӡар.
Са сбызхәыцуеит уажә зынӡаск имаҷны,
Мап, сагьбызхәыцрацгьы сҭахӡам.
25.6.1998.
Шьҭа исылалом уаанӡа исылам,
Ирҳәоит, уҟазшьа еиҭамк уԥсуеит.
Аԥсра ҟадыџь хьаас исымам,
Уи саиааижьҭеи кры ҵуеит.
25.6.1998.
Ииашам иҳақым,
Саԥхьа цәҟьак ҳауп.
Ижәбо сара сакәӡам,
Сынаур ауп.
18.6.1998.
Апоет доуҳала деибаркуп,
Ҽа шьоукы дызлареиԥшым рацәоуп.
Уи ус шәкы деимырхха дыркыуп,
Ак аҵкьысгьы ак еиҳауп.
28.6.1998.
Дыҟан зны, зегьы рцас,
Дцон имшқәа ных…
Дииаст гагаҵас,
Игагагь нымхт.
29.6.1998.
Есымша дашьҭан ахьӡ,
Дбадақьит кырӡагь.
Иԥсҭазаара нақәырӡ,
Ихьӡ мааит иахьанӡагь.
29.6.1998.
Сыбӷа ҩеиҵыхымҭаз, гәаҟрак нсыхьӡоит,
Иахьынтәааз ҳәа сызмдырӡо ус.
Иҭацәны сымшқәа ицо сыԥхьаӡоит,
Исымам уажә уаҳа ҽа уск.
4.7.1998.
Ас исылшом са сыхҵәеит,
Цаԥха хьархьарбжьык сгәы ԥнаҵәеит.
Саанарԥшуеит уи, ес шьыжьы,
Шьҭак исзычҳауам абжьы.
4.7.1998.
Сыԥсы шҭоугь шьоук сҵәыуара иаҿуп,
Ҽа шьоукгьы, сзыҳәан, аиқәаҵәа ршәуп.
Сара жәак мҳәаӡо, ҿымҭ сгылоуп, сыԥшуп,
Иааигәаӡоу блак анҭаԥшра, сзыҳәан ихәшәуп.
6.7.1998.
Ауаа еилумхын,
Ганха уԥшуа.
Ҩызас дышьҭумхын.
Уџьыба иҭаԥшуа.
7.7.1998.
Хаан маӡала
Аӡәгьы уизамшшын.
Уус нагӡала.
Шьҭахьҟа ухьамԥшын.
Ԥхьаҟа сгылоит ҳәа
Уҩыза думҭиин.
Схы сырқьиоит ҳәа,
Иҟам умҳәан.
7.7.1998.
Иулмшозар мыцла сумыргәыӷын,
Ҳаҭыр шуқәсҵо, суҳәоит, сгәы сумырхьын.
Амц есымша аиаша азқәа аихоуп,
Шәымцык реиҳа, жәак аиаша еиӷьуп.
7.7.1998.
Уа маӡашәкы иҵоуп, Ҿымҭ ҭынч, инаиааиз…
Зегь реиҳа дфырхаҵоуп,
Игәы нԥжәо, зыбз иаиааиз.
7.7.1998.
Ууаҩреи улшареи агәра мго,
Иажәақәа роуӡоуп.
Зегь реиҳа дҟәшушәа зхы збо,
Зегь реиҳагь длыгӡоуп.
7.7.1998.
Аԥсра ақәуп ҳара ҳашьҭра,
Наунагӡа изқәым хашҭра.
Ауаҩ иқәра изынаӡом.
Ҳабшьҭра маҷуп, иҿиаӡом.
10.7.1998.
Аарцәы ҳусқәа еиҵахома,
Ма ак алмшо ибжахо?
Нырцәы зынӡа илашьцахома,
Мамзаргь еиҳа илашахо?..
10.7.1998.
“Узқәымгәыӷуа уақәшәааит”,
Шәирас иҟоу иреицәоуп.
Ҳаӷоу уи ус дақәшәааит,
Наӡаӡазы дыхҵәоуп.
11.7.1998.
Уажәы исыгуп арымӡаа,
Схы саҿну изжьарц?..
Гагаҵас сниаӡаа,
Зынӡагьы сныбжьаӡп.
11.7.1998.
Разҟ дук ԥхьа исқәашьымзаргьы,
Ус аамҭа згап.
Харантә зегь збартә сҟәшымзаргьы,
Ԥыҭ-чыҭқәак збап.
14.7.1998.
Исзааигәо сҩызцәа неиқәысԥхьаӡо,
Ҭынч џьара стәаны.
Уаҩ дҟамларгьы еиқәысԥхьаӡо,
Избом имбатәны.
14.7.1998.
Сгәы зныкгьы инумырхеит.
Жәак умҳәеит иуаҭәам.
Санҭахуазгьы сеиқәурхеит,
Сзықәшәаз сгәаҟра гәаҭан.
14.7.1998.
Ҳаҭыр уқәсҵарц сыҩны уаасԥхьеит,
Уара хьаасгьы иумкит.
Уи сара акыр ихьаазгеит,
Изиасҳәаӡазеи ҳәагь сахьхәит.
15.7.1998.
Сгәыӷрақәа ргәыӷра уаҵәуоп,
Аха цқьа ҽеила агәра згом.
Сгәы иаҭахыу кырӡа ирацәоуп,
Аха бзиа еснагь исызбом.
15.7.1998.
Умччацәан,
Узыргәырӷьаша ыҟамзар.
Умҵәыуацәан,
Гәаҟра дук умамзар.
16.7.1998.
Ухарԥ узааигәоуп
Уцәа иаду.
Хьаас уикуам
Игәаҵәадоу.
Аԥсшәа уазҳәаз
Иҭ аҭак.
Иуазымҳәаз
Уигь цқьа дгәаҭ.
16.7.1998.
Уммақарын,
“Иусырбап”.
Иузынамгӡар Уԥхашьап.
16.7.1998.
Иахьынамӡо Ушьапы еиҵумхын.
Уеихьымӡа-еиԥымӡо,
Умшқәа нумхын
16.7.1998.
АС АРК ЬА
Сахьанԥшыло избоит ссахьа,
Зынӡа еиԥшым сыԥшра ԥахьа.
Маӡас иаҵо ари асаркьа,
Здыруа сқәыԥшроуп иҟаз анкьа.
18.7.1998.
Иҟалеит ҽакала
Сыԥштәы.
Сгәы, суҳәоит, ухала
Ихәшәтәы.
18.7.1998.
Быблабара сҽацәысхьчоит,
Банзынбо, сарыхьҭшьуеит.
Исҭахыуп ҳаиқәымшәар,
Наунагӡа ҳаинымшәар.
18.7.1998.
Зны-зынла Адунеи сацәыӡыр ҳәа сшәоит,
Усҟан сара кырӡа схы-сгәы ахшәоит.
Адунеи ацәымӡшьақәа иакыуп, иҩбоуп…
Зных… Аԥсабараҵәҟьагь иҟоуп иавбо….
23.7.1998.
Ҭагалароуп, џьқәареи ҿыхроуп,
Сызҭааԥсуа сымхырҭоуп.
Сыкәша-мыкәша иҟоу мҽыӷроуп…
Амш хәарчаруеит, кыргь ихьҭоуп.
24.7.1998.
Аԥсҭазаара са исыгәҭаст,
Атәы иамам ҳәашьа, уышьа.
Ԥхьан сызхьымӡаз цеит имҩас,
Иамаӡамкәа шьҭа хнырҳәышьа.
24.7.1998.
СЫГАГА
Ҭынч стәаны сузхәыцуан,
Уараӡәк усԥырхагамхт.
Ҿымҭ сахьнеилакь усыцын.
Аха, уагьсхырҳагамхт.
26.7.1998
Уҭахызаргь сырҽхәа, сагьырџьа,
Са сзыҳәан урҭ аҩбагь акоуп.
Схы иасырбарц сҭахыҵәҟьоуп аџьа,
Снацәхымҟьо сызқәугьы мҩакоуп…
26.7.1998.
Ауаҩ имҩа данықәхалакь,
Дацәыхҟьоит дызхӡыӡо.
Аха шьҭахьҟа данымхынҳәлакь,
Иҟам усс дызхьымӡо.
29.7.1998.
Сыҵҟьеит зны, аҽыҩеиԥш сыҵҟьеит,
Снеиуан стәала сыццакны.
Аха уа нас сшьапқәа нсыҵҟьеит,
Саанхеит аҽыҩ еиԥшҵәҟьа сакны…
6.8.1998.
Акгьы сашьҭам сара мчыла,
Ма, изгап ҳәа шьоук реиԥш бжьыла.
Сашәа шьҭымҵит уа-ҭынхала,
Сышҟа иааиуеит иара ахала.
6.8.1998.
Уҩнра ду уахымзар,
Уиаҭымны унхашт.
Аиааира уҭахызар,
Аԥсрагьы ухаршҭ.
Акгьы аанхаӡом, зегь ԥсуеит,
Шьоук мхәыцкәа ҭамӷьарк иасуеит.
Рҽеиҭаркуеит зегь еиҭасуеит,
Асы ӡыҭуеит, аӡы мҩасуеит.
6.8.19998.
Иуасҳәари нас? Икәадоу сара схы,
Уахәнатәуазар шәақьк иҭыҵуа ахы.
Кыр сузхәыцхьеит.Уҟәышымшәа узбоит,
Уаагылазар исзеицәоу уӡбоит.
6.8.1998.
Зегьы ззеиԥшу дыжәбахьоу?
Аҽакала игәы жәпахоу.
Зегь ззеиԥшу, дысзыхгом,
Хаан иажәагь агәра згом.
Есымша, гәаҟрак, хьаак сзаԥшьуп,
Сызнықәымгылт сшьапы уаҩҵас.
Уажә сыԥсҭазаара инагәыдҵан ишьуп,
Иамазар акәхарын ус лахьынҵас.
11.8.1998.
Шьоук, зны-зынла ҳагхақәа маҷны иаабоит,
Инамцхәцәаны ҳхы агәра аагоит.
Цқьа ҽеила ҳаԥсыҽрақәа, ҳагхақәа ҳбозҭгьы,
Усҟан, иҟалон, гхак-ҽԥныҳәак ҳмаузҭгьы.
12.8.1998.
ХЫРԤАШЬА ЗМАМ
Зынӡа икьасан рыҽахдырдыруеит ҳагхақәа,
Лассы ицәырҵуам, џьа ицәыҵатәоуп рыҽырхха.
Ԥыҭк ҳариашарц, дара рышҟа ҳхы нҳархо,
Хырԥашьа змам наҳхыкәласуеит, ҳамч мырхо.
10.10.1998.
Сҽаҩра ҭазгалап, шьҭа заа,
Маҷк схы сахәап.
Хырԥашьа змам уажә иансзаа,
Аӡәгьы дахәом.
6.1998.
Шәымш бзиахааит, сыуа, сҭынха,
Аҽаџьароуп уажә схы ахьсырха…
Хырԥашьа змам ааит, уи сагоит,
Уа… Мышкызны зегь ҳаибабоит.
19.7.1998.
Хырԥашьа змам, хырԥашьа амам,
Ашьа, Кәапеила итатәуп.
Егьа улшаргь, гәнаҳара алам,
Ус иҳақуп, иагьатәуп.
Иҟалап улакәзар? Хырԥашьа змам уакәзар?!.
Ҽеирак уҵаны узбом,
Сара хаангьы угәра згом.
19.7.1998.
Зны иааҳадгылоит аҽӡа,
Еснагь аҟазшьа еиԥшӡам.
Иароуп гәбылра злаӡам,
Иахьӡуп, Хырԥашьа змаӡам.
1.12.1998.
Иҟоуп хырԥашьа змам аус…
Иҳақым хырҩаа ауҭар уи ус.
Иҟоуп хырԥашьа змам ҽакгьы…
Дахәарҭаӡам ианааи аӡәгьы.
3.12.1998.
Хырԥашьа змам кырӡа аилкаара цәгьоуп,
Есымша алакҭа ҵархәылоуп ицәгьоуп.
Ҽеила еилкааны уаҩ блала имбацт,
Иззааиз даиааиратә макьаназ дҟамлацт.
3.12.1998.
Егьа уҽазушәаргьы, уҭал-уҭыҵыргьы уцәа,
Аԥсҭазаара иаанартуам амаӡа.
Улахь ианиҵаз уанишоз Анцәа,
Ахаангьы хырԥашьа амаӡам.
Хырԥашьа змам, хырԥашьа амам,
Ҟазшьак, цәаҩак, гәблрак алам.
Ҳарҭ зегь иара амҩа ҳақәуп,
Заа цқьа азхәыцра ҳзын иҳақуп.
ҨБА-ҨБА ЦӘАҲӘАЛА
Сылаӷырӡ аӡәгьы ибарцы сҭахым,
Сыччара уи зегьы игәарҭааит.
Аҩыза ирӡра, уи цәгьа имариоуп.
Ицәгьоу иԥшаара уи ирҳароуп.
Адунеиаҿ иҟоу уаҩроуп,
Ламысуп, қьиароуп, чҳароуп.
Сызҿу сусаҿ шьоук ӷацәоуп,
Шьапҿаршә сызҭогьы рацәоуп.
Саҵашьыцуам уара улшара,
Ухатәы ԥхӡашала иурҳаз.
…Аԥхьаҩцәа маҷны иҳамазаап,
Ҳхы баша иаҳжьозаап…
Ада иалҵуеит ашьа ицаша,
Иухьран иҟоу узахыԥом.
Уажә ишсымоугьы гәыхьрак,
Еиҭах исымоуп гәыӷрак…
Амба аҿынӡа сымнаӡацт,
Иреиӷьу сцәаҳәақәагь миӡацт.
Сшәырҵалқәа рдац-ԥашә рымаҳаӡацт,
Сгәы иҵхо рыбжак сымҳәаӡацт.
Са издыруеит хара имгакәаны исԥеиԥшу…
Иаасыԥгылап, хырԥашьа змам, зегь “Иаҳзеиԥшу”…
СЦ ӘАҲ ӘА
Иреиӷьыз сымшқәа уа иухҭнысҵеит,
Схы-сыԥсҭазаара узкын…
Ҽнак иадамзаргь, шьыри, избондаз сыҩнаҭа,
Сан сызхылҵыз, сынҭаԥшындаз ллакҭа.
30.3.1986.
Сыҷкәынцәа Алхаси, Ахреи, Алиаси
ргәалашәара иазыскуеит сышәҟәы.
АЛ АԤШЫҴАШӘА РА
Сылаӷырӡқәа нрыцқьа-аарыцқьо, ҩык-ӡык зных
инхысҭәалоит.
Сара стәала, кыр сҽыҟажо, ааигәа хаҳә хәҷык
снықәтәалоит.
Хәыцрашәк схаҿы ишеилаҩынтуа, инеиԥхьытта
ицҟьа-шәҟьахоит,
Сахьтәо адгьыл нсыҵабгошәа баны, нас, уа
сҩаҵҟьахоит.
Хьыӡрацара ицошәа инеихоит, сыхҩы ԥацәа,
гәымшәақәа.
Рхы иақәгәыӷуа, рыжәҩа еибыҭан, еицуп
инеицрымшәакәа.
Ирыҵашьыцуагь шьоук рышьҭахыуп, чарҳәара зуа
гәымхақәак,
Ицәыҵагылан уааҳә ҟазҵо, шәыргәындақәак,
хымхәақәак.
Хьымӡӷык рыдхалар рҭахыҵәҟьам, иашьцыламызт
рабацәа,
Жәытә-натә аахыс, урҭ рышьҭамҭа, ԥсуаҵас иуаа
нагацәан,
Рчеиџьыка рнапы иқәкын, рыламыс иаҷыданы.
РЫОЏОА “РЕОА-ЗЫҞР ҚРПРВАПРХ”
– 2002
Ацәгьеи-бзиеи кыр еилырцон, иҟамызт имчыданы.
Сыблаҿ, еиҭах, иаахгылахуеит, сыхҩы ԥацәа џаџаӡа,
Хьаак шрымоу исырдыруа, рцәырҵрагь ус ибашаӡам…
Агәра сырго, шьҭахь ишхьамҵуа, инеихоит, рабџьар
иаҵалан.
Иамуӡаргьы, ишыртәышьҭроу, ршьа рхы ақәырҵарц
хаҵала.
28.6.1999.
СХӘЫ ХЬЫРШӘЫГӘ-ԤШӠАРАҾ
Амш аԥсы ахшәеит,
Имқәацеит.
Кыр сныҟәт, сымч сшәеит,
Иаалашьцеит.
Сааигәа-сигәа
Игом шьҭыбжьы.
Смеида-гәида
Сналҵт ашәшьы.
Кырӡа скарахт,
Ԥхьа сеихеит.
Амза ахьышәахә
Насҿаԥхеит.
Сааилнархит, Кыр сгәы ардеит.
Ԥшак нысҿахәмар
Сааимнадеит.
Ҳауа зҩыдак
Нысхнаҟьеит
Сгәы аарҟәандеит,
Сааихыккеит…
Сҟалеит ҽакалашәа
Сласны.
Ажәҩан схалошәа,
Сԥырны.
Еиҭах, знык ажәҩан
Аахәарчарт.
Ԥҭақәак неижәылан,
Иааиқәмақарт…
Нас, хәыҷ-хәыҷ рыбаҩ
Ааиҿышәшәан,
Ицеит, иныхынҳәны,
Хәык инхшәан.
Ҽа 8ҭа ҟәашқәак
Шьхак инхыҵт.
Еҵәақәакгьы,
Неилацәҟәыст…
Ҽа знык ажәҩан
Ааиҵақьит.
Хәцрак нсыжәлан,
Сааиҵакит…
Слымҳа инҭахәыҭхәыҭт
Акы…
Уи сгәы архыҭхыҭт,
Меитәы.
Жәҩанаҿ сиеаҵәа
Лашон.
Сгылан сгәырӷьаҵәа,
Сыԥшуан.
Хәы-ԥшӡак снаҵаԥшит,
Ҵаҟантә.
Ах! Уахь сдәықәлахьеи,
Шаҟантә.
Хра ҭакнаҳауп,
Ихароуп.
Уантә санкаҳау?..
Ҭахароуп….
Схалап, ақәцәаҿы,
Сгәы мцап.
Схәы, Хьыршәыгә-ԥшӡаҿ
Снаӡап.
16.0.1998.
Шьыжьын, аӡаӡа снаҿыхәан,
Иаарыцқьан сыблақәа ԥсҭҳәала.
Слаша, иӡаӡымкуаз сҽыхәа
Иааҭыган снақәтәеит ԥшьала.
Снықәлеит, адәаӡара цәӷәыхаа,
Нкылашьа змамоуп ахы.
Иубоит сышьҭақәа ҭӷәыхаа,
Ирнуп уа агәаҩа, ахәы.
Саҿалеит сшьанҵамҩа, схала,
Мҩацәгьарак зныхгьы сазцеит…
Исҭахуп схәы-ԥшӡара схалар,
Ԥхьа иҵҟьаз ԥыҭҩыкгьы срыхьӡеит.
Избап, исзыҟаҵар ԥсыхәак,
Сышхало, схы агәра.
Еихоит, иӡаӡымкыз сҽыхәа,
Ашьапаҵа амца аҿыддуеит…
4.10.1998.
САРА ЕСМЫША СЕИԤШӠАМ
Сара есымша сеиԥшӡам,
Зных, сгәы шыԥжәо инсхҟьоит,
Сусқәа-сҳәысқәақәагьы срыԥҟьоит,
Аха, зынӡагьы сзаҵәӡам.
Сара есымша сеиԥшӡам,
Зны слахҿыхуп, зны ҿымҭ стәоуп.
Зны ак сыгәҭыхоуп, иԥхасҭоуп,
Аха, агәкаҳарагьы ԥшӡам.
Сара есмыша сеиԥшӡам,
Зных, схаԥыцқәа еихарӷәӷәоуп.
Ҽазных, гәыла кыр сыӷәӷәоуп
Аха, схықәкаҿы снаӡам.
Сара есымша сеиԥшӡам,
Зных, слабжышоит, схы-сгәы ԥжәоит,
Ацҳа сшықәу, агәҭа хжәоит,
Аха, хьаасгьы искӡам.
Сара есымша сеиԥшӡам,
Зны сызныҟәом, сымч каԥсоуп.
Ӡәырҩы, исԥылогь ргәы хәаԥсоуп,
Аха, хьаас уи сзаԥшьӡам.
Сара есмыша сеиԥшӡам,
Зны аӡә ак сиҭоит, ҽаӡәы игоит,
Сышгәаҟ-ҵәаҟуа зегьы ирбоит,
Сныруеит ӡиас дук, хәашьӡа…
Сара есмыша сеиԥшӡам,
Зных, са сыгәаӷьра ӷәӷәаӡоуп,
Зных, сышгыло, сҿаббаӡоуп,
Иара схыҵәҟьагьы сҭахӡам.
Сара есмыша сеиԥшӡам,
Зных, сааҟәымҵӡакәа сҩуеит.
Ҽазных, жәак сыҿшәом, сгәырҩуеит,
Аха сымшқәа сгәы рхшәаӡам.
Сара есымша сеиԥшӡам,
Еснагь сҵәыуаларгь иԥшӡам.
Аӡә ак сиҭап ҳәагь сыԥшӡам,
Схы са сақәиҭуп, схьыԥшӡам.
Сара есымша сеиԥшӡам,
Кыргьы сыгхап, исоуп агра,
Аха ӷәӷәала изгоит схы агәра,
Схәы кьышәкьышәраҿы снаӡап.
6.0.1998.
Сара схьаа, ус сгәы иҭасшьып,
Изысҭахуи уаҩ ирдырра.
Суахҭа ааира инаԥысшьып.
Иснаҭазар заа анырра.
Сшьара сықәҟьоуп, зынӡа сахӡам,
Ирацәаӡоуп уажә сзызхәыцуа…
Аӡәгьы илаӷырӡ аар сҭахӡам,
Сара сыԥсы анысхыҵуа…
15.0.1998.
ЗНЫМЗАР, ЗНЫ
Знымзар, зны,
Ак сҵап, ак зуп.
Знымзар, зны,
Ак сҳәап, ак зҩып.
Знымзар, зны,
Ҳәынҵәак, бнак сылсп.
Знымзар, зны,
Џьа акы сазкылсп.
Знымзар, зны,
Цәгьаракгьы згап.
Знымзар, зны,
Бзабаакгьы збап.
Знымзар, зны,
Маҷк сгәы сыԥсахп.
Знымзар зны,
Цәқәырԥак сазцахп.
Знымзар, зны,
Сҳақ џьа инаӡап.
Знымзар, зны,
Схықәкы сахьӡап…
Знымзар, зны,
Сӡыхәашь сыӡхыҵп.
Знымзар зны,
Цқьа схы сазхәыцп…
Знымзар, зны,
Сҭынчӡа сынхап.
Знымзар зны,
Сымра схаԥхап.
Знымзар, зны,
Икылблаа схысп…
Знымзар, зны,
Сышьха ҳарак схыҵп.
28.0.1998.
Исымҳәацт снагылан сҩыза ицәгьа,
Сицхраауан, уи еиҳа иус аныцәгьаз.
Зегь акоуп, уи сара шьапҿаршә сиҭон,
Маӡалакәын, зынӡа иаахтны ҿиҭуам.
Аамҭақәакырз, уа, сгәы ԥызжәоз среисны,
Санцалозгьы ыҟан, урҭ сынреҩсны.
Мап, дсымшьыцт Сара аӡәы снаеихсны,
Аха, сымшқәа исшьхьоу рацәоуп, среихсны.
29.0.1938.
САРА СЫЗУСҬА?
Сара, сызусҭа?
Сара, агәаҟра дуқәа збаз,
Сара, аиааира дуқәа згаз,
Сара, иршьны ибзахаз,
Ак зылшаз, нас, шәк зыгхаз.
Сара, сызусҭа?
Сныҟәоит, сыҟоуп, саӷа ицас,
Иҭысҵаауеит Нарҭаа рҵас.
Смыҵҟьаӡакәа, ҭынч, сҽынкыл,
Са сизҿлымҳауп Абрыскьыл.
Инасгәыдҵан шәынтә сыршьхьеит.
Ргәы сықәԥымҵәо, шәынтә сыржхьеит.
Зегь акоуп, иҭалт сыԥсы,
Мычла дсыхәарҭам уаҩԥсы.
Сара сызусҭа?
Са саԥсыуоуп, уи сахыҽхәоит,
Акы анагха, са сыԥсыҽхуеит.
Мчык сынаҭоит, ԥхьаҟа исыхоит,
Сыԥсҭазаараҿ кырӡа исыхәоит.
Сара, аҭоурых дуӡӡа змоу,
Аԥсуа хаҵа ишьацқьа злоу.
Иазмырсц хаангьы зшьамхы,
Зыжәлар ирықәызҵо зхы.
Сара сызусҭа?
Сара агәаҟра дуқәа збаз,
Сара, аиааира дуқәа згаз.
Сара, иршьны ибзахаз,
Ак зылшаз, нас шәкы зыгхаз.
1.10.1998.
Ӡәырҩы ршәоуп,
Русқәа хьшәоуп.
Бжаҩы рџьоуп,
Иго, ибжьоуп…
Иҽаҳреикт,
Иҽырхеикт.
Урҭ ргәы ԥжәоуп,
Рхы-ргәы ахшәоуп.
Иҽирымчт,
Ирылхыуп рымч.
Зегь ирҭынчт,
Ирықәхәлоуп Рымш.
Иа ицәа дҭыҵт,
Рцәа иҭаӡыӡт.
Зегь рыцәгоуп,
Русқәа цәгьоуп…
Уаҩ ак иимҭт,
Аӡәгьы ҿимҭт,
Иршәехьеит,
Ишәаҟьеит.
Имарианы,
Дмираны
Ҳа ҳзы дшоуп,
Дзықәтәо ԥшоуп.
Ԥхьа ҳазцом,
Ҿыцк ҳазҵом.
Ҳусқәа бжоуп,
Кырӡа ҳжьоуп…
1.10.1998.
Мап, акгьы ус баша иныҵашәкәа ицом,
Акгьы, хықәкыда разҟыда ииӡом.
Иамоуп аԥсҭазаара ахатә ԥҟарақәа,
Ицом инауаҩсны ус, уамаркаракәа.
Зны, сыҩуа, скәал-кәало уа шьоукы срышьҭан…
Уажәгьы, сгәы саман ицоит,рышҟа исыхуа.
Ҳамшқәа, ҳашықәсқәа, инрыжьуеит зегь рышьҭа,
Аха, мшәан, избомеи, уажәы рхы-рҵыхәа…
3.10.1998.
С АЖӘ А
Хьаа хҽыгоуп,
Ихыԥҽыгоуп,
Зны сарччоит,
Зны сарҵәуоит.
Кырӡа исыхәоит.
Уи, сарҭынчуам,
Мап, ҳаиқәымчуам.
Зны имараҳәоит,
Исылмшо иаҳәоит.
Насх, аҽӡахуа,
Ицоит ишзахәо…
Зных, ахала,
Иааи, иаасхала,
Исҿагәыбзыӷуеит,
Сагьаргәырӷьоит…
Ԥхьа саргәыӷоит…
Сыҟам цҭәала,
Саргьы стәала
Сымца сҩаҵхуа,
Амаӡа аҵхуа…
Сашьҭоуп, сашьҭа,
Схыуп иара ашьҭа…
Насх, сахьнеилакь,
Уа са исыцуп,
Иааиуа ҿыцуп,
Зынӡа иҭәицуп,
Аха, икәицуп…
2.10.1998.
Ҩ -Л А К
Еидшыланы, ҩ-лак еибафон,
Еибарԥсуан рыхәцәқәа ԥибаҵәҵәон…
Шьоук гыланы рааигәа илафуан,
Хьаас имкы, иччон, дара нибарҵәон.
Еиҟәырхит нас, лабала ирысны,
Изыхҟьаз гәарҭон, ирзеиқәымкуаз.
Ибыргыу ак рымамызт усны,
Урҭ баша бҩазаарын еимаркуаз.
4.10.1998.
Егьа уҳәаргьы, иуургьы,
Ухы агәра угароуп.
Узҵо, кыр ихьанҭазаргьы,
Ԥхьа ушаҵо иугароуп.
Ус заамурак уақәшәаргьы,
Ичҳауа угәы урдароуп.
Уавсыргьы, уакәшаргьы,
Ҩадарашьҭахь, ладароуп…
7.10.1998.
Ҳаԥсы злаҭоу, зегьы-зегьы гәыӷралоуп,
Иахәҭамкәангьы зны-зынла ҳгәырӷьалоит.
Шьҭа ҳҟәышзароуп, ус агха ҳмыхьлароуп,
Амш-дуӡӡа, ак ҟамҵакәа иаҳмырхәлароуп.
Зны-зынлагь, ишаҳхаҳго гәыхьралоуп,
Ҳаиҷаҳароуп, ишауала иаҳҳмырхьлароуп.
Зда ԥсыхәа ҳамам, ҳзын иԥшьоу, ҳазхәыцлароуп.
Ҳкаҵәара-ԥшӡахь ҳхалароуп, ҳагьхыҵлароуп.
Ҳҷынҷаны ҳаибамкроуп, ҳабла ҭибымхроуп,
Аӡәи-аӡәи ҳаицхырааны ҳашьҭибахроуп.
Хҭак еицҭаршәуа, ԥсыцқьала ҳаицныҟәароуп,
Ишҳалшо ала ҳауаажәларгьы ҳрыхәароуп.
Аӡәи-аӡәи ҳарҭ, ҳацәгьа еибамҳәароуп,
Иҳагхо, иаҳхьаау, иаахтны еибаҳҳәароуп.
Ҳҳәоу еиқәшәо, ҳаизааигәан ҳаилаҵәароуп,
Ҳаӷа иҿаԥхьа, ҳҭаҷкәымқәа еицаҳраҵәароуп.
Ҳарҭ ҳанҭахоз, ҳазлаҭахоз ӡхыҵралоуп,
Ацәқәырԥа ҳақәԥароуп, ҳагьӡхыҵлароуп.
Аӡәи-аӡәи ҳарҭ ҳаиҵамшьыцлароуп.
Ԥхьаҟа ҳԥеиԥшхә, ҳҵеира ҿиароуп, ирыцлароуп.
Зны ӷәӷәала ҳҵәыут, аха зынгьы ҳгәырӷьароуп,
Анцәа иҟынтә иҳаҭәашьо иахаҳмырҟьароуп.
Ауаҩытәыҩса иԥсы злаҭоу гәыӷралоуп,
Уи адагьы даҽа хәшәыҟам, ҳгәыӷлароуп.
Ҳарҭ ҳԥацхақәа, алҩаҵә хәхәаӡа иркылслароуп,
Аҵеи диит ҳәа аҵықь-сықьҳәа ихыслароуп.
Иҿымцәаароуп ҳахәшҭаарамца, ҳзеиқәзароуп,
Ахьаца-мҿы аҷҷа ибылуа иаҳзақәзароуп,
Ҳжәытә-џьынџь хнышьар аҳаҭыр ду ҳзақәзароуп.
11.10.1998.
КЫРӠА ИЦӘГЬОУП
Кырӡа ицәгьоуп,
Аџыр еиԥшҵәҟьа аҭәара.
Кырӡа ицәгьоуп,
Ҭынч, ак ҟамҵа атәара.
Кырӡа ицәгьоуп,
Иацәажәара агаӡа,
Кырӡа ицәгьоуп,
Данухәаԥшуа дҟәазгаӡа.
Ҭакԥхықәрак имаӡамкәаны зынӡа.
Ак узиамҳәо, илымҳа унҭахәыҭ-хәыҭ маӡа.
Кырӡа ицәгьоуп,
Зегь удыруа, зегь убо.
Даныҟам уааигәа,
Зыгәра уго.
Кырӡа ицәгьоуп,
Уларҟәра ианашьҭоу,
Есымша,
Дара, рхы ак ҭаӡамкәа
Иҭыԥшша.
Еснагь ирыхәҭаӡамкәан
Идырҽхәоны,
Авсшьас иамоуи,
Уи зегьы-зегьы чҳаны.
Кырӡа ицәгьоуп,
Урыҵадырӡрац ианаҿу,
Уара, акгьы улмшуа
Уанхәаҽу…
15.10.1998.
Уаха, ҳла, иааҟәымҵӡакәа иууеит,
Ишазҳәам здыруеит, зынӡаскгьы ҽеирак.
Аҵх-лашьцара иалыҩ ала ууеит,
Иҟанаҵомеи уи, ус џьара ҿеихак.
Наскьа, қәыџьмақәакгьы уа иааилаӷзит,
Саарыхьҭшьит, сцәа-сжьы сынҭаӡыӡт.
Ҵҟа, акәараҿы бгахәыҷқәакгьы инацдырӷзит,
Анаџьалбеит, изызҳәоишь? Ицоит сгәы ҭыҵ…
Иааҟәымҵӡакәа ҳла уаха иууеит,
Исныруеит, ишазҳәаӡам ҽеирак.
Ацх-лашьцара иалыҩ ала ууеит,
Иҟанаҵомеи уи, ус, џьара ҿеихак.
16.10.1998.
А МШ: Ә А
Аныҟә хыҵреиԥш амшқәа цоит,
Зных, сҽырцәыхьчо сыԥсы зӡоит.
Аҽазных, аԥхӡы сҿашуп,
Исырымҭац рцәызгарацы саҿуп.
Амшқәа цом уа шьҭак нмыжькәа…
Уи ҳаблақәа цқьа ирымбозаргь.
Ҳашьҭаҩлароуп, ҳгәы камыжькәа,
Ҳамчи, ҳалшеи агәра ҳгозар.
17.10.1998.
Сцәыҵаршьырцу?
Сышьҭа ихыу,
Сара исхаҩуа?
Срыцҳашәшьарцу?
Исҭахым,
Усоуп сцәаҩа.
Егьарыла егьа ҟаҵа,
Иамам ӡбашьа, Уаҩ изыӡбу илахьынҵа,
Изалшом цәцашьа.
Аӡәгьы илаԥш сара исхым,
Снеиуеит ԥшьаала.
Срыцҳашәшьарцу?
Исҭахым,
Усоуп сцәаҩа.
1.10.1998.
Ари схьаа, ари сгәаҟра,
Нҵәашьак амаӡам зынӡа.
Саргьы исылшом шьҭа уиаҟра,
Исҳәоит иаартны акгьы мӡа.
Сԥацәа ахьыҟоу, уахь шьҭа саҳәоит,
Даргьы ԥшхап уа, исызгәыкуа.
Сгәы ак ҭыхоит, насх саахьаҳәоит,
Илеиуеит сылаӷырӡ сҿыкәкәа…
6.10.1998.
Ахра Кәарҷиа изкны
Дара акырӡа
Дрыцҳауп, дрыцҳа.
Игәахәтәы дмахьӡа
Ихырҵәеит ицҳа.
Уск даламкәа,
Ихы иҭаӡамкәа.
Ихарамкәа,
Игәы иҽанӡамкәа.
Дызгоз ахы
Иқәшәагәышьеит.
Дзамыхәт ихы,
Дҭахагәышьеит.
Аӷәӷәаразы,
Иџыр-еихамцаз.
Хаҵак изы
Шьҭахьҟа ихьамҵуаз.
Аԥсра мыжда
Ус иаҭәашьоуп.
Уаҩ иақәшәашьа –
Ихаҵашьоуп.
Сзыцәом уашьҭак,
Уи ус иатәуп…
Ицәгьоуп иҳақ,
Шьала ишәатәуп.
11.10.1198.
Салахеит, сзалҵуам, сӡиас аӡмыжь,
Ацәқәырԥа ӷьыра сҿаҵәоит, хрыжь-хрыжь.
Сымч зегь еибыҭан стәала сеихоит.
Ҭәыцк сахьынҳалап, мамзар сҭахоит.
Мап, акгьы сыхәом, сыбла иабоит,
Аҽура хыцәгьеиԥш сышьҭԥаа сагоит.
Иахьынӡасылшо усгьы сықәԥап,
Ҟәарак схықәныжьлар насыԥуп, сеиқәхап.
23.10.1998.
Ишсаҭәоу хаҵаҵас,
Мышкы сымԥсырцу?
Сҵас, ҵааҵас,
Мамзаргьы сыӡҭырцу?
Ихасҵом, ихасҵа.
Сара ссым, сагьҵаам,
Схы-сгәы ахшәом ус заа,
Сыхгьы агәра згароуп.
Хьымӡӷгьы сымгароуп.
Сыҟоуп ус, стәалаҵәҟьа.
Сҵәыуарцу кьыжжыҳәа,
Сыԥсы шҭоу сышәжы ҳәа,
Иаҭәам ахаҵа.
Ихасҵом ихашәҵа.
Цәгьаракгьы сыҵаҵәҟьам.
Са суаҩуп, слаҵаҩуп,
Сныҟәаҩуп, сыԥшааҩуп…
Сыҟам ус, сҳәаш-гашуа.
Сықәым дәык мышгашақә,
Имаҷзаргь сылшаҵәҟьа.
Исмымамзаргь насыԥҵәҟьак,
Ус изуам унсықәҵәҟьаргь.
Кыр шықәса шсыцәцазгьы,
Иҟоуп ԥыҭк сзыхьӡазгьы.
Сџьа ҟәыншьо сгылаҵәҟьам.
Ԥхьа сымҩагь сазхәыцуеит,
Цәҟьарагәык скылԥш схысуеит.
Ианҭызгах са сабџьар,
Иҳақуп уи самжьар,
Сҿахәы сҳәарцгьы сҭахыҵәҟьоуп.
18.10.1998.
ДЫЦЦАКУЕИТ
Дыццакуеит уи, дыццакуеит,
Есымшааира дыццакуеит.
Амҩа дықәзар дыццакуеит.
Есымшааира дыццакуеит.
Ихы ак ҭамкәа иҭыкәкәоит,
Дкарахт, аԥхӡы иҿыкәкәоит.
Зегь акоуп, уи дыццакуеит,
Аҩы ижәуазаргь, дыццакуеит.
Ус ӷәӷәак дақәшәаргь дыццакуеит.
Кры нычҳатәугь дыццакуеит,
Нас, аҵыхәтәа, ихы икуеит…
24.10.1998.
УАХА
Аҵх ҿаҳауп, жәак аҿыҵшәом,
Аԥша-ҟәандагьы ҿаҳауп.
Еҵәак жәҩанаҿ сыбла иҵшәом,
Иара аеҵәагь ҿаҳауп.
Доуҳак амоуп аҵх кыр амчуп,
Аԥсабара еиқәшьшьы.
Ацәа иалоуп, аҵх ҭынчуп,
Игаӡом џьаргьы шьҭыбжьы.
25.10.1998
Иалҵуам сгәы иалоу, уи ҵәымӷуп,
Зегь аԥсшәа раҳәара сцәымӷуп.
Сынрывсуеит рыбла сыхгылом,
Сеиҷаҳауеит сыдгьыл, сзықәгыло.
Зных, сныҟәоит Сара мҩапала,
Сҟалеит уажә зынӡа ҽакала.
Ҽаӡә ишҟа ииазгом схара,
Сыҟазар сҭахыуп ус, схала.
25.10.1998.
Сзымныҟәаӡо сызлахаз ҳәынҵәоуп…
Сааԥсеит, скарахт, сҿажәкуеит, сӡышуеит.
Са санҵәыуо исыцҵәыуо рацәоуп,
Аԥсабарагь лаӷырӡышуеит.
Аҽазных, схы агәра сымгошәа,
Исымамшәа зынӡа гәыбылра.
Сгәыӷра хәҷы збоит цәашьҵас иӡҭуашәа,
Иаҿушәа маҷ-маҷ абылра…
27.10.1998.
Ӡәырҩы аҵәы дыршеит,
Сшьақәҟьаӡеит, сыбрит.
Сԥацәа ҩыџьа сцәыршьит,
Сыҩнра ду рыблит.
Сцәа-сжьы ӡыҭит, исыгхеит, Сааилыршьт хыма-ԥсыма…
Сзаҵәны адәы сықәхеит,
Хыҵакырҭа сымам.
7.11.1998.
Иааҟәымҵӡакәан иҳәҳәоит са сыԥсы,
Аха хьаас икым уи уаҩԥсы.
Сгәы иацнарӷзуеит, инҭыганы абжьы,
Хьаак сырҭоит рыҩбагьы, иахьрыду сжьы.
Уахгьы-ҽынгьы изаҵымҵт аџьабаа,
Иҟамлеит урҭ рзыҳәаны бзабаак.
Иҳәҳәоит, иааҟәымҵӡакәа сгәы-сыԥсы,
Ҭынч, ашьшьыҳәа, ирымшьацт ҽнак рыԥсы.
15.11.1998.
Сыбла зсымоу,
Ҽеила зегьы збарцоуп.
Слымҳа зсымоу,
Уигьы цқьа иаҳарцоуп.
Сҿабба сгылар,
Хаҵарам, исаӡроуп.
Схы ансхагыла,
Иҳақыу – қәнагак аӡброуп.
16.11.1998.
Сзаҵымҵит агәырҩа,
Сзаҵымҵитеи.
Ҭаха снамҭт, сагеит сырҩа,
Сарӡыҭитеи.
Дыршьа сымам, исыхәо шьҭа,
Сҭанархоитоуп.
Сҽасҭарым, еиҭах сеихоит,
Ус схы зжьоитоуп.
17.11.1998.
Сниас сцап, наҟ зынӡа сыҟаӡамшәа,
Ҵаҟа адгьыл аҵа сныҵахьшәашәап.
Сшашьцыламгьы сара зынӡа урҭқәа,
Ус еиқәтәап уи ала саҳиҭ-қәиҭқәа.
Иаақьып-шәыпып сызҭахыу, аӡәык, ҩыџьак,
Даанхаӡазар сыуак, сҭынхак, сҩызак.
Иадыркып цәашьқәак, сыҩнраҿ ҳамҭак,
Хәаџьак днахарԥхьан иҟарҵап ҳаҭмак…
27.11.1998.
Акгьы сырҵара аҭахӡам,
Акгьы сашәымҳәан.
Зегь збоит, исаҳоит, схәыҷӡам,
Сеилымкаа шәысмацәҳан.
Сыҟоуп, са схала сзаҵәӡа,
Сынхеит сымала.
Аха схы-сгәы ҭацәӡам,
Исҭахым шәсывалар.
5.12.1998.
Ажәҩан сшалаз зны кыр сымҩахҟьеит,
Исымамкәа ԥсыхәа.
Аԥсҭҳәақәа исыжәлоз срынԥон, уа, срынҟьон,
Шьҭахьҟа исыхон.
Адгьыл анықәԥшра са сазгәышьуан,
Сӡышон, уа сҿажәкуан.
Мҵәыжәҩада сԥыррашәа баша схы зжьон,
Скаҳар, сыҵҟьа-шәҟьон…
6.12.1998.
Ҿыцк аҵарагьы сзаԥсам,
Жәак аҳәарагьы сҭахӡам.
Сусқәа ҽеим, иԥхасҭоуп,
Сцәа-сжьы хьшәашәоуп, сыԥсы ҭоуп.
Иҟасҵарц сҭахым иахәҭам,
Агыгшәыг аԥсы сызҭам.
Сыҟоуп схала, ус сеихоит,
Зынӡа амаҷгьы сызсырхоит.
6.12.1998.
Аӡәгьы иаумҳәан, иухаршҭ,
Иуаҳахьоу, иубахьоу.
Зынгьы шьҭахь унхашт,
Уазхәыцп иухыугахьоу.
Зных, аамҭала урхашҭп,
Хьаасгьы иумкын.
Уцәаҳәақәа мыӡп, еиқәхашт,
Ушә-гәашә мап, иакрым.
6.12.1998.
Уара амал ду укыуп уажәы,
Са акгьы сымам.
Шьҭа абриаҟара санажәы,
Сазхьуам исылам.
Уара малла ихыухт зегьы,
Са сзакәыхи.
Уа сатәоумбаӡеит зынгьы,
Сгәы зысурхьуеи.
Уаамҭа шыуҭахыу иугоит,
Уҟоуп қьафла.
Мҵык саҟароушәагьы субоит,
Уцәажәоит лафла…
Мышкы, иҳамоу зегь мҩакоуп…
Узымҩахыҵуам.
Ҳаиҟарахуеит уа… зегь акоуп,
Суҵашьыцуам.
Цәаҳәақәак са сҟнытә инхоит,
Сгәы карыжьуам.
Урҭ са сыхьыӡ еиқәдырхоит,
Уара? Акгьы узныжьуам.
6.12.1998.
АБЖЬЫ
Уҽырӷәӷәа! Абааԥсы Заур!
Уҵәҩаншьап ирӡт, уихьӡа агьааур…
Ҽнак уиит, ҽнак уара уԥсуеит,
Иухьзеи! Угәы аҭҳара еисуеит…
– Абааԥс! Уҽырӷәӷәа Заур!
Иҳақыуп ԥхьаҟа иузаур.
Агәырҩа уҽамҭаӡан зынӡа,
Ууал-ԥшьа… Ухаҵоуп инагӡа!..
10.12.1998.
Сара сзынхьуа, акыҟаӡамкәоу?
Мамзар иарбан, уажә са ҭыԥкаҿ сзамко.
Ҳақла истәу ус ҭыԥк сымаӡамкәо?
Сымҩахәасҭа мамзар ԥхьаҟа самго.
Мшәан, избан, нас, сгәы зынӡа изҭынчым,
Акы иакыуп уи, еснагь еимырхха.
Уахгьы-ҽынгьы сеихоит, акгьы сымчым,
Уаа Анцәа ду, суҳәом сеиқәырха…
16.12.1998.
Ҳхьаақәа, ҳгәыхьрақәа,
Зегьы-зегьы башоуп.
Ҳхәыцрақәа, ҳгәыӷрақәа,
Зегьы-зегьы башоуп.
Ҳачҳара, ҳхыбаара,
Зегьы-зегьы башоуп.
Ҳхалара, ҳлыбаара,
Зегьы-зегьы башоуп.
16.12.1998.
Слахьынҵа сазцасуам, аԥсра сацәшәаӡом,
Гәыӷра дук сымам сазԥшым џьанаҭ.
Сан лҳақ хааны са исызшәаӡом,
Анцәа ду, уи зегьы суҳәоит иазгәаҭ.
Сыԥсы наунагӡаз ҳазшаз исанишьаз,
Хьаада исыргьыжьуеит, уи, ианахәҭоу.
Сара, аԥсҭазаара сыҭаны сзишаз,
Адгьыл сықәзарцоуп хьымӡӷыда, ишахәҭоу.
16.12.1998.
Снаԥшхьеит,
Сааԥшхьеит,
Сҩаԥшхьеит.
Исырԥшхьеит,
Слаԥшхьеит,
Исынԥшхьеит.
Сырҟьахьеит,
Схы ҭҟьахьеит,
Сгәы ҭҟьахьеит.
Сымч сшәахьеит,
Сгәы ԥжәахьеит,
Схы ԥжәахьеит.
Сеихахьеит,
Сдырххахьеит,
Сықәԥахьеит.
Сырхәхьеит,
Сыршьхьеит,
Сыржхьеит.
14.12.1998.
Акала иҟан, урҭ, ҳабацәа, акала иҟан,
Зны аӷацәа нырхаԥаны русқәа рҟьалан.
Иҷынҷаны аӡәи-аӡәи еибадырфон,
Еизааигәаз неидтәаланы рхьаа еибырҳәон.
Ргәыла ицәгьа, ргәыла идырҳәон, нас иахыргон,
Акры еилызцуаз, хара ихәыцуаз, уи зегь гәныргон.
Акала иҟан, урҭ ҳабацәа, акала иҟан,
Икәакәы-цакәкәо, ҳара иҳашьҭан, иахьа иҟам.
Ихандеиргьы, иҟарҵалакь, акгьы рныԥшымызт,
Ақәԥарахьы, шьоукгьы еихон, акгьы рымчымызт.
Ҳаӷа усҟан, аҵарбел еиԥш ижәуан ршьа,
Еихон, еигәон, афырхацәа, ирурц ршьа.
Акала иҟан, урҭ, ҳабацәа, акала иҟан,
Анагақәа, аӷәӷәаӡақәа, иршьит, иҟам.
Уа шаҟаҩгьы ак рхарамкәа наҟ иахыргеи,
Ирылшаӡахьеи сыжәлар рыцҳа, шаҟа рхыргеи…
27.12.1998.
Уажә зынӡа ҽакалоуп сшыҟоу,
Ԥхьан аиԥшгьы акәӡам сышныҟәо.
Сыблақәа ҵәык уа ианхысла,
Иуадаҩхеит инкылкаан схысра.
Аҽаԥсахт сгәаанагара, схәыцра,
Салагарцы сҭахуп зегь ҿыцла…
Исылымшарцу сышьхара ахыҵра?!..
Снышьҭалар сыбла ихгылоуп ԥхыӡла.
АԤСҬАЗААРА
Аԥсҭазаара, дәкаршәрам,
Дәеиужьрам, иашарҭам.
Иҟәаԥа-ҿаԥароуп,
Гәаҩароуп, тышароуп.
Аԥсҭазаара – ӡра ақәым,
Нҵәара ақәым,
Ԥсра ақәым.
Ҳаракыроуп, лаҟәыроуп,
Ҩадароуп, ладароуп.
Аԥсҭазаара хьаауп,
Ихыхьуп, игәыхьуп,
Уи иамаӡам ҳәаа,
Иҷыхьуп, икәыхьуп.
Аԥсҭазаара иамоуп
Маӡа зқьы ҵәахны.
Аҵдырра, аилкаара,
Уи ус имариам.
Иҭынчны зны инудҵуеит,
Ӷәӷәала угәы хәны.
Ҽазных, аҽартатан,
Иухнацоит угырҩа.
Игәыбзыӷуп, иаԥсышәоуп,
Ацәаҩа аӡоит,
Зегь ачҳауеит
Ирнышәоит,
Хықәкык нанагӡоит…
Аԥсҭазаара – хыцқьароуп,
Ԥсыцқьароуп, гәыцқьароуп.
Аԥсҭазаара қьиароуп,
Ламысроуп, ҳаҭырроуп.
Аԥсҭазаара – уи ҿиароуп,
Уи зҳароуп уи уаҩроуп.
Аԥсҭазаара зных,
Хы фагоуп, гәы фагоуп, ԥсы фагоуп,
Ҽазных, гәыҭгагоуп,
Хы ҭгагоуп, ԥсы ҭгагоуп.
Аԥсҭазаара, гәышьҭыхгоуп,
Хышьҭыхгоуп, ҽышьҭыхгоуп.
Уарӷьацоит, ухнарҵәоит,
Уаргәыӷуеит, уаргәырҩоит.
Уарныҟәоит, нас уартәоит…
Уракә-дац ушьҭӡахуеит,
Зных, ҵәҩанҵәы ушьҭнахуеит.
Угәахәтәы уахьӡахуеит,
Нас, хланҵы уагахуеит…
Аԥсҭазаара – уаароуп,
Ацашьа, ааҩнахшьа,
Уи алцәырӡысроуп.
Иаԥхогь ауаа роуп,
Ианыцәгьоугь аҟазшьа,
Ҳара ҳгәы мыҭрысроуп.
Зных, аҽаҵәахуеит,
Насх, уи, аацәырҵхуеит.
Игәыбзыӷыуп,
Имҽыӷуп.
Уи, уарччоит,
Уарҵәыуоит.
Ушьҭнахуеит,
Уланарҟәуеит,
Ех, иамоузеи,
Мшәан, аҵас ҳәа.
Узавалом мап,
Уи цасҳәа.
Аԥсҭазаара, Гәаартроуп,
Хаартроуп.
Ԥсаартроуп,
Ихыркуп,
Иԥсыркыуп,
Ихьӡыркуп.
Аԥсҭазаара –
Гәаҟ-ҵәаҟроуп,
Лак-ҩакроуп,
Еицамкроуп.
Иаамсҭашәоит,
Иааҳҿашәшәоит,
Еиҭашәоит.
Ишнеиуа,
Ибыруеит,
Барбалҵас
Џьа игҿасуеит.
Зных, рашьҵас
Иԥыруеит.
Ҽазных,
Ҭынч, иаанҿасуеит.
Зных, ҳажьоит,
Мдырс ҳашьоит,
Ишҳамуп.
Зных, ихәшәуп,
Иҳарамуп,
Зны иразуп.
Ихаауп,
Зных иашоуп.
Игәабзыӷуп,
Зныз ихжәоуп.
Аилкаара
Кыр ицәгьоуп.
Аԥсҭазаара –
Цәқәырԥа ӷьуп.
Ҵа змаӡам мшынуп,
Зны ихԥароуп.
Иџьбароуп
Ҽазных, иҭамамуп.
Зны иразуп,
Уаргәырӷьоит,
Уаргәыӷоит,
Ԥхьа иухоит.
Ҽазных, уланарҟәуеит,
Ухы унаркуеит,
Иааҳәыхуеит.
Аԥсҭазаара иацу,
Гәыԥжәароуп,
Хыԥжәароуп.
Аха угәы мцароуп,
Уақәԥароуп,
Умшәароуп.
30.12.1998.
АРА
Алхаси, Ахреи, Алиаси ирызкны.
Ара! Х-ҩеишьцәа ахьеиважу, лаӷырӡ каҭәатәӡам,
Урҭ, хацәан, ихацәоуп.
Мыцхәы ажәа ҳәарагьы араҟа иатәӡам.
Рхы нықәҵаны ицәоуп.
Ргәы иҭамыз, рхы иҭамыз, ус шәкы рыԥгылт…
Уи кыр иаргәамҵит…
Иҟанаҵ иҟаҵәҟьан, аӡә ишьҭахь имгылт,
Шьҭахьҟа ихьамҵит.
Ррашь инрыҵԥрааз, аџыр-ӷәра рызынмкылт,
Нас рымҩа иацәхымҟьеи.
Рдоуҳацқьареи, раамҭа цәгьеи, мап, имааибит,
«Ррашь ӡыӡымк, амаҳмыз рзахымҟьеит».
Мыцхәы ажәа ҳәара араҟа иатәӡам,
Рыԥс ҳаҭыр ақәшәҵа.
Х-ҩеишьцәа хацәарҿ лаӷырӡ каҭәатәӡам,
Шәҭы шьыҵәрак нықәшәҵа.
Егьа шықәса царгьы, наҟ инҭыкәкәа,
Урҭ, шхацәац ихацәоуп.
Ҩык, ӡык нхышәҭәал, ижәжәы инҭыркәкәа,
Рыԥсы шәныҳә, иԥсаԥоуп.
10.3.1999.
Зны, шьоук бзиа са сырбон,
Даара ӷәӷәалагь сыгәра ргон.
Сыхԥаран, акыр сласын,
Аха рзыҳәан сгәы разын.
Сымшқәа нас акыр иааҳәит…
Сымҩа сықәхеит, кыр слаҳәит.
Ақәа сықәнаут, нас асы,
Аарла-ԥсырла еиқәхеит сыԥсы.
9.1.1999.
Сызжьахьоугьы ыҟоуп, са сзымжьацгьы,
Исыуоу ыҟоуп, иҟоуп исаӷоу.
Исылазар са сызхылҵыз ршьацқьа,
Сацәхымҟьароуп сымҩа ԥхьаҟа иго.
Сызҭахыугьы ыҟоуп, сызҭахымгьы,
Аԥсҭазаараҿ иҟоуп зегьы рыхкы.
Сахьахәугьы ыҟоуп, сахьахымгьы,
Аха сацәхьаҵрац сыҟаӡам схықәкы…
1999.
Сымҩаду саанымҵкәа
Снеилап, сгәагәалап.
Сҵәыуалап сааҟәымҵкәа,
Уиала сгәы сырдап.
Иҟасҵари рыцҳа,
Исымаӡамкәа мчык?!
Сызқәыз ԥырҵәеит сыцҳа,
Сгәы сҟажароуп хәҷык.
Аӡәгьы иасҳәом усыцхраа,
Ԥхьа ус, снеихалап.
Сгәырҩа, схьаа, сгәыҵха,
Уазуп, исҳәалап…
16.11.1999.
Иазхеит, иазхеит,
Скымхеит, сразхеит.
Изуз азхеит,
Исҳәазгь азхеит.
Иазхеит, иазхеит,
Сгәы иҭыҵт, рызҳаит.
Шьҭа ԥыҭк снарԥеиԥшп,
Избап ԥхьа рԥеиԥш.
Ус ргәы касмыжьт,
Дара еизынсыжьт.
Рхы агәра ргап,
Ирыуогь дырбап.
Ԥыҭк рдырп, ирҵап,
Имтәап, ԥхьа ицап.
Ирыдугь ҟарҵап,
Руал-ԥшьа наргӡап.
Изҭыҵ са сшьоуп,
Ирылоугь сҟазшьоуп.
Са сзын урҭ ԥшьоуп,
Наџьнатә ҳаизшоуп.
Кыр смыцәт, сцәынхьеит,
Такәгьы сцәынхеит…
Аха иазхеит,
Сымш, сыҵх, сызхеит.
19.1.1999.
Афырхаҵара шьала игатәуп,
Ҵарҭышала мап ихәҳатәым.
Афырхаҵара – аӷьеҩра аҭахуп,
Уажә шьоукы-шьоук рыла ҳгәы хәуп…
Аурҭ, аҷыхь бааԥс, кырӡа ихьҭоуп…
Аӡиасқәа аԥаҩқәа ирхыҵт…
Цқьа ҳнаԥшы-ааԥшыр ҳақла иҳахәҭоуп,
Зхы ақәызҵаз ҳадгьыл, ҳрызхәыцп…
21.11.1999.
Кыр са стәалагьы сласит,
Митәык сашьҭам.
Закәтә мшузеи, сҭанасит,
Шьаҿак сашьҭуам.
Ажәҩан ҭалашьцоуп лада…
Адыд хысуеит…
Ицоит аԥҭақәа ҩада,
Еихьыс-еиԥысуеит…
Адгьыл аҿы итәоит аҵар,
Макьана ишәарҭоуп.
Ажәҩан снаҵаԥшит аҵкар,
Иҵккеит, ашамҭоуп.
26.1.1999.
Еилаҳантуа ԥхыӡқәак срылоуп,
Сыҩнра, сгәара ду сахым.
Уажә аԥара маҷны исымоуп,
Шьоукгьы уиаҟра сырҭахым.
Малдук сымам, ԥарак, шьарак,
Иушьҭада ак анумоу.
Саҵԥыҳә сгылоит ашьыжь шара,
Акы укымкәангьы иауоу?..
Уажә схықәкыҵәҟьа: инхарц сышьҭоуп…
Сацәшәаӡом асыҭәҳә, аурҭ.
Цәаҳәақәакгьы сыҩуа срышьҭоуп,
Ма срыхьӡондаз, шьыри урҭ.
Зылаԥш хаара уажә исхыда?!.
Саназхәыцҵәҟьо, маҷк саршәоит.
Акгьы анумам узҭахыда?..
Уҭаҳцәаҵәҟьагь ргәы ухшәоит.
18.1.1999.
Зегь уажә хьаас иҟасҵоит,
Сазхәыцыргьы сҭахуп ҽеишәа.
Адунеи зегь сгәы иҭаӡоит,
Ус ак сывсуам, акгьы сеҩшәом.
Издыруеит, уаҳа ишысзымчҳауа,
Аӡәгьы сишьҭам цәгьарак ыршо.
Ирацәаӡоуп са сыззҿлымҳау,
Иҟамзаргьы уиаҟра исылшо.
28.№.1999.
Срыццап, Ижәылан, ԥхьҟа игыланы ицо.
Сыӡӡап, Соу-сшәаџьҳәаҩ зынӡа дыҟамкәа иҟазҵо.
Схьысҳауп, Сныҟәоит, схьаа есымшааира еиҳахо.
Срыцҳауп, Сара сышрыцҳау дрыцҳахааит ҳаӷоу.
9.0.1999.
СААЗҚӘЫЛАЗ
Уажә саазқәылаз, даара кырӡа сҵыкәкәеит,
Мчы кәарак сыламкәа сныҟәоит.
Хынҩажәа шықәса инсхыҵ инҭакәкәеит,
Шьҭа сҽаҩра ҭазгаларц сгәыӷуеит.
Саазқәылаз, акы самаӡоуп схәаҽны,
Исҭахым сыԥсҭазаара, сыхгьы.
Саазқәылаз, шаҟа аҽаԥсахи схы-сҿы,
Аҽакала иҟоуп сҟазшьагьы.
Саазқәылаз, ҭынч ашьшьыҳәа џьа сызтәом,
Исымхарацәоуп цәгьалаҵәҟьа схы-сыԥсы.
Саазқәылаз, аҳауаҵәҟьагь сызхом,
Сиацәажәар, сидгылар, сҭахым уаҩԥсы.
Саазқәылаз, адунеи зегь бгауашәа избоит,
Хаара-бзаарак сызрыҵам зегьы…
Саазқәылаз, зегь реиҳа схы агәра згоит,
Мшәан, сарҟьалан саманеи зынгьы.
Саазқәылаз, ак зыҩуашәа, исҳәошәа,
Саҿуп, ахарҭәаара сымшынҵа.
Уажә саазқәылаз, сҟалеитеи уамашәа,
Бжьы маӡак ҭаха снаҭаӡом зынӡа.
1.3.1999.
АҶАНДАРА
1.
Сара аброуп ахьсызҳаз, санхәыҷыз,
Скәал-кәало сан лыхәда сахьхшьыз.
Ҽҵас сақәтәан абра, зны, сара аҷын,
Бзиа избон зегьы, среигәырӷьон, сыхәҷын.
Аброуп. Иахыьмҩаԥысыз сара сҿара,
Сшьапы неихга сахьалагаз аҵара.
Иахьыскыз анбан, сара раԥхьаӡа аброуп,
Иахьагьы Ӡыбзыр ашкол сыԥсы аӷроуп.
Сара аброуп, схыәҷра мшқәа зегь ахьцаз,
Иҟоуп исгәалашәо, крысзырҵаз.
Зны абра санын сшьапы хтны амҩаду,
Исеиҷаҳон саншьцәа, санду, сабду.
Урҭ зласҵо аӡәгьы дыҟаӡам, уажәгьы,
Иахьа акәым, хашҭшьа сымаӡам уаҵәгьы.
Снақәтәаны зны сарҟьалазаргь аԥша,
Сара абра, сгәы иҭыхоит есымша.
Сара абра, сгәбылра здыу цәгьа иарцәоуп,
Сара сзыҳәан, кәакьцыԥхьаӡа ԥшьоуп, инцәоуп.
Дыдрыԥшь ду, алаԥш хаа абра иахыуп,
Аԥшьа ҭыԥқәа ирылҳәҳәоит, зегьы ирхыуп.
Иахьырӡбуаз Аԥҳаимбарцәа ԥхьа исызҳәаз,
Аброуп, ашәала, лакәла ахьсызҳаз.
Зегь раԥхьаӡа Нарҭаа рыӡбахә ахьсаҳаз
Аброуп, сгәы аҭҳара еисуа, сахьшанхаз.
Аброуп, сабду иашәақәа сгәаԥхо,
Сахьидтәалаз, ахәшҭаара-мца снарԥхо.
Аброуп иахьызгаз Саҭанеи лдоуҳа агәра,
Гәында-ԥшӡа ишлымамыз зынӡа агра.
Кьахь Ҳаџьараҭ ихьӡ ахьсаҳаз, раԥхьа аброуп,
Наԥҳа Кьагәа игәбылра ахьыскызгьы аброуп…
2.3.1999.
2.
Аҷандара аҵла амҵаҿы зынгьы сҭынчӡа стәахьан,
Нас ҳҩаҵҟьан, рԥарцәаки сареи ҳаиқәԥахьан.
Усҟан, ииашоуп, даара акырӡа са сласын,
Шьоук ртәалагь саԥшәымамызт, ссасын.
Сыбӷа адгьыл иаимырбацызт мап, уаҩы,
Нас, ргәы сзыԥжәеи уи азыҳәангь шаҟаҩы.
Ҽа шьоукгьы сгәаӷ ркит, ус, хьаас сымкыкәа,
Ишранасмыжьуаз дсырдырит, снагылан
сымқәыкәа…
Зназ кыр сымҩахҟьеит, сдыргыәмҵит, сгәы
ԥыржәеит,
Изышьҭазгьы уи акәын, схаҵара ԥыршәеит.
Абра, ԥҳәызбакгьы нас слышьҭан, бзиа дызбон,
Мап анылк, дынсызхьамԥш сгәы ԥыҭрак сагон.
Ҭыӡшәакгьы инылхырҟьа исылырхт зназы,
Тәамбашақә, лыуакгьы дынсызҭрыст хазы.
Аха зынӡа хьаасгьы усҟан дсымкит,
Лабакгьы их инақәсыршәт, сгәы ԥижәеит,
саапкит…
Уи ашьҭахьгьы дысхашҭуамызт, ицон са сгәы ҭыҵ,
Снышьҭалар, сылацә нҭаар, дызбон лара ԥхыӡ.
Нас, ҽакала схәыцит, ҽакала сазааит,
Аамҭала акәзаарын, уи наҟ инсхыԥсааит.
Абра, сара зны доуҳала исызҳаон,
Сгәы иаамыхәоз, сырцәымшәакәа рҿаҿы исҳәон.
Ус цәаҩала саҩызамызт сара ашхы,
Аха изуамызт тәамбашақә аӡә днықәсыр схы.
3.
О, Ҷандара-ԥшӡа, Ҷандара, сузхәыцхьеи шаҟантә,
Ахьӡ-аԥша угым, иумоуп наџьнатә.
Ушьхара, ухәы-ԥшӡара уарԥшӡуеи шаҟа,
Еихоит уара ужәлар есымша ԥхьаҟа.
Ушҭа-ҭбаа, удәеиужьра, иалоуп сыԥсы,
Уҵеицәа хьӡырҳәагақәа, ирылоуп сыԥсы –
Зхы уқәызҵаз, урҭ зегь, сакәхшоуп рыԥсы,
Рхаҵара, рыхьӡ-рыжәла, ԥсра ақәым, Аԥсны.
Шаҟантәы иҭыргахьеи уара ухьӡ-уԥша,
Аӷа хыәмга наџьнатәгьы дацәшәон рхыԥша.
Уҽыҩ-шьацқьа ҭуоӷанқәа ԥхьахә шаҟантә
иргахьеи,
Уӡбахә Аԥсны анҭыҵ шаҟантә игахьеи.
Укаҷыҷ-жьы рацә-ххыра хара ахьыӡ цахьеит,
Уҳардан-лых ҩыџьбара зқьыҩла агьама рбахьеит.
Угәы ҭбаара, уқьиара, зынӡа иџьашьахәуп,
Хаангьы, ҳаиҳа зымчу илаԥш ухыуп.
Ухәшҭаара-мца иҿымцәаауа еснагь еибакыуп,
О, Ҷандара-ԥшӡа, Ҷандара, са уа сузгәакыуп.
Снақәтәаны зны сарҟьалазаргь аԥша,
Абра, са сгәы иҭыхоит есымша.
Сацәыӡхьан аамҭала абра зынгьы,
Аха абра, иреиӷьасшьоит са зегьы.
10.3.1999.
М.Г.
Ҳарҭ ҳзықәгәыӷоз, ҳҵеи-дауаԥшьқәа зегь ҳаԥхеит,
Ҳабла ҭраа, ҳҩыџьа ҳхала ҳаизынхеит.
Аарла-ԥсырла ҳгәы иҭакьакьоу, шьҭа ихәыҷӡоуп,
Жәҩан икыду амра шашагь ҳзы илашьцоуп.
Иҟагәышьо аԥсҭазаараҿ еихароуп…
Ауа, аҭахы, аҩыза, ақла зегь хароуп.
Ҳашьҭахь, ҳаԥхьа, ҳааигәа-сигәа ҳзы амца акыуп,
Ҳҵәҩан-шьап ыҵҵит, ҳаҩнра, ҳгәашәқәа зегь
аркыуп.
18.4.1999.
Зны сазықәԥон ахақәиҭра,
Скыдҟьогь срыман есымша.
Уажә имаҷхеит саҳиҭ-қәиҭра,
Уажә имаҷӡахеит сылша.
Зны сыззықәԥоз, уажәгь сазықәԥоит,
Зны сгәы зызҭаз, уажәгь иазҭоуп.
Зны агха исымаз, уажә игәнызгоит,
Цқьа ианеиылскаагь уашьҭоуп.
2.5.1999.
СҬАҲЦӘА ШӘАХЬ
Ауасиа 0
Схы ахааны иласмырҟәыцызт, сыҟамызт џьа
тәыс,
Сеашьара, нас сырмауааит рҽеитәыс, рххатәыс…
Ҭакк ииашо рызшыәмҭаӡо, шәзымцәажәо
шәдыркарап,
Ас рҳәошәа, анс рҳәошәа, зынӡа наҟ
шәдырҟьалап.
Аӡәы ииҳәо, ҽаӡәы иԥирго, ражәа аҵыхә ԥымҵәо,
Иналагап, ишырҳәац еиԥш, ауаҩ игәы ԥызҵәо…
Ҵыхәтәак аҿы изаымааикәа, шә-галабак шырҳәо,
Анышә-хьшәашәа сышәзамҭакәа шәнымхааит,
иакәым шәзырҳәо…
5.5.1999.
Иҟасҵари? Уажә са сақәшәаҵәҟьеит амыхьтә,
Исҳәоз, изуоз зегь мцурашан, акгьы нымхт.
Сыҵәҩан шьап ыҵҵит, шьҭа ргьежьышьа амам,
сыӡт…
Сааигәа-сигәа иҟаз зегьы сԥырҵт, исыдҵт.
Сыҳәҳәо џьара стәаргьы, дыҟаӡам исыхәо,
Шьҭа зегь сцәа иҭаӡароуп, иамам уаҳа ԥсыхәа.
Сыхҩы ԥацәа сцәыршьит дсымам ҵеи-ахшара,
Сара исылмшаз ада, иҟам шьҭа ҽа лшарак.
1999.
Сныҵаԥшырц сҭахыуп сыхьаца-аккара,
Снахьыԥшырцгь сыҵаҟа инеиуа акәара.
Зегь реиҳа игәхьаазгоит сыҩнра сгәара,
Сан анкьа зны иахьлырҵысуаз сгара.
Схәыцрақәа нсхыԥраа ҵәҩанҵәы ихаланы
Инеиуеит еиԥхьытта, ажәҩан иаланы.
Аџьынџь ааигәара уаныҟам игьамадоуп,
Игәхьаазгоит, сыҷкәынцәа анышә иахьамадоу.
6.5.1999.
СГӘЫ
Сгәыӷра хәыҷқәа иҩаҵхахаз, ҳаскьынҵас ишьаҽуп,
Сгәа иааҟәымҵӡакәа аҳәҳәара иаҿуп.
Нырцә-аарцә уаҩытәыҩса дынмыжькәа еизнагеит,
Иаргьы шьҭа мычкәарак амам, еилагеит.
Еихоит, еигәоит, ԥхьаҟа, шьаурак иазгәышьуеит,
Зных, ҽырԥагьа, идәықәлоит, зных, ахы
ҟәаннашьоит.
Срыцҳара, сгәаҟра зегь, иашәоит, иазоит, иабоит…
Сгәы аҳәҳәыбжьы саркьалбыжьҵас игоит…
9.5.1999.
Уанхаҵаха, шьҭахь ухьамҵроуп,
Иудырроуп иҳәатәым.
Агәкаҳара, ԥсыҽроуп, хьаҵроуп,
Афырхаҵара иатәым.
Аҽырхаҵараҿ, умкәараҵароуп,
Ишышьҭыхтәу бӷалоуп.
Аҽырхаҵарагь – фырхаҵароуп,
Иаҭахыу, ӷәӷәароуп.
22.5.1999.
АБРИ АУАҨ
Ҳажәлар нирҵәарцоуп абри ауаҩ дызиз,
Дықәигоит иҿаԥаз, изы қьаадкаҿ ак зҩыз.
Зегь аҳәаҭыхла дынрыжәлан иршәеит,
Абри ауаҩ, Анцәа ду дыџьнышны дишеит.
Абри ауаҩ, дҭархаҩуп, ԥхьа ила ҳазцом,
Иҳамҳәар, иҳамур, ԥсыхәс иамои? Иҳазӡом.
Абриа уаҩ, ҳаԥсынра аҵахь игеит,
Сызкәыхшо сыжәлар, баша игәра жәгеит.
Ҳҿар зегьы ықәибахт, еичирчеит, иаапкит…
Закәан ӷәӷәак аԥимҵеит, урҭ хьаасгьы имкит.
Дахьҭыҵыз гәаҩароуп, дахьхалаз хәадоуп,
Абри ауаҩ, ацәгьаршцәа зегьы дырхадоуп.
Ихы ада, ижәла ада, дизхьаԥшуам уаҩԥсы,
Ҳҿар, ҳадгьыл еиқәзырхаз, дазхәыцуам рыԥсы.
Иара амц ҳәарҭаҿ, аҵа ҳәарҭаҿ дара,
Ах! Иаирсуеи шаҟаҩ хыла адамра?!.
Ари ауаҩ, ишьҭамҭа лымкаала дазхьаԥшит,
Дышьҭызхыз, дуаҩызтәыз ижәлар ихашҭит.
Ицәшәаны зегь ивсуеит, ирызиаҳәом игра,
Абри ауаҩ дчарҳәаҩуп, ижәгозар сыгәра.
25.5.1999.
Сҿажәкхьеит, амҩан, зынгьы сшабахьеит,
Ахәра ӷәӷәа сыман са сшьабахьеит.
Сшьанҵара ақәцәа, уа иҿабгахьеит,
Сажәақәагь, сашәақәагь џьа исҿабахьеит.
Аԥсцәаҳа ибла сҭаԥшхьеит, дызбахьеит,
Ԥсы зхоу уаҩ дышсымамгь агәра згахьеит.
Исҵәыуахьеит, исыхьхьеит, уи зегь сџьабахьеит,
Зынӡа сызқәымгәыӷӡоз, илабҿабахеит…
1.6.1999.
Сыҩнра ду сахым,
Жәра-фарак сгәы ахым.
Акгьы сҳәар сҭахым,
Акгьы зҩыр сҭахым.
Рӷьашьа амам, сгәы хәуп,
Акы зур сҭахыуп…
Ианхәыцтәу уашьҭоуп,
Уи ҳақыуп, иахәҭоуп.
24.6.1999.
Иҟоуп исылшо, исылымшо,
Цәгьарак сзыршо, изсыршо.
Иснымшәо, сызнымшәо,
Исцәымшәо, сызцәымшәо.
Иҟәнысшьо, сыҟәнызшьо,
Цәгьак сԥызшьуа, изԥысшьуа.
Иҟоуп, сзыхәо, исыхәо,
Иансымаӡам ԥсыхәа.
Са сзынхьуа, исзынхьуа,
Исзынхауа, са сзынхауа.
Иҟоуп, исқәашьу, сызқәашьу,
Сказмыжьуа, икасмыжьуа,
Иҟоуп, сызхьымӡо, исхьымӡо,
Сызхьымсуа, исхьымсуа.
Иҟоуп, исгәакьоу, сызгәакьоу,
Исыхгәаҟуа, сызгәаҟуа,
Хьаас сызкыу сангәаҟуа.
Исҭынхо, сызҭынхо,
Ззын сынхо, иԥс ҭынхо.
Иҟоуп, сызхӡыӡуа, исыхӡыӡуа,
Исцәымӡуа, сызцәымӡуа…
11.6.1999.
Сзаҭахгәышьеи сажәеинраала,
Капеи кылҵәак санаԥсам.
Иҭакьакьоуп уажә сыԥс аарла,
Сыҟоуп ус, сыԥсым, сыбзам.
Сара аӡәк соуп издыруа сшыҟо,
Дҟаларушь сыгәра зымго?!.
Сынаур ауп уажә иныҟәо,
Сыԥсы ҭоу џьыршьоит сызбо.
12.6.1999.
Акры рымчуп, акры ркыуп, кры рынԥоит,
Рцәаҩа дрыцәгьоит, ицәыцәит, иаҳхаԥоит.
Рааигәа-сигәа драҭәаршьаӡом уажә уаҩԥсы,
Шьҭрала жәлала урҭ иртәыртәӡеити Аԥсны.
Уажә зегь рыла рыҽдырцәгьаӡеит дара,
Реиҳабӡа, иауижьт, ириҭоит хадара.
Ҳажәлар рыцҳа, даара ӷәӷәала рыгәқәа хәуп,
Кырӡа ҳшәарҭоуп… Ҽеила азхәыцра аҭахыуп.
20.6.1999.
Шаҟа ԥхӡаша азкасҭәеи, шаҟа,
Абра, са иансыргылоз сбаҟа…
Ишсхыкәласуазгьы, уа ӡәырҩы цас,
Сниаӡаарцы исмоут лахьынҵас.
Шьоук егьа сзы иҟарҵазаргь ицәгьо,
Сымшақәа иреиӷьыз мчыла ирыцәгоуп.
Абра! Кыр ус хьанҭа саԥхьа исыԥгылт,
Аха, сбаҟа, сара схала исыргылт.
12.6.1999.
Агәы мыжда, иачҳауазеи,
Шаҟа ахҭнагои.
Шаҟаҩ иара иацәҳауазеи,
Шаҟа гәннагои.
Агәы мыжда, иалшаӡозеи,
Зегь уи иаӷрагәоуп.
Аха жәак аҿыҵшәаӡомеи,
Зынӡа игәрагоуп.
Ауаҩы мыжда иичҳаҵәҟьо,
Изачҳауам ҽакы.
Иара игәаӷьны иацәҳауаҵәҟьагь,
Игәаӷьуеит митәы…
1999.
Зных, быбыцк науқәшәар даҿуп имуашәа,
Угәы ҟаҵо, дузӡатәуа «Илаԥш-хаа ухыуп».
Ауаҩы уҳәеит ҳәа, дышԥаҟо, дшоуп уамашәа,
Уи идырра еилкаара меитә аҭахыуп.
Ухы ада ҽа гәыӷрак ануоу уҭахеитоуп,
Уҽы унеины уа ухала иақәҵ акәадыр…
Ауаҩы уҳәеит ҳәа… иҭҵааӡам планетоуп,
Уаншьақәҟьа, уанзаҵәха, уаҩ духәом, идыр.
25.6.1999.
Акгьы сҭахым, акгьы саҳәом,
Исызхоуп…
Уаҳа сылшом, зынӡа сахәом,
Наҟ схы хоуп…
Адунеиаҿ иҟоу гәыӷроуп,
Снеилап ус.
Схала заҵәык изгәаӷьыроуп,
Сзышьҭоу сус…
7.7.1999.
Егьаџьара сыӡхьеит, егьаџьара сбылхьеит,
Егьаџьара сазԥшымкәа ацәгьара згахьеит.
Егьаџьара сҵәылырххьеит, исхарам садыркхьеит,
Сышә-сгәашә наӡаӡаз иамтуа иадыркхьеит.
Ҩызцәақәакгьы аамҭала стәала исырҳахьан,
Урҭ зегь, зны исаԥысын, сзаҵәны сынхахьан.
Снатәаны схала, суаз ажәа сҳәахьеит,
Ииашаҵәҟьаны имцымкәа, амеитә саниахьеит…
13.7.1999.
Сымҩа, сыцҳа, 8ҵәоуп, иԥҵәоуп,
Сусқәа-сҳәысқәа, 8ҵәоуп.
Ҩнра-гәарала сыхҵәоуп,
Уаа зынӡа сыхҵәоуп.
Схала сықәхеит, сзаҵәӡахеит,
Дсымаӡам уаҩԥсы.
Схы, сыхшыҩ зегь ҭацәӡахеит,
Аарла иҭоуп сыԥсы.
Хьаацәгьас иҟаз са сыхҭаркт,
Исыхәаӡом акгьы.
Еиҳа исзааигәаӡаз рыҽхьаркт,
Рҽырҵәахит зегьы…
20.7.1999.
Инхарц азын ихьӡ, ижәла, иара даныҟам –
Уи дфырхаҵоуп зуал-ԥшьа зегьы назгӡахьоу.
Адунеи хырҟәҿаа ихызфаахьоу ҳәа аӡәгьы дыҟам,
Дшыҟам еиԥш, згәы иҭыхо зегь назгӡахьоу.
Дақәшәаргь қәнамгак, игәы мцароуп, ихы агәра
игароуп,
Ҽԥныҳәак иимҭо, иеицәоу, еиҳа икәадоу.
Ауаҩытәыҩса адәы дықәнаҵ хьымӡӷ имгароуп,
Зегь ирыцкыу, ԥсыуа ҵасла ихадоу.
8.8.1999.
Иауан, – ак сымбар, ак смаҳар, Са сымир.
Саних, иауам ак сымҳәар, ак зымур,
Ак зымҩыр.
Уажәы? – Зынӡа ак сықәымкәа,
Ус сеихоит.
Лассы-сыу-сшәаџьҳәаҩ дыҟамкәа,
Џьа сҭахоит…
26.8.1999.
Ԥхьаҟа сзымцеит, са сызнымхеит,
Цәгьа сыбрит.
Сынахандеи, акгьы нымхеит,
Зегьы блит.
Зынӡа сҽасҭаӡаргьы, ԥхасшьоит,
Схьаа зӡоит.
Уҽурӷәӷәароуп, ҳәа шьоук нсабжьоит,
Исыдҵ ицоит.
4.9.1999.
Инеидкылан, сҩымҭа изҩыз,
Мышкызны иҭыҵырцы сҭахыуп.
Ԥыҭ-чыҭк ыҟоуп хырҩаа ззызуз,
Уажә, уи ала, са сгәы хәуп.
ԥыҭҩык аԥхьар изҩыз, исҳәаз,
Хәҷык ак сылшазшәагьы збоит.
Сымч зқәымхаз, цқьа исзымҳәаз,
Исаҽԥныҳә аԥхьаҩ, угәра згоит.
5.9.1999.
Сҽаҩра исауз ҟәнысшьом, Кыргьы аџьа снарбеит.
Уи, аӡәгьы иџьысшьом,
Иааирақәак снаргеит.
Сҭахандеит, са стәала, Сыдгьыл-хәыҷ, сымхы…
Ицәызымгт аӡә уаҩ цҭәала,
Иалсыршаз ауп схы.
12.10.1999.
Ачҳароуп, Ахаҵа ихықәкы назыгӡо.
Ачҳароуп, Гхак изымҭо, уи дзырӷьацо.
Чҳароуп, Ахаҵа иӷәӷәара зыџьшьо.
Ҳжьароуп, Данацәхьаҵ иус, изыҳәан иԥшьо.
Ачҳароуп, Ахаҵа дхаҵаны дҟазҵо.
Ачҳароуп, Ихаҵара,имаӡа шәкы зҵо.
Ачҳарагьы…
Иамоуп, нас, уигьы аамҭак…
Ҭакԥхықәрак,
Знымзар-зны иунаҭартә еиԥш ҭакк…
Чҳарашьҭахь, Агәыӷьроуп, зегьы-зегь ирхадоу.
Агәаӷьра, Змам ахаҵа, уи гәыла дкәадоуп.
Хьымӡӷуп, Имҩа изымԥшаар, ԥхьа дызлацо.
Дхьымӡӷыуп, Ахаҵа, зегьы-зегь злаӡо.
Агәыӷьроуп, Ахаҵа ихы агәра изырго.
Агәыӷьроуп, Ахаҵа аиааира изырго.
13.10.1999.
Шьҭа сызмаҭәои?
Сҩызцәа срылам.
Сыԥсы злаҭои?
Дыршьа сымам.
Ԥхьаҟа исыхәои?
Са сыхҵәазар.
Исыԥсыхәои?
Сгәашьамх цазар.
Схеиқәырхара,
Уажә саламгап.
Сгәы ӷәӷәара,
Ԥхьа снанагап.
Цәҟьарагәк нкылсблаап…
Баша схысрым.
Уажә сызаҵәра,
Уи сазхәыцрым.
20.10.1999.
Сара кырынтә сеилахеит…
Сланархеит уск, сҩанархеит.
Ԥхьа сызцозар, ҳәа сеихеит,
Аха шьҭахьҟаӡа сынхеит.
Сыжәҩан аҿы мрак мԥхеит,
Сҵеира исымаз зегь сыԥхеит.
Жәак засҳәода?.. Ах! Сзаҵәуп,
Уажә Сдунеи хәыҷы ҭацәуп.
1912.1999.
Уажәы, схала иҟасымҵаз, дарбан нас са сзы
иҟазҵо,
Иҩышьҭых изгароуп, ишықәу сҟәаҟәа, уи сеидара
са сызҵо.
Егьарыла иуадаҩхаргьы, иԥнажәаргьы сгәы-сыԥсы,
Сараӡәк соуп, иара зусу, сыда дахәарҭам уаҩԥсы.
Џьара санҟьап, џьара санԥап, ус наџьнатәгьы сара
исқәашьуп,
Аха сус санзымаиааи, кыр саԥсома, схаҵам
сбашоуп…
Урҭ сабацәа рыхьӡ, рыхьымӡӷ, рдаракәац ҳақла
сазхәыцп,
Хьышьҭра дуӡӡак сшалҵыз дырны, сӡиас ԥан ду
саиааип, сыӡхыҵп.
14.10.1999.
Даара имаҷхеит, уажә са сызҭахыу,
Уаҩ дызбаӡом, зылаԥш хаара схыу.
Лахьынҵала ус анцәа сишеит,
Акыр мшы-ҵхы смыцәакәа исыршеит.
Исыдҵит, уаанӡа исазҳәаз: «ҳаиуацәаз»,
Сахьызҭымҵуа санҭашәа амацәаз.
Ишсымчу ала аихара саҿуп…
Илшарызеишь?.. Игылан ӡәырҩы ԥшуп.
15.10.1999.
Анаџьалбеит, сабанӡарыцҳаха,
Уажәоуми сԥеиҵбы данҩыҵхахаз.
Сыҵәҩан-шьап ыҟам, иҵҵитеи,
Исыԥсыхәозеи? Зынӡаск сыӡитеи.
Анаџьалбеит, сышԥарыцҳаха,
Сдац-ԥашә рфеит, шьоукы иныҵҳаҳа.
Сҭадырхеит, сыршьит, исылгаӡеит,
Аха, сҳақ ԥхьаҟа ирзымгаӡеит.
22.10.1999.
Исзаанхеи саб иҟнытә ҳәа?
Акгьы сзаанымхт.
Сразҟи, сԥеиԥши, ԥхьаҟа азыҳәа,
Акгьы изаамрыхт.
Акырынтәы исхьаахьеит,
Уи дазымхәыцт.
Гәаҟреи, ҵәаҟреи сырхаанхеит,
Разҟык сықәмызт.
Зныказ, хьаас иҟасҵазаргьы,
Сгәы изыбылуеит.
Ԥхьаҟа шьаҿак сзымцазаргьы,
Схы сныӡбауеит…
1999.
Исылшо шмаҷмыз уи наџьнатә издыруан,
Ишрыҭатәыз кыр са сусқәа ԥхьаҟа ахы.
Зегьы-зегьы уи доуҳала исныруан,
Саҿан мардарак, схаларцын ахәы.
Сгәы камыжькәа, сықәын сымҩа инымҵәоз,
Схы мацара сашьҭамызт маӡа.
Сшьанҵарамҩа, еиҳан санзаҿымсуаз,
Инасмоуаз шьапҿаргыларҭак зынӡа.
Зегь акоуп, сеихон, ишсылшоз ала,
Са сзы ҩадаран иҟаз есқьынгьы.
Дынсҿагылан сизыршәомызт аӡә ламала,
Исгәалашәом инеиҭаԥаны сыгәгьы.
Асыҭәҳәа-ҵаа, сдәышкәаӷьазара саныцәхалозгь,
Аԥшатлакә-ҿеихамк нсыԥгыланы иҵәаауан.
Сыжәҩа ҭҟьаны иҟоуп сымҩа санацәҟьалозгь,
Сгәы касымжьит, иара усҟангь сыԥшаауан.
Зегьы-зегьы уи доуҳала исныруан,
Саҿан мардарак схаларцын ахәы.
Схы сақәгәыӷуан, исылшо шмаҷмыз здыруан,
Ишрыҭатәыз ихьанҭоу усқәак ԥхьаҟа ахы…
25.12.1999.
Ибзиоуп, Анцәа исаҭәеишьо зегьы,
Сагьҵәыуарым, акьыжжы ҳәа мриҵас.
Иааирак сиргар алшоит ԥхьа зынгьы,
Дыршьа амам, сылахь уи ианиҵаз.
Сыжәҩан цәцарам, алаԥш-хаагьы схым,
Ԥҭақәак збоит, хыхь еиԥынчыла…
Ахала имааикәа жәакгьы зҩыр сҭахым,
Акгьы сашьҭам, уажә сара мчыла.
26.12.1999.
Исылсыршаран шаҟа сылсмыршазеи,
Шаҟантәы уи зегь хьаас искхьои.
Смыцәа, схәыцуа шаҟантә са исыршазеи,
Игәынго, исывсыз. Шаҟантә схы сыкхьои.
Сақәымшәт сымш еиқәарақәа ргәы ҟаҵашьа,
Сԥышәа маҷын, са зегь рыгәра згон.
Ицеит исывсыз, иамам шьҭа хнырҳәышьа,
Мшы лашакгьы саԥхьаҟа избом.
Снатәалоит, зегьы-зегьы сара срызхәыцуа,
Исыгхаз, сзыгхаз, хәыц-хәыц уажә еиҿаршәшәо.
Снеиуеит, стәала ус, сеихьыс-еиԥысуа,
Сыҟам зынӡа усҵәҟьагь схы-сгәы ахшәо.
19.12.1999.
Сызхьымӡаз ыҟоуп, иҟоуп ԥыҭк сзыхьӡаша,
Санымҵкәа сықәуп, скәал-кәало мҩакы.
Имаҷӡам, изықәҭәоу сара сыԥхӡаша,
Исзынагӡозар сашьҭоуп уажә схықәкы.
Иарбан гәаҟроу мамзаргьы сызқәымшәац,
Исхызгахьеит ракак зегь рыхкы…
Сзанышәаӡом, жәытә ҳабдуцәа знымшәац,
Ишҭадыршәо здыруазаргь сгәы ахы.
3.1.№000.
Шаҟантә, баша лҵшәада сныҟәои,
Схы шаҟантә агәра сымгои.
Исзымдыруа шаҟа хкы ыҟои,
Исзеилымкаауа шаҟа збои.
Сыԥсы злаҭоу уажә гәыӷралоуп,
Сзымцаӡозаргьы харак.
Аамҭак-аамҭак зегьы ирымоуп,
Зегьы ирымоуп ԥхьа ҽҳәарак.
2000.
Сыхгьы сҭахым,
Сыгәгьы сҭахым,
Акгьы сҭахым.
Сыҩнгьы сҭахым,
Сыдәгьы сҭахым,
Акгьы сгәы ахым.
Сусқәа хьанҭоуп,
Сыԥс аарла иҭоуп,
Наҟ… шьҭа исыхәҭоуп.
16.1. 2000.
Сҟәышмызт, ииашаҵәҟьаны, сҟәышмызт,
Сдырра сԥышәа шмаҷмызгь, схы саӷан.
Инеҩцан хара схәыцратә сҟәышмызт,
Исхарамыз ускгьы садыркхьан.
Мап, қәралагьы зынӡа сқәԥшмызт,
Сбызшәа схы ақәҵо, сзышьҭақәаз рацәан.
Егьа сеихаргь, акгьы сныԥшмызт,
Иаасыкәыршан сымҩақәа ԥыҵәҵәан.
Ҳақла сцәажәон, аха акгьы сымчмызт,
Сҭазырхашаз усқәак шьоук аҿын.
Сҟәшмызт, усҟан ииашаҵәҟьаны сҟәшмызт,
Сымч зқәымхоз сылсыршарц сҭахын.
18.1.№000.
Сыԥсы, арахәыц хац хәыҷ иакыуп,
Сыхәшҭаарамца ҿымцәаацт, макьаназ еиқәуп.
Сцәашьы-цәымза иаркыу, лабҿаба иҭәоит,
Иааҟәымҵӡакәа уи алабжыш каҭәоит.
Аӡы иӡаалаз амрагьы шәаԥшьк аҭынхеит,
Сара? Акгьы сҭнымхошәа збоит, схәалахеит.
Шьоукы иркыуп исыӷракны уажә аҵәыршы,
Иҿыцәаарцы шьҭа агьагым, сҿаԥхьа ацәашьы…
23.1.№000.
ИҞАН УСҞАН
Иҟан, зхала зычуан иҭачозгьы,
Иазымхәыцӡоз ԥхьаҟа изыниашаз.
Сзырҽхәаӡозгьы ыҟан, сзырџьаӡозгьы,
Сзырҩашьаӡоз ыҟан, сагьзыриашоз.
Имхәыцӡозгьы ыҟан, хара ихәыцуазгьы,
Сымҩа зкуазгьы ыҟан, иаазырутазгьы.
Исыхәозгьы ыҟан усҟан, исықәкны ихысуазгьы,
Исхарамыз усқәак сазыркуазгьы…
2.№.№000.
Сымҩа сшықәыз, сықәхт мҩабжара,
Иҟан, сышәхымс санзахымсуаз.
Зны сырлашәны саман сҿара, Скьарахә саҵханы санхысуаз.
Нҵәашьа змамыз санҟьа-нԥақәа,
Сдыргәагәон, сеихьыс-еиԥысуа.
Ирацәоуп усҟан сыгха-ԥхақәа,
Уажәоуп урҭ зегь санрызхәыцуа.
9.№.№000.
Уаанӡа исзааигәаз, ԥшуеит насҭха,
Исзеиҵымхрашәа рбоит шьҭа уаҳа сыбӷа.
Ишьҭоуп ихыблааз сара сымцахә акәасҭӷа,
Ирҭахыуп шьоукы уажә хәшҭаарада сықәхар.
Акгьы сзаанымхт, мап, шьҭа саԥхьаҟа
сзыцәшәаша,
Имаҷыҩӡамкәан ӡәырҩы еидгылақәоит…
Макьаназы дыршьа амам ԥхьа сзықәшәаша,
«Аџьма имԥсша хыхьтә маҵәык азылаҟәоит».
9.№.№000.
Иҟан, сызҭахымыз,
Исҭахымыз.
Сара исеисуаз,
Саргьы сзеисуаз.
Сара исеихсуаз,
Саргьы сзеихсуаз.
Иҟан. Сызмаҭәаз,
Сызмаҭәамыз.
Снапы еиқәԥса
ҭынч џьа стәамызт.
Иҟан сара исылшоз,
Сара исылымшоз.
Имаҷҩымызт сзыҳәангь
Ацәгьа зыршоз.
Аха даиааиуан
Еиҳа зылшоз.
Иҟан, иҟам-ианым
Уа еикәзыршоз.
Саргьы ҭынч ус
Иаусзыршоз.
Иҟан аус, сара сзыхәоз,
Са сызмыхәоз.
Сара сызмыҳәоз.
Сара исыҳәоз.
Иҟан, сара исныӡбуаз,
Насгь сызныӡбуаз.
Сҭазырхашаз аус сзызӡбуаз.
Ҽхырчча ҟазҵоз ианызбоз.
Иҟоуп, иҟан, зны исаиааиз,
Нас сзаиааиз,
Сара иснымшәаз.
Сара сызнымшәаз,
Сара сзаӷо,
Уажәгьы исаӷо.
Иҟан, сызхәарҭаз,
Уа, сызхәарҭамыз.
Исыдызкылозгь.
Са сгәы иҭамыз.
Иҟан, зегьы усҟан иҟан,
Исзырмыӡбацыз урҭ
Акыҟам.
10.№.№000.
СЗАҴӘНЫ СЫНХЕИТ
Исыхәҭоуп маҷк сыҽсырӷәӷәар,
Сџьабаа хәыҷқәагь шьақәсырӷәӷәар.
Аха иалҵуам, ишалмҵуа збоит,
Баша, башаӡа сгәагәоит.
Сшьақәҟьагәышьеит, цәгьа сшьақәҟьеит,
Схы-сыхшыҩ сгәы исыԥнарҟьеит.
Исаҳауа уажә аҽа бжьуп,
Аҽа хьаакгьы сзаԥшьуп.
Сҭахагәышьеит, о, сҭахеит,
Сԥацәа-ӷламдуқәа сыԥхеит.
Уаҳагь сылшом, кырӡагь схеит,
Уаа, зынӡаск сзаҵәны сынхеит.
Сыбӷьыц сылаӷырӡ шахьшу,
Снеиуеит сԥацәа рыхҩык хьжу.
Сцәаҳәагь ҵәыуароуп изҿу,
Дыршьа сымам ԥхьа исзыԥшу…
Игәеиҭап спарагьы саӷа,
Дгылап дхараны сҭынха.
Сыбӷашшара 8ҵәеит агәҭа,
Исылшагәышьари уашьҭа?
Саԥхьа, иҟоу-иану збоит,
Санаалшәауа схы агәра згоит.
Исыхәҭоуп маҷк сыҽсырӷәӷәар,
Сџьабаа хәыҷқәагь шьақәсырӷәӷәар.
2000.
Сзықәгәыӷуа ҳәа уажәы ҭынха дсымам,
Инеиԥхьба зегь ныҵашәкәа ицеит.
Ӡәырҩы иҽхәоз, ԥаса сара сыла,
Срыцҳара ду хьаасгьы иҟармҵеит.
Саԥхьа ицәажәоз, уаанӡа кыр зҽырхацәан,
Жьа гәызаарын арыцҳақәа ирызҭаз.
Сҵеицәа рыла са зынӡаск иансхацәа,
Уаҳа исымбеит, урҭ зегьы ахьцаз.
Зны-зынла сара сыхшыҩ сахыҵуеит,
Санӷәӷәаз, сара урҭ рыгәра сымгеи.
Уажәы, сара зегьы-зегьы срызхәыцуеит,
Ишԥеиҿартәоу, ех! Мшәан Адунеи…
21.№.№000.
Ак сызҳәазшәа,
Маҷк сызҳазшәа,
Ак ҟасҵазшәа,
Схы сназцасшәа.
Ак сызузшәа,
Акы сызҩызшәа,
Сгәы сыжьжьоит,
Избоит, схы зжьоит…
26.№.№000.
Сара аԥсҭазаара кыр саҟьахьеит,
Зынгьы такәы саӡрыжәт. Сымҩахҟьахьеит.
Сара сыԥсҭазаара кыр иҭагәҭаст,
Нас зынӡа, ҽакалагь имҩаст.
Зынгьы сахәаҽырц исыгхеит аԥсык,
Усҟангьы хьаас симкит уаҩԥсык.
Уи ацәқәырԥа-млашьқәа зны сҭадырхон,
Аха ҽа цәқәырԥак сыхьӡон, сеиқәнархон.
Сара аԥсҭазаара кыр саҟьахьеит,
Кыр ҭаҷкәым-ӷәӷәа са сзын иаҟьахьеит.
Скаҳахьеит, сгылахьеит, сыԥнашәахьеит,
Даара акырынтә сгәы ԥнажәахьеит.
Уажә саазқәылаз, исҭахыҵәҟьам сара схы,
Зны, инаҩцангьы пату ақәсҵацәон мыцхәы.
Уажә саазқәылаз, ҳақла сцәажәоит, ак сҳәом цас,
Аҽакалагь иҟоуп сцәаҩа, сҟазшьа сҵас.
Уажә саазқәылаз, сҵыкәкәаӡеит, агәырҩа сагоит,
Сныҟәашәа кырӡа иагхеит, снагәагәоит.
Сымшқәа исзаанхаз абӷьыц еиԥш еихышәшәоит,
Агәыр аҵа икылх слахьынҵа еизнаршәшәоит.
1.3.№000.
Ишьҭасҵеит, ишьҭысхит, зқьынтә са сазхәыцт,
Зны сыҵҟьарц, зны сжәыларц, ҽазных ԥыҭк
сеиԥхьхәыцт.
Хьаас иҟо зегь ԥышәо, кыр усқәа сырхыст,
Аха схы агәра мгакәа, инкылкаа сымхыст.
Ишыцәгьо, ишымариам, издырт, агәра згоит,
Аха аҭак ҟамҵашьа шҳақымгьы збоит.
Сишь! Инхәыҵакшәа игоит ааигәа бжьык…
Цхыраара ӷәӷәак снаҭошәагь збоит доуҳа мчык.
3.4.№000.
2000.
ААЦЫ
Сахьҭахәмаруаз уашҭа иацы,
Уажә, сыбла ухгылоуп Аацы.
Схәыҷра зегь, уа уҿы имҩаԥыст,
Аха сгәы сумырхьт, знык уамыст.
Сҭалахьеит акырынтә хланҵы…
Усҟангьы, усхамԥшҭит бзанҵы.
Уа суҭааит, еиҭах акры анҵы,
Сузхәыцуеит лассы-ласс Аацы.
Урхақәа уа уҿаҩа, сахыст,
Цәҟьарагәк нкылблаан зны схыст.
Уҟны сыҟан, сгәы знык имыҭырст,
Сшьамхы аӡәгьы иҿаԥхьа иасмырст.
Ахьа ҟәшәара сцон, зных, Аԥсҭа,
Ҽазных, уӡиас сҭан, Ааԥсҭа.
Усхӡыӡаауан, ак сыхьыр ҳәа ушәон,
Схықәкымҩа иузон, зегь ушәон.
Ӷәӷәала усызгәдуан, избон,
Схы-сыԥсыеиԥш саргьы угәра згон.
Уааԥсара ӷәӷәа сыдуп Аацы,
Усгәалашәоит, еиҭах акры нҵы.
Усыдымҵит зымҩа сынкаршә,
Суааӡеит уара, укәа сынҭаршә.
Исоуны сҟалар ԥхьаҟа мчык,
Уҳақ сызшәар ҳәагь сгәыӷуеит хәҷык.
Ҽакала сазхәыцуеит уажәы –
Уааԥсара, крынсхыҵ, санажәы.
Ахҭысрацәа ыҟоуп, сзыниаз,
Лҵшәада ицеит сыԥсҭазаара мҩас.
Сузхьаԥшуеит, Аацы, сузгәыкуеит,
Суҭаауеит, кыр умаршәа скуеит,
Уиласҵом хаангьы уаҩԥсы,
Аац-гәыраз, иулоуп сыԥсы.
25.4.№000.
Џьа сахым,
Схы сҭахым.
Сшьақәҟьаӡеит,
Сзаҵәхаӡеит.
Кыр сырҟьеит,
Сус саԥҟьеит.
Сынхаӡеит,
Сҭахаӡеит…
27.5.№000.
Аешьаратә шарж
Кәарҷиа Беслан изкны.
Кыр иааира дуқәа угеит,
Ԥыҭҩык рыбӷа уеихоуп.
Уа узеиӷьугь ҳаӷоу дибеит,
Аха уажә иҟоу уреиӷьуп.
Хьышьҭра дуӡӡак уалҵт, идыр,
Ухатә ус зны инышьҭаҵ,
Игылоу урашь-ӡыӡымк кәадыр,
Иуаӷоугь дынушьҭыҵп.
Ӡәырҩы ҳашьцәа збоит рыҽқәа,
Ихыԥ-хыԥт, изкәаруам.
Иуҵԥрааз, ухьшьцба-ҽеиқәа,
Иузшоуп, уаркаруам.
Иҳақыуп, ужәлантә нухьырԥшны,
Ԥхьа унеиха, ураԥызан.
Ирзымшьаргь ахә зегьы еиԥшны,
Дҳамам ҽаӡә уажә уҩыза.
Ицәоугь рықәҿыҭны иаарԥшы,
Иалх излоу рыԥхыӡқәа.
Уҟәышуп, иубоит инаԥшьны,
Уцәажәом цқьа умхәыцкәа.
Иуҵашьыцуагь рацәаҩӡоуп,
Аха иумкын хьаас.
Шьоук рбадақь асра нҵәаӡом,
Дреиӷьын уабгьы ианиааз.
Уаԥхьа иҟаӡоу мҩакоуп,
Ухьамҵроуп, такәы уқәхаргь.
Сылаԥш ухыуп, зегь акоуп,
Рҽеишьа змам зны ишугхазгь.
15.6.№000.
Сықәԥахьеит, сеихахьеит, кыр зухьеит,
Сымч мхеит, аамҭала сархьысҳаит.
Исҵахьеит, исҳәахьеит, изыҩхьеит,
Зегь ракак маҷк-маҷк сахысхьеит.
Сынхахьеит, сыбылхьеит, сыхҵәахьеит,
Исымаз-исыхӡыз ак нымхеит,
Сымч сшәахьеит, сгәы ԥжәахьеит, сгәы 8ҵәахьеит,
Еиҭах сара ҿыц сызнымхеит.
16.6.№000.
СПОЕЗИА
Исҭахым угәы нсырхар,
Аҽаџьара схы сырхар.
Шьаҿак сара шьҭахьҟа схьамҵт,
Ԥсыс усхоуп, мап, усымԥсахцт.
Удлаԥса? Сара сҭахон,
Сусқәа зегь ԥхасҭахон.
Схаларцазын хыхь ахәы,
Исырааԥсеит кырӡа схы.
Аха уа уоуп сынцәахәы, Исурҳәеит акыр сҿахәы.
Уа уанызбо исызшоуп,
Ԥсҭазаара дус усызшоуп.
20.6.№000.
САРА
Сара! Ашьанҵеиԥшҵәҟьа сыӷәӷәазароуп,
Исычҳароуп ҳәызбала сдырӷӷозаргьы.
Сара! Исымчҳаша сычҳауазароуп,
Абӷьыжә ҳәа сыҵҟьо сымцәҳауазароуп.
Сара! Схала са схы сыбжьозароуп,
Хьымӡӷы сымгароуп, сыбжазаргьы.
Сара! Схықәкы-сзыҳәа иԥшьазароуп,
Уи аҟынӡа ԥыҭк набжьазаргьы.
Сызгәаӷьыз, исаӷоу, сиаӷазароуп,
Сииааироуп, ихы дасмырхәароуп.
Сара! Ацаҟьеиԥшҵәҟьа сыӷәӷәазароуп,
Сгәырҩа, са сыбӷа амырхәароуп.
20.6.№000.
М.Г.
Зегь реиҳа бара боуп ирыцҳасшьо,
Уажә, гәҭыхасгьы исымоу ба боуп.
Ҳарҭ, ҳгәырҩеи, ҳхьааи, еицеиҩаҳшоит,
Еицрыхшьагьы рымам, акоуп.
Бара боуп зегь реиҳа ирыцҳаҵәҟьо,
Игәныбгеит, ибхыбгеит меитәы.
Уаҩ дҳамамкәа уашьҭоуп ҳанықәхаҵәҟьа,
Ҳәашьагь уи иамам атәы.
Аха уи зегьы баиааироуп,
Ибааӡароуп ибхшаз ирыхшаз.
Ҭынч џьа бымтәароуп, бнаиааироуп,
Дбыҳәап, ибоит зегь ҳазшаз.
20.6.№000.
Ус схәыцит,
Ас схәыцит,
Анс сазхәыцит,
Арс сазхәыцит.
Ус исыӡбеит,
Ас исыӡбеит.
Усгьы исзымӡбеит.
Арсгьы исзымӡбеит.
Схы сгәы ҭацәхеит,
Зынӡа сзаҵәхеит,
Баша снаиааит,
Сусаҿ смаиааит.
Мҩак санхаларгь,
Снеилап схала.
Исԥеиԥшу збап,
Схы агәра згап.
27.7.№000.
Сыҷкәын Алиас изкны.
Ҵарақәак ухаҿы махәык инықәтәан ҳамҭак,
дад, уԥсы ҭынчхарц, иахаԥхьап, иҟарҵап ҳаҭмак.
Сара сгәаҟлап, сҵәаҟлап, хәлалап, ишалап,
Иара уиала ԥыҭраамҭак сгәы сҟажалап.
Уаҳа исылшари, агәаҟ са разҟыда,
Мамзаргьы хьаас сара сызкыда.
Ус ҭынч, хырԥашьа змам, сзааип, инсызцасп,
Саԥылап ишсаҭәоу, сымшәа, хаҵаҵас.
23.8.№000.
Усҟан, сара зынӡагьы сқәԥшмызт,
Аха иаартны исҳәоит, уиаҟра сҟәшмызт.
Усҟан, сыгха-ԥхақәа исымаз, уажә зегь збоит,
Риашашьа змам шыҟоугь агәра згоит.
Усҟан, скьарахә ҩҭыган схысуан,
Иашамрак збар. Ма, амаҷазгь сгәы ԥжәаӡар.
Усҟан, сара ҽакала схәыцуан,
Сԥышәа маҷын, исзеилымкаауаз рацәаӡан.
31.8.№000.
Сара уаҩы сиԥырхагамызт,
Аха аӡәырҩы сԥырхаган.
Сшьыцҩымызт, сӷьычҩымызт, сқәычҩымызт,
Иа ус акырӡа сҭынхадан.
Сыҟамызт хаангьы ҩ-цәак рыла,
Са стәала, зегь уи лахьынҵоуп.
Исызҳаит гәаҟарала-ҵәаҟрала,
Абыда иаҭымла сааӡоуп.
2.9.№000.
АНЦӘА ДУ СУҲӘОИТ
Анцәа ду суҳәоит, сыԥсуара сцәумырӡын,
Сдоуҳа, сыламыс, сқьиара сцәумырӡын.
Анцәа ду суҳәоит, сыӷәӷәара сцәымырӡын,
Сыуаҩра, сиашара, сычҳара сцәумырӡын.
Анцәа ду суҳәоит, агәыр аҵа скылыршәа,
Зынӡагьы хьаас имкыкәа сымаршәа.
Сеаҵәахә иҭааз, маҷк еиҭа исзырлаша,
Анцәа ду суҳәоит: Исылшаша сылырша.
4.9.№000.
Егьарыла егьа схызгап, егьа збап,
Ԥсҭазаашьа ԥхьаҟа ишсымам агәра згап.
Егьарыла сҭаҵәип, сҭагьыжьп сара сцәа,
Исаҭәеишьо уи зегь бзиоуп хыхь сынцәа.
Егьа ус хкы саҟьап, санҟьап, исынԥап,
Сгәы меицакқәа хаҵарылагьы сықәԥап.
Еагьа рыла егьа гәаҟра сгәы ԥнажәап,
Уи зегьы-зегь еиҳа сарӷәӷәап, сыԥнашәап.
6.9.№000.
Исҳәо еиҭаҳәо сышьҭрақәлозар, Саҭашәымҵан.
Агәаҟ-уазҳәаҩ, сцәажәацәозар, Саҭашәымҵан.
Шьок ԥхьа дҳашьҭуам иаҳуам рҳәар –
Иаҭашәымҵан.
Сажәа сгәы иҭыҵ иаауам рҳәар, Уи, хашәымҵан.
2000.
Ауаа маҷхеит,
Зхы цқьоу.
Згәы цқьоу,
Зыԥсы цқьоу.
Ауаа маҷхеит,
Ииашоу,
Иқьиоу,
Иразу.
Ирацәаҩхеит,
Ихыдоу,
Игәыдоу,
Иԥсыдоу.
2000.
Илкыдды сҵеицәа рыхҩык сыцәҭахеит,
Саанхеит схы самыхәо, сара схала.
Ҭыҵшьа змаӡам, аҩсҭаа ҟәџьал дуҵәҟьа сҭахеит,
Уаҩы сихәогь сшыҟамло збоит лыԥхала.
Исҳәо-изуа шьҭа ишбашоу агәра згоит,
Схәыцрақәа зегь неиԥхьаба зымҩа ицарцу?
Сааигәа. Амшын еиқәара-хәашь газгоит,
Сыҽнахәлажь аӡсашьа ҿыц исҵарцу?..
Уи зегь башоуп. Шьҭа ҿыцла ак сызҵом,
Хырԥашьа змам иҟәар-ҽаруа иаасԥынгылоит.
Егьа сеихаргьы, шьаҿак сзыҟамҵт, ԥхьа сызцом.
Сеиха-еигәоит, сымҩа сықәуп, схәар-чаруа.
Сент. 2000.
Сызхысыз-сызҵысыз зегь салҳәеит. Ак нмыжькәа,
Ациган-ԥҳәызба ҿыиқәаҵәа.
«Уеиха лҳәеит умтәакәа, ухы, угәы камыжькәа,
Иуԥеиԥшхеит уама еиқәаҵәа.
Ҳақла ууал-ԥшьа… Иумамкәоу хыс?..
Уи шәаргәындароуп, ԥсыҽроуп, ламысым.
Хьымӡӷ умган: Узлыҵыз рыхьышьҭра ду уазхәыц,
Уԥацәа хыла адамра иаумырсын.
Мамзаргьы, нырцәыҟа иуҽԥнырҳәо иҟоумҵан,
Иухьзеи? Уҷкәынраз уӷьеҩын уҭҟьан.
Угәы цазар? Уажәызар? исаҳәи иумӡан,
Ус иуҟазшьамызт, ушәомызт, уеилҟьан.
Ашәақь гәыцә иҭыҵуаз уаҩызан ах-ҭҟьа,
Ухҭысқәа нымҵәаӡо, узын ирҳәоз митәӡан.
Иа ус иумоуцызт џьара акала ахҭынҟьа,
Уажә иахьа ушымқәацо, уи ушьҭра иатәӡам.
Уарԥысраз иуман иахәҭаз аҟазшьа,
Ухаҵара аӡәыр идурбон.
Ирҳәон ужәлантқәа: Ҳаԥхьагыла, ҳашьа,
Ухы рықәҵо, уаргьы рыгәра угон.
Уажәы? Ухала уанықәха? Уҵеира анҭаха?
Зегь удҵит, иуԥырҵит, иубоит.
Макьаназгь, иалшоит еиҭа урҭаххар,
Ишыҟало уи агәра згоит.
Уҩымҭақәа џьалдоуп, рӷьырак еиқәхоит,
Хааназ, ухьӡ-ужәла шмыӡуа агәра га.
Ушьҭамҭа, ухәшҭаара, урҭ еиқәдырхоит,
Уҳаҵаҳарӡуеит ҳәа шьоук аҿызаргь егьа…
Ԥ
Уеиҵазҟьарцы иушьҭоу, хәҩым, жәаҩым, ишәҩуп,
Ушәины уиит ҳәа уазҳәо, дара шам, ишәииуп.
Ухаҭара уцәдырӡырц иазықәԥахьеит кыр,
Зегь акоуп уриааиуеит, ишрԥаугогь дыр.
Ус аӡә уа дузыҵҟьап, уиршәарц, мамзаргь дуаӷьп,
Иаҭахыуп иҷыдоу усҟан, Кьагәа игәаӷь.
Уҷкәынра агәы мырӡкәа, ухаҵара нагӡа,
Аԥсҭазаара иузаҵхыр, иаҵоуп зықь маӡа.
Уеиқәнархоит, зқьы рҟнытәи маӡа заҵәык узаҵхыр,
Умшәаӡакәа уаӷа иниқәк уабџьар нас, узаҵхар!
Ауаа рцәыршәо, шьоукгьы ирҳәоит: «уаа, урҭ уаҩ
дрыхәом».
Рхыԥша ацәгьара хьаас иумкын, абџьар уаҩ
деилнахуам.
Ԥ
Рыҽдырхареит уашьцәа,ууа, уҭынха,
Узаҵәхеит, саргьы сцәажәом цас.
Уаӷацәа урыжәланы ухала иҭарха,
Урылагьыжь урҭ хьышьцбаҵас.
Ишулшогьы здыруеит, иагьшухәо доуҳак…
Уабшьҭра рыхьӡ еиқәырха.
Рыԥсы уцуп уҷкәынцәа, уагьахьчоит рҳақ,
Иамургьы рзын уҽҭарха.
Имзакәа-имшәакәа баша ухы мкашәакәа,
Уанымхыс, аҽаӡәгьы дугәҭасп.
Унеи! Ухьамҵкәа, умшәакәа, ухы-угәы
махшәакәа,
Улахьынҵа ҽакала еиҭасп…
Ашәақь хәшәы зҭаз, иахьҭаз, аҵа маҷк ҭахароуп,
Уи зызҭаз, дызгәаӷьыз, ианыжьтәым, дҭахароуп.
Уҽырӷәӷәа Уамеигӡан, уԥсҭазаара ақәуҵаргь,
Абыржәоуп – лҳәеит, ианахәҭаҵәҟьо Ахаҵара».
Декабр – 2000.
Акгьы сашьҭам,
Акгьы саҳәом,
Акгьы сҭахым,
Џьаргьы сахым.
Сыҩнра ццышәхеит,
Иқьаԥҭахеит.
Схы-сгәы хьшәашәеит,
Ихаҳәхеит…
2000.
Ах! Иҟоузеи сара сызнымиац, сызхымсыц,
Иарбан мца-қьауқьаду исмыжәлац, исхьымсыц.
Сылаӷырӡ сҿыҵкьасо илеихьеит ӡырҩашҵас,
Сааигәа-сигәа сдунеи-хәыҷ зырлашьцаз.
Агәышьҭра сҵасым, истәышьҭрам. Мҩак сықәуп,
Хьӡи-хьымӡӷи рзоуп ауаҩы Адунеи дзықәу.
Исзышьҭымхуа егьа ус хьанҭа саҵазаргь,
Исылшаша сылшароуп, сара схаҵазар.
15.1.№001.
Схалареи сылаҟәреи еицрымшәо еицуп,
Сара сзыҳәан ирҳәоз, абжеиҳан имцуп.
Сыччара аҵкьыс сҵәыуара еиҳан,
Схы-сгәы ақәмаҷны сыҟан бжеиҳан.
Ирӷәыхит, ирыцҟьеит сџьала исырҳаз,
Мшәан, ус ианиҵану сылахь ҳазшаз?
Саԥхьаҟа, сышьҭахьҟа, кыр шьацҳәа ҳауп,
Исыԥшааз аҵкьыс исцәыӡыз еиҳауп.
Февраль 2001.
Аӡә дузцасп,
Ҽаӡә дузцасп.
Зегь узцасп,
Унрыԥҟьар.
Џьа ус ухьп,
Џьа анс ухьп.
Џьа арс ухьп,
Ушьақәҟьар.
Ани дусп,
Ари дусп.
Уркрым усс,
Узаҵәхар.
Ус ухьыргь,
Ас ухьыргь,
Анс ухьыргь,
Уҭахом, уҽурӷәӷәар…
20.0.№001
СЗАҴӘЫМ
Сзаҵәым.
Исыцуп,
Сарӷәӷәоит,
Сабацәа
Рдоуҳа,
Сԥацәа
Рдоуҳа.
Мчык
Снаҭоит
Сарӷәӷәоит.
Ҽакалагь
Исыхәоит,
Еиҳа.
Сзаҵәым.
Бжьык
Слымҳа
Иҭаҩуеит:
«Ԥхьаҟа уеиха!
Зымҩа
Ишьҭоумҵан
Иукыу,
Уеигәышә –
Уеиха.
Иҟьатәхаргьы
Угәы мыҭрыскәан
Иҟьа.
Хьаас иумкын,
Иуԥыло
Ахҟьа-ԥҟьа.
Хаҵарас
Иулеи уаншәа,
Ҳақыуп, ашьа,
Шьала ишәа»
Зны-зынлагь
Иаҳәахуеит
Сыгәшәа.
О, уи абжьы
Ыҟоуп митәшәа.
Сзаҵәым.
Исыцуп,
Исыдгылоуп,
Сарӷәӷәоит,
Сабацәа
Рдоуҳа,
Сԥацәа
Рдоуҳа.
Иҵоуроу
Баҩҷыдакгьы
Снаҭоит
Еиҳа…
23.№.№001.
Инымҵәо ҳәа акгьыҟаӡам, зегьы нҵәоит,
Иҟоуп аӡиас дуқәагьы анҭабо.
Ауаҩытәыҩсагь, зны дынхоит, ҽазных дыхҵәоит,
Иҟалалоит, уигь ӡ-шәахҵас данкабо.
Инымҵәо ҳәа акгьыҟаӡам, зегьы нҵәоит,
Аԥара, ашьара, ахьы, амал.
Ауаҩытәыҩсагьы иԥсҭазаара зны иҿахҵәоит,
Ҳақыуп, уаанӡа изынагӡар, иду иуал…
25.№.№001.
ԤШЬБА-ШЬБА ЦӘАҲӘАЛА
ХЬЫРШӘАГӘ ҲАРАКЫРА ХӘЫ-ԤШӠАК
Хьыршәыгә ҳаракыра-ԥшӡак ахәы,
Схаларц, кыр сдац ԥашә сҳахьеит.
Инагӡа исзымҳәацзаргьы сҿахәы,
Са сгәы иҭыхоз ԥыҭк сҳәахьеит.
19.7.1998.
Сзыхӡыӡаа сзышьҭоу:
Сыдгьыл, сыжәҩан,
Сџьынџь, сдаракәац,
Сҭоурых, сыжәлар.
22.8.1998.
Зхы иақәиҭу ԥшоуп – аиаша,
Ԥсҭазаароуп, имроуп.
Аха ицәырҵуам баша-маша,
Иамоу иреиҳау гроуп.
Сышьҭахьҟа –
Сқәыԥшра, схәыҷра.
Саԥхьаҟа,
Сажәра, сҿыакыҷра.
1998.
Гәаҟра мбакәа
Разҟ узбом.
Грак умгакәа
Ԥхьахә узгом.
1998.
Ҭынч сызтәом, сныҟәаҩуп, сыԥшааҩуп,
Сынхаҩуп, сцәаӷәаҩуп, слаҵаҩуп.
Ҭынч сызтәом, схандеиҩуп, саарыхҩуп,
Шьхауаҩуп. Сыҭҵааҩуп, сшәаҳәаҩуп.
1998.
Аԥсҭазаара ыҟанаҵ,
Аԥсрагьы ҟалоит.
Ҳхы ҳахәоны ҳныҟәонаҵ,
Ҳамрагьы ԥхалоит.
Сықәра аиҳа агәаҟра рацәа схызгахьеит,
Сҵеира исымаз сшымгәыӷӡоз исԥхеит.
Абри зегьы сара сцәа иҭазгӡахьеит,
Ԥсеивгашьа ҳәа сымамкәа сынхеит.
Сӡиас хәыҷгьы сзыруам,
Крыҟоума исгәыӷроу?
Сара сиира здыруа,
Иҟоуп сеиҳа иӷәӷәоу.
23.8.1998.
Абӷьы каԥсоит, икаԥсоит,
Аҭҳараҳәа рыгәқәа еисуеит.
Амахә инҿшәоит, аҵҟа иԥсуеит,
Ԥҳәызбак днеины илыԥссуеит…
Сныҟәеит, сцәажәеит, сҵәыут, сыччеит,
Ҽазных, иҟам рахь схы сшьеит.
Сыҽсыргәаҟт, сыԥсы сымшьеит,
Кыр схы ԥысшәеит, кыр схы зжьеит.
8.9.1998.
Сгәы аҭҳараҳәа иҭыҵны ицоит, иҭыԥ,
Сааигәа-сигәа,у ажә зегь ҳәашгашроуп.
Иҟаӡам, абраҟа џьаргьы сҭыԥ,
Егьаџьара сеимдаргьы башоуп.
7.9.1998.
ИСЫВСНЫ ИЦО
(Епитафиа
Исывсны ицо,
Уааҭгыл.
Уаҵ узцо…
Ҵәыцак нхҭәал, инкыл.
8.9.1998.
Схы сацәтәымуп,
Иамои еилкаашьас изыхҟьо?
Ҳаибатәымоуп,
Избом ҽакы сызхнарҟьо.
11.9.1998.
Даара кырӡа исыргәамҵит
Са сшьапқәа.
Аха зныкгьы шьҭахьҟа ихьамҵит,
Мап сыцәкуа.
Кыр иагнрахеит сызҳара,
Амашәыр сзықәшәаз сгәы иҭымҵәацт.
Сзымҵәуаӡацт сызхара,
Сылаӷырӡ уажәыгьы инымҵәацт.
1.10.1998.
Слахьынҵа ԥхьаҟа самшьҭит,
Шьҭахьҟа исыхахьеит кыргьы.
Издыруаз зегь зны исхашҭит,
Исхашҭхьаз сгәаланаршәт уажәы.
2.10.1998.
Забџьар кажьны шьҭахь иҭрысыз,
Чарҳәарагьы иуеит.
Зшәақь икылԥшны, ҽеила ихысыз,
Уиқәгәыӷыр ауеит.
Уажә зегь реиҳа сзыҳәои?
Сымҵыкәкәарц.
Ихадарои сара сзыҳәа?
Сымццакларц.
3.10.1998.
Шьыжьыз, шьыбжьыз, хәылбыҽхаз,
Са сызқәу мҩакоуп.
Сагьурџьаз ма сагьурҽхәоз,
Сзыҳәан зегь акоуп.
Ауаҩ кыр дхәыцроуп, иҟаимҵароуп иакәым,
Ибароуп, идырроуп уаҩ деиқәзырхо.
Аӡәы ирыцҳара, ҽаӡәы хьаас икым,
Убри ауп ҳарҭ зегь еснагь ҳҭазырхо.
6.10.1998.
Уахгьы-ҽынгьы ҩада сеихоит,
Ацқьа тәарҭахь, уахь ак сыхоит.
Ацқьаҭыԥахь, аԥшьаҭыԥахь,
Уантәи схынҳәрым са сгәы сымахь.
Рифмак, ритмак, ҟаҵо уҽхәеит ҳәа,
Уара ухала ухы ужьоитоуп.
Цәаҳәа-ԥшӡақәак еиқәуршәеит ҳәа,
Уи иаанагом уа упоетуп.
Ус шәкы ҳазцәырҵуеит,
Ҳаиқәзырхо ҳалшоуп.
Ак ҳзааиуеит, ҽак ҳцәыӡуеит,
Ус Адунеи шоуп.
Аҽӡо ицон, икәараҵо…
Самырцәеит иахак.
Сыԥсҭазаара ахҭынҵо,
Исыԥшааит цәаҳәак…
7.10.1998.
Сбылуеит ацәашьеиԥш,
Амца сыцроуп.
Ԥхьаҟатәи сԥеиԥш
Макьана имаӡоуп.
АНЕКРОЛОГ
Ишәышықәса цәаҳәақәак ирҭаргӡоит…
Иаанхазгь, еиԥхьытта, рҽыԥхьаркӡоит.
Изызкыу ибозҭгьы, игәы армаҷрын,
Дахыччарын, мамзаргь, дарҵәыуарын.
8.10.1998.
Аӡәи-аӡәи еиҵашьыцуеит,
Аӡә ицәгьа ҽаӡәы иҳәоит.
Ацәгьа есааира аҽарҿыцуеит,
Даара ишәарҭоуп, ҳҭанархоит.
Шьҭахьҟа шьоук ҳахуеит,
Ҳзырцәцом ҳақәԥаны.
Аӡы, ахаҳә ахуеит,
Ирҳәоит жәаԥҟаны.
9.10.1998.
Уа, са исҳәаз ажәа азыҳәа,
Ирзаркуам шьҭа сымҩақәа.
Акы заҵәык уашьҭа сзыҳәо,
Сцарц наҟ… цәгьак санымиакәа.
Сыбла сажьазшәах,
Зны сгәы иабахт.
Бжьык џьа исаҳазшәах
Схы агәра сымгахт…
Слахьынҵацәгьа зных инсыҵгәоит,
Маҷк иадамзаргь агәра згап.
Нас, аамҭа урҭ зегь аӡбуеит,
Зегь аҳәап уа, зегь абап.
Ак схы-сгәы нсымнаҟьо,
Ҽак сыхәоит, исабжьоит.
Дунеик санкыднаҟьо,
Аҽа дунеик сахьчоит.
9.10.1998.
Уажә шьоук са хшла сыркәабап,
Иа ус, хьаас срымаӡамкәа.
Нас, наҟ ӡхыҵракеиԥш скабап,
Џьа сыӡбахә ыҟаӡамкәа.
Уи лгәы анцәыцәы,
Ихылҵәеит лыхцәы.
Икахәхәа илықәԥсаз,
Кырӡа дзырԥшӡоз…
Сара, ахьааи агәаҟреи срыцәшәаӡом.
Исызҳаит урҭ рыла, сыӷәӷәахеит.
Ҳнеидгылан кырынтә ҳаиқәԥахьеит,
Жьи-цәеи сықәымкәа сдырӷӷахьеит.
Ахамшҭхәы, агәаҟрақәа срықәшәахьеит,
Ишәаҳауа сынаур абжьоуп.
Сцәыуабжьи сыччабжьи еицәыхьшәашәеит,
Еицәыхарахт, геи-шьхеи рыбжьоуп.
11.10.1998.
Саазқәылаз, сусқәа кры нхоуп,
Гаәҟра-шәкы сзаԥшьуп.
Ак ааиуеит… Сышҟа ахы хоуп.
Сҽасымҭарц саҿуп…
Сажәеинраала анцәахәы
Игәы нсырхар сҭахым.
Исхибаауам иаргьы ихы,
Илагьы сахьхәым…
15.10.1998.
Дыршьак ҳәа сымамкәа, исҳәо, уа изуа,
Меитәыҵәҟьа схасуан.
Ак ашьҭан сынасыԥ, есымша иҩуа,
Жьаҵас иԥхарсуа.
18.10.1998.
Аҷыхь. Анаатә. Дәык сызцәылом,
Аԥсҭҳәа-еиқәара збом ихыҵуа.
Сымшқәа иӡыз шьҭа срыхьҵәуом,
Ԥхьа исылшашоуп уажә сзызхәыцуа.
19.10.1998.
Исхалашо жәҩанаҿ мроуп,
Сныҟәоит, аха сгәысҽануп…
Ҩныс исымоу сара мҩоуп,
Уахгьы-ҽынгьы уи сануп.
САРА СААԤЫН
Ааԥынраказ, сҭынчӡа сныламтәацт ашьац,
Адунеи-лаша хаарак сзаҵамкәа иҭацәӡеит.
Сара сааԥын исзацәымгаӡеит шәахәацк,
Сыҩуа сшашьҭаз, наҟ иныҵашәка исыцәцеит.
20.10.1998.
СХЫ
Ишысмоуагьы здыруеит шьҭа уаҳа зҳара,
Иаартым саргамеи сымаӡеи…
Исымбацт уажәгьы схы сызхара,
Цқьа ҽеила еилкаангьы исымаӡам.
21.10.1998.
ИАҲХЫЛАԤШХӘУ
Иарӷьа напы ак ҳнаҭоит,
Иарма напы ҽак ҳцәагоит.
Зных, ҳирҵәуоит, ҳгәы ҳагоит,
Насх, ҳирччоит, ҳнагәагәоит.
Аӡә ишьҭа сыхӡамкәа сашьҭоуп схатәы,
Ԥхьа крыҟоуп саԥхьа, аҵатәы.
Исымоуп макьаназ, ҵҩа змам аҳәатәы,
Аутәы, аԥшаатәы, аԥҵатәы.
23.10.1998.
Издыруада ԥхьа сзыниаша?
Сажәит сшашьҭаӡаз аиаша.
Схыҵәҟьагьы агәра згаӡом,
Макьана ашьҭаҵәҟьагьы збаӡом.
Иабаҟоу ԥхьаҟатәи ҳԥеиԥш?..
Ҳзышьҭаз? Бзиа иаабоз ҳхеиԥш?
Урҭ зегьы згаз зымҩа ԥшоуп,
Адунеи, уамашәа иашоуп.
25.10.1998.
Қәрала иаҵкьыс сшеиҳабугьы,
Цәгьак-бзиакаҿ, саԥхьа дгылоит.
Идыруеит, ус ишатәымгьы,
Аха, итәала ихы ӡыригоит.
15.11.1998.
Зынӡа сзаҵәхеит,
Сзаҵәӡахеит.
Схы-сгәы ҭацәхеит,
Иҭацәхеит.
16.11.1998.
Ҿыц сзалагом анхара,
Шьҭа, сышзымцогь збоит хара.
Иара ус, сыҟаз, сшыҟоу,
Сыуаажәларырҿ, сџьынџь ахьыҟоу.
17.11.1998.
Ауаҩы, дуаҩытәыҩсоуп,
Ииашам инцәатәра.
Ауаҩы, дуаҩуп азоуп,
Изихәҭам атәра.
24.11.1998.
Сеилаԥаҭеит, цәгьалаӡа, сеилаԥаҭеит,
Шьоукгьы сзыҳәан ипатеит, кырӡа ипатеит.
Цәгьаршыҩцәақәак неиҿцәажәт, кыр сырҟьеит,
Схы-сгәы иҭамыз сахдырҟьеит, сус саԥҟьеит.
3.12.1998.
Ианамуа, ухьаҵлароуп,
Шә-бзык уҵазаргьы.
Амццакра хаҵароуп,
Ҟәышрыла ухәыцуазар.
7.12.1998.
Умаҵура ду искым хьаас,
Уи, ухықәкыҵәҟьа наугӡахьеит…
Уҟазшьеи ууси ирымам ҳәаак…
Ууаҩрагьы лаҟәӡахеит.
7.12.1998.
Инсыҵыргәа слабашьа,
Сымҩахәасҭа хәҷы сануп.
Мап, исымам хьымӡӷы гашьа,
Есымшааира сгәысҽануп.
Цәарала сымшқәа нысхыр сҭахым,
Иара усгьы имаҷуп сымшқәа.
Сыблақәа ацәа уиоуп изырхым,
Снеиуеит, ҭынч, исынмырԥшкәа.
Шьоук цасҳәа удырџьеит ҳәа
Иуаауп ҳәагьы иумшьан.
Ҽа шьоукгьы удырҽхәеит ҳәа
Ухы-угәы умжьан.
Наҟ ицаз, аӡәгьы дымхынҳәыцт,
Убри кыр сгәы снархьуа сархәыцт.
Уаҩ иҟоу иану уа, имбацт,
Жәабжь ҿыцк уахьынтә иааимгацт.
Акгьыҟам уаҩ ицәа иҭамӡо,
Аха ԥхьа днеилароуп, шьҭахь дхьамҵроуп.
Шьҭыхшьа змам хьаа шәкы данаҵо,
Ичҳароуп, даиааироуп, данхаҵо.
Ацәгьа, абзиа, ахаҵара, ашәара,
Ҳаниз нахыс иалоуп ҳцәа-ҳжьы.
Иҟамлароуп хааназ ахгәахшәара,
Иҳақуп, аӷәӷәара аԥаҳшьыр.
8.12.1998.
Ари Адунеи! Шоуп уамашәаҵәҟа,
Цқьа уаҩ дазхәыцыр кырӡа даршәаҵәҟьап.
Ахыи аҵыхәеи дыршьа ҳәа амамкәа,
Мышкы зны ҳаҩнахуеит, зынӡа иҳақымкәа.
9.12.1998.
Зны исзымҵаз –
Уажә исҵоит.
Зны сызхьымӡаз –
Шьҭа сахьӡоит.
9.12.1998.
Схы иааҭашәоз ҟасҵон,
Уаҩы сизхәыцуамызт.
Цәқәырԥа дук сазцон,
Нас сызӡхыҵуамызт.
Сыԥсы иахьынҳалоуп хәыцк,
Ирлас сгәы аисра иаҟәыҵп.
Аха уи хьаас искым,
Макьаназ сусурагь ԥкым.
Иҵаауп аԥсыҵәҟьа –
Зных, шьоук ахлафоит.
Ари Адгьыл ԥсыцәгьа
Ҳаннажьуам, зегь ҳафоит.
Са иԥысшәарцы сҭахыуп сымч, сылша,
Исхәыцроу, исхьаау, уи ауп есымша.
Сымлакыргь, исызиаҳәом аӡәы крысҿаҵа,
Ирҳәоит: «Ԥхӡыла ирҳау хаауп аҿаҵа».
10.12.1998.
Ари Адгьыл, агәаҟра дуқәа збахьоу,
Ари Адгьыл, ҳҵеира иреиӷьу згахьоу.
Ҳзааӡогь иароуп, ҳазфогь иароуп,
Наунагӡаз иаҳџыьнџьугь иароуп.
Есымша ҟазшьала сеиԥшым,
Аӡәы ак сиҭап ҳәагь сазԥшым.
Сызхысхьоу, сызҵысхьоу сызхоуп,
Есқьынгьы сзықәгәыӷуа са схоуп.
Са сыԥсҭазаара –
Шәҟәыԥхьароуп, ҵароуп.
Схы-сыԥсы смазара –
Цәаҳәақәак раԥҵароуп.
Сразҟыдоу, снасыԥдоу?
Иҟамларцу сыхәҭагьы?
Сзакәыҵәҟьоу, сызусҭоу,
Дыршьа смоут схаҭагьы.
Сгачамкны сгылалоит
Бжьык саҳауашәа…
Ҳааишьеи, ҳцашьеи,
Ҳшоуп уамашәа.
Исылмшаз сашьҭам, сахьҵәыуом, санхьуам,
Ицеит, ицагәышьеит, иамам хнырҳәышьа.
Ԥхьаҟагьы гәыӷра дук сымам, сызҳауам,
Ҽак уаҳа саҳәом, иҽеихааит сыԥсышьа.
26.12.1998.
Ҳаԥсҭазаара абжа цәарала иаҳшьуеит,
Ҳаныччо, ҳангәырӷьо, ҳхала ҳхы ҳжьоит.
Амра иаҳхалашо аамҭала ҳарԥхоит,
Ҳшеихьымӡа-еиԥымӡо Адунеи ҳаԥхоит.
29.12.1998.
Анцәа иҟнытә иҟоу ҳарҭ ҳалхьынҵа,
Црыхшьа амам, цҵашьа.
Умерҭхә узахыԥом, егьа ҟаҵа,
Иамаӡам цәцашьа.
30.12.1998.
Ауаҩы ичҳауазаап зегьы,
Ракак хкык-хкык срыниахьеит.
Сцәажәоит, сныҟәоит, слафуеит зынгьы,
Аха гәыла са сыԥсхьеит.
19.1.1999.
Уамеигәырӷьан –
Уалаҟамкәан уандырҽхәо.
Уимеигәыӷын
Иухарам ухаратәны узырџьо.
12.№.1999.
Иҟауҵазар иахәҭаз –
Иуны уахьымхәын.
Ацхыраара зуҭаз,
Уашьҭан иҽԥнумҳәан.
12.№.1999.
Стәала, уажә сызкыз лаԥшуп,
Баша сыбла ҭраа сыԥшуп.
Сӡамҩа сылаӷырӡ ахьшуп,
Ара иҟоу, иахьа мчуп…
28.№.1999.
Бжьы маӡак иснаҭаӡом ҭахаҵәҟьа,
Ԥсыхәа змамоуп ус унақәцәҟьаргь.
Сныҟәашәа аҽакала исырхәҷит,
Суаз ашәеи, сылаӷырӡи сырхәаҽит.
6.3.1999.
Иааима аамҭа, ҳақәӡаара,
Аӡәи-аӡәи ҳаиқәгәыӷуам.
Адунеи-ԥшӡа ҽнак ақәзаара Шьоук уи зыԥсоу ҳаздыруам.
Саанарԥшуеит ашьыжь аҟармаҵыс абжьы,
Ҽан Ҽаба аҵеикит – рҳәоит – игылаз шьыжьы.
Сара ашацкыра сзаԥылом сеигәырӷьо, Гәыӷра хәҷык ацәаара баны, сеигәыӷуа…
Зных ӷәӷәала ҳгәы ҳагоит,
Шьоук ҳчычоит, шьоук ҳаҵгәоит.
Аамҭа, зегь абоит,
Зегь ахәшәтәуеит, зегь аӡбоит.
Сымҩа ԥхьаҟа самшьҭит,
Жәҩангәы сымза схалашом.
Сыхьӡи сыжәлеи схашҭит,
Сызусҭаҵәҟьоу сгәалашәом.
10.4.1999.
Ус баша-маша са сузжьом,
Инысгәдҵангьы сузшьуам.
Акоуп исымаӡоу сара мҩас…
Исызшо слахьынҵала наҟ сымҩасп.
1.5.1999.
Сара ҿымҭкәа ари адгьыл сықәзарц сҭахым,
Сара ари адгьыл сылаԥш ахыуп, аха алаԥш схым.
Кырынтәгьы сланархеит, сҩанархеит,
Зназы сеиқәнархеит, нас сҭанархеит…
1.5.1999.
Сара схы еилагеит ҳәа зҳәо,
Са сзықәшәаз дақәшәар, ҽеила ибап.
Агәыԥжәара, ахыԥжәара зызҳәо,
Нас уи инҭкааны агәра игап.
2.5.1999.
Мышкы зны дҟалозар ԥсыуак,
Сцәаҳәақәа изҩыз дрыԥхьап.
Срыцҳашьан сиҵәыуап сыуак, Сыԥсы ари адгьыл иқәхар…
Са саагылеижьҭеи сныҟәаҩын,
Шьҭа акырӡа сшьамхы иагхеит.
Зны исыхәлаччоз рацәаҩын,
Уажә исыхәлаҵәыуо маҷхеит.
8.5.1999.
Уажәоуп санааԥш, сылацәа нхты,
Иҟазеи исзеилымкаауаз уаа шаҟа хкы.
Зегь реиҳа исзааигәан исшьоз жәҩахырс,
Агәаҟра санақәшәа зымҩа исывст, иҭрыст…
8.5.1999.
Егьа сҳәаргьы, изургьы, шьаҿак сзымқәацеит,
Сгәы иҭыхоз, сзышьҭаз зегь, бжа-еиҭабжак
сзыҟамҵеит.
Сыҷкәын еиҵбы Алиас илеигәыдҵан дшьуп,
Еиҭах, аразҟыдара сара исзаԥшьуп.
20.5.1999.
Акыр-кырҳәа сааигәа шьоук ччоит,
Сара сыԥсы ԥжәаны еиҟәыҷҷоит.
Шьоук аҵыс рхылԥа иҭаҳәоит,
Сара сгәы иааҟәымҵӡакәа иҳәҳәоит.
20.5.1999.
Сара сыԥсы шҭаз заа сҭадырхеит…
Сыҷкәынцәа сцәыршьит, сзаҵәны сынхеит.
Мычкәарак сылам, сшьамхы кәадахеит,
Сыҩнра ду рыблит, уа иқьаԥҭахеит.
24.5.1999.
Сааигәа ԥсы зхоу сзықәгәыӷуа дызбом,
Схы заҵәык адагь уаҩ игәра згом.
Сара ус баша шьҭа сымнаиааироуп,
Схала саӷацәа зегьы сраиааироуп.
25.5.1999.
Ауаҩ иоуп, ауаҩы игәы зырӷәӷәо,
Ихьаақәа, ихәрақәа, зегь зырӷьо.
Ауаҩы хәшәыс имоу, ауаҩ иоуп,
Дҭазырхогь, деиқәзырхогь, иара иоуп.
23.5.1999.
Сҭахаргьы, сеиқәхаргьы, сԥацәа ршьа утәуп,
Иҵоуроуп, иԥшьоуп, иҳақуп.
Уи ашьҭахьгьы, иахәҭоу кыр усқәа батәуп,
Ӡәырҩы нырцә иҟоу, руал ҳақәуп.
31.5.1999.
Сыхьӡи, сыхьымӡӷи, сылаԥш рхыуп,
Сыԥсуареи, схаҵареи смырӡырц сҭахуп.
Иамур, сыԥсы схыҵааит схы сшазԥагьоу,
Сыуаҩра мырӡкәа, сара ишсызгьамоу.
Сгәы сышьҭрацы сҭахым, иансымамгьы ԥсыхәа,
Сыуаҩра ларҟәуа, аӡәгьы иасҳәом усыхәа.
Сыҟазарц сҭахыуп, сыӷәӷәаӡа сшыҟаз,
Ԥыҭҩык ирхамшҭрац, ари адгьыл зны сшықәыз…
2.6.1999.
Смыцәа, сымтәа, са сышныҟәогьы,
Бжеиҳан сҿаҳауп…
Сара сзыхьӡаз маҷ-саҷк шыҟоугьы,
Сызхьымӡаз еиҳауп.
Ауаҩы игәы анца даара ицәгьоуп,
Усҟан, имч-илшара ицәгоуп.
Иусқәа иҳәысқәа ԥхасҭахоит,
Акгьы илмшаӡо дҭахоит.
Сбаҳчара, сшәырҵлақәа, исҭахыуп ишәҭыр,
Исҭахым сышқәсқәа баша исышьҭыр.
Сымшқәа сгәы ҭацәны сырԥымлаӡацт ҽнак,
Сындәылҵуеит суада иаасҿасырсырц ԥшак…
7.7.1999.
Егьаџьара сцаргьы сџьынџьашҟа сеихоит,
Схы здыруа сыҟеижьҭеи сыԥхӡашала сынхоит.
Аӡә иаарыхра сашьҭам, са схатәы сызхоит,
Смаҭацәа хәыҷқәа-сгәыӷра, уажә мшызҳа
ирызҳауеит.
Избом сааигәа, исҭынхо, исыуацәоу,
Саӷацәа рызҳауеит.
Сара сызхьымӡаз кырӡа ишырацәоугь,
Сызхьӡазгьы сызхоит.
Ирацәоуп адунеи иахырҳәаахьоу,
Ҟәышрыла урҭ акры рныруан.
Аха дарбан адунеи хызфаахьоу,
Дҟамлаӡацт, ус уаҩ дсыздыруам.
12.9.1999.
Ажьеиԥш сшәаны сылатәамызт чықькаҿ,
Сгәы иаамыхәоз расҳәон рҿаҿы.
Уи зегьы-зегь иаԥырхаган сусқәарҿ,
Ирҭахын усгьы, срымазарц схәаҽны.
Ирымхәыцыц арбан, ирмуц,
Хырԥашьа змам узацәцом.
Ирымҳәац арбан, ирымҩыц,
Ҿыцк шьҭа уаҩы изаԥҵом.
24.9.1999.
Ицәгьахеит, кырӡа ицәгьахеит,
Ах! Сажәымҭа цәгьахеит.
Сҭахеит, уаҩ дышҭамхац сҭахеит,
Сыҷкәынцәа рыхҩык сыԥхеит.
Бзиак сзызузгь ыҟоуп, цәгьак сзызузгьы,
Исыуоу ыҟоуп, убысҵәҟьагь исаӷоу.
Иҟоуп аамҭа ажәак ансымҩызгьы,
Хнырҳәышьа амам, уи шьҭа, исыцәцахьоу.
9.10.1999.
Иаасҭахыз зегь сҳәеит ҳәа ҳәаны,
Зҩымҭаҿ акәаԥ зыргылахьоу, Уаҩ дсыздыруам, аиашаз ҵаны,
Ишмаҷҩымгьы исԥылахьоу.
10.10.1999.
Ауаҩытәыҩса, дацымныҟәароуп
Изшо илахьынҵа.
Иахьынӡаилшо дақәԥалароуп,
Хьаас ҳәа иҟамҵа.
11.10.1999.
Издыруеит, уи ус шакәхо,
Есааира сныҟәашәа ишагхо.
Зны-зынлагь сышьҭахьҟа схьаԥшуеит…
Схы-сгәы уи ала исхашҭуеит.
12.10.1999.
Иухьраны иҟоу узахырԥом,
Акгьы мчыла ҳәа иауӡом.
Иуҿаҵахәым, узацәгом,
Уҽанушәаргьы иузацәӡом.
21.10.1999.
Цәгьеи-бзиеи еиҿызбаауаз ҳабацәа рыцҳақәа,
Иҿаҟәоуп, шьҭа икәадоуп, изқәысуаз рыцҳақәа.
Ҳақла иазнеитәуп, урҭ акры рҿыцтәуп,
Уаҩрала, ламысла, уи зегьы иазхәыцтәуп.
24.10.1999.
Ауаҩтәыҩса, дақәшәар алшоит зегь рыхкы…
Данахьӡо ыҟоуп, данахьымӡогь ихықәкы.
Адунеиаҿ, зегь иреиӷьхаз ҳәа дҟамлацт,
Уаҩ дызқыәмшәац иақәшәахьоу ҳәагь ихьӡ
рымҳәацт.
16.12.1999.
Сҭахандеит, сызҭымҵт сымхурсҭа,
Иагьсылырххьеит ҭыӡшәақәак…
Ҽнак иара ус, снымхацт усда,
Исоурымашь лҵшәақәак?..
30.12.1999.
Цигар бӷьыцҵас, сгәы ҵаӷоуп,
Аарла-сырла аԥсы ҭоуп.
Зны исызгәакьоуп, зны исаӷоуп,
Маҷк сазхәыцларц шьҭа исыхәҭоуп.
Ианвар 2000.
Исыԥсыхәи? – ҳәа сҵаауеит,
Сақәшәом аҭак иамоу ҳәашьас.
Сгәаҟит-сҵәаҟит, сгәы ԥшаауеит,
Исымоузеи ԥхьаҟа нхашьас?..
4.1.№000.
Шәымш бзиахааит, сыуа-сықәла,
Шәызҳааит, шәӷьацааит, зегь насыԥла.
Ҳаиқәшәар сҭахым уа… ирласны,
Еснагь сыҟан сгәы шәзыразны.
16.1.№000.
Шәынтәны, зқьынтәны, сус сазхәыцхьеит,
Зны сҽазысшәеит, зны сеиԥхьхәыцхьеит.
Ишәаны, изаны, џьа сазааироуп,
Зегь акоуп уи саиааироуп.
18.№.№000.
Слахьынҵа акырынтә срапан исхысит,
Рыцҳарас иҟоуи сызнымиац.
Аҿаԥхьа зныкгьы схы ласмырҟәыцт,
Сшьамхнышлан акгьы самыҳәацт.
20.№.№000.
Уажәы, зынӡа ак сықәымкәа
Ус сеихоит.
Лассы, сыу-сшәаџьҳәаҩ дыҟамкәа,
Џьа сҭахоит.
Сыччаԥшь сцәыӡхьеит,
Сҵәыуабжь шьҭыҵхьеит.
Сыччаԥшь схашҭхьеит,
Сыԥштәы ҟәашхеит…
1.3.№000.
Еиҩҵәоуп сыцҳа,
Даара срыцҳахт.
Исылшом, скарахт,
Сымшқәа еиқәарахт.
1.3.№000.
Ак сызҭаз, ҽак сымихт,
Уи ус иаԥуп.
Ҽазных, шьоук ҵәык сылырхт,
Ԥыҭҩык ахьхәуп.
Сылаԥш нақәшәошәа збалоит сыҽҳәара…
Слымҳа инҭаҩлоит иааигәаны абжьы.
Ишыҟамгьы здыруеит мшәан, шьҭа хара,
Слаԥшықәнаҵазшәагь збоит уи уажәы.
1.3.№000.
Сҿабба сгылар –
Хаҵарам, исаӡроуп.
Схы анысхагыла, Аҳақ-қәнага аӡброуп.
Сгәырҩақәа! Кыр шьҭахьҟа сашьҭхьеит,
Цәгьарак уаҩ изын исыршом.
Аччашьа усгьы исхашҭхьеит,
Аха аҵәыуарагь сылшом.
Акгьы сымам сызхыҽхәаша,
Лҵшәа дук сымангьы избом.
Аха иҟасҵом исҽԥнуҳәаша,
Цас вбак суҭар, сҳақ узгом.
Аӡәы иҳәоит: – дпоетуп,
Ҽаӡәы иҳәоит: – дпоетым.
Аӡәы сигәаԥхоит,
Ҽаӡәы синаԥхоит…
Схазы иҟасымҵаз, аӡәгьы исзыҟаиҵом,
Схазы сахьзымцаз, аӡәгьы дсызцом.
Нас иарбану, ԥхьаҟа исыхәои?
Сара соуп, ахыи-аҵыхәеи…
26.№.№000.
Уаҳа сызҳәуам,
Уаҳа сызҳәом.
Исҳәашаз сҳәеит,
Изҩышаз зҩит.
21.3.№000.
Сеихеит, ӡиас дук сзыруазар,
Среиуам уи ахьцо иаццо.
Санӡхыҵлакь, сахькаҳауа здыруазар,
Абамбеи аҵысхәи шьҭасҵон.
21.3.№000.
Сара иаалырҟьаноуп исыхьыз зегь шсыхьыз,
Сгәы иҭамкәа, схы иҭамкәа, зынӡа сазԥшӡамкәа.
Аҵәаӷәа ахьыршьырцгьы шьоук ашьҭоуп сыхьыӡ,
Иахцәажәоит хьаас имкыкәа, иԥшӡамкәа…
23.3.№000.
Избоит, саӷацәа ҭынч иахьнаиааиуа,
Ак ҟарымҵахьаӡазшәа еиқәҷаб, рҽыркәаԥ…
Мап, мчыҟаӡам сара исиааиуа,
«Иансоу сшьапы зқәсыргыло акәаԥ».
20.6.№000.
Апоезиа аццакра бзиа иабаӡом,
Егьа угәаҟ-ҵәаҟыргьы, ԥхьа уазгаӡом.
Уцәа ужьы иалымҵыз, ушьа-уда иҭымҵыз,
Иунардыруеит ишаԥсам, ишымцыз…
Ҳнеилап ҭынч, ус, ҳарҭ ҳашныҟәуа,
Адунеи ду уи уаароуп.
Аамҭа шыҟац ауп ишыҟоу,
Кыр ҽзеиҭазкыз ауаа роуп.
2000.
Анаџьалбеит, изакәтә гәыз сара исымаз,
Исылцәцәаан исылнахт сара исылаз.
Сеиҵанацалт, наҟ зынӡаск сареиџьит,
Зны сыргәыӷ, нас иаахьаҳә исеижьеит.
Сымӷьычит, сымқәычит, цгьак ҟасымҵеит,
Зегь акоуп ԥхьа сзымцеит, аҵашҟа сцеит.
Аӡәырҩы сгәы рыцәцеит, уажә рыгәра згом,
Сқьиара, сгәы аартра, сыхәан избом.
26.11.№000.
Сыбла ҵәык нхыслазар,
Уи ахьаа гәныскылт.
Маҷк снышьацәхныслазар,
Скамҳаит, сыҽныскылт.
12.11.№000.
ҨБА-ҨБА ЦӘАҲӘАЛА
Ҳлахьынҵа – ацрыхшьа амам, ацҵашьа,
Иаҳҵароуп, иаҳхәыцроуп, ииашан аццашьа.
9.12.1992.
Угәыԥжәара хыуҽырцу? Ижә ҵәыцак аҩы,
Аха уиԥырхагамхан суҳәоит уаҩы.
Илахьынҵа аҿаԥхьа ауаҩы дмаҵуаҩым,
Иацәшәаны ихьаҵыз, дхаҵам, дуаҩым.
Абри Адунеи сзықәи? Схы сазҵаауеит,
Аҭак ансзамҭалакь, сгәы ӷәӷәала иԥшаауеит.
Аԥсҭазаара акыр, уаргәамҵыргьы цәгьа,
Иулшозар, ахаара иамоу ацәга.
Ишәа-иза, зны иҳаиҭаз Анцәа,
Ԥсахшьа амам, уҭыҵыргьы уцәа
9.12.1998.
Уеиламҳан амал ду, абеиара,
Зны уҭанажьоит атыша-гәаҩара.
Иҟоуп иулшаша, иулмшаша,
Узмаҭәам уаламган иулшошәа.
Сыҷкәынраз, сзышьҭаз, исцәыӡыз,
Избоит уажә, сааигәа ишцәырҵыз.
Аԥсҭазаара – малс иҟоу ирмалуп,
Ахә ҳшьарц иаҳракны ҳарҭ зегь иаҳуалуп.
Уахьымҵәуан, иулмшаз иацы,
Уазхәыц, уашьҭал, узыхьӡаша уаҵәы.
Ашацәа ианырыӡбуаз сара слахьынҵа,
Ицеит сылахь нҷышә, инсхыԥраан, хьаас ҳәа
сҟамҵа.
Узҵәыуа дыҟамзар уигьы рыцҳароуп,
Узҵәыуагь дҟалароуп.
1998.
Аамҭа мчыҟам иаиааиуа,
Аамҭа зегьы ираиааиуеит.
Ԥыҭ-чыҭк ыҟоуп исҳәаз, изуз…
Сыццакцәангьы иҟоуп изҩыз.
Угәҭакы наугӡаанӡа заа умыҽхәан,
Мамзар, уарԥхашьар алшоит уашьҭан.
15.6.1998.
Сара сыгха-ԥхақәа зегьы збоит,
Аха схы сшаԥысызгьы агәра згоит.
28.6.1998.
САЖӘЕИНРААЛА
Ус, ҭынч, саԥхьароуп цәаҳәала,
Имаҷны исгәалашәоит ҿырҳәала.
18.7.1998.
Иацтәи сылаӷырӡ схашҭуам агьама,
Сымч канаԥсазшәа збоит уажә аргама.
26.7.1998.
Ахҭархара мариоуп,
Ицәгьоу, ахеиқәырхароуп.
14.8.1998.
Сара сызқәымгәыӷӡоз збеит,
Лахьынҵазаап иҟоу, шьҭа уи агәра згеит.
6.7.1999.
Ауаҩы ихы аниҭахым, мшәан, дышԥаҟало?
Дхәоит, деиџьоит, дышлоит, уи мышқәак рыла.
26.7.1999.
Сымшқәеи, сыҵхқәеи, хаарак рыҵамкәа,
Сгәагәуа снеиуеит, маӡак рыҵамкәа.
14.9.1999.
Сгәы иҭыхо сзынагӡар –
Уаҳа сҭахым…
Иазхозар акәхап, иҟасҵаз, изуз, Иреиӷьу сзаԥымҵозар, уаанӡа изҩыз.
12.10.1999.
Мариа уақәшәартә зымҩа икажьым,
Ахаҵара! Зегьы ирқәашьым.
15.10.1999.
Иауан: ак сымбар, ак смаҳар, сара сымир.
Саниых иауам ак сымҳәар, ак зымур, ак зымҩыр.
2000.
Сҵәыуахьеит, сыхьхьеит,
Сыцәҳахьеит, саӷьхьеит.
2000.
Сара уажәоуп зегьы аныздыр,
Исыуаз, истәыз, исаӷаз…
Шаҟа сгәаҟри шаҟа зури,
Шаҟа сҳәари, шаҟа зыҩри…
Санаҵаиам сыҩнра-сџьынџь,
Уахык сраҳаҭ сзыцәом ҭынч.
27.8.№000.
Шьоукы-шьоукы зны-зынла исылабжьоит,
Ргәы иабоит сеиҳа иҟәышушәа.
Сара жәак аҭак рымҭа срыхәаԥшуеит…
Ар маҭәа сшәысҵеит,
Абџьаргьы скит.
Адунеиаҿ уаҩ дышсымам здыруеит,
Аха, еиҭах, са сгәы сышьҭуам, сгәыӷуеит…
7.12.№000.
АГӘҬЫХАЖӘА
Аԥхьаҩ уажәы унапаҿы иуку аизга автор Заур
Кәарҷиа – аԥсуа поезиатә мхурсҭа шьарда иҭааԥсахьоу, аҽаҩра шьахәгьы ҭазгалахьоу арҿиаҩцәа
дреиуоуп. Уи акьыԥхь аҿы дцәырҵижьҭеи крааҵуеит,
аха еиҳа алҵшәа бзиақәа анааирԥшыз аҵыхәтәагнтәи
жәаба-жәохә шықәса рыҩнуҵҟа ауп Апириодикатә
кьыԥхь аҿы ианылахьоу иҩымҭақәа аламҵакәа, хаз
шәҟәны иҭыҵхьоу ипоезиатә еизгақәа (иажәеинраалақәеи ипоемақәеи реизгақәа) хыԥхьаӡарала шьҭа
жәохә инарзынаԥшуеит. Ииашоуп, ахыԥхьаӡара акәум
апоезиаҿ ихадоу, аха ахыԥхьаӡарагь зынӡаск акы
амҳәаӡогьы иҟам.
Заур Кәарҷиа иԥсҭазаара, ирҿиаратә мҩа инарҭбааны
алацәажәара сҽазыскуам араҟа. Инеидкыланы уи
ирҿиаратә мҩа иахцәажәахьеит ҳара ҳакритикцәа,
ҳҵарауаа Руслан Қапба, Сергеи Зыхәба уҳәа егьырҭгьы, иара саргьы исылшоз ахәҷала цәаҳәақәак изыскхьеит (иеизга «Алхас» аԥхьажәа, 199џш.9. Араҟа иаазыркьаҿӡан акәзаргьы аԥхьаҩ идызгаларц исҭаху иара
абри ашәҟәы иану апоет иҩымҭақәа рзы сгәаанагарақәак роуп, иара уигь, ҳәарада, аҩымҭақәа зегьы
ракәмкәа – акык-ҩбак рзы.
Аԥхьаӡа иргыланы иазгәауҭаша цәаҩа ҷыдоуп, сара
сеилкаарала, ашәҟәы иаҵубаауа аԥсҭазааратә ҵабырг,
аҽакала иаҳҳәозар, аҽхырцәажәара акәымкәа, гәҭыӷьӷьала ацәажәара. Апоет игәы иҵхо, иахьеи-уахеи
дзыр гәжәажәо , дызмыр ҭынчуа ихә ыҵа ҵәа хны,
днавала-аавало, дынхакәша-аахыкәшо акәмкәа, аргама, иубартә-иуаҳартә, иаахтны далацәажәоит.
Адауаԥшьқәа реиԥш еихыԥо-еиҵыԥо адәы иқәыз,
иахьеи-уахеи дыззыгәдыуз ихҩы-ԥацәа, аӷламқәа, еибга-еизҩыда, хьӡыла-ԥшала аибашьра амца қьоуқьад
ианалҵ ашьҭахь, ес изыхҟьазаалакгьы ,аԥсҭазааратә
мыҟәмабара изцәалаӡыз аб, иага иҽирыӷәӷәазаргьы,
ԥсҭазаарас, гәалаҟарас иоуран иҟоузеи! Ӷьашьа, еиқәтәашьа змам уи игәырҩа, ихьаа ауп ашәҟәы зегьы иагәылсны ицо, ахы инаркны аҵыхәанӡа. Убри аҟынтә
араҟа апоет иажәа – ари уазуп, гәҭыхажәоуп.
Зны ԥхыӡушәа, зны лабҿабоушәа, зныхгьы илаԥшҵашәароушәа аб разҟыҵәгьа ибла иаахымшәо еснагь
ихгылоуп ицәҭахаз ихыҩԥацәа. Уи асахьала иаатуеит
аизга адаҟьақәа:
«Хьыӡрацара ицоушәа инеихуеит, сыхыҩ-ԥацәа
гәымшәақәа.
Рхы иақәгәӷуа, рыжәҩа еибыҭан, еицуп инеицрымшәакәа».
(«Алаԥшҵашәарақәа»9.
Ари амотив изныкымкәа, иҩынтәымкәа аԥхьаҩ
иԥылоит ашәҟәы анеҩсҟатәи адаҟьақәа рҟынгьы:
«Илкыдды сҵеицәа рыхҩык сыцәҭахеит,
саанхеит схы самыхәо сара схала…»
Мамзаргьы:
«Сықәра аиҳа агәаҟра рацәа схызгахьеит,
Сҵеира исымаз сшымгәӷӡоз исыԥхеит.
Абри загьы сара сцәа иҭасыгӡахьеит,
Ԥсеивгашьаҳәа сымамкәа сынхеит».
Даҽаџьарах:
«Сҭахагәышьеит, о, сҭахеит,
Сԥацәа-ӷламдуқәа сыԥхеит,
Уаҳагь сылшом кырӡагь схеит,
Уаа зынӡаск сзаҵәны сынхеит».
(Ажәеинраала «Сзаҵәны сынхеит.
Убас акырџьара, акырџьара. Апоет ихаҭагьы иауибарҭахым ахы цаҳәцаҳә еиԥш игәаҵа кылзыблааз ари
игәырҩа – игәаҟра ла ссы-лассы дша зхьаԥшуа,
дышьҭрақәло зныкымкәа – ҩынтәымкәа ишеиҭаиҳәо.
Убри а закә хап аԥхьаҩ иҿаԥхьагь уи аҭа мзаа ра
зышьҭеиҵогьы:
«Исҳәо еиҭаҳәо сышьҭрақәлозар;
Саҭашәымҵан.
Агәаҟ-уазҳәаҩ сцәажәацәозарСаҭашәымҵан…»
Иџьашьатәӡам абас еиԥш аума ианиаз, аума
иақәшәаз арҿиаҩы ипоезиаҿ агәырҩа, агәкаҳара,
алахьеиқәра амотивқәа аныԥшзар. Уи ԥсабарала
ирҵабыргуп, аԥсҭазааратә ҵабырг иашьашәалоуп. Иара
убри аамҭазгьы иазгәаҭатәуп, апоет ас еиԥш иԥсҭазааратәу агәрҩа цәгьа иҽамҭакәа, мчыла-хаала уи ихы
ацәганы, ихы ҟажаны, аԥсуа хаҵа иламыс, иуаҩра,
иҵасиқьабз иднаҵо ауал-ԥшьа анагӡара дшазыхио. Уи
ахшыҩҵак бзианы иаарԥшуп иажәенраала «Сара» аҿы:
«Сара ашьанҵеиԥшҵәҟа сыӷәӷәазароуп,
Исычҳароуп ҳәызбала сдырӷӷозаргьы…
Сара ацаҟьа еиԥш ҵәыҟьа сыӷәӷәазароуп
Сгәырҩа са сыбӷа амырхәароуп».
Ас еиԥш иҟоу адҵа лиҭоит гәырҩа цәгьала адунеи
иқәу уи ихшара рангьы:
«Бара боуп зегь реиҳа ирыцҳасшьо,
Игәныбгеит, ибхыбгеит митәы.
Уаҩ дҳамамкәа уашьҭоуп ҳанықәхаҵәҟьа,
Ҳәашьагь уи иамам атәы.
Аха уи зегь баиааироуп,
Ибааӡароуп ибыхшаз ирыхшаз.
Ҭынч џьа бымтәароуп, бнаиааироуп,
Дбыхәап, ибоит зегь ҳазшаз».
Агәкамыжьра, аҽрыӷәӷәара, хаҵаҵас ахымҩаԥгара
аԥсуа хаҵа-нага ицәаҩазароуп, уи егьа мыҟәмабара
дрықәшәаргьы. Убри ахшыҩҵак ауп иӡырырго апоет
абарҭ ицәаҳәақәа:
«Ах, иҟоузеи сара сызнымиац, сызхымсыц,
Иарбан мца-қьауқьаду исмыжәлац, исыхьымсыц,
Сылаӷырӡ сҿыкьасо илеихьеит ӡырҩашҵас,
Сааигәа-сигәа сдунеи –хәыҷ зырлашьцаз.
Агәышьҭра сҵасым, истәышьҭрам, мҩак сықәуп,
Хьӡи-хьмыӡӷи рзоуп ауаҩы Адунеи дзықәу.
Исзышьҭымхуа егьа ус хьанҭа саҵазаргь,
Исылымшашагь сылшароуп сара схаҵазар».
Абри амҩаҿ, хымԥада, иҵабырг-хадоуп, иҳақуп ҳәа
иԥхьаӡатәуп анцәа ду ишҟа ихы нарханы апоет ииҳәо
иажәа гәҭыӷьӷьақәа:
«Анцәа ду суҳәоит, сыԥсуара сцәумырӡын,
Сдоуҳа сыламыс, сқьиара сцәыумырӡын,
Анцәа ду суҳәоит, сыгәаӷьра сцәумырӡын,
Сыуаҩра, сиашара, сычҳара сцәыумырӡын…»
(«Анцәа ду суҳәоит»)
Дызлагылоу аԥсҭазааратә ӡеибафара ду аҿы ҭынха
дук иеиԥш, дзымԥсахуа ҩыза гәакьак иеиԥш апоет
дзықәгыӷуа, игәы-иԥсы зегь змеидо ипоезиа ауп:
«Удлаԥса? сара сҭахон,
Сусқәа зегьы ԥхасҭахон.
Схаларц азы хыхь ахәы,
Исырааԥсеит кырӡа схы.
Аха уа уоуп сынцәахәы,Исурҳәеит акыр сҿахәы.
Уа уанызбо исызшоуп,
Ԥсҭазаара дус усызшоуп».
(«Споезиа»)
Апоезиа ауп иара символк аҳасаб ала ахәы ԥшӡа
ҳаракыра иадкыланы дзыхцәажәогьы:
«Хәы-ԥшӡак снаҵаԥшит
Ҵаҟантә.
Ах, уахь сдәықәлахьеи
Шаҟантә?!
Хра ҭакнаҳауп,
Ихароуп.
Уантә санкаҳау?
Ҭахароуп.
Схалап ақәцәаҿ
Сгәы мцап.
Схәы хьыршәыгә-ԥшӡаҿ
Снаӡап».
Апоет Заур Кәарҷиа дыззыгәышьуа, еснагь дзеиҩаӡо
апоезиатә хәы-ԥшӡа ақәцәахь ахалара шилшо, уи
акыргьы дшазааигәахахьоу ихы агәра игоит, аԥхьаҩгьы
агәра ииргоит. Убри ауп иара иахьа уажәазы ԥсҭазааратә ҵаҵӷәы хадас дзықәгылоугьы.
Шоҭа Салаҟаиа,
афилологиатә наукақәа рдоқтор,
апрофессор.
РФОЕЬРРФРПМИ РФОАПҴМИ
ГрлпВорпәир
РЫОЏОА “РЦОЕЬРРФРПМИ
РФОАПҴМИ”– 2004
Сыҷкәнцәа Алхаси, Ахреи, Алиаси
ргәалашәара иазыскуеит сышәҟәы.
Иҟаӡозеи исызгәамҭаз,
Ах! Исоухьеи шаҟа гха!...
Схәыцрақәа зегь хык хьсызрымҭаз,
Цқьа сырзымхәыц исцәахыԥаз,
Уи сыцроуп уажә имцаха.
Саргәаҭеиуеит, ҭаха снаҭом,
Гхала исывсыз, сгәы ԥнажәоит,
Ус изсыхьи? Ҭак ҳәа сзаҭом,
Саназхәыцуа, схы-сгәы ахшәоит.
Ҳадунеи ду шыҟо лакәуп,
Џьа иԥсыҽцәоуп, џьа ихжәоуп.
Усҟан иҵегь сҟәышхар акән,
Шьҭа избагәышьоит, аха ихьшәоуп.
29.0. 2002 ш
ИСԤЕИ ԤШХАРЫЗЕИШЬ? ..
Иахьанӡагьы сыԥсы злаҭои?
Ех! Сызқәымшәац иҟоузеи!..
Усгьы сҳәахуеит: шьҭа сызмаҭәои?
Ҳа ҳдунеиаҿ сзыҟоузеи?..
Ҵәык џьа иршо, ма ҳарамра
Еиҵаҟәаҟәак сыламызт.
Џьа исмыхәеит саҳалалра,
Сқьиара акәыз, сыламыс.
Иахьсызгьамоу сыхьацамҵа, –
Ҷлоу сазгәышьоит снеиларцаз.
Иҿыцәаарцу сыхәшҭаарамца,
Жәытә сабдуцәа еиқәырҵаз?..
Маҷк иадамхаргь сымч еиқәхома?
Изыҟамларгь ԥыхьаҵәҟьеиԥш.
Зынӡа сышә-гәашә ма иаркхома?
Сзыхӡыӡаауаз – сныхаԥшьеиԥш?!.
Агәҭа иақәкны цәҟьарагәк сеихсуеит,
Сыблагь усҵәҟьа иагымхацт.
Уажә ҽазныхгьы сгәы сҭахәыцуеит,
Ԥеиԥшс исоуришь иабихәацт…
20.0.№001 ш
СГӘЫӶУЕ ИТ
Кыраамҭа ари адгьыл сшықәызгьы цҭәала,
Саанхоит наӡаӡа, сшыҟаз еиԥш стәала.
Изеиԥшхалакгьы уа зны ҳҵеира ргьама,
Сшеиқәхо, сшымԥсуа шәасҳәоит, иаартны аргама.
Сгәысҽынӡамкәа зныказ сҭадырхаргьы,
Сҩадархаргьы ԥыҭрак, сладырхаргьы,
Сызҭахым уа, ӷашақә егьа рургьы,
Кыр иааҳәыргьы аамҭа, инаҳәыргьы,
Еагьа рыла исываларгьы цҭәала,
Сеиқәхоит, саанхоит, сшыҟаз еиԥшҵәҟьа стәала.
Зныхгь тәамбашақә шьоукгьы уа исыгәҭасып,
Амзқәа… ашқәсқәа, зқьыџьара еиҭасып.
Саҟьап, сашәап, еагьарыла амшеикәшара,
Аха гәыӷрак снаҭоит ԥхьаҟа ашьыжь шара.
Аҽаԥсахӡаргьы уа зны ҳҵеира ргьама,
Усҟангь сшеиқәхо шәасҳәоит, иаартны аргама,
Лыхәҭа гәӡак, бырҵкалк инкылхны ԥшьала,
Аамҭа иаӡбып, уи зегь, цқьа инеихшьала.
Сҽымԥсахӡакәа, сшыҟац, сшыҟаз
ԥхьан еиԥш стәала,
Сеиқәхоит. Исызныҟәаргь ӡәырҩы егьа цҭәала.
24.0.№001 ш
АГӘХЬААГАРЕИ АГӘЫРҨЕИ
Шәрашь-ӡаӡымкқәа шәанынрықәтәа,
Шәмаҳмыз шәҟьаратәы шәахьымӡаӡеит.
Аха шәымҩа ԥхьаҟа инагаз, шәацәымшәаӡеит,
Шәацәхымҟьаӡеит.
Зныказ, лакә-ссир џьашьахәны шәацәырҟьаны
Ӡәыр шәыршанхеит.
Нас аҵыхәтәа? Уа шәназлашәаз аҽанраалара
Ишәцәыцәгьахеит.
Ҳаамҭа қәашьдеи шәареи шәмааибит,
Шәеицәыхарахт, шәеицәтәымуаахеит.
Шәнеидххылеит, шәнеиҿаххит,
Шәнеизӷыӷит, шәеизыуаамхеит.
Шәԥышәа амаҷра, шәқәыԥшра бо,
Иаашәԥеиԥшратәы ишәқәашьымхеит.
Иара асаашьагь хырҩа ашәҭеит,
Шәақәгәыӷцәеит шәхы, шәымч, шәгәашьымхы.
Ак шәывнамыжьт, ак шәаннамыжьт,
Иншәыцхраан џьа шәавнамгеит,
Шәхы-шәыԥсы шәыдгьыл ишақәшәҵоз
Игәанамҭеит, ихьаанамгеит.
Азныказы шәхаҵарала лакә-џьашьахәны
Ӡәыр шәыршанхеит.
Аҵыхәтәа? Зегь рыгәра жәгацәеит,
Инамцхәны шәзы акры ргәыӷьцәеит.
Ишәызгәнымкылт, цқьа ишәызгәамҭеит,
Шәааигәа-сигәа иҟаз, ианыз…
Уахгьы-ҽынгьы ишшәыҵасҳәозгь:
Ҳаамҭа еиласит, дад, шәгәышәҽаныз.
Шәԥсадгьыл! Шәхы-шәыԥсы зегь зқәышәҵоз,
Ҳақла ишәхьчоз, шәеиқәнамырхеит.
Шәдоуҳацқьара шәҵас зыцәтәымыз,
Ҳаамҭа еилахәашь шәарҭ шәҭанархеит.
Саргьы сгәашәымҭт, сықәра шәахәамԥшт,
Сзаҵәны сшықәхозгьы шәымбеит.
Уиаахыс уеи-ҭынхеи шҳацрыҵыз,
Шәыԥсы усгьы еилнаргеит.
Ҳҟны мацара заҵәык акәм,
Еиҳаџьара иҟоуп ус.
Уаҩ дзықәгәыӷша ихы мацароуп,
Иара даиааироуп ихатә ус.
Сҽынеиужьны сахьшәызгәаҟцәо,
Уи зхызымгац сырзеилкаауам.
Сдырҟәышрашәагь иалагахоит,
Аҳәашьа иақәшәом, ирзеиҿкаауам.
Ҽа џьоукыхгьы уҽауҭаӡеит ҳәа
Дара ртәала исылабжьоит.
Егьырҭ ԥыҭҩыкгьы нсықәшәо исывслоит,
Аԥсшәа самҳәа, исызцәыҵԥшуеит.
Иаасҿаҳаҵәҟьар зҭахым шьоукгьы
Харантә сырбар, еихоит ганха.
Сырҭахыму, срыцҳаршьаҵәҟьо,
Цқьа исзеилкаауам, ауа, аҭынха.
Ах! Слахьынҵа! Анаџьалбеит,
Уаҩ дызқәымшәац сақәнаршәаҵәҟьеит.
Ҳәаас иҟаз зегьы ирҭыҵны,
Сҟны лымкаала иахнарҟьаҵәҟьеит.
Ишаҭахыз агьамала сҩанархеит,
Нас сланархаҵәҟьоу?..
Ахы снакәхшан, сыршәны зымҩа,
Уаҳа исызхьамԥш сҭанархаҵәҟьоу?..
Аҵла-махәқәа нҿакны ихыуҵәар,
Ахәра хымжьыжькаап, имӷьарц.
Иԥсымкәа-ибзамкәа такәы инхаргьы,
Еиқәхоит, иҵҩааӡом адац…
Сыҟоуп, рызҳауеит исхшаз ирыхшаз,
Уажә сызхыу гәыӷрақәак рышьҭоуп.
Аха сԥацәа рыбжьқәа саҳауеит маӡала,
Иӷьаҵәы-ӷьаҵә ҿҭуа исышьҭоуп.
– Ҳаб, чарҳәарала ҳҭархоуп...
– Иаҳхарам, хыхьла иӡбаны ихәыцуп.
– Уҽырӷәӷәа! Иулырша! Ҳшьа ҭоумырхан,
Уахьнеилакь ҳахҩыкгьы ҳуцуп.
Иҟоуп Аҳақ, – ақәнага,
Урҭ зегь сара сзыҳәа иԥшьо бӷоуп.
Сгәы еицамкцт, сзаҵәым, исыцуп сахьчоит,
Мчҷыдак снаҭоит сабдуцәа рдоуҳа, иагьӷәӷәоуп.
Ӡи-мцеи срылс бжь-шьхак сырхыҵп,
Бжь-ӡиаск срырп, бжь-тымитышак сырҭысп,
бжь-ҵхы.
Кырцх-ҷыхь, қәеи-си, мҟәыл бааԥс сԥгыларгь,
Схьаҵуам, сақәгәыӷроуп схы…
Сыԥсы ақәсҵаргь, схықәкы насгӡап,…
Саргәаҟхьеит кыршықәса мыцхәы.
Знык сиит, зныкоуп санҭахогьы,
Хаан сзанышәаӡом хьымӡӷы.
Аамҭа сцәцацәеит, саҭашәымҵан,
Изыхҟьа-ԥҟьақәо уигьы жәба.
Ҽԥныҳәак сышәҭартә шәышҟа снеиуам,
Иахәҭо шсылшо агәра жәга.
Сишь! Сгәы инықәҩыхт зынӡа ааигәа,
Шәрашь ҭоуӷанқәа ршьапышьҭыбжьқәа.
Апҟацаҳәа! Инырхышәҟьазгь,
Х-ҩеишьцәа ӷламқәа шәҟамчышьҭыбжьқәа.
Шәзықәшәаз зхароу хәыцк рылыршәам,
Уи хырҩаа аҭоуп, ихьаазгоит.
Шәыбла анҭаԥшра ах, сазгәышьуеит,
Шьҭа исзыхгаҵәҟьом, шәыгәхьаазгоит…
Сент. 2001.
ЗЕГЬ ШӘАРА ШӘЗАКӘЫН
Зегь шәара шәзакән
Сыҩнгьы, сыдәнгьы, сгәарагьы.
Зегь шәара шәзакәын
Сызҿыз сус, саркараргьы.
Зегь шәара шәзакән,
Мҩакы шәықәлозар сшәықәныҳәон.
Зегь шәара шәзакән,
Сажәа ҩбашәтәомызт, шәықәныҟәон.
Зегь шәара шәзакән,
Ԥсҭазаарас шәсыман, сшәықәгәыӷон.
Зегь шәара шәзакән,
Ҭакԥхәықәрак шәҟынтәи исықәӷәӷәон.
Зегь шәара шәзакән,
Сымтәара, сҭынчымра, сныҟәара.
Зегь шәара шәзакән,
Маҷӡак ак сылшар ишәыхәара.
Зегь шәара шәзакән,
Адунеи-ԥшӡа сзықәзгьы.
Зегь шәара шәзакән,
Шәаргьы са сакән шәызнықәозгьы.
Зегь шәара шәзакән,
Иҟан ҳзын ацәгьа зыршозгьы.
Зегь шәара шәзакән,
Исылшозгь ыҟан, исылмшозгьы.
Зегь шәара шәзакән,
Гәаҳәарак, гәахәарак сымаӡан.
Зегь шәара шәзакән,
Иаасыртон шәҿаԥхьа сымаӡа…
Шьҭа акгьы сҭахым,
Сыҩнгьы, сыдәнгьы, сгәарагьы.
Шьҭа акгьы сҭахым,
Уи сус сызҿу саркараргьы.
Шьҭа акгьы сҭахым,
Иҟам сымшгьы, сыҵхгьы, сгәӷрагьы.
Шьҭа акгьы сҭахым,
Еиҳа аҿарҿыцит сгәхьрагьы.
Шьҭа акгьы сҭахым,
Сзаҵәны адунеи сықәхеитеи.
Шьҭа акгьы сҭахым,
Ус сара исынасыԥхеитеи.
Шьҭа акгьы сҭахым,
Ԥасеиԥш сабаҟоу исыгупеи.
Шьҭа акгьы сҭахым,
Гагаҵас адәы сықәупеи.
Шьҭа акгьы сҭахым,
Иа ус сынаур жәбаҵәҟозаргь.
Шьҭа акгьы сҭахым,
Сыҟаҵәҟьам, сыгәра жәгаҵәҟьозар.
Шьҭа акгьы сҭахым,
Исымоу, исыхӡу смазара.
Шьҭа акгьы сҭахым,
Исымам шәыдлаԥса ԥсҭазара.
19.10.№001 ш.
Схала схы сымжьароуп,
Схала схы сыбжьароуп.
Сџьабаа хәҷқәа еихшьала,
Снеилап ус, ҭынч, ԥшьала.
Џьа стәаны сымԥшыроуп,
Сажәа сацклаԥшыроуп.
Ажәа амч шьҭа иснырроуп,
Иҳәатәугьы здырроуп,
Иҳәатәымгьы здырроуп,
Сӡиас хәашьгьы снырроуп.
Ианцәгьаӡазгь алеишәа,
Аԥан ҭысҵааит ҽеишәа.
Аҽакын са сқәыԥшзар,
Исыхәҭауп шьҭа сҟәышзар.
Зынӡа сԥышәагь маҷӡам,
Инаԥшьны схәыцроуп маҷӡак.
Схала схы сыбжьароуп,
Уашьҭа схы сымжьароуп.
18.0. 2001 ш.
Башамаша сымнаиааип,
Ус хьанҭараӡак саиааип
Хьымӡӷла сықәхарым адәы.
Ҽеила издырроуп уи атәы.
Кыр ус-ҳәысқәа сывбахап,
Абна сылаз, сыбгахап,
Сыҟаз ԥыҭрак уаҟа ҭынч,
Схы-сылшара ԥысшәап сымч.
29.0. 2001 ш.
Аӡә ус иҳәоит,
Ҽаӡә ас иҳәоит.
Аӡә ԥхьа деихоит,
Ҽаӡә шьҭахь дынхоит.
Аӡә дмараҳәоит,
Ихәҭам даҳәоит.
Зегь еицеикуеит,
Зегь еиҵеиҟьоит.
Аӡә игәы цқьоуп,
Ҽаӡә дызҿу цәгьоуп.
Аӡә дҳалалуп,
Ҽаӡә дҳарамуп.
Еиԥшым зегьы,
Ҳгәы цоит зынгьы…
Иҳачҳароуп,
Ҳарҭ, ҳмыцәҳароуп.
Шьҭахьҟа ҳхьамҵроуп,
Ҳаиқәмгәамҵроуп.
Ҳшеибатәу бо,
Ҳхы агәра го,
Ԥхьаҟа ҳаихап,
Ҳӷьацап, ҳанхап!
22.0. 2001 ш.
СЛАХЬЫНҴА
Сымҩаԥнагон,
Гәыӷрак снарбон,
Схы агәра снаргон,
Иааирак снаргон.
Џьа сҭанархон,
Џьа сеиқәнархон.
Џьа савнагон,
Џьа саҵнагон.
Џьа сымласит,
Џьа сҭанасит…
Санԥеит, санҟьеит,
Ус кыр саҟьеит…
Дсызхьамԥшт уаҩԥсы,
Иҵыкәкәон сыԥсы.
Ӷәӷәала сашәеит,
Аха сымшәеит.
Кыр сыхәнажәеит,
Кыр сыԥнашәеит…
2001 ш.
Сыуасҭахыра сырҵәуахьеит, сырхьхьеит,
Анышә леиҩыжаан срыцҳашьо сыржхьеит.
Уа сыхьӡала ҩык, ӡык нхҭәалан иржәхьеит,
Шьоукы сырџьо, шьоукы сырҽхәо еимпхьеит.
Абадақь иаст, усҟан, уаҟа аӡәырҩы.
Ииашамкәангь ицәажәеи шаҟаҩы…
Адунеи-ԥшӡа иаламызшәа џьа сыхәҭак:
Ирҳәеит, еиԥырҵт, сара исзаҭомызт аҭак…
Ԥыҭҩык шьыцит,
Ԥыҭҩык бжьыҵит,
Ус рыӡбеит.
Ҳхы агәра ҳгароуп,
Ԥхьа ҳагароуп,
Хьымӡӷ ҳамгеит.
Ҳшәом акала,
Ҳарҭ мышкала
Ҳамч ҳшәаӡеит.
Усгьы ҳаҟаз,
Асгьы ҳаҟаз,
Ԥыҭк ҳахьӡеит.
Ҳхы ҳамжьароуп,
Ҳхы ҳабжьароуп,
Аус утәуп.
Џьа ҳҭахароуп,
Џьа ҳаиқәхароуп.
Ус иаԥуп…
200?ш.
АКЫР ҲАМЧУП
Акыр ҳамчуп, иахьа иамшуп,
Ҳабла хаҳтп.
Акыр ҳамчуп, ҳазқәу мҩамшуп,
Ҳшыҟо гәашәҭ.
Акыр ҳамчуп, акыр ҳамчуп,
Ԥхьа ҳнеихап.
Акыр ҳамчуп, акыр ҳамчуп,
Ҳхы еиқәҳархап.
Акыр ҳамчуп, акыр ҳамчуп,
Ҳарҭ ҳамшәар.
Акыр ҳамчуп, акыр ҳамчуп,
Ҳҳәоу еиқәшәар.
Акыр ҳамчуп, нас иҳахьи?
Ҳлашәӡахеит…
Ҳадгьыл-гәакьа кьаҳәи хәлахьи
Иртәӡахеит.
Акыр ҳамчуп, ҳамҩа мҩа мчуп,
Ҳажәҩа ҭҟьеит.
Акыр ҳамчуп, ҳхада ҳиамчып,
Дымҩахҟьеит.
Уаҳа ҳзычҳауам, уаҳа ҳзычҳауам,
Иго ибжьоуп.
Иаҳҭахымкәа мчыла ҳзыччом,
Кырӡа ҳжьоуп…
Уаа иаҳзычҳауам, уаа иаҳзычҳауам,
Дзықәтәо ԥшоуп.
Уаҳа ҳзычҳауам, уаҳа ҳзычҳауам,
Ҳусқәа бжоуп.
Уаа иаҳзычҳауам, уаа иаҳзычҳауам,
Ҳхыуп уажә шьҭак…
Ҳаргьы иазычҳауам, аӡәгьы иаҳничҳауам,
Иҳалжжоит шьҭак.
Акыр ҳамчуп, акыр ҳамчуп,
Ҳарҭ ҳамшәар.
Акыр ҳамчуп, акыр ҳамчуп,
Ҳҳәоу еиқәшәар.
29.0.№001 ш.
Ргәы иажьоит, рхы иажьоит,
Урҭ, сзаҵәуп ҳәа исыхәаԥшуа.
Ирыздыруам жәҩанынтә
Доуҳа-мчык шысхылаԥшуа.
Ҳақда, ламысда, исывалт,
Шьоукы иаамҭамкәан.
Сыгәаӷьрагь мариамызт,
Сыргәаӷьит, исыхәҭамкәан.
Агәра згоит Аҳақ…
Ишыҟало иахьзырхәыша.
Сыҵәҩан-шьап ыҵхӡам,
Иҟоуп, ԥхьаҟа сзықәгәыӷша
3 сет. 2001 ш.
АУАҨЫ
Даныдахар – дрыцҳауп,
Дабыдахар – дрыцҳауп.
Диашьадахар – дрыцҳауп,
Диаҳәшьадахар – дрыцҳауп.
Уи дԥадахар – дрыцҳауп,
Дҭынхадахар – дрыцҳауп.
Дуаҩыдахар – дрыцҳауп,
Дыҩныдахар – дрыцҳауп.
Ауаҩы:
Ибла иагхар – дрыцҳауп,
Илымҳа иагхар – дрыцҳауп.
Ихы иагхар – дрыцҳауп,
Ишьамхы иагхар – дрыцҳауп.
Дԥагьацәахар – дрыцҳауп,
Данымриха – дрыцҳауп,
Дануаҩымха – дрыцҳауп.
Ауаҩы:
Уи дыәӷәӷәазар – дхаҵоуп,
Исанӡӷә ирӷәӷәозар – дхаҵоуп.
Уи дымшәозар – дхаҵоуп,
Шьоук иршәозаргь – дхаҵоуп,
Ииуа, уызар – дхаҵоуп,
Ииҳәо ҳәазар – дхаҵоуп.
Ихәы ҭимыжьыр – дхаҵоуп,
Ишьа ҭимыжьыр – дхаҵоуп,
Ауаҩы:
Иуаҩра ихьчозар дхаҵоуп,
Иԥсуара ихьчозар дхаҵоуп,
Ихықәкы неигӡар – дхаҵоуп,
Хьымӡӷы анимга – дхаҵоуп.
8.0.№001 ш.
ҲАРҬ ҲАБАЦӘА
Ҳарҭ ҳабацәа
Уаа нагацәан.
Рҳәашьа, рушьа
Рыуаҩышьа.
Рпату еиқәҵашьа,
Рҳәоу еиқәшәашьа,
Ргәы ацқьара,
Рыԥсы цқьара,
Рхымҩаԥгашьа,
Рҳаҭыр башьа
Иҟамҵо гәамҵрак,
Шьҭахьҟа хьамҵрак,
Сгәалашәараҿ
Зыҽзырҿыцуа.
Иӡыр ҳәагьы
Сшәа сзыхӡыӡуа…
2.12.№001 ш.
АРБАӶЬИ АКӘТИ
Ажәамаана
Инәықәгыло-аақәгыло, ҽырԥагьа ҟаҵо,
Арбаӷь неи инадгылеит арцына ахьҵоз.
“Ухтәалоуп, маҷ ҵома, кәтаӷь заҵәык уҵоит,
Унхыԥраар, убжьы цәгьоуп, амеитә ҟауҵоит.
Хаангьы, наџьнатәгьы са угәра згом,
Аиашаз, хәарҭарак улан узбом”.
Зныказы ианамҭарц аҭаххеит аҭак,
Аха агәы ԥжәан инақәҿнаҭт кыр абжьы еиҭак:
“Ииашоуп, ҽнакала кәтаӷьзаҵәык сҵоит,
Аԥшәма-ԥҳәыс уиала ԥыҭк лгәы ҟасҵоит.
Иаартны иуасҳәоит исҿалҵо саԥсоуп,
Уара убаҩдануп, узышьҭоугьы уԥсоуп.
Иҟоуп ауаа, иара ус изцәаҩоу, изҟазшьо,
Ус дук злымшо, ибадақьуа, зхы ҳракны изшьо.
2002 ш.
Кыргьы сҳәахьеит,
Кыргьы зыҩхьеит,
Рӷьырак сцәынхеит.
Кыргьы збахьеит,
Саамҭагь згахьеит,
Сзаҵәны сынхеит.
Кыргь сырҟьахьеит,
Кыргь срынҟьахьеит,
Зны сырнаԥхеит.
Сымчгьы сшәахьеит,
Схы-сгәы ахшәахьеит,
Исхшаз сыԥхеит.
Кыр здырт, исҵеит,
Ԥхьа кыргьы сцеит,
Ԥхьан сгәы сзынхеит.
Сдац-ԥашә сҳахьеит,
Ԥыҭ-чыҭк сҳәахьеит,
Рӷьырак сцәынхеит.
12.0.№002 ш.
АХЬЫШЬҬРАХЬ
Ишьҭысхит, ишьҭасҵеит,
Ԥыҭрак, саԥырҵт.
Исызхәнымгеит, игәнызгеит,
Зныказ, ҳаицәыӡт…
Инҭԥраа ицеит уи сашҭа,
Кыраамҭа ицәырымҵт.
Нас сашьҭан, схын ашьҭа,
Сгәы 8ҵәа сацрымҵт.
Сгәаҟ-ҵәаҟон, суазыруан,
Уи са сазхьон.
Ҳаицәыӡӡар, издыруан,
Исызхгомызт, сҭахон…
Сгәы ԥнажәон, схы ԥнажәон,
Кыр шықәса бжьыст.
Сзакәыҵәҟьаз сыԥнашәон,
Нас, снахьԥшит, ус…
Ҳақла, зегь гәхьааго,
Ахьышьҭрахь еихеит.
Ҳамшқәа ицаз хьааго,
Жәак сзымҳәо сынхеит…
14.0. 2002 ш.
 ЛОУ
Абраҟоуп са сахьиз, аброуп ахьсызҳаз,
Ашацәа иахьырӡбоз зны, ԥхьа исызҳәаз.
Абраҟоуп сара сгара зны иахьҵысуаз,
Ԥхьаҟа сԥеиԥшаз хәыцрашәк сан иахьлызҵысуаз.
Аброуп! Раԥхьаӡа иахьызгаз схы агәра,
Аӡәы ихаралагьы исмауит агра.
Абраҟа ҵҩа амаӡам сара исхызгаз,
Абраҟоуп, еидаракгьы ҩада иахьхәнызгаз.
Абраҟоуп иахьсызгәакьоу, иахьсызгьамоу,
Сгәы ахьаарту, зегь реиҳа сахьаргамоу.
Аброуп иахьсеижьазгьы са слахьынҵа,
Хьаас гәырҩас ҳәа зынӡаскгьы сҟамҵа.
Абраҟоуп рыбӷаҭыԥ, рыхҩыкгьы сҵеира,
Ршьа уны, нас дара рахь иахьазԥшу снеира.
Аброуп сабдуцәагь ахьамадоу анышә,
Зны ихандеиуан, ԥхьаҟа иаасыртырцаз рышә.
Шьала-дала са сахьаларсу аброуп,
Саргьы мышкы зны сызқәаҭыԥ аброуп.
Аброуп! Сџьынџь, Ҷлоу! Иахьеиқәу сыхәшҭаара,
Арахь уажәы лассы-лассы саҿуп аара.
Аԥсҭазаара гьама ахьыскыз аброуп,
Сашәақәа рӷьырак сгәы иахьҭыҵыз аброуп.
Аброуп сдаракәац иахьакыз ашьаҭа,
Сахьзымныҟәоз, сахьзымцәажәоз иашада.
Абраҟа, кры нсыгхозгь, саҭамҵо исԥеиԥшт,
Сымҩахьҟьар рҭахымызт, иазхәцуан ԥхьа сԥеиԥш.
Абраҟа, санкаҳуазгь скармыжьит, сышьҭырхт,
Ҽԥныҳәак џьа исыҭо, акала сгәы сдмырхьт.
Абраҟа, сгәы ҭыго, ԥхьа исыхан сыргон,
Сырҵеины схы сԥхьаӡон, сара ргәра згон.
Аброуп цәгьеи-бзиеи сыжәлар ирыцеҩшо,
Сахьгыло. Сагьыҟам рыбла сыҵамшәо.
Сыхьӡ-сыԥша, сдаракәц, аброуп ихьынхо,
Суахҭа гәнызгогьы аброуп иахьынхо.
Аброуп, сыԥсҭазаара атәы зегьы зҳәо, –
Сзықәгәыӷуа смаҭацәа аброуп иахьрызҳао.
Инхароуп рџьынџь аҿы, еиҵых игәцракны,
Вбак, гхак ԥхьа ирымамкәа, урҭ иццакны.
Кыр схәыцыр, иқақаӡа игылоит схәы-сжьы,
Ҽакала иҟалазшәагьы збоитеи сыбжьы.
Қәмарча гәаҟ-ҵәаҟуа исаҳауеит ақьыбжьы,
Сымра гылашьагь еиԥшымшәа шьыжьы…
Ихымлааит сыжәҩан шьҭа уаҳа ашәшьы,
Сыхара азааигәахара саҿуп хәыҷ-хәыҷы…
Зегь реиҳа иахьсызгьамоу, Ҷлоу – уара уҟноуп.
Сымч-сылша агәра хьызго, Ҷлоу – уара уҟноуп.
Сжәытә ҭоурых хыҵхырҭа, схы-сыԥсы злоу,
Сҳаи-сҷышьи реиԥшьырҭа, сгәыӷырҭа – Ҷлоу!
21.0.№002 ш.
Адә хьымӡӷыла сықәымлацт,
Еиҭак сҟазшьа.
Исаҭәам ус ныҟәсымгацт,
Иҭамхацт сшьа.
Исцәагои ҳәа сыҟаӡам,
Сгәы сазӷьит…
Уаҳа ас сызныҟәаӡом,
Схы згәаӷьит…
3.0.№002 ш.
ԤСЫ УАРО УП И ҞОУ
Дыснымшәаргь сыуак,
Ԥсыхәак ҟасҵап.
Дсықәшәар уа ԥсыуак,
Сишьҭалан сцап.
Дысмыхәаргь сыуак,
Схы агәра згап.
Хьаас симкыр ԥсыуак,
Сгәы ԥжәап, сагап.
Аԥсуара ахьыҟоу,
Уаҩ хьымӡӷ игом.
Ԥсыуароуп иҟоу,
Ҽак еиҳау збом.
4.0.№002 ш.
Згәы ашша кыдыз, ҭыԥ сызымҭоз,
Зны, сгәы рзыԥжәо, кырынтә среисхьеит.
Урҭ, сраҭәамшьо, сатәазымбоз,
Ҳауп ҳәа иҟаз, наҟ зегь сеҩсххьеит.
Ҽԥныҳәак аӡәы исиҭо сыҟам,
Цәгьеи-бзиеи рҿы сҽагмыжь снеихьеит.
Схы здыруеижьҭеи, сгәы зладуу, –
Сыжәлар гәакьа рыбӷа смеихеит.
2002 ш.
Ак ҟаимҵеит, ак илмшеит ҳәа ҳиашам ҳаҳәҳәар,
Ахаҵара зны ишилшаз ҳақуп иаҳҳәар.
Нхыҵ-Аахыҵ днарԥызан, ӡәырҩы ихьирԥшит,
Ԥсыуа ӷәӷәак иаҭәаз агәаӷьра ааирԥшит.
Аҵыхәтәа? Изынамгӡеит, иаҳҳәап иааҭырҟьа,
Мҩабжара днеиаанӡа дцеит дымҩахҟьа…
Иҭоуба дацәхьаҵит, иахьакәымыз имҩа ирхеит…
Иуахҭа аҿаԥхьа дрыцҳахәха, дҭынхадан дынхеит.
Иаӷацәа драиааит, ииашьараҿ имч мхеит,
Иаахҵәаны иуҳәозар, дара дҭадырхеит.
5.0.№002 ш.
Сашьҭаӡам сырбандаз,
Схатә џьала сынхоит.
Џьа хьымӡӷык сымгандаз,
Ишсылшо сеихоит.
Исымоу ԥхасҭамхарц,
Сазкылсрац мҩакы,
Скаҳа-бӷаларгь, сҭамхарц,
Уи ауп уажә схықәкы.
Дысҭахым зегь ззеиԥшу,
Зхатә џьынџьаҿ иахым.
Исыздыруам исԥеиԥшу,
Издыррацгь сҭахым.
2002 ш.
Иалаӡ соуп ҳәа –
Урҭ ак рыхьуам.
Сара соуп ҳәа…
Нас аӡә дрыхәап.
Азнык азы,
Ԥыҭк игәныргап.
Нас уеизгьы,
Рхы нахыргап.
Сзықәшәаз сеиԥшҵәҟьа
Уаҩ дамреиџьит.
Слахьынҵаҵәҟьа
Зынӡа исеижьеит.
Сара сеиԥшҵәҟьа
Дыҟам рыцҳа…
Ицәгьан сԥеиԥшҵәҟьа,
Ихжәеит сыцҳа…
7.0.№002 ш.
ИЗЫСҬАХУИ АРЫЖӘТӘ
Исымжәыр сымур,
Иакәым снарур,
Исыхәҭам снарҳәар,
Нас ӷак дсырҳар,
Изысҭахуи.
Сажәа еилаго,
Сымч зегь аго,
Схы сзамыхәо,
Дҟамло исыхәо,
Изысҭахуи.
Схы-сгәы ахшәо,
Сыԥсы сыхшәо,
Сҭахцәа ргәы ԥжәо,
Ҳҳәоу ҳҵас меиқәшәо
Изысҭахуи.
Сгәы арԥшаауа,
Схы арԥшаауа,
Изуа схашҭуа,
Исҳәо схашҭуа,
Изысҭахуи.
Сшьамхы аркәадо,
Изымбо ихадо,
Исҳәо хы амҭо,
Сахьтәо гәамҭо,
Изысҭахуи.
Исыхуа, исыгәуа,
Исымбо исыгу,
Шьаҿак схьамҵуа,
Схы сақәгәамҵуа
Изысҭахуи.
Қьар сзақәмҵо,
Схы, сақәӡбо,
Саҟәмҵ сныҳәо,
Иахәҭоу сзымҳәо,
Изысҭахуи.
Сгары-ҽаруа,
Схы сзымдыруа,
Сариацәкьысуа,
Итәо лацәҟәсуа,
Изысҭахуи.
Наҟ схы ҭыкәкәо,
Маҷ-маҷ сҵыкәкәо,
Шьоук уа сџьашьо,
Уаҩыс срымшьо,
Изысҭахуи.
Рхы-рҿы цәҟәншьо,
Нас схы ҟәншьо,
Сцәаҩа еиҭашәо,
Сҟазшьа еиҭашәо,
Изысҭахуи.
Итәаны иҿамҟәо,
Исҳәо рҿаҟәо,
Сажәа мҩахҟьо,
Ҭыӡшәак ахҟьо,
Изысҭахуи.
Шьоук ргәы дсырхьуа,
Са саргәрӷьуа,
Такә снырчҳауа,
Сахьтәо рзымчҳуа,
Изысҭахуи.
Исҳәо еиҭаҳәо,
Рыжәтәк сеиҭаҳәо,
Сымч снанамго,
Иахьсыхәҭам снанаго,
Изысҭахуи.
Лҵшәак амамкәа,
Хьӡдук амамкәа,
Уи зегь гәаҭо,
Лахь дук аҭо,
Усгь зысҭахуи.
Снаԥырҵп, сааԥырҵп,
Ԥыҭрак ҳнеицрыҵп,
Нас сгәы сҭахәыцп,
Ма наҟ саҟәыҵп,
Изысҭахуи.
23.0.№002 ш.
АҨЫЗЦӘА ШӘАХЬ
Лассы-лассы шәааила,
Сышәзыԥшуп аҩны.
Сара сышҟа шәааира,
Сеигәрӷьап ҵаны.
Лассы-лассы шәааила,
Ах, сшыҟоугьы жәбап.
Сыԥсы ҭоуп уажә аарла,
Блала агәра жәгап.
Лассы-лассы шәааила,
Исықәхәлазаргь, сызшап.
Исызгагәышьар иааирак…
Маҷӡак сгәы сҟажап.
24.0.№002 ш
Сылан сшьапқәа хтны аҵаа,
Аха исныԥшуамызт зынӡа.
Исзеилмкаақәаз рацәоуп заа,
Аиаҭымра ӷәӷәа нсыхьӡа.
Насхгь, са стәала зны иансааз,
Аҽакала зегьы збон.
Исымамызт акгьы хьаас,
Сымшқәа, сыҵхқәа, рыгәра згон.
Исылмшазгь усқәак зны иангәнызга,
Стәан ԥыҭк, схы сгәы ахшәаны.
Насоуп, сыгха-ԥхақәа нызба,
Даара кырӡа ихьшәаны…
2002 ш
АМАР ИА Л
Ирҳәоит: ҟазшьа мбатәык амоуп ҳәа амариал,
Ҿык-бзык иаҳәаргьы зхаҵара мариам.
Ахшара шаахыҵлакь, ҭынч, иҳәо рыгәшәа,
Акакала иафоит, аҿы инҭаҟәшәа.
Ари лакәишьоит, ҳәарада, ауаҩԥсы,
Аха иҟоуп урҭ рахьтә еиқәхогь зыԥсы.
Заа, еиҳа зымч злалаз, иампыҵҟьан еихоит,
Ран рҽырҿамҵакәа рхы еиқәдырхоит.
16.0.№002 г.
Са исҟазшьаҵәҟьо уаҩы издыруам, уажә избоит,
Са исыԥхықәу сара издыруеит, схы агәра згоит,
Са сабдуцәа хаан ирымамызт хьымӡӷы,
Сара сзыҳәа еаҳәшьак ицәылмҟьароуп лыӡӷы.
Сышзаҵәугьы, исылшо маҷым, схы агәра згап.
Зегь ирхадоу аамҭа еикәшара, иаҳнарбап…
Еагьа ишәарҭаз, сгәы неиҭаԥан шьҭахьҟа сцом,
Са сышьҭамҭа ҽԥныҳәак роуратә иҟасҵом.
18.0.№002 ш
Каамеҭ ду ҳәа изышьҭо,
Ихашәымҵозар шәааи ижәба…
Ҭынч, ашьшьыҳәа, шьоук иштәо,
Зегь рзааиуеит, рыбжьы нга.
Жәак ззымҳәоз, ҿаҳа-ҿаск
Ҳарҭ ҳирҟәышрац уажә даҿуп.
Аӡәгьы изиаҳәомеи уаанҿас,
Ԥхьа изҳәарыда ҳәа иԥшуп.
Ифырхацәаз жәпаҩ ҭахеит,
Рыдгьыл иақәрҵеит рхы.
Ишәыргәндаз ӡәырҩы нхеит,
Акырӡа еиҷаҳуаз зхы.
Доус ихы иааҭашәо ҟаиҵоит,
Уиазы иауам аӡә лахьы.
Ауаҩы дымҵарс дырӡоит,
Дҵәахны иашьҭалоит ахьы.
Жәакласк иалгахьоу уажәы,
Раион дуӡӡак дахадоуп.
Арԥыс ҟатак деихашәы,
Қыҭа нагак деиҳабуп.
Каамеҭ дуӡӡа ҳәа изышьҭо,
Ари акәмкәоу изахьӡу?
Ҭынч, ашьшьыҳәа шьоук, иштәоу,
Ирымоу рацәоуп, ирыхӡу.
20.0. 2002 ш.
Аамҭа маҷ-маҷла ус ԥхьаҟа ицар,
Иалшоит зынӡагьы аӡәгьы хьаас сҟаимҵар.
Схы, сҵыхәа, сыӡбахә, егьарыла ирҳәашт,
Сыхьӡи, сыжәлеи, ыҟамкәа нас наҟ сырхашҭп.
Еагьарыла исыхцәажәап, уа мышкызны,
Аха ҽа шьоукгьы ҟалап сзыҳәа иразны.
Исҭахым, сагьаҳәом, сара аҽакы,
Нырцә сыԥсы ԥхамшьартәеиԥш иҟалааит мышкы.
21.0.№002 ш.
Иҳахьи иҳаҵалеи?
Ҳхы ҳгәы хшәаӡама?
Ҳзықәԥомеи хаҵала,
Зынӡа ҳшәаӡама?
Аԥсуа, ахааны
Иаимырсцт ишьамхы.
Иамур, уа хаала
Дазнеиуеит ахы.
Ҳгәаҟит, ҳаиҭагәаҟт,
Ҳмыҵҟьеит, ҳмыцәҳаит.
Ҳгәыӷит, ҳаиҭагәӷт,
Кыр иҳачҳаит.
Аха зегь башоуп,
Лҵшәак аманы збом.
Шьоук зҿу ҳазгашоуп,
Аӡәгьы игәра згом.
23.0.№002 ш.
Аԥара аҵкьыс зымч ӷәӷәоу иарбану,
Ааигәа-сигәа иҟоу иану амбону.
Мшәан, ишԥа? Сара сыгәра амгону?
Исыҵалеи? Ус сара сыгәрамгану.
Ахы-ҵыхәа ԥаразаап иҟаҵәҟьо,
Умашәа уаҩы ибаратәоуп ишыҟаҵәҟьо.
Ииашан, аԥара амч ӷәӷәаҵәҟьаӡоуп,
Ууа инаган иурԥсахыр уӷаҵәҟьаӡоуп.
Уџьыба ԥара ҭамкәан узныҟәаӡом,
Ус ӷәӷәак унашьҭалан иузаҟаҵом.
Лакәшәоуп аԥсҭазара шыҟаҵәҟьо,
Ахы-аҵыхәа ԥаразаап иҟаҵәҟьо.
Аԥара укызар, аҵыс хшыҵәҟьа угхаӡом,
Еагьа умҩа уроургьы уқәхаӡом.
Ҳәашьак амам уи аԥара иалшаҵәҟьо,
Ацәгьа-мыцәгьа нас имаҷым иаршаҵәҟьо.
Ԥарала дыддыршьуеит ауаҩыҵәҟьагьы,
Еиҭах дыҿнахуеит егьа цәгьа иуҵәҟьаргьы.
Инеиуеит шьап ҿаршә иҭо ипарала,
Аԥсҭазаара еибыркыҵәҟьазаап ԥарала.
Ииашан, аԥара амч ӷәӷәаҵәҟьаӡоуп,
Аха зных, ауаҩ изын иӷаҵәҟьаӡоуп.
Ахы-ҵыхәа ԥарану иҟаҵәҟьо?
Умашәа уаҩы ибаратәоуп ишыҟаҵәҟьо.
Уи амаӡа… шьоук ҽакала ихарҵацәоит,
Уиаҟара иҟәышым урҭ ианроу иархаҵацәоит.
Ирыхәҭам зынӡа ирықәнагам днарҟаҵоит,
Нас аҵыхәтәа, рыԥсҭазаара нақәрҵоит.
Дниаӡааны ус дымцароуп дниасны,
Ауаҩ, цәқәарԥаӷьык илеиуеиԥш дӡиасны.
Ихьӡ змырӡша џьара акы аԥиҵароуп,
Џьала, хшыҩла, идгьыл ишьҭа аниҵароуп.
Аԥара анумоу, ақәла-аҩызцәа мачхәума,
Уџьыба ак ҭамлар, урҭ зегь, мшәан, имаҷхома.
Ахы, аҵыхәа – ԥарану иҟаҵәҟьо?
Ухәыцыр, лакәшәоуп аԥсҭазаара шыҟаҵәҟьо.
30.0.№002 ш.
Хыхь сыжәҩанаҿ харантә избоит, 8ҭақәак хыушәа,
Рҽеизыргошәа рҽеиҩыршошәа наҟ-ааҟ ҽыҭ-ҽыҭ.
Сгәы иаанагоит саргьы абраҟа саҭахыушәа,
Макьаназы исылшарашәа еиҭах ԥыҭ-чыҭк.
Сҟамлацт хааны аӡәы цәгьарак иҵазгало,
Сеихьымӡа-еиԥымӡа еснагь сықән са мҩакы.
Сыдгьыл-гәакьа ҵәатәы шьаҟан саҵагылам,
Аха исылшо сымч зқәхогьы ҟалап акы.
Наџьнатә аахыс ҳныха-ԥшьақәа рыбла
ҳхыҵәҟьоуп,
Ҳаиқәдырхахьеит, ҳамныҟәароуп ргәы ҳахшәартә.
Зегьы-зегь ҳарҭ абраҟа ҳаҭахыҵәҟьоуп,
Иҳалшо ҟаҳҵар, ҳамҩахымҟьар, ҳҳәоу еиқәшәар.
Сылаԥш нрықәшәеит, еиҭах, 8ҭақәак жәҩан
ихушәа,
Рҽеизыргошәа, рҽеиԥхьдырттошәа, усх ҽыҭ-ҽыҭ.
Хацәаҭҟьақәак избоит абра иаҭахушәа,
Изылшаша иагу-иабзо уажә ԥыҭ-чыҭк.
17.12. 2002 ш.
Цәгьарас иарбан сашәҳә исыҵо,
Шьапҿаршә исҭом уаҩ маӡа.
Саҩызахт аҵәҩан заҵә иҵо,
Быца хаҵашьак змаӡам.
Ус сеихеигәон, са ишсылшоз,
Гәаӷшақә исышьҭақәаз срыцәцеит.
Ацәгьа-мыцәгьа сзыҳәа изыршоз,
Срызхьамԥшт, хьаасгьы исымкӡеит.
Игәрӷьон усҟан, урҭ, сҭахамҭаз,
Ирҭахыҵәҟьамызт сеиқәхарц.
Аха исзынижьт Анцәа ҳамҭас,
Сыԥсы, шыцқьаҵәҟьо инхарц.
Сымҩахәасҭа хәыҷ сангәышьоуп,
Ԥхьаҟа аӡәгьы дысзыԥшым.
Наџьнатә аахыс са сзаҵәгәшьоуп,
Аха хааназгьы схьыԥшым.
Цәгьарас иарбан сашәҳә исыҵо,
Шьапҿаршә исҭом уаҩ маӡа.
Сеиԥшуп сара ҵәҩан заҵәк иҵо,
Быца хаҵашьа змаӡам.
Уаҩ днымхакәа аӡәаӡәала
сҩызцәа ӷәӷәақәа сцәыӡт,
Уи нахысгьы ҩнаҭала
гәыхьра шәкы сызцәырҵт.
Сыҟоуп схала, ҭынч ԥшьала,
гәӷра цәаарак збом.
Еагьа рыла дыӷәӷәазаргьы
ас уаҩы изыхгом.
Сҳаи-сҷышьи неиԥшьуа
сгәагәап жәҩанаҿ сымш еилгам…
Сҽасҭаӡаргьы, ус исаҭәам,
кәадароуп, игәгам.
Макьаназы сыбла иагым,
цәҟьарагәк нкылблаа схысп.
Ахаҵара ачҳара ацуп,
уигьы маҷк сназхәыцп.
2003 ш.
Сабацәа хьымӡӷыла инхомызт,
Шьак рыд ирфомызт бысҭа-ԥха.
Ирылымшоз ҟарҵошәа иҽхәомызт,
Ираур рҭахымызт агха-ԥха.
Мал-шьалдук рыхьчарцы иашьҭамызт,
Рысас из ирыман ҵәахык.
Уаҩрала, ҵеирала иқәашьдамызт.
Дырзылԥхон, дагьрыман нцәахәык.
Ихәыдамызт урҭ, иуаа нагацәан,
Дызцомызт аӡә ус дынрыгәҭас.
Хьымӡӷ рымгацызт хаангьы сабацәа,
Ԥсыуаран, уаҩран изышьҭаз.
2003 ш.
ХАШҬШЬА СЫМАМ
Бжьы маӡак исыҵанаҳәоит:
умшәан, уақәгәӷ умш уаҵәы,
Аха хаан хашҭшьа сымам,
зны сҩымҭа иалазҵоз аҵәы.
Ԥхьа сызмышьҭуаз, исԥырхагаз,
сатәамбакәа сықәҵо рԥышә.
Сыбла ҭраа, исҳәо сҿамшәо,
саалахалон кырынтә рышә.
Срыцҳашьашәагь исазҳәоз ыҟан,
иааныжь, ҳаԥхьоит нас уашьҭан.
Урҭгьы иаԥхьартә “аха рмоукәа”
абыб рхыҩҩы шқәсла ишьҭан.
Еиҭах, снеи саԥхьон гәҭыӷьӷьаала,
иахьтәаз дара еилацәҟәон.
Сгәы иазынхон уи зегь хьааны,
сҟатан, сымҩақәа
рҿаҟәон.
“Узҿу уаҟәыҵ, иузаԥсам, дад,
уаҳҭахуп, иаҳҳәом
угәшәа”,
Шаҟантә схы-сгәы ахдыршәарцы,
шаҟа сарҳәазеи ажәа…
Ирҭахыҵәҟьан, маӡа-аргама
исҿымҵуа исҿарҵарцын
аҿаԥ…
Жәак нраҭаскыргь, хьаас сызмадаз,
инсықәпапон зегь еицҿак.
Аҟырҟырҳәа насх еибарччо,
сҩымҭа иаларҵон аҵәы,
Сгәы нԥжәаӡалакь… Уа сынрыдҟьон,
ҳаибабап ҳәа ԥхьа уаҵәы.
Сшындәылҵызҵәҟьа, аҭелқәа ирысуан,
“Аԥсны”, “Амцабз”, зегь еигәныҩ.
Иақәмшәазгьы илафуа иааиуан,
рлымҳа нкыдҵаны еиԥхныҩ,
Ианым, иҟам, еиқәрҽаҽа ирарҳәон,
имццакы хрыжь-хрыжь,
“Заур иабџьар ҭыхны дҳажәлеит,
иҩымҭа ԥсыҽқәа анҭаҳмыжь”.
Урҭқәа, анҭқәа, зегь сгәы ишасуаз,
уаҳа нсыламкәан сҵыкәкәеит.
Сшынцәыҵасуаз, сшынцәыҵыргәоз,
иреиӷьыз сымшқәагьы
нҭакәкәеит.
Арахь, сгәы иҭыҵуан сажәеинраала,
исхатәын, уи иалҵуан сшьа.
Цәала-жьыла ҳарҭ ҳаинаалон,
иаанырԥшхьан акыр сҟазшьа.
Аха усҟан, шьоук нсхабабан,
сҩымҭа мҩа амҭо иладырҟәон.
Бӷеиҵыхырҭак нсымҭаӡакәа,
сыцҳа сзықәгылаз рҿаҟәон.
Уажә слаԥықәшәа исыҵанаҳәоит:
умшәан, уақәгәыӷ умш уаҵәы,
Аха исхьаауп, хашҭшьа сымам,
зны сҩымҭа иалазҵоз аҵәы.
2003 ш.
АРИ АДУНЕИ
Зны ҳаԥхоит,
Баша уи агәра ҳгаӡом.
Зегь аанхоит,
Акгьы “Уахь” иҳазгаӡом.
Зегь уаароуп,
Ари дунеи кыр иаӷьцәоуп…
Зегь уаароуп,
Цқьа иҳазгәамҭақәо рацәоуп…
Мдырс ҳшьароуп
Аԥсҭазаара зҿу ҵаны.
Ихжьароуп, –
Иҟам акгьы нагӡаны…
2003 ш.
Исымгацт лабак нықәҵан сызқәа,
Исхызгахьаз шмаҷмызгь гәыхь-хыхь.
Аха имариам уажә ари сусқәа,
Шьоук шахәаԥшоиԥш, усшәа хыхь-хыхь.
Акоуп исгәыӷроу, насгь сыззааиуа,
Хаан уаҩ дзаԥгылом Аҳақ…
Агәра згоит, зегьы-зегь сшаиааиуа,
Ишсыхәо, сагьшахьчо доуҳак…
2003 ш.
Иаауҩхьо зегь акьыԥхь аумырбароуп.
Аџьабаа ӷәӷәа ухы иаурбароуп.
Уааигәа-сигәа иҟоу, иану, убароуп,
Узқәу умҩаҿ, – ахьымӡӷ умгароуп.
Ҽеила ухәыцроуп, ухы агәра угароуп,
Уи ашьҭахь, убжьы ҿацаӡа игароуп.
Уԥсы шыцқьоу аԥхьаҩ агәра игароуп,
Угәы зызҭам ажәа акьыԥхь аумырбароуп.
20.0.№003 ш.
Ҳашьҭибахп, ҳаицныҟәап, ҳамгылап,
Ҳгәеибаҭап хәыҷӡак.
Ҳмеиқәгәамҵып, ҳаибамҭит, ҳаидгылап,
Ҳус цәгьазаргь, – зынӡак.
Ҳаидтәалап, ҳаицәажәап, ҳаилабжьап,
Ҳгәы иҭыхо ҳамӡап.
Ҳаибабап, ҳаибаҳап, ҳеибамжьап,
Ҳхықәкымҩаҿ ҳнаӡап.
21.0.№003 ш.
ШӘЫШҚӘСА РЫБЖА
Ишахәҭаҵәҟьо уажәгьы исзымҳацт,
Иагьмариамзаап азҳара.
Исҭахыҵәҟьо Ажәа сзымҳәацт,
Ицәгьаҵәҟьазаап аҳәара.
Шәышқәса рыбжа цеит, инықәҳа,
Уи, сыҩ сшашьҭаз сыблаҟьо.
Ҭынч, исмаӡеит снатәа анықәра,
Дыршьа сымам сызхнарҟьо.
Сылаԥш нақәшәан, снахьыԥшызшәа,
Збахт, сназыҭрысхоит маӡа.
Илабҿабахушәа, иԥхыӡшәа,
Инсымԥыҵәҵәраа ицоит аҽӡа.
Исхызгаҵәҟьо соуп издыруа,
Дыршьа имам аҽаӡәы.
Сара исхьаау, са исныруа,
Насх исԥеиԥшхашагь уаҵәы…
Сгәы раҳаҭны ҭынч сызмыцәацт,
Скәалкәало иароуп сзышьҭо.
Уахык сцәашьы снаҭәҳәа исмырцәацт,
Иансыршо рацәоуп сыштәо.
Есымшааира са сраҳаҭым,
Шьҭа исҭахыҵәҟьам ахжьара.
Исҳәом сныҟәара хыаҭам,
Нас? Сықәхарцу мҩабжара?..
Сабарц ҭахны исзыԥшушәа,
Абжь сгәы инықәҩхоит маӡа.
Ицәырҟьа-цәырас снахьыԥшызшәа
Шызбо, инықәшәка ицоит аҽӡа…
Исқәашьымхоу ԥхьаҟа уаҳа?..
Гәнаҳак сымоу, сызхнарҟьо?..
Шәышқәса рыбжа цеит инықәҳа,
Уи ажәа сшашьҭаз, сыблаҟьо…
9.0. 2003 ш.
НАРЏЬХЬОУ УҞАЗҬГЬЫ…
Инкылатәан аӡә дыршьит,
Ргәы рнап адкыл иршьышьит.
Иаакылатәан ҽаӡә дыршьит,
Уаҩы иахьимбоз дган дыржит.
Ҳҟаломызт ҳзымӷьацо ҳшәины,
Нарџьхьоу, уҟазҭгьы Аԥсны.
Инишьҭалан аӡә дырӷьычт,
Ихьыӡ аҵәаӷәа ахьыршьт.
Имч мырхакәа ҽаӡә дырҳәынҷт,
Ак зҳақәазгьы зегь дырҭынчт.
Ҳҟаломызт ҳдагәан, ҳҿаҳаны,
Нарџьхьоу, уҟазҭгьы Аԥсны.
Аӡәы ихарам дахдырҟьеит,
Мҩак имамкәа дшьақәдырҟьеит.
Ҽаӡәы ицәшәан дладырҟәит,
Ишә наӡаӡаз иадыркит.
Ҳҟаломызт ҳагәқәа хаҳәны,
Нарџьхьоу, уҟазҭгьы Аԥсны.
Зҽеидызкылаз ӡәырҩы еимпит,
Аӡәгьы хьаас урҭ имкит,
Еиӷьуп ҳақла аиаша ҳҳәар,
Аӡәгьы духәаӡом уҳәҳәар…
Адәы ҳақәхомызт ҳзаҵәны,
Нарџьхьоу, уҟазҭгьы Аԥсны.
Ак зҳәашаз аҿаԥа рҿарҵт,
Ажәак ддырҳәом, рыгәқәа ҭҟәацт…
Жәлак ҩагылеит жәларык рыбжьарц…
Ҳҵеицәа рыцҳа, баша ибжьаӡт.
Ҳанхомызт ҳамҩа ҿаҟәаны,
Нарџьхьоу, уҟазҭгьы Аԥсны.
Ажәҩан цәцарам, аԥсҭҳәа хуп,
Иахьа уԥсадгьыл уаҭахуп.
Наџьнатә еиҩуршәоит ахәц,
Ужәлар рхьаа цқьа уазхәыц.
Ҳҟалаӡомызт ас ҳмыцхәны,
Нарџьхьоу уҟазҭгьы Аԥсны.
Ихы шьҭихыр руам аӡәгьы,
Гәыӷрак ыҟаӡам уаҵәгьы.
Ужәлар бзиаҵәҟьа урбоит,
Иагьуқәгәыӷуеит, угәра ргоит.
Ҳгәыӷлон ахара ҳаԥшны,
Нарџьхьоу, уҟазҭгьы Аԥсны.
Инхәыҵагәуа ауаҩра ԥсны,
Иашак ыҟамкәа Аԥсны,
Жәларык ԥшьҩы-хәҩы ирыцәшәаны,
Иԥшуа рхы-ргәы ахшәаны,
Изалшомызт ас ҳларҟәны,
Нарџьхьоу, уҟазҭгьы Аԥсны.
Иҭакыз хынтәуп иоужь ибнарҵт,
Ҽа тәылакаҿ џьа иҟамлацт.
Рызҿыҭуам ауаа шәаҟьеит
Ҳаԥсадгьыл рыцҳа, ргәыхт, ирҟьеит…
Ҳҟаломызт ас ҳшьақәҟьаны,
Нарџьхьоу, уҟазҭгьы Аԥсны.
Угәы нирхазаргь зны гаӡак,
Уа иҟалазшәа уамаӡак,
Уажәраанӡа ихьааугарц иахәҭам,
Уи азхәыцрагьы аамҭам,
Ҳаӷәӷәахон кыр, ҳамч акны,
Нарџьхьоу, уҟазҭгьы Аԥсны.
Иааидтәалар ухьыӡ рҳәоит,
Ҩныҵҟала рыгәқәа ҳәҳәоит…
Уааира убара иазгәышьуеит,
Шьоук ҵашьыцуеит, ицәгьыршуеит,
Шәыжәҩахыр еибышәҭ шәласны,
Ашәарҭа иҭагылт Аԥсны!
Аԥсны рыцҳа, Аԥсны гәаҟ,
Аԥсы шԥаҭоу? Ишакәхалак!
Иақәырҵама баша рхы,
Ҳхьыбҿар иаҳцәагаз ахы.
Изыҟалазеи ас Аԥсны,
Шәыжәҩахыр еибышәҭ шәласны!
Дықәҳмыртәароуп аӡәгьы ҳхы,
Иаҳмырсроуп бзанҵы ҳшьамхы…
Ҳҵеира ишәыхьзеи? Иҟоу жәба!
Ихызжәо шәыҟоупеи абаа.
Шәыжәҩахыр еибышәҭ шәласны.
Ижәбоит иҭадырхоит Аԥсны.
Ҳазҭаҟаауа, мшәан, ҳаԥшьоу?
Акгьы ыҟамкәоу иԥшьо?..
Сшәыкәхшоуп ҳарԥарцәа ԥхьахә змоу,
Урҭ аанкылатәуп, “кры злоу”…
Иларгеит аҵанӡа Аԥсны,
Шәыжәҩахыр еибышәҭ шәласны.
Шьҭа иагьрылшаҵәҟом мбатәӡак,
Уи зегь… Уамашәа ибатәӡам.
Уаҩытәыҩсагь хьаас дыркым,
Уи аҟара иҟарҵахьеит иакәым…
Иларгеит аҵанӡа Аԥсны,
Акы рзыжәӡбыроуп шәласны!
Ҳиааира дуқәа зегь зыџьшьо,
Ҳныхаԥшьақәа ҳа ҳзыхьчо.
Ҳақла ииашаҵәҟьан ирцраст,
Рааҳәреи, рыгәнаҳаи ацас…
Иҭадырхаҵәҟьеит урҭ Аԥсны,
Зегь шәеидгылароуп шәласны!
Аԥсны аҵеицәа акры злоу,
Нарҭаа рқәаб ду доуҳа змоу,
Хшьуп. Аԥсны агәҭа, ихыхәхәа иҭәуп.
Мцада изыршуа изыԥшуп.
Шәыжәҩахыр еибышәҭ шәласны,
Усҟан еиқәшәырхоит Аԥсны!
10.0. 2003 ш.
ԤШЬБА-ԤШЬБА ЦӘАҲӘАЛА
Изыхәҭоугьы, изыхәҭамгьы,
Ишәыхцәажәарц ргәаӷьну?
Иахьа шәара шәыԥсы шҭамгьы,
Ирацәаҩӡоуп шәзеиӷьу.
2001 ш.
Ишабалакҳәа сашьҭам ԥхьа ацара, –
Ишакәхалакгьы сгәахәтәы ахьӡара,
Исцәымӡааит схықәкымҩа, са схаҭара,
Уи аҵкьыс ҽак еиӷьу збом хадара.
16.0.№001 ш.
Лҵшәада, хықәкыда, сабџьар сыцәҭымҟьарц,
Сҭахуп, еицымларц схьааи сгәрҩеи.
Аиаша-мҩа сашьҭоуп, са сацәхымҟьарц,
Иқәӡаарц ахәахәа адунеи.
28.0. 2001 ш.
Кырӡа сусқәа нхьанҭаха,
Шәшьырак сыҵахт.
Сыхьымӡӷ сзаҵымҵ санҭаха,
Усҟан срыцҳахт.
12.0. 2001 ш.
Саӷа ак илшом сзыниалакь,
Дзықәлом сымԥан.
Доуҳак сымоуп сахьцалакь,
Сабшьҭра ирымҭан.
13.0. 2001 ш.
Нас избан, уԥсы зҭоу!.. –
Ҳәа изуам аӡә дсықәҵәҟьар.
Сара гәбӷанк сызҭо, –
Ииашан дуаҩыҵәҟьам.
“Ҽнак аҳра зауз амаамын”,
Изҩыз ҵакык аиҭт, имаанын.
Ииашоуп, аҳра азныҟәгом амаамын,
Аха ҳаԥсҭазаараҿ иҟоуп уи нмааным.
Даара кырӡа сҽацәысхьчоит
Арыжәтә. Мцхәы ажәра сҭахыҵәҟьам.
Ауаҩ ӷәӷәала кры инысчҳаоит,
Уи ашьҭахьгьы сахьхәыҵәҟьам.
17.0. 2001 ш.
Сгәаҟҵәаҟоит есымша,
Џьа ҭыԥкаҿ сахым.
Исылымшо сылшом,
Сҽанысшәаргь сҭахым.
22.0. 2001 ш.
АБАҞ АНҴА
Хықәкыда сныҟәомызт,
Мчык ԥхьаҟа исыхон.
Сҭахоит ҳәа сыҟамызт,
Ҽакала сгәыӷон…
30.0. 2001 ш.
Шьҭа сызхьымӡац сагьахьӡом,
Ажәак сҿыҵшәом, сагьаӷьӡом.
Лахьынҵоуп, исԥеиԥшу збап,
Ус ашьшьыҳәа снагәагәап…
31. 07. 2001 ш.
Чҳашьа, хгашьа змамыз зегь рычҳашьа сҵеит,
Сзықәгәыӷоз сдауаԥшьқәа нсымпыҵаба ицеит.
Адунеи ду ууаӡа, сзыҳәа иҭацәуп.
Уажәы, сааигәа-сигәа уаҩ дыҟам, сзаҵәуп.
3.0. 2001 ш.
Саныҟам сҟазшьа змырӡша сҵеира аанхароуп.
Ҭынч имтәароуп, рмаӷра ԥхьарҵәаны инхароуп.
Инырхыкәласуа анахь-арахь уаҩы иимҟьароуп,
Сара исхароу смаҭацәа хәҷқәа ахҭнырмҟьароуп.
4.0. 2001 ш.
Митә сзықәшәаз митә ацлеит, еиҭах митәы.
Асҵәҟьа жәбахьома, дыршьа смоут атәы.
Исхшаз уаҩ днымхеит, иахьымӡеит ргәахәтәы.
Сгәаҟҵәаҟуа срыцҳахәха сықәхеит адәы.
АБЖЬЫ…
“Елегенда хҭысын, зны аамҭаказ ухьыӡ,
Уаазқәылаз ус уҟам, адырра цәгьоуп иухьыз.
Аҳаҳаи! Уҽырӷәӷәа! Зынӡа угәы каумыжьын,
Ихаҵароуп, иҳақуп, уԥацәа ршьа ҭоумыжьын”.
2001 ш.
Аӡә ак илшоит, аҽаӡә ҽакы,
Аӡә џьа дыӷәӷәоуп, ҽаӡә џьа дкәадоуп.
Урҭгьы анҭгьы ҳҭахуп зегьы,
Дасу иусаҿ иара дхадоуп.
2003 ш.
Шаҟаҩ ҳцәыӡхьеи, шаҟаҩы,
Рықәрахь имнеи...
Еагьаҩ аҩнахп, еагьаҩы,
Ари Адунеи!
Хлаӷьара дук уажә ҳазцоит…
Ҳагьҭахоитоуп.
Иаҳҭаххалак зегь ҟаҳҵоит,
Ҳхы ҳақәиҭуп.
31.0. 2001 ш.
Доуҳала сыӷәӷәара,
Схы агәра снаргеит.
Ԥхӡашала сусура,
Алҵшәақәа снарбеит.
Сыцәгьаӡам маҷк, сыцәгьаӡам,
Акгьы уаҩы ицәгаӡам.
Сыԥсҭазаара ақәҵо, схы,
Сҭаарыхуа сҭоуп сымхы.
11.0.№001 ш.
АТ АМА
Цқьа иҟалаанӡа амахә ишҿоу агәы хәаԥсоит,
Атама, абық-чықҳәа ҵаҟа икаԥсоит.
Хәшәызар иагхаз? Уаҩы имыхәо икабаа ицоит,
Изаацәаны џьалда чмазарала иԥсуеит.
Ҭынч џьа стәаны сцәаҳәа сазԥшӡам,
Иааип ахала саҭахызар.
Аҟазшьагьы еснагь еиԥшӡам,
Исыхәҭоуп сылаԥш-хаа ахызар.
СА БЏ ЬА Р
Уажә зегь реиҳа сзықәгәыӷуа сабџьароуп,
Ҳақла ахы мҩаԥнагарц сабжьароуп.
Иара зхатәу мдыр-бзамыҟәс самшьароуп,
Саӷа иқәкны санаҵхо самжьароуп.
2001 ш.
Аӡә са дсыхьчап, ҽаӡә иа сихьчап,
Макьаназы ус ҳнаиааироуп.
Уажә ҳҵәуаргьы, нас зны ҳаччап,
Зегь акоуп ҳус ҳаиааироуп.
20.10.№001 ш.
Иарбану ҳзықәгәыӷо,
Еиҳа еицәахеит.
Акгьыҟам ҳзыргәырӷьо,
Аԥсра рацәахеит…
9.11.№001 ш.
Амшын зегь қашьзар,
Исзалаӡам мҳаҵәк.
Ус ала исқәашьзар,
Зынӡа наҟ исхацәт.
Убла хаарак хымкәа,
Аамҭа кыр иугеит.
Аӡәгьы уиҭахымкәа,
Усгь ҳаӷоу ибеит...
16.11.№00?ш.
Шьоук саанда лаҟәӡошәа рбозаргь иахьала,
Зегь акоуп уааҳә ҟасҵом, уала-ҭынхала.
Сшьа сара изуеит, цхыраада схала,
Сышԥазалмҵри уи зегьы лыԥхала.
19.11.№001 ш.
Еразнак абӷьыжә ҳәа угәы ԥжәаны уҵымҟьан,
Уцҳа узықәгыло лармышьҭуазар иуҵаԥҟан.
Аӡәгьы иуаҭәеишьом амаҷазы уҵҟьар,
Иамуӡар… Уаҭарҵом иӷәӷәоу ак умпыҵҟьаргь.
Ааи, лахьынҵоуп, лахьынҵоуп,
Уи сзықәшәаз зегь лахьынҵоуп.
Сыҟоуп, саанхеит сгәы сымахь,
Ус ианызаарын сылахь.
9.12.№001 ш.
Ак улиршарц ниҭахыу, уҿаԥхьа дқьақьоит,
Дуцәнымхо, уиҭахӡошәа ихы уирбоит.
Ихықәкы изынамгӡар, усҟан угәаӷ икуеит,
Дааҳәынгьы дузхьаԥшуам, угәы уаиргоит.
10.12.№001 ш.
Ԥхьаҟа исымоу мҩакоуп,
Уи сыбла иамбону?
Сара сзын зегь акоуп,
Дызусҭо, дарбану…
11.12.№001 ш.
Баша сыҵҟьазаап,
Ԥыхьеиԥш сыҟамзаап.
Схы-сгәы зегь цазаап,
Сажәра сыхьӡазаап.
Иҟасҵазшәа сыҟоуп ԥыҭк исылшоз,
Сызхьымӡаз амитә шыҟоу уигьы збоит.
Уаанӡа са сзы ацәгьа-мыцәгьа зыршоз,
Шьҭа уаҳа акгьы шрылмшо агәра згоит.
5.0. 2002 ш.
Аԥсабара иара ахатә ҵасқәа амоуп, аиеи!
Шаҟаҩ уаа бзиа аҩнаххьеи ари Адунеи!
Ҭеиҭԥшла, мычла, хаҵарала акры злоу,
Кьагәа, Уазбақь, Ҭаҭырҟан Ачба дуӡӡа дынзлоу.
10.0.№002 ш.
Сыжәлар гәакьа, шәара шәоуп сынцәахәы,
Еагьа зургь исызҳәом шәара шәҿахәы.
Уи аҳәара мариам, кырӡа ицәгьоуп,
Аха шәа шәҿаԥхьа лаӷырӡҵас сыцқьоуп.
12. 01. 2002 ш.
Иааиуашәа збоит аҽырҩашьан,
Измам хырԥашьа…
Сшацәымшәогьы сҳәоит ииашан,
Уа, схы смырԥхашьап.
7.0.№002 ш.
Адунеи сгәы захшәозеи,
Сҵеира рҵеира нхааит.
Ҳаи, абааԥсы сзыцәшәозеи,
Хаҵала сҭахааит.
АР ЫЖӘ ТӘ
Иҳамаӡамшәа уи ада ԥсыхәак, сасык дааир
ҳаԥхашьоит.
Ҳтәаны ҳалагоит аҩыжәра,
зных ҳмыцәакәагь иҳаршоит.
Иаҳԥырхагоуп, иаҳԥырхагоуп,
даара кырӡа иаҳԥырхагоуп.
Ҽеила цқьаҵәҟьа шьоук ҳзызхәыцуам,
инахаҳарҟьо иус нырхагоуп.
Сгәаҟра ӷәӷәа сҽамҭакәа,
Сымч еизыркәкәо,
Снеиуеит, сгәы камыжькәа,
Схы амаршәа мкуа.
Иахьа аамҭа ҟалеит убас,
“Аанда уалеишшоит иуиааиз”.
Угәы ԥжәо, ухы ԥжәо, дцоит дынугәҭас,
Зынӡагьы умкыкәа хьаас.
30.0.№002 ш.
Иҟоуп, сыхгьы, сыгәгьы,
Истәым сашьҭам акгьы.
Изысҭахыуи ахьӡ-аԥша,
Снеин санақәтәа аԥша.
31.0. 2002 ш.
Сара сзышьҭо иалҵуеит сшьа,
Исмырбакәаны аџьа.
Ҳанеиқәшәо ҳгәырӷьоит, иҳазшоуп,
Ҳарҭ лахьынҵала ҳаизшоуп.
Шьоукы хӡыргароуп изышьҭо,
Зегь ҵәылхо, дара ҭынч иахьтәо.
Есқьынгьы ргәы ашҳам ҭыкәкәоит,
Ирбаӡом, маҷ-маҷ иҵыкәкәоит.
Ҳусқәа збоит кыр иҵаурам,
Ас мацара ицарым.
Ицәгьахазаргь уажә мышқәак,
Зны уаҩ даҳәо иҟалап қәак.
Аӡәы ашьацҳәа ҽаӡәы изы иҳауеит,
Дзыцәшәогьы ихыԥшоуп.
Аӡәы итәы ҽаӡәы иҳәауеит,
Ус Адунеи шоуп
2002 ш.
Зегь сыԥхеит, лабак саахаргь дыҟам ацкы зҟьаша.
Ԥхьаҟагьы, дыршьа сымаӡам сзынҟьа-нԥаша.
Иназгӡарцы сҭахыуп са сабацәа рҵас,
Сықәуп ари адунеи саӷацәа рцас.
2002 ш.
Хьыӡ-дук, иааира ӷәӷәак сымгеит,
Гәаҟроуп, уаҳа ҽеи сымбеит.
Ԥхьаҟа сгәыӷӡом, исызҳап,
Сышқәсқәа инысҵыз шьҭа исызхап.
Изӡбыртә, изуртә сусқәа рҭак…
Иҟамлеитеи сзын аамҭак.
Снапқәа, сшьапқәа ҽаҳәахеит,
Жәак сзымҳәаӡо сҿаҳахеит.
24.12. 2002 ш.
Ацәгьеи-бзиеи мдыркәа, имбакәа зызхара,
Изҭахыда ус ма хыда ахҭархара.
Ианкажьтәу, ианышьҭыхтәу зегь ирымоуп
аамҭакы.
Дасу дзышьҭо, дзыхӡыӡаауа игәҭакы…
Аԥсҭазаара уаҩ зегь рыла дыԥнашәоит,
Зны даргәрӷьоит, аҽазныхгьы игәы ԥнажәоит.
Амч зықәхо, икәадо изыҳәан ахаԥыц хуп.
Аха аҿаԥхьа, гәыла аӷәӷәара аҭахуп.
25.12.№002 ш.
Сҳаи-сҷышьи неиԥшьуа сгәагәап,
сымшқәа цәгьоуп еилгам.
Ишсылшола ԥхьа сеихароуп,
сҽасҭаӡаргьы гәгам.
Ахаҵара ачҳара ацуп,
уигьы маҷк сназхәцп,
Макьаназы сыбла иагым,
цәҟьарагәк нкылблаа схысп.
Сеаҵә схала саехсны исхәит,
Инкыдшәан инҭалеит, уа ижжаӡа…
Сыццакра сымхәцра, нас кыр сахьхәит,
Снапы сгәыҵаԥса сааҭгылт, сҭыԥшшаӡа.
Зегь акоуп сгәахәтәы сахьӡоит, –
Ацәҟьақәагьы рҳааит…
Споетуп ҳәа схы сыԥхьаӡоит,
Шьоук ирҭаху рҳәааит.
2002 ш.
Дасу иус иара ихала дахәароуп,
Уӷкгьы ихәда инықәҵаны дахароуп.
Иҟоу-иану иааигәа-сигәа гәеиҭароуп,
Цқьа дазхәцны, нас зегь ахы аиҭароуп.
Акгьы сымамызт, искымызт.
Аха хьаас уи са искымызт.
Уи азыҳәан сусгьы ԥкымызт,
Сгәы ртын, сразын хаангьы скымызт.
АА МҬ А
Зегь гәазҭо, избо,
Зыбжь зынӡа измырго.
Зегь реиҳа игәрагоу.
Цәгьеи-бзиеи еилзырго.
Иҟаиҵароуп дасу дзыхьӡо,
Идгьыл, ижәлар рҳақ дазхәцроуп.
Сыԥсыуоуп ҳәа зхы зыԥхьаӡо,
Арра маҵура дахысроуп.
2002 ш.
Сынздԥшыло уаҩ дыҟамкәа сынхеит,
Уажәы ҽаџьара зынӡа схы сырхеит…
Сгәы еиҭамԥаша уи азын заҵа,
Сцап уахь, хьаҳәхьачарак ҳәа ҟамҵа.
Аӡә ак ицрысҟьандаз ҳәа сыԥшым,
Снеиуеит, илсхыз схатәы мҩапала.
Ауаҩы есқьынагьы деиԥшым,
Зны акала дыҟоуп, зных, ҽакала.
2002 ш.
ҨБА-ҨБА ЦӘАҲӘАЛА
Амра ҭашәарахь уажә сыблақәа хоуп,
Кыр аамҭа неихьеит, шьҭа хәылбыҽхоуп.
19.0. 2001 ш.
Хынҩажәеихәба, уи иагьырацәам, аха иагьмаҷӡам.
Ахы ааунамырдырыргьы залшом маҷӡак.
Иҟоуп иҳәатәу, иҳәатәым,
Ицәуҵәахша иаумҳәаша атәым.
13.0. 2001 ш.
Сышуаҩу цқьа иансзеилмкаа, усҟан сҭахеит,
Инасҳәаз, иназуз зегь ԥхасҭахеит.
Аԥсуара – ҵа змаӡам мшынуп,
Ҭабара зқәым океануп.
23.0.№001 ш.
Аиашазы – сара ақәԥара санаҟәыҵ…
Усҟан сыҟамоуп, сыԥсы схыҵт…
24.0.№001 ш.
Смал, – исымаз, исыхӡыз, зегьы-зегь сцәыӡзааит,
Аха сыгәаӷьреи, сыӷәӷәареи, схаҵареи
сцәымӡзааит.
Избаз, исаҳаз, урҭ иагьмаҷӡам сызхаану,
Сызхьымӡаз, сызнымиаз сгәы иазынхеит хьааны.
Сҽызнысшәаша сусқәа сымоуп такәы,
Сахьӡарымашь анаџьалбеит сыгәҭакы?..
АА МҬ А
Зегь зыхәшәтәуа, зегь зырӷьо,
Зегь збо, зегь зыӡбо.
АБАҞ АНҴА
Аарцәы схы-сгәы ахшәеит, митә сзыԥшын,
Нырцәы сааит, сылацә нҭааит, саашәмырԥшын.
26.0. 2001 ш.
Макьаназ имаҷуп сҩымҭа иаԥхьо,
Ҽакала иҟаларгьы алшоит ҳаԥхьа.
30.0.№001 ш.
Лҵшәа змаӡам уҽаҿумшьын,
Уахьзымнаӡо уҽаԥумшьын.
Иагьа баҩхатәра ӷәӷәа имазаргьы Ауаҩы,
Шәҟәыкоуп иҽеины изаԥҵо, ихьӡ змырӡуа
Ашәҟәыҩҩы.
Сара сгәаҟра, сара схьаа, сгәрҩа збо,
Схы здыскыло аӡәгьы дсымам, зыгәра зго.
1.0. 2001 ш.
Издысҵазгь маҷӡам сыԥхӡаша,
Иҟоуп макьанагь сзыхьӡаша.
2.0.№001 ш.
Изуит, исҳәеит. Иҟаӡазаргь еиҭасҳәаз,
Аҟата рхылҵт, иџарџаруеит еиҭасҳаз.
Аԥштәы еиқәаҵәа санишьеит Анцәа лахьынҵас,
Ҳазшаз ду диеикан, шьаҿак ицахьада цас…
3.0. 2001 ш.
Ԥ Ԥ
Сразҟы цеит зымҩа инсымпыҵаба,
Џьа ҭыԥкаҿ исызнымкылт исымҟәыҵагәа…
6.0. 2001 ш.
Сара наџьнатәгьы сшыҟоу усоуп,
Ахыларҟәра исцәымӷу усуп.
Аброуп уажә сара сахьынхо,
Сызқәаҭыԥ ҳақла иахьатәхо.
Аӡәы иԥсра уажә аҽаӡә хьаасгьы икым,
Рыцҳароуп. Ҳақәнаршәар алшоит иакәм.
Аӡәы снихьынҳалан акы ицәызгап ҳәа
сашьҭамлацт.
Исыуам уас дҟаҵо, сиҿагәыбзыӷуа
сишькламҳәыцт.
10.0.№001 ш.
…Дысшьып... илеигәдҵан, дызбар даансыжьрым.
Аха уаанӡа? Ус снеилап, сгәы касыжьрым.
Аҽакала иҟалеит уажә сҟазшьа,
Сымч каԥсеит, сшьамхы цеит, иагхеит сшьа.
Исылшоз ахәҷала кыр усқәа еиҿыскааит,
Сызҭахыугь, сызҭахымгь, урҭ цқьа еилыскааит.
Ауаҩы дануаҩха иуаҩра имырӡроуп,
Имҩа дызқәылаз неигӡароуп, данымҵроуп.
Ԥхьа ҳцара иазықәԥо маҷҩхт иахьазы,
Еиҳараҩык ыҟоушәа збоит рхазы.
2001 ш.
Сара стәы аҳәара даараӡа ицәгьоуп.
Аӡәырҩы рҟынтәи сгәы ӷәӷәала ицәҟьоуп.
13.0.№001 ш.
Иццакуа ицоит амшқәа,
Урҭ рышьҭахьҟа ихьамԥшкәа.
Иулымшо уанамыхәо,
Усҟан дыҟам аӡәгьы иухәо.
Даараӡа кырӡа ишәарҭоуп ҳусқәа,
Иҳаидырхеит уажә зегь рызқәа.
18.0.№001 ш.
Сгәы иҭыхоз рӷьырак зыҩхьеит, исҳәахьеит
Сҽазҵәылхны сзышьҭаҵәҟьаз рҽырҵәахт инхеит.
Уаӷа уааигәара изымӷәӷьроуп ааира,
Илмшароуп хаангьы уҿаԥхьа аиааира.
Абаа ду унадххыланы арбгара мариам,
Ауаҩ илмшо идуцалар ииашам, уаҩрам.
19.0.№001 ш.
Игәра га маӡак иауҳәар, иамхаҳәоит,
Уиқәгәӷны ҵәахтәык иуҭар, иамхафоит.
Ауаҩы бысҭа ҿахрак иӷраӡозар,
Рыцҳароуп иҳәатәым жәак иӷрамӡозар.
Аԥсҭазаара – зегь унарҵоит, иунарбоит,
Цәгьеи-бзиеи еилнахоит, еилнаргоит.
Имаҷны иҟаз, иҵаураз, иҭыӡшәаданы,
Изысҭахуи ирацәаны, илҵшәаданы.
Зны-зынла ииашамкәа исзаӷьуеит,
Хьаас дсымам сызӷәаӷьыз, дызгәаӷьуеит.
Схы-сыԥсы зегь зланы избаз са санҩыҵшәа,
Уажә ҿыцбарах снадгылеит, цәаҳәак сымҩыцшәа.
Схылԥа аасхысхом, исхоуп,
Са зегь реиҳа сзықәӷәыӷуа схоуп.
1.0.№001 ш.
Хыхьла-гәыхьла сныҟәоит,
Схала заҵәык сыҟоуп.
Ус-ӷәӷәа ыҟам сызхьымӡо ҳәа,
Мҩа цәгьа ыҟам сахьзымцо ҳәа.
Схы сашьҭаӡам мыцхәы,
Срышьҭоуп ауа-гәыцхәы.
ХЫХЬ АԤШЫРҬАҾ ИҚӘТӘОУ
Зегь зыџьшьо, зегь зылшо, зегь збо,
Зегь зымчу, улԥха ҳаҭ, ӡ-ӷьуп ҳазго…
Сеикәшо сныҟәоит, сшьапы сыҵхааит,
Сгәаҟит, сҵәаҟит, уаҩ дысмыцхрааит.
Ишахәҭо аус иузеилмырго хәыц-хәыц,
Узҭахыу иҟәыш-ажәа цқьа ҽеила уазхәыц.
Ауаҩы иоуҳәаз уажәа нагӡа,
Мамзар уи думыргәыӷын зынӡа.
Исҭахуп ишсылшо сажәа сраӡар,
Схықәнымҩа аҟынӡа ԥшьала снаӡар.
Аҩы кәеикәеи! Иҟанамҵо иҟозеи,
Иарҟьаланы шаҟаҩ уи иарныҟәозеи.
Иахьа иулшаша ахумган уаҵәы,
Узцәымӷыу иагьа иулеиҵаргь аҵәы.
Схы-сыԥсы сшаҭом, ус маҷк ԥхьаҟа сцап,
Сызмаҭәоу гәасҭап, исылшо ҟасҵап.
Укылԥш-кылӡырҩуа сышҟа умааин,
Угәы ансзыразу усҟан уааи.
Сахьӡарц сашьҭан зегь рыхкы,
Мшәан, сахьымӡарцу схықәкы?..
Зегь ирыцкыу, игәы ӷәӷәазароуп ауаҩы,
Насгь, дыԥсыҽымхароуп аҿаԥхьа аҩы.
Баша-машагь схы зжьаӡом,
Сыԥсы ҭоупҳәагь исшьаӡом.
Адунеи ааршеижьҭеи инаркны,
Ауаҩы гәыӷрала дыҟоуп деибаркны.
Иара сара сижьоит ҳәа даҿуп,
Сарах, иара дызжьо џьысшьоит.
“Уахь” – ацара мариоуп,
Ԥсыхә змам уахьынтә аароуп.
Сеиқәԥах сҿаҳәан, ҳәагәыжь шахан, сзымқәацеит,
Сгәы иааҭыхоз абжа-еиҭабжа сзыҟамҵеит.
Иагьа бзиа изызургьы ихаиршҭуеит,
Умашәа ибо сааидгылар, ихьеиршшоит.
Сҽаназыск инагӡатәуп, заа игылатәуп,
Сыфа, сыцәа ирыгхааит, иаангылатәым.
2.10.№001 ш.
Ушә аркышьа анудыр, аартшьагьы дыр,
Мамзар укәша-мыкәша иуқәларым ҳаҭыр.
13.10.№001 ш.
АБ ҞАН ҴА
Ухырхәа! Иааҭгыланы иԥшу!
Араҟа Фырхацәоуп ижу.
Ааигәа-сигәа ишәарҭаӡо абыжьқәа гоит…
Мҩак ҳақәзҵо дҳамамкәа ҳаилахазшәа збоит.
Ҳҵеи-фырхацәа ҳдауаԥшьқәа, рыдгьыл-гәакьаҿ
ршьа кашуп…
Ҳаԥхьагыла! Шьҭа уаацәырҟьеи! Хык ҳаҭ, мҩак
ҳақәҵ,ҳаузыԥшуп…
13.10.№001 ш.
Ак саур уи згаша ҽак ааиуеит аҽырҿыц,
Ак сымамкәа еиҭах саанахоит сышыԥшыц.
2.11.№001 ш.
Иара итәала гаӡа-беиҵас сшьаны,
Илшозар ак сыцирҟьарц дашьҭоуп, сжьаны.
Дыԥсыуа хаҵан зхы зшьо, дуаҩԥсны,
Илшарала дахәароуп Аԥсны.
Шьҭа уаҳа акгьы сылмшошәа иҟоуп избо,
Уажәы, сыӷәӷәареи, сыгәыӷьреи агәра зымго.
Сажәа маҷхеит, исыздыруам исыхь,
Уажә саазқәылаз исчычеит агәыхь.
3.0.№002 ш.
Зегь реиҳа сыззыразу, уи ауп сџьынџь,
Ааигәа саныҟоу сраҳаҭ сыцәоит ҭынч.
Сҵәыуит, схьит, сеиҭаҵәыут, шықәсла ирацәаны.
Аха лҵшәак аманы сымбеит, еу-еицәаны.
6.0.№002 ш.
Сгәы иакәм аназнулакь схы,
Иархәцуеит, ихьаанагоит мыцхәы.
Рҽыԥхьаркуеит аешьагьы, аеҳәшьагьы, –
Ухы уанамыхәа дыҟам аӡәгьы.
10.0.№002 ш.
Сыда ҽаӡә дыршьа имам сара исыхҭас,..
Саԥылеит усҟангьы уаҩрала, ишсыхәҭаз.
11.0.№002 ш.
Схи, сгәи зны-зынла инеизцаслоит, иааибом,
еиқәшәом.
Машәырк рылибахыр ҳәа снырԥгылоит, ихьааго
срыцәшәо…
Фатәык-жәтәык сгәы аҳәом, зегьы-зегьы сцәымӷхт.
Алхшьа аимыуит сгәы иалоу аҵәымӷ...
Ак сҭахын, шәынтә сиргәыӷт, шәынтә сижьеит,
иажәа неимгӡеит.
“Мыцҳәаҩ-иԥа гәырӷьа дагеит” ҳәа баша
ирымҳәаӡеит.
16.0.№002 ш.
Уажәа жәазароуп – ухаҵазар,
Уаҩрас иулеи ухьаҵуазар.
Уажә сыҟоуп уаҩ игәра сымгошәа,
Ԥсык сеиӷьны зынӡа схы зымбошәа.
Гәыԥжәагоуп ауаҩы абзиара изууа неизеилмкаауа,
Арахь ихашәа хы мбо данныҟәо, иҽеиҿкаауа.
Агәрҩа уҽауҭар зымҩа уагаӡоит,
Даара ӷәӷәала уҟәшзаргь, кыр уаргаӡоит.
18.0.№002 ш.
Сыԥсы ахәыцоуп изхьынҳало,
Иԥымҵәандаз иахахьынҳало.
Избоит сара уамак ус дуӡӡак шсылымшазгьы,
Аха сшәыҳәоит иҟәнышәымшьан исылшазгьы.
3.0.№002 ш.
Зегьы-зегьы ирымоуп аамҭак,
Ианрыҭахо ирыхәҭо аҭак…
Анс-арс зузаргь сус исзамҭеит ӡбышьа,
Схықәкы санахьымӡа ицәгьахап сыԥсышьа.
8.0. 2002 ш.
Ҿҳәарак-ҿҳәарак зегьы ирымоуп,
Ианкажьтәу, ианышьҭыхтәу…
Уаҳа алшом, иааԥсаӡеит зынӡаск смахәар,
Изыԥсозеи уажә шьхаӡыхь хьшәашәак снахәар.
Уажә ишсылшо ала сажәақәа цқьа исраӡап,
Аамҭа еиҭах мышкызны икылнахп ахраӡаг.
Анцәа ду, ахьымӡӷ саҭәеимшьааит,
Иансоу, санзаҵымҵ, сақәишьааит.
Исҭахым, сымшира азгәашәымҭан,
Шьоук аныӡбартәы хырхарҭак ашәымҭан.
Ҳшьа изуру ҳәа нырцәы иԥшуп сыҷкәнцәа,
уа рыԥсы ҭынчым.
Сеихоит, сеигәоит, сцәа сҭыҵт, зынӡаск, аха
сзаҵәхеит, уамак сымчым.
14.0.№002 ш.
Наџьнатә сыҟоуп ус, са сҟазшьала,
Смыццакӡакәа снеиуеит ҭынч, ԥшьала.
23. 03.№002 ш.
Анцәа исаҭәеимшьеит лахьынҵа ҽеик,
Исылоу сымч ала ԥыҭк сыҽсырҽеип.
Иҟоуп срыҵадырӡрац зҭахыу,
Урҭ рыла акырынтә сгәы хәуп.
Алахьынҵа ныҟәом аӡә иҳәатәала,
Иҟоуп есқьынгьы иара ахатәала.
АЛАӶЫРӠ
Алаӷырӡ – ҵаауп, алаӷырӡ џьбароуп,
Изхылҵуа хьаауп, гәырҩоуп.
Иҟоуп исыхшаз ирыхшаз,
Исзихьчар ԥхьаҟа ҳазшаз.
Сеиҵазҟьоз кыр уадаҩрақәа сԥынгылт,
Аха сбаҟа сара схала исыргылт.
24.11.№002 ш.
Хьаас сызмада, сызҭахыда,
Избоит уажәы, сҭахоит хыда…
С ГӘЫ
Усшәа збоит, иаазқәылаз исчычошәа,
Зынӡа аҽакалагь исхыччошәа…
Саԥхьа иҵҟьаз, – сгәы иаанагомызт шьҭа урҭ са
срыхьӡоит ҳәа.
Ҳажәлар баша ирымҳәозаап: ажьеи ауардыни
еихьӡоит ҳәа.
Цәгьаршҩы ииҳәо бжак мцуп,
Уҳәан-сҳәанқәа кыр еицуп.
Иҟоуп аӡә шә-ҩык данраиааиуа,
Хьаас имкы, ҭынч дыннаиааиуа.
Изыԥсозеи стәар снапы еиқәԥса,
Усҟан исықәшәап саӷа игәрԥса.
Схықәкы намгӡакәа сус санацәҟьала,
Саӷа сикып исзиҳаз ицәҟьала.
2002 ш.
ЗАУР КӘАРҶИА
АШӘҞӘЫ “ҼА ДУНЕИК”– 2006 ш.
Сыҷкәынцәа Алхаси, Ахреи, Алиаси
ргәалашәара иазыскуеит сышәҟәы.
САЖӘЕИ НРАА ЛА
Сажәеинраала сда-сшьа иҭыҵуеит,
Сцәа-сжьы иалсуеит, сыԥсы ахоуп.
Сажәеинраала сгәы иахылҵуеит,
Сгәы-сыԥсы алагьы ирԥхоуп.
Сажәеинраала, схьаақәа ирхьаауп,
Схәыцра ирхәыцрақәоуп, ирхуп.
Сажәенраала иҭаӡом ҳәаак,
Еиқәнаҳәалоит са сгәы ихәу.
Сажәеинраала са исҿыхәҳәагоуп,
Ишьаҭамырӡгоуп, исгәыцхәуп.
Саныҟамгьы исыхьӡырҳәагоуп,
Саргьы сақәгәыӷуеит мыцхәы.
Сажәеинраала смалқәа ирмалуп,
Дунеи исзықәу зегьы ирыцкуп.
Иара аҿаԥхьа Сара исуалу,
Сыԥсҭазаара зегьы азкуп.
Сажәеинраала ажәҩан иалоуп,
Аԥсҭҳәа еиқәара еимнарпуеит.
Сыԥсы злеивгогь ахаҭалоуп,
Сиеҵәа шкыдымшҳәац снарбоит.
Сажәеинраала сгәы иахылҵуеит,
Сгәыразралагьы ирыԥхоуп.
Сажәеинраала сда-сшьа иҭысуеит,
Есымша шаргьы ԥсыс исхоуп.
12.11.№005 ш.
Зных усшәа збоит, сыгәҭыхақәа зегь сҳәазшәа,
Ушьҭа сгәы каршәны исыԥсахрашәа сдунеи.
Ҽазных сааҭрысуеит, ааигәа бжьык саҳазшәа:
«Унеила, егьугӡам, ахҭа аҟынӡагьы унаӡеит!»
Дыршьа ансымам ыҟоуп схаҭа сзакәыҵәҟьоу,
Акы сакуашәа збоит сзымқәацо ҩаԥхьа.
Ҽазныхгьы, иҟоуп схала схы санақәцәҟьо,
Са сангыло сгәахәрақәа зегьы рӷьа.
Издыруада, ус гәырҩада зны исызшаргьы,
Слахьынҵацәгьа сарҭаслымхьеит, митәы.
Сҭыԥахь сеиҭахынҳәуеит иагьа сеикәшаргьы,
Абас есымша гәыӷрак сыцлоит еикәаҭәы.
Зных усшәа збоит, са сгәахәтәы сахьӡазшәа,
Сгәы нкаршәны исԥсахрашәа абри адунеи,
Ҽазных сааҭрысуеит, сааигәа бжьык саҳазшәа,
«Уеиха абааԥс, уашьҭа ахаҩаӡараҿ унеит!»
10.0.№004 ш.
Ирбоит шьоукы, зынӡа сгәы цаӡазшәа,
Исзымҳәошәа уашьҭа ажәа ҟәышк.
Иара саргьы, зных, уи схы сназцасшәа,
Ҵәык наласҵоит, иаԥсаӡамшәа ҟәрышьк.
Аха издыруеит, иара шыҟам усҵәҟьа,
Уи иалшашагь шыҟоу џьара уск.
Исҭахым аиашаз, аӡә дынсықәцәҟьаргь,
Сашьццылаӡам, сыхәҷиижьҭеи ус…
Са соуп издыруа, Сара исылшо, исымчу,
Дсыцхраарцы сашьҭам уак, ҭынхак.
Иааип уи аамҭа, са мышкызны исымшу,
Са саныҟамгь сыбзырӡы еиқәнархап.
Дарбан избо, зынӡа сгәы цаӡазшәа,
Исзымҳәошәа уашьҭа ажәа ҟәышк.
Иара саргьы, зных, схы сназцасшәа,
Ҵәык наласҵоит, иаԥсаӡамшәа ҟәрышьк.
01.0.№004 ш.
Имаҷыҩӡам исыгәҭасхьоу,
Сара исзызухьоу шьапҿаршә.
Ҳәашьак амам исыхҭысхьоу,
Аха снеиуан ҭынч, сгәы каршә.
Схы, сымч ԥысшәон, сымҩа сықәымҵт,
Кыр схықәкымҩақәа срыԥхеит.
Зны рԥышә сықәырҵт, ҳаҭырк сықәрымҵт,
Ҽазных, гәаӷшақә сырнаԥхеит…
2004 ш.
АБРОУП
Зны сахьгәыӷозгьы аброуп,
Аброуп, зны сахьгәыӷоз.
Зны сахьгәырӷьозгьы аброуп,
Аброуп, зны сахьгәырӷьоз.
Схьаа хьсызцәырҵызгьы аброуп,
Гәаҟра-шәкы хьсызцәырҵыз.
Зегь ахьсцәыӡызгьы аброуп,
Аброуп, зегь ахьсцәыӡыз.
2004 ш.
Узҭахыда. Ухымхәаны адәы уқәхар,
Ухы-угәы ахымкәа, умч ҭамкәа, зынӡа иугхар.
Узҭахыда, акгьы улмшо, ухы уамыхәо,
Дҟалом усҟан, ауа-ҭынха, аӡәгьы иухәо.
Зегь учҳароуп, умыцәакәа зынгьы ишароуп
Уцәа-ужьы уҭыҵны, иулмшашагь улуршароуп,
Егьа гәаҟра уақәшәаӡаргьы уҽурӷәӷәароуп,
Ухаҵара, ухаҭара шьақәурӷәӷәароуп.
Узҭахыда, аԥсҭазаара уарҭагәҭасыр,
Упара баны, умч мырха, уаӷа дугәҭасыр.
Иара усҟангь, иара узқәа еиумырхароуп,
Уҭахаӡозаргь, ухы ламырҟәы уҭахароуп.
12.0.№004 ш.
СЦӘ АҲӘА ҚӘА
Схы ԥысшәеит,
Рхы ԥыршәеит,
Ҳхы ԥаҳшәеит.
Сҽырнысшәеит,
Рҽысныршәеит,
Ҳаинымшәеит.
Иснымшәеит,
Сырнымшәеит,
Ҳаинымшәеит.
Сгәы ԥызжәеит,
Ргәы ԥыржәеит,
Ҳгәы ԥаҳжәеит.
Ҳнеидыҵит,
Ҳнеиԥырҵит,
Ҳнеицрыҵит.
Кыр бжьысит,
Ҳгәы бжьымсит,
Ԥшак нбжьысит.
Срыцрымҵит,
Исыцрымҵит,
Ҳаицрымҵит.
Исцәымӡит,
Сырцәымӡит,
Ҳаицәымӡит.
Кыр ҳаԥшааит,
Ҳхы-ҳгәы ԥшааит.
Ҳаибаԥшааит
Ҳаиҭеиқәшәеит,
Ҳҳәатәы еиқәшәеит,
Баша ҳшәеит.
8.0.№004 ш.
ЗЕГЬ ААНХОИТ
Зегьы аанхоит,
Акгьы наҟ иҳазгаӡом.
Зегьы аанхоит,
Уи цқьа шьоукы иаҳбаӡом.
Зегьы аанхоит,
Духәом ауа, аҭахы.
Зегьы аанхоит,
Заа иаҭатәуп ахы.
Зегьы аанхоит,
Уа ицәгьамхароуп уԥсы.
Зегьы аанхоит,
Нас, уи дахәарҭам уаҩԥсы.
Зегьы аанхәоит,
Ухалазаргьы, улаҟәышт.
Зегьы аанхоит,
Кыр ԥхьа ухәыцны уҽырҟәыш…
8.0.№004 ш.
АЖӘ А
Игәыҭгагоуп, ихыҭгагоуп,
Иԥсыҭгагоуп.
Ихыжьжьагоуп, иԥсыжьжьагоуп,
Игәыжьжьагоуп.
Имҩақәҵагоуп, имҩаԥгагоуп,
Хьымӡӷы мгагоуп.
Зегьы ирыцуп, ишьаҭамырӡгоуп,
Иҿахә ҳәагоуп.
2004 ш.
Ак нсыласзар, ицап сҳәеит,
Аха избоит ицом.
Нас уаҵәы сгәахәтәы сахьӡап сҳәеит,
Башоуп, шьҭа сахьӡом.
Избоз зегьы, имцызаарын,
Шьоук нцәахәыс исшьон.
Сызҿыз зегьы мцурызаарын,
Рыцҳа, схы баша изжьон!
7.0.№004 ш.
Адыд, амацәыс,
Ахьҭа, аԥша.
Адунеи архыџхыџт,
Меитәыҵәҟьан алша.
Анаатә, аҷыхь,
Жәҩанынтә акырцх.
Аурҭ ҵәаа-ҵәаауан,
Уаҳа иаҟәымҵт…
Иаасыкәыршан
Бжьыцәгьақәак гон…
Адгьыл хьаацәгьак
Шамазгьы збон.
Зегь акоуп снеиуан,
Схы агәра Ганы,
Сзлаымҵыр ҳәа сшәомызт,
Уа сеибганы.
Ҳақла сзышьҭаз
Схықәкы насыгӡон.
Нас сгәы раҳаҭны
Сҵеира срызцон…
Адыд, амацәыс,
Ахьҭа, аԥша,
Анаатә, аҷыхь,
Жәҩан ҳарак алша…
Исымоуп цхыраарак,
Рҟынтәи, доуҳак.
Ԥынгыла, қәыӡбашьа
Амам Аҳақ…
8.0.№004 ш.
ИРЕИӶЬУ СЦӘАҲӘАҚӘА
– Иреиӷьу сцәаҳәқәа, шәызбом, шәышьҭа схын,
шәысцәыӡт.
– Ахәы ԥшӡаҿ узхалар, ҳаузыԥшуп, ҳаацәырҵп.
– Схалахьеит, сеимдахьеит, аха уаҟагьы шәсымбеит,
– Узхамлацт макьана, ухалазшәа угәы иабеит.
Сгәы ԥжәеит, сеихеит, аха зегьы акоуп схалт.
Схы-сгәаҿы ирнымҵуазгьы шәахсҭак рынхалт.
Рықәҿысҭит: «Шәабаҟоу, избомеи шәахьца?»
– Уаԥхьа ҳгыланы ҳнеиуеит, уҩны уҳахьӡа!..
23.10.№004 ш.
Еиҭах амҩа сықәуп, сааԥсаӡам,
Аҽа уск ушьҭа исзаԥсаӡам.
Аихгара сацәаашьом са сшьаҿа,
Саԥыларц сҭахну ҩаԥхьа аҿа?..
Сызқәу амҩа, нҵәара ҳәа зықәӡам,
Исҭахуп, схықәкы аҟынӡа снаӡар.
Уанӡа анеира дара кыр бжьаӡоуп,
Сзынаӡарушь?.. Макьана имаӡоуп!..
24.10.№004 ш.
Исҭахым, араӡна – ахьы,
Уи мышкы иснаҭап лахьы.
Ахаан сиԥырхагам уаҩԥсы,
Исҭахуп ицқьазарц сыԥсы.
Акала сымшәа-смырҳауа,
Исҭахуп сџьала исырҳауа.
«Ԥхӡыла ирҳау хаауп аҿаҵа», Рҳәоит, еиӷьугь ҟалом ихаҵа.
4.11.№004 ш.
САШӘЕИ СУАЗИ
Иашәеи, иуази еицуп рҳәеит,
Иагьеицыҵәҟьоуп, изӡаӡом.
Ҽа шьоук иашәа еиҵауп рҳәеит,
Зегьы ргәы иаахәо узҳәаӡом.
Сизеилкаауам хәыцк злымшәац,
Згәы ашша кыду, цәгьак зымбац.
Слахьынҵацәгьа ахаан санымшәацт,
Хьымӡӷык уи алагьы исымгац.
Изышьҭоу схы, сгәы сымҟьароуп,
Сымҩаҿ сшәом, сакӡаргьы хьҭак.
Сашәеи суази еицәхымҟьароуп,
Еицҭадыршәроуп џьара хҭак.
Сашәеи суази цәгьа еизааигәоуп,
Урҭ еицалҵуеит Сара сшьа.
Иара уиалоуп егьызлааибуа,
Аҽак рымаӡам ҟазшьа.
Сашәеи суази гәыҟаҵагоуп,
Игәыжьжьагоуп, лахьынҵоуп,
Аҽазныхгьы игәырԥшаагоуп,
Лаӷырӡышаны икаԥсоуп.
Иарбан ҳақу ԥхьаҟа исыхо?
Уажә сзызхәыцуа сус хьанҭоуп…
Сажәеи суази роуп исыхәо,
Урҭ рылагьы сыԥсы ҭоуп.
23.11.№004 ш.
Схы-сгәы ҭацәуп, зынӡа иҭацәуп,
Исҳәахьеит атәы.
Сзаҵәуп, сзаҵәуп, Сара сзаҵәуп,
Схала сықәхеит адәы.
Сызаҵәра амҩа сананхала,
Акыр исԥсахт сҟазшьа.
Цхырааҩ дсымаӡамкәа схала,
Изурц сашьҭоуп сшьа.
26.11.№004 ш.
Кыр азыҳәан схы сҭахума,
Сызхәарҭоуҳәа збом.
Ауа, ҭынха, мшәан, ргәы схәыма?
Сааигәа рыбжьы гом.
Аԥсҭазара шыҟоу усоуп, Ауаҩы дзаҵәхар.
Уи еиҳагьы сзырӷәӷәо усуп,
Схы са сазынхар…
27.11.№004 ш.
Дсымҭиит аҩыза, ақәла,
Ирзызымуц екәым.
Зегь акоуп, шьоук цәажәом ҳақла,
Сашьцылт, хьаас искым.
Цқьа сгәазҭашаз, цоит срымбошәа,
Сыбжьы ддырҳаӡом.
Са сыразра агәра рымгошәа,
Исывсуеит, жәак рҳәаӡом…
28.11.№004 ш.
Схәыцрақәа, схьаақәа, сҩымҭа хәыҷ иаԥысҵаз,
Сыжәлари сыдгьыли хаҭала ирызкуп.
Уаха аҵых имшаӡо, схы-сыԥс зқәысҵаз,
Суаз зыншылоу ашәҟы уажә снапы иакуп.
Зегьы, сда-сшьа иҭыҵит, сцәа-сжьы иалҵит,
Иреиьӷу сымшқәа урҭ рыла исыцәгоуп.
Хьӡума, хьымӡӷума уаҵәы ирԥеиԥшу,
Рлахьынҵа хьыҟоу, аԥхьаҩ, уара уҿоуп.
2004 ш.
С ГӘЫ
Анаџьалбеит, сгәы заҟа ҭаӡахьоузеи,
Урҭ зегь злачҳаз исымам дыршьа.
Шаҟагьы ус иацәыҵәах изӡахьоузеи,
Акала иҟоуп азы уи аныршьа.
Иара уажәраанӡагьы аԥсы злаҭоузеи?
Снатәаны акырынтә уи сазхәыцхьеит.
Аха акры алшома шьҭа, изхәарҭоузеи,
Рыцҳа, гәыӷрас иамаз зегь ацәыӡхьеит.
2004 ш.
ЗЕГЬ ЕИЖЬАГОУП
Зегь еижьагоуп ҳарҭ ҳазҿу,
Зегь еижьагоуп.
Баша гәыӷрала ҳаԥшуп,
Зегь еижьагоуп.
Зегь еижьагоуп ҳарҭ ҳазҿу,
Зегь еижьагоуп.
Есымша рыцҳарак ҳзаԥшьуп,
Зегь еижьагоуп.
Зегь еижьагоуп ҳарҭ ҳазҿу,
Зегь еижьагоуп.
Макьаназы ҳарҭ ҳхьыԥшуп,
Зегь еижьагоуп.
Зегь еижьагоуп ҳарҭ ҳазҿу,
Зегь еижьагоуп.
Шьоук ҿаҳахеит, шьоук лашәуп,
Уи гәыԥжәагоуп.
Зегь еижьагоуп ҳарҭ ҳазҿу,
Зегь еижьагоуп.
Ҳазкыз ныхоу ма лаԥшу? –
Зегь еижьагоуп.
2004 ш.
Нҵәашьа ҳәа змамоуп ари амҩа сызқәу,
Сара сыԥсҭазаара зегьы-зегь зызку.
Уахгьы-ҽынгьы сшашьҭаз исҳәарцы сҿахәы,
Сыԥшра аҽеиҭанакт, ишлеит са схахәы.
Сымҩа саныҵуам, сыԥс аиуа ҭаны,
Схы агәра згоит, ус избоит са иахәҭаны.
Аамҭа еикәшара уи агәра ҳгап,
Зегьы-зегь абырцкал икылх иаҳнарбап.
11.12.№004 ш.
Сааигәа-сигәа шаҟа гәҭыха сыбла рхыз,
Шаҟа сҭахыз иҟасҵарц, шаҟа сҭахыз…
Урҭ зегьы нхошәа збоит уажәы бжам-ҽам,
Аха уашьҭа рхьаагара исзаԥсам.
Инхеит, иҟам, урҭ зегьы наҟ исцәыӡт,
Сызқәымгәыӷуаз агәаҟрақәа сызцәырҵт.
Абамба рахәыц иахьынҳалоуп сыԥс ахац,
Имашәырынгьы сыччабжь аӡәгьы имаҳац.
Иахьа агәыхь, ахыхь салагеит иҵызго,
Иаасԥыло сыԥсы ҭоу џьыршьоит сызбо.
Сыҟоу џьыршьоит сыӷәӷәа ҟаца сеиқәханы,
Ирбом, сынаур шакәу адә иқәу инханы.
06.0.№005 ш.
Ари еиԥш егьа гәнызгап,
Егьа рыла сгәы сагап.
Ари еиԥш иагьа схызгап,
Егьа рыла, егьа збап.
Исыздырам уажә схы зқәыскра,
Ус сгәы рҭынчны, ҭынч сымтәац.
Са сзықәшәаз еиԥш ус мыҷҟәикра,
Иақәшәахьоу ҳәа дысмаҳац.
09.0.№005 ш.
Исымам уаҳа лаԥшышьа,
Кыр гәасҭеит, избеит акры сҵеит.
Иҽеихааит ԥхаьҟа сыԥсышьа,
Кры шсыгхазгь, маҷ-саҷқәак ҟасҵеит,
Сызхьымӡаз мбатәы игәнызгеит,
Сышьҭрақәланы акыр исҳәахьеит.
Еидаракгьы хәыԥшӡак ихәнызгеит,
Сдац-ԥашәқәагьы уа исҳахьеит.
Агәра згоит, саџьал шмариамхо,
Са исылазҵо шыҟоугьы аҵәы.
Аӡә дҵааргьы: «уи ауаҩ дабанхо?»
Издыруеит сџьынџь шеиқәхо уаҵәы.
2005 ш.
Саазқәылаз сарԥхом амра,
Аҽеиҭанакит сҟазшьа, сҵас.
Уаз ашәала сықәуп амҩа,
Анцәа исиҭаз лахьынҵас.
Ацәгье-бзиеи рышьхәа еиларсуп,
Иҟам ԥсахшьа урҭ рҵас.
Уажә сгәы иҭыҵуа еиҳарак уазуп,
Аха адунеи сықәуп шьоук рцас.
Исаҽԥнырҳәалоит са суаз ашәа,
Шьоукы инахараны имхәыц.
Адгьыл аҵахь снеиқәыхьшәашәа
Сцарым, сгәаҵа ишҭаршәу кәицк!
2005 ш.
Ԥыҭк зҩит
Уск зуит.
Ԥыҭк збеит,
Рыгәра згеит.
Ԥыҭк сласит,
Сҭанасит…
Ԥыҭк сынхеит,
Ԥыҭк сеихеит.
Снеиуан схьамԥш,
Схьаақәа схамышҭ.
Ԥыҭк сгәы ԥжәеит,
Сжәылт, сымшәеит.
Ԥыҭк сықәԥеит,
Ԥыҭк сынԥеит.
Ԥыҭк снеи-ааит.
Ԥыҭкгьы схалт,
Сгәы ахәра анхалт.
2005 ш.
Снеиуеит са сеиханы,
Хьаа цәгьак сзаԥшьуп.
Сыҷкәынцәа ргәы нханы,
Нахьхьи исзыԥшуп…
Доуҳа мчык саҭәашьоуп,
Ҳақлагьы сыӷәӷәоуп.
Саниашьа схаҵашьоуп,
Уи агәра гоуп.
11.11.№005 ш.
Исылшоз ала, сара стәала скәыкәы-цыкәуан,
Иныҵакны зных, сылаӷырӡ насҿыҵыкәкәон.
Сырбандаз ҳәа усгьы схы-сгәы иҭамшәаӡац,
Амҩа сызнугь сымчымхахан самшәаӡац.
Ҳақла сызҿу хаан црыҵшьа сымаӡам,
Исҳәаз ҳәоуп, ус ҩбара сылаӡам.
Чындук змоу иҿаԥхьа сқьақьо сгылаӡам,
Сатәамбакәа усыгәҭасыргьы сылаӡом.
Сҟазшьеи сҵаси мырӡ иназгоит ахара,
Иара убриак ауп исызҭогьы гәаҳәарак.
Сашьҭам избарц, аԥсра ахәшә ахьыҵырхуа,
Са сақәгәыӷуеит, иаҳхылаԥшхәу ихьы шәахәа.
04.0.№005 ш
УИ АӠӘК
Са стәала ус избеит,
Уиаҟара игәра згеит,
Уи аӡәк ҳанирхоит ҳәа,
Уи аӡәк ҳаиқәирхоит ҳәа.
Ак ҟаиҵап, ак иуп ҳәа,
Иҭахазгьы ршьа иуп ҳәа.
Ахара зхароу диԥшаап ҳәа,
Ҳагәқәагьы шьҭа имԥшаап ҳәа.
Издыруан дшымгәамҵуаз,
Шьҭахьҟагьы дшынхьамҵуаз.
Ацәгьауцәарҿ дышшҳамхоз,
Ус акгьы дышхнамхоз…
Уи ихәыцра, идырра,
Ажәлар рхьаа инырра.
Иуаҩра, иӷәӷәара,
Нас ауаа рыхәара…
Са стәала ус избеит,
Уиаҟара игәра згеит.
Уи аӡәк ҳанирхоит ҳәа,
Уи аӡәк ҳаиқәирхоит ҳәа.
Аха…
2005 ш.
ИМӶЬО СГӘЫ АХӘРА…
Ԥхьан еиԥш шьҭа сызхалом ахра,
Жәак сзанымҵарцу абӷьыц?
Ҭаха снаҭом, имӷьо сгәы ахәра,
Иаднакылом ахәырбӷьыц.
Хәшәык ҳәагь амам, рӷьашьагь амам,
Исыхьуеит, уи еснагь ишсыхьц.
Акгьы уажәы са исызгьамам,
Иахьынҳалоуп сыԥс ахәыц…
12.11.№005 ш.
Ҳрыдгылон, ҳрықәгәыӷуан,
Убасеиԥш ҳдыргәыӷуан,
Ԥсҭазаарак ҟалоит ҳәа ԥхьаҟа.
Ҳагьгәыӷуан, ҳагьгәырӷьон,
Ӷәӷәалаҵәҟьа ҳрықәгәыӷуан,
Ах! Ҳхы ҳжьазеи шаҟа.
Ҳдыргәыӷуан, ҳдыргәыӷуан,
Ҳрыдгылон, ҳрықәгәыӷуан.
Ирҳәоз иҭацәыз ажәан.
Рыгәра го, ҳрыдгылон,
Ҳҵеира роуп ҳәа ҳрықәгәыӷуан,
Уажә ҳгылоуп, ҳхы-ҳгәы ахшәан…
30.10.№005 ш.
Дарбан, зҽеиҭак зхы ҳзырбаз?
Ԥхьа зцарамхт.
Са зегь реиҳа зыгәра згаз,
Уигь дҵаурамхт.
Шьҭа, уи схыҵәҟьагь агәра згом,
Схәыцуа стәоуп…
Иҳахәо ҳәа уаҩ дызбом,
Ҳус ԥхасҭоуп…
Аҽакала рхы ҳдырбон, Гәыӷрак ҳаҭ…
Ҳарҭгьы ирҳәоз агәра аагон,
Ҳрықәшаҳаҭхт.
Дарбан, зхы хьымӡӷ азыргаз?
Ԥхьа зцарамхт.
Са зегь реиҳа зыгәра згаз,
Уик дҵаурамхт…
29.10.№005 ш.
Уанықәгыло ӷәӷәала ушьапы,
Ирацәаҩуп ауа, ҭахы.
Аха ус уанықәҟьа ушьапы,
Уаҩ дҟалом, уақәгәыӷроуп ухы.
Еашьагь дыҟам, еҳәшьагь дыҟам,
Ишоуп аԥсҭазара лакәшәа.
Ҩызагь дыҟам, ҭынхагь дыҟам,
Рҽырӡуеит, иӷәӷәоу уск уанақәшәа.
09.11.№005 ш.
Ауаҩы думжьароуп,
Бзамыҟәсгьы думшьароуп.
Ауаҩы дурҳароуп,
Игәҭыха иурҳәароуп.
Иреиҳау ламысроуп,
Ауаҩ игәы уамысроуп.
Ауаҩ угәра игароуп,
Иҿаԥхьа хьмыӡӷ умгароуп.
Ауаҩ иреиҳау малуп,
Ҳагьихәарцгьы ҳуалуп.
Ауаҩы даныҟам,
Ҭахароуп, егьыҟам.
07.11.№005 ш.
Еҵәак кыдшәоит,
Еҵәак кыдлоит,
Аԥсабара ус иаԥуп.
Аӡә уск дақәшәоит,
Дыҟоуп лакәшәа,
Ҽаӡә адунеи амаа икуп.
Аӡә дшьацәхныслоит,
Ибла ак хыслоит,
Зынӡа хьаасгьы дыркым.
Цқьа иазхәыцуеит,
Иқәкны ихысуеит,
Дымҩахырҟьоит иахьакәым.
Аӡә дыхҭаркуеит,
Цас дагьҭаркуеит,
Уигьы оумашәа ибатәым.
Аӡә дыԥхьаркуеит,
Ҽаӡә дҳараркуеит,
Ах! Иаҿыҵәҟьазаап иакәым.
13.11.№005 ш.
СЫ МШ: Ә А
Срышьҭоуп исцәыӡыз сымшқәа срышьҭоуп,
Уахгьы-ҽынгьы сызху рышьҭоуп.
Са сыҟамызт сымаӡа рыҵаскуа,
Аха избом, ицеит иныҵашәкәа.
Уахгьы-ҽынгьы сызху рышьҭоуп,
Са сзы иԥхыӡхаз сымшқәа срышьҭоуп.
Аха сышҟа зныкгьы ихьамԥшит,
Хьаас сымкы наӡаӡаз сырхашҭит.
2005 ш.
МШӘАН, ИҞАЛЕИ?..
Хьаас сымкы, сыхьӡ анырмҳәо иахьахәҭоу,
Зны-зынлагьы идсырдырлоит сыԥсы шҭоу.
Аҽазныхгьы, ианысымкло ыҟоуп хьаас,
Уи зегьы-зегь, исзамҭаӡо иамоу ҳәаас.
Аԥхьа игылоу, ҭынч дышнеиуа, игәы каршә,
Иҩыза бзиа шьҭахьла ииҭоит уи шьапҿаршә.
Аиҵабаара, аиҵашьыцра шҿиаз маӡам,
Ацәых-цәыфара уҳәеит ҳәа ҵҩа змаӡам.
Аӡә иқәҿиара, ҽаӡә деигәырӷьо избаӡом,
Аӡә игәнаҳа ҽаӡә даҵалар изгаӡом.
Аҽаџьара аҽарӷәӷәошәа избоит амч…
Мшәан, иҟалеи? Еизыразу цәгьала имаҷхт.
25.12.№005 ш.
МР АҬ АШӘ А МҬ ОУП
Сгәалашәарақәа хьаа шәкы зцу,
Агәаҟра агәырҩа – алаӷырӡ зцу.
Сааигәа-сигәа акыр ишәарҭоуп,
Ушьҭа амра ҭашәамҭоуп.
Ахаангьы сашьҭамызт сара имыцхәу,
Сызнысыз амҩахь избом ихьымӡӷу.
Акгьы нысмыжьит сышьҭахьҟа ишәарҭоу,
Шьҭа амра ҭашәамҭоуп.
Шьоук иахьанӡа рҽызларкәабо хшуп,
Еиҳараҩык уажә зегь рыхәдақәа хҽуп.
Акгьы ыҟам уаҳа урҭ злашәарҭоу,
Ушьҭа амра ҭашәмҭоуп.
Сыԥсҭазаара кәыбрыцу, имҵу,
Дыршьа сымам, лабҿабоу, имцу.
Ҽԥныҳәак соуратә иҟам ишәарҭоу,
Ушьҭа амра ҭашәамҭоуп!
26.12.№005 ш.
ЗЕГЬ РҬЫԤҚӘА РАХЬ ИЦЦАКУЕИТ
– Иабацои, мшәан, аӡиасқәа ццакӡаны?
– Амшын ашҟа, руалԥшьақәа зегь нагӡаны.
– Иабаццакуеи амшқәа цоит ԥхьа рхы рханы,
– Рҭыԥ наӡаӡахь, аԥсҭазаара еиқәырханы.
– Рхы абадырхеи, аԥҭа шкәакәақәа ццакны?
– Дара рхьышьҭрахь, иахьеизырго рымч акны.
– Иабаццакуеи ашьоурдын жәҩан иху?
– Ахра ақәцәахь, иахшаз аԥшқақәа ахьху.
– Иабаццаки сгәырӷьа, сгәыӷра сзыҿҳәараз?
– Шәымҭак акәын уҟны иамаз уи ҽҳәарас.
– Сгәырҩа, усԥырҵуам, уаама сышҟа ухҵәаны,
– Саанхеит, сзымԥырт, судхалт сымҵәыжәҩа
8ҵәаны.
– Исыҵоумкын, сҭаурхарцу, Слахьынҵа?
– Еилкаа иумаз, еицәоу уақәшәоит угәы анца.
2005 ш.
Ашықәс рацәа нысҵит, сара ицәгьамкәа,
Ацәгьа, абзиа, акыр саҳаит, избеит..
Сабдуцәа рыламыс амҩа схымҟьакәа,
Мҩахәасҭала, сышқәс еиқәарақәа аазгеит.
Џьара саҵсит, џьа сахыԥеит, џьара савҟьеит,
Џьара скаҳаит, џьара сгылеит, схы-сгәы ахшәеит..
Ԥхьа санеиха, сымч дмырхеит, уа џьа салҟьеит,
Слахьынҵацәгьа шсыцрасуазгьы, мап, сымшәеит.
Цәи-мҵи реиԥш еицрыхон суази, сашәеи,
Акы сгәы шьҭнахуан, ҽакы иланарҟәуан.
Шаҟантә сгәы ԥыржәеи усҟан, схьамҵ
сҽырнысшәеи,
Тәамбашақә шьоукы сеицаркуан, сымҩа ркуан…
Кыр сымч сшәеит, џьа саҵахеит, џьара саиааит,
Сзакәыҵәҟьаз хаҭалагьы цқьа џьа сырдырт.
Скаҳо, сгыло, ус акырӡа са снаиааит,
Нас, зԥан цәгаьӡаз, ӡиас еилахәашь дукгьы сырт…
Зегь ирҳәоаҿ «ыҟ» уҳәозар, шьҭахьҟа ухьаҵуа,
Урыҵадырӡуеит, иузшьақәырӷәӷәом ухаҭара.
Улахьынҵаҵәҟьагь уаҿамгылар узакә хаҵои! –
Иароуп шырҳәогь ҳарҭ иҳазҭо хадара.
Агәаҟра рацәа схызгеит, сара хаҭала,
Аԥсҭазара кыр саргәамҵит, митә снарбеит.
Ааигәоуп, хынҩежәеижәаба са санҭала,
Лабжышла исхызгаз сышқәсқәа, схы агәра
сдыргеит..
06.0.№006 ш.
СЫԤСЫ ҬОУП
Сыԥсы ҭоуп, аха ишҭоу, ауп иуҳәаша,
Кры алшома, рыцҳа, уи уаҩ ихәаша?
Сыԥсы ҭоуп, мшәан, ишҭамзаара иҟоузеи,
Ак смыхьӡазшәа, слеи-ҩеиуа сызныҟәозеи?
Сыԥсы ҭоуп. аха изҭаӡозеи сыԥсы?
Аӡәгьы хьаас сикымзар, дсышьҭамзар уаҩԥсы.
Сыԥсы ҭоуп. сара исылшо зегь ҟасҵарц,
Сымтәарц, сымгыларц, нахьхьынӡа снаӡарц.
Сыԥсы ҭоуп, иҟоуп саргь абраҟа исыхәҭоу,
Схы мҩаԥызгарцы ламысла ишахәҭоу.
Сыԥсы ҭоуп ари ажәа иаҳәоит митәы,
Аԥсҭазаара амаӡа здырхьада атәы.
Сыԥсы ҭазар, саргьы абра саҭахуп,
Сабацәа рыдгьыл са инсмыжьит, сахуп.
Сыԥсы ҭоуп, исызшәар сара сџьынџь аҳақ,
Исқәашьхар, исаӡар, иҿыцу цәаҳәак…
09.0.№006 ш.
А МШ: Ә А
Ицоит амшқәа, акакала инеишьҭала,
Ихынҳәуам ушьҭа уаҳа урҭ шьҭахьҟа.
Снархьыԥшызшәа збахит уажә хаҭала,
Ицон ишзахәоз, иԥырны ԥхьаҟа.
Са исхьаауан сымшқәа хьсцәыӡуаз наӡаӡа,
Ҿаҳа-ҿымҭран, сааигәа-сигәа игомызт бжьык.
Аҵх хьыҵәцара, исықәнарҳәҳәуан аӡаӡа,
Амза хҩежьаа аасҿаԥхахон уаҟа хәҷык…
10.0.№006 ш.
САН АԤСАБАРА
Ажәҩан гәы хькеикеиуа,
Ԥҭа еиқәарак ԥыруеит.
Умра ахькәеицеиуа,
Хьышәахәак шьқьыруеит.
Ацәгьеи абзиеи рышьхәа
Шеивҵоу агәра згоит.
Удгьыл, убна, ушьха,
Уӡиасқәа газгоит.
Ашьхара сык нықәнаут,
Уахь санԥшуа шьыжьы.
Ааигәа сгәы инықәҩт,
Рдәынақәак рыбжьы.
Абна шәарах сдырны,
Рыхқәа дырҵысуеит.
Рыбзиабара снырны,
Саргьы рҭак ҟасҵоит.
Сан сыԥсабара,
Удлаԥса сзынхом.
Сан – сыԥсабара,
Удлаԥса сеиқәхом.
Уцыха ӡыхь цырцыруа,
Иҵхәраа иаауеит.
Ҵарақәак ҷырҷыруа,
Рашәаҳәабжь саҳауеит.
Уџьқәа, ушәқәа, уыхьа,
Рыҵаҟа сиауеит.
Усоуп сшыҟаз ԥыхьагь,
Ҭынч, стәаны сӡырҩуеит…
Ушыҟаҵәҟьоу лакәуп,
Иуқәуршәом быбыцк.
Саргь уара сухҭакуп,
Узын сшаҟароугь кәыбрыцк.
Уааԥсара цқьа сыдуп,
Салҵит уара ужьы.
Удлаԥса, сыԥсыдоуп,
Исзыргом сыбжьы.
Ацәгьеи, бзиеи рышьхәа
Шеивҵоу агәра згоит.
Удгьыл, убна, ушьха,
Уӡиасқәа газгоит.
Ажәҩан гәы хькеикеиуа,
Ԥҭа еиқәарак ԥыруеит.
Умра ахькәеицеиуа,
Хьышәахәак шьқьыруеит.
12.0.№006 ш.
– Имбылоу угәы, угәаҵәа жәпахоу,
Исазҵаауеит шьоукы.
Иҵаӷахоу, зынӡа ипахоу,
Иалмшаӡоу акгьы.
– Сзықәшәаз злачҳаз, излахнагаз,
Иџьасшьоит уажә сахьтәоу.
Имнеит, изымааит иахьақәнагаз,
Изалмшаҵәҟьеит иахәҭоу.
Зных, игәамҵуеит, шоуроуп изҭоу,
Ӷәӷәалаҵәҟьа уи хәуп…
Уажәраанӡагь аԥсы злаҭоу,
Уигьы џьашьахәуп.
15.0.№006 ш.
Сара среиуам гәыла икәадоу, Исызҳәондаз шьыри, ихадоу.
Уажә ашьшьыҳәа стәаны сыҩуеит,
Сгәаҿы ажәеинраалақәа ииуеит.
Аха иҟоуп зымҩа ианцо,
Самбаӡошәа, цас аҽӡаны.
Уи азыҳәан, сыҟам сгәы цо,
Иааныскылоит, уи снахьӡаны.
18.0.№006 ш.
Иҩагыланы ддырҽхәоит,
«Ҩада» дышьҭырхт, дынцәартәит.
Ажәа рымаскыр, ҳаиԥшхоит,
Ҳшыҟаз шҽеимызгь, ҳаицәартәит.
Иааҟәымҵӡакәа уи дырҽхәо,
Ҳхы ҭҟьеит, иасуеит аҭамӷьар.
Иҟнытә феидак змоу роуп дзырҽхәо,
Еиҭаҳәашьак имоут аӷар.
20.0.№006 ш.
АЦӘҚӘЫРԤА
Хыла ацаҟьа иасуеит аӡиас цәқәырԥа,
Аха иазгом уи ахы инҭырԥа.
Иасцԥхьаӡа ацәқәырԥа ԥыххааса ицоит,
Ацаҟьаз гәырҩазаргь, ацәа иҭанагӡоит.
Ацәқәырԥа амч анымхалакь, зымҩа еихоит,
Амшын иазнеи аҽнахәлажь, ахы ҭанархоит.
Ацаҟьа еилаҭәахра зегь ачҳауеит, ҿнаҭӡом,
Аха шәахсҭак анымлакәа ус еиқәхаӡом!
24.0.№006 ш.
Шьоукы ирымоуп аҳәатәы,
Ааи, ирымоуп.
Ҽа шьоук аҿуп рхаҳәатәы,
Урҭ арымоуп.
Урҭгьы, ҳарҭгьы џьа ҳазааип,
Цқьа ҳаизхәыцп.
Цәқәырԥа ӷьыра дук ҳаиааит,
Шьҭа ҳаӡхыҵп.
25.0.№006 ш.
С ГӘЫ
Сгәы ԥшқазаргьы,
Ихадан.
Иӷәӷәамзаргьы,
Икәадам.
Шьоук нақәымчуазгь
Ичҳатәын.
Крагхаӡазаргь,
Ихьчатәын.
Уи иалшахьоу,
Ҳәашьа змам.
Уи иачҳахьоу,
Чҳашьа змам.
Игәыннагахьеит
Зегь аҩх наҟ…
Иахнагахьеи,
Рыцҳа, гәаҟ…
29.0.№006 ш.
Акырынтәы исоухьеит ацәыӡ
Ихьаазгеит, ԥыҭрак игәнызгеит.
Акыр шықәса рышьҭахьгьы ицәырмҵт,
Маҷ-маҷ исхасыршҭт, исхызгеит.
Схан ду, леиқәыццышәны иблит,
Снахандеи иҩназ ак нымхеит.
Уаҟагьы ҿысымҭт, ҳааибит,
Сгәы цаны баша снымхеит.
Сшаҵаԥхьоз усҟан аҵла амҵан,
Ишсықәнауаз ажәҩан аӡаӡа.
Сԥацәа ршьит рыхҩык илыргәыдҵан,
Сыҵәҩан-шьап ыҵырхт наӡаӡа.
Сыԥсы ахьынҳалоуп ахәыц,
Иҟам шьҭа акгьы иазгьамоу.
Абарҭқәа зегь рышьҭахь шәазхәыц,
Сшыҟоу? Сыԥсы ҭоу, иҭаму…
30.0.№006 ш.
ШӘЫШЫҚӘСА БЖА ИРЕИҲАУП
Иаацәырҟьоит, инсԥырҟьоит,
Иныҵашәкәа ицоит.
Сгәы цәырҟьоит, сгәы ҭырҟьоит,
Хьаас иҟасҵоит.
Акырынтә рымшала
Ӷәӷәала сгәы хәуп.
Саргьы ишсылшола,
Рышьҭақәа сырхуп.
Насх, иаасықәпапоит,
Сырбарц рҭахны.
Рҽырԥагьо, исықәбабоит,
Рылаԥш хаа схны.
Иаацәырҟьоит, инсԥырҟьоит,
Сгәы ҭырҟьоит, сгәы цәырҟьоит…
Насх, сдыргәыбзыӷуеит,
Ԥхьаҟагь сдыргәыӷоит…
Исыхәлаччо, иснырны,
Схьаақәа дыртәоит.
Ҳшеибатәу шьҭа идырны,
Сгәы рҭынч снатәоит.
Ҽеилаҵәҟьа рҟазшьа
Анысҵаз уажәшьҭоуп.
Шәышқәсабжа иреиҳауп,
Ҳарҭ ҳаҩуа ҳаишьҭоуп.
30.0.№006 ш.
Схи сыхшыҩи исрыҭеит азҵаара,
Амшын аҵанӡа шаҟа бжьои?
Схәыцт, сеиҭахәыцт, стәаны даара,
Аҭак сзамҭо сызбжьажьои?..
Аха усгьы сара издыруеит,
Иара амшынҵәҟьа са сзы ишԥшьоу.
Агәырҩа маӡас иаҵоу сныруеит
Ацәқәырԥала, акры шыбжьоу.
31.1.№006 ш.
Сара сқәыԥшым, ушьҭа сқәыԥшым,
Исылшоз салгеит иҳәаны.
– Аха уиаҟра акгьы сныԥшым,
Исылмшац ыҟоуп еиҳаны.
Исывсыз гәнызгоит, исҳәоит сҟәышым,
Шаҟа гха-ԥха са иҟасҵеи.
Аха усҟан, сара сқәыԥшын…
Исыҵанаҳәоз насмыгӡеи.
8.№.№006 ш.
Зны ауӷә сахоит,
Зны ацәмаа скуп.
Схы-сгәы иаахәо
Ирыцкуп.
Ҭымра, ҭымра
Уажә сцәаӷәоит.
Жәҩанаҿ амра
Хаа схаԥхоит.
Ужәрак хыстит,
Сус ҟасҵеит.
Ажәла касԥсеит,
Иласҵеит.
Анцәа иуазар –
Иҟоу мшуп.
Шьҭа иаауазар
Ҳәа сыԥшуп.
15.0.№006 ш.
Сызнылаз амҩа савнагом,
Исҳәом ахаан сгәы иҭам.
Исылмшо ҟасҵоит ҳәа салагом,
Сҽанысшәом са сызмаҭәам.
Исныруеит, издыруеит, сзышьҭаҵәҟьоу,
Иҵуазеи, ҳарҭ ҳаԥсы еихәлоуп.
Аха исзымҳәацт иахәҭаҵәҟьоу, Снаԥшны сааԥшаанӡа – ихәлоуп.
Сажәа сроуцәаргьы сҭахыҵәҟьам,
Ишсзымҳәацгь макьаназ сҿахәы.
Исҟазшьам, аӡә ишьҭа схыҵәҟьам,
Саҩаӡоит, сышьхара ахәы…
20.№.№006 ш.
ԤШЬБА-ԤШЬБА ЦӘАҲӘАЛА
1. Сшашьҭаз хыхь схаларц ахәы,
Ишышлара ишлазаап схахәы.
Зегь акоуп, сыҟам сахьхәы,
Иҟалап бжак сҳәазар сҿахәы.
2. Кыр жәеинраала иҩны иԥызжәеит,
Иансгәамԥха, сгәы нхьнашьы.
Сымч-сылшарагь кыр иԥысшәеит,
Дымцарц аԥхьаҩ ҵәык нсыхьшьы.
28.0.№005 ш.
3. Иҟоу: гәырҩоуп, чҳароуп,
Шьцылароуп.
Иҟоу: Гәыԥжәароуп, мшәароуп,
Жәылароуп…
4. Аӡәгьы симыҳәеит, схы ҵҟа иларҟәы,
Сыбжьгьы зынӡа исымроуӡеит.
Исылшаз, иҭызгеит ақәыџьма аҟырҟы,
Акгьы мариала исмоуӡеит.
2005 ш.
5. Бзиа сзубеи ҳәа, аӡә лахь иуҭар ҟалоу?
Уи хара мхәыцроуп, насыԥдароуп.
Еиӷьу дызбеит ҳәа, нас цәгьас дукыр ауоу,
Са стәала, дара иламысдароуп.
ҨБА-ҨБА ЦӘАҲӘАЛА
1. Уи акәама-ҵама,
Аҵхны кры сызҵама?…
2. Ҳаныҟоу еиҳа ҳаныҟам еиҳахап,
Иҳахьи абааԥсы, ҳҳәо еиқәыршәа ҳанхап.
3. Ҽнакгьы кыр иаԥсоуп Адунеи ақәзаара,
Шьоукы ргәы иабоит саҿушәа ақәӡаара.
4. Иарбан са сызқәымшәац, са сызнымшәац,
Чҳашьа змамыз кырынтә исчҳахьеит…
5. Сыҟам, мап, саргьы Адунеи ак сзаламкәа,
Уаниашам, ҭынч сызгылом, уажәа иамамккәа.
6. Шьоукы иалаҭхаџьит Аԥсны,
Ҽа шьоукы, иақәырҵт рхы-рыԥсы.
7. Бжеиҳан саныҟазгь ыҟан Сара цҭәала,
Аха ԥыҭ-чыҭқәак сҳәазшәа сыҟоуп стәала.
8. Ԥхьан, сыгха-ԥхақәа акыр еиҳауп,
Еиҭах, саԥхьа сымҩаҿ, цәҟьақәак ҳауп.
9. Сгәы иҭыхоз маҷк сҳәазшәа сыҟоуп,
Исзымҳәац еиҳауп, акрыҟоуп.
10. Узҭахыу, иузааиогь дҟалароуп уԥсы анҭоу,
Уаныҟамгьы, узҵәыуаша, гәыблыла ишахәҭоу.
11. Аӡәы: аԥсроуп зегьы иреицәоу – иҳәеит,
Ҽаӡәы: Иҟоуп аԥсраҵкьысгьы еицәоу – иҳәеит.
Схы, са сшьапқәа ҭаха рымҭо,
Ҭынч, ашьшьыҳәа идыртәаӡом.
Иахьрылымшогьы гәыбӷан рыҭо,
Раҳаидеиқәа еиқәтәаӡом.
Ҽазных, стәала, уи аниашам,
Сгәы иназҵааларц сҭахуп.
Еицырӡбырцы ҳақла аиаша,
Сылаԥш иҵсыжьуам ирхуп.
Аха иҟоуп ианымааибуа,
Саргьы рҿаԥхьа санкәадоу.
Кыр ихароу, урҭ ирааигәуа,
Ианҳазеицымӡбо ихадоу.
16.0. 2006.
Схы-сгәы азҭаны снаиааиуа,
Иансзымдыруаз гәыхьреи, хыхьреи,
Дыҟамшәа збон са исиаиааиуа,
Ах! Иумҳәароуп ԥхьаҟа исыхьреи.
Сацәыхаран схақәкы змадаз,
Саҿын, сымшқәа лҵшәада аныхра.
Са сзықәгәыӷоз, схы-сыԥсы злаз,
Адгьыл аҵахь иагеит сгәыӷра…
20.0. 2006
Акьыԥхь зымбац
Зегь анеиха уажә хаз-хазы,
Акгьы сашьҭам иахьа схазы.
Стәыла сахьчом, иахьчом са сзин,
Кыр ахьаа соухьеит уи азын.
Сгәы ныԥжәаӡа, сҵәыут зны хәыҷҵас,
Аха исзеилмкааит акгьы уаҩҵас…
Ҳазкыз закәу… Ныхоу, лаԥшу,
Мамзар, иарбан ԥхьа иаҳзыԥшу?..
Ҳҽеиҩаҳшарцу, ҳарҭ лаԥшаҵәык,
Иҳақәшәарцу мшәан, ҳаӷа иҵәы?
Иаҳмыхьрацы ҳаԥхьа иакәым,
Ҳаилаҵәароуп, ҳаиԥшны ҭаҷкәымк.
21.0. 2006
Санықәхаӡа схала,
Сымҩа ԥыҭк сархәыцт,
Сҽаӷәра скуп са схала,
Уаҩы исмыркыцт.
Хаан мазеи сашьҭам,
Исзымдыруа сҵоит.
Еимаԥсарцу сҽы ашьҭа,
Ишсылшола ԥхьа сцоит.
Сҽаӷәра скуп са схала,
Сшьанҵамҩа хароуп.
Сзымнаӡар лыԥхала,
Усҟан ҭахароуп.
22.0. 2006
Ари адгьыл са сызҭааз,
Акгьы снаҭом имарианы.
Исымоу рацәоуп уажә кыр хьаас,
Сизшәа збоит са смираны…
Уҟаларгьы аӷьараҳәа,
Мшәан еиҳагьы имықәшәатәуп.
Сзышьҭоу цәырҵуам аламала,
Уи, ԥсҭазаарак ахшәаатәуп.
23.0. 2006
Сара сшәыҳәоит, сҿахә аҳәаха сашәраӡа,
Сыԥштәы схыгга, ԥшакгьы нысҿасп,
ихьшәашәаӡа.
Иа ус баша зынӡа џьара самкуану,
Мамзаргьы, сажәа акы иаԥсамкәану?
Сгылоуп уажәы, хыхь ахәыԥшӡаҿ схаланы,
Ҽазных, сԥыруа ажәҩан салоуп сҳауаны.
Иахәҭоушәа збоит, аҵыхәтәа инеҩцан
сҽысҟьазаргь,
Шәаасԥеиԥшишь, зных, ажәа ԥсыҽк сҿыҵҟьазаргь.
Исеҩсыз уаанӡа, сшәыҳәоит, уажә
исҽԥнышәымҳәан.
Шьоукгьы шәсеисарц баша шьҭа
шәыҽԥышәымшәан.
Нкылашьа змам, сҽыхәа цоит исыҵԥрааны,
Аԥшырҭаҿ иқәтәоу, адоуҳа исиҭаз сыцхрааны.
Ицоит сҽыхәа-ццышә, зынӡа хьӡашьа амаӡам,
Икьасаноуп ианаҵысхыз амаӡа.
Ԥсабара мчуп, уаҳа мамзар иарбану,
Ацашьала ԥхьахәык усгьы иамгону.
Схы-сыԥсазы, џьа акы сышәмыҳәазар,
Шәаасхылаԥшишь, ҽеила сҿахәы сзымҳәацзаргь.
Шәысхымцакын, макьаназ, иаасашәраӡа,
Ижәбоит, сгәаҟ-ҵәаҟт, амҩа сықәхеит даараӡа.
Сҭамхеит, сеиқәхеит, уажә ҽакала сыҟаҵәҟьоуп,
Иара усгьы цқьа исзеилкаауам сшыҟаҵәҟьоу:
Анцәа Адоуҳа исаҭәеишьаз сзынагӡоу,
Ма хаҵарак сыхьӡ змырӡша сзымгәыӷьӡоу…
2006 ш.
Уаҩы изҳәом, дықәрахьымӡан иажәа ҿахҵәеит,
Исылшаз амаҷ, ишсылшоз еиԥш са сгәы иҭыҵит.
Исхьаауаз, сзыхӡыӡцәозгьы зны исҵәахцәеит,
Кыр шықәса нца, уи ашьҭахь цқьа сазхәыцит.
Аха зных, са саԥхьаҟа ҵәҟьақәакгьы ҳан,
Исҳәахьеит уи зегьы зны, ҽеила атәы.
Санацәцоз ыҟан, санзацәымцоз еиҳан,
Сыбжам-ҽам урҭ сынрыжьит, сдыргәамҵт меитәы.
24.0. 2006 ш.
Сызҭахыда?
Сныҟәоу хыда?
Ус снагәагәоит.
Сыҟоуп мчыда,
Сыбаҩҷыда,
Уи саанагоит.
Уажә схы сцәымӷуп,
Сгәы иалоу ҵәымӷуп,
Идырым сызҭоу.
Иззоит исшәоит,
Баша шәсыцәшәоит,
Исылшоит иахәҭоу…
25.0. 2006 ш.
Иҭакар мшын, адәы санцәылоз,
Аҳаскьынқәаҵәҟьа былхьеит.
Сааҟәымҵӡакәа гәаҟ сышҵәыуаз;
Сымԥсы-бзамкәаны сынхеит.
Сӡыхь иҵҵыз, цап зымҩа иныҵхәраан,
Исзааигәоугь шьоук хьаас иркып.
Саныҟам сыбаҩқәа шәрыцхраа,
Сыԥсы нырхыҵны иԥрыр.
СЫДГЬЫЛ
Сыдгьыл ныжьны џьа сызцом,
Иаартны ишәасҳәоит, уи са изӡом.
Иахнагахьеит меитә, хыԥсы,
Сыдгьыл, иалоуп схы-сыԥсы.
Сраҳаҭ, са сахьыҟоу ҭынч,
Сыдгьыл, сдаракәац, са сџьынџь.
Сыдгьыл ныжьны џьа сызцом,
Иаартны ишәасҳәоит, уи са изӡом.
Ароуп сахьиы, ахьсызҳа,
“Хыхьтә” иахьсыду, ашәа азҳәа.
Иахьсаҭәеишьаз аҿиара,..
Заа иахьсцәигазгьы дара.
Са сыдгьыл шьала икәабо,
Изшьо зегь рыхә, зегьы збо.
Ҳҵеира рыхьӡ, ҳазнықәуа, иԥшьо,
Иахьа ҳаԥсҭазаара зыџьшьо.
Сыдгьыл ныжьны џьа сызцом,
Иаартны ишәасҳәоит, уи са изӡом.
26.0. 2006 ш.
Акы мбакәа,
Агәра мгакәа,
Ак нысхьымс,
Ак сымныркәа,
Ак сымдыркәа,
Мҩак санымст.
Ак сымукәа,
Исмаҳакәа,
Иамои ԥсыхәс.
Акы мҳәакәа,
Акы мҩыкәа
Сҭынчым ус…
28.0. 2006
Снаԥшы-ааԥшит,
Сагьааԥшит,
Уажә зегь реиԥш.
Снашәа-аашәеит.
Сагьаашәеит,
Ицәгьоуп сԥеиԥш…
Сҽынаԥхьакуа,
Сҽааԥхьакуа,
Сымтәаӡеит.
Исоуз схьаақәа,
Ирҭыҵт рҳәаақәа,
Имӷьаӡеит…
29.0. 2006
РЕДАҚТОРК ИЗКНЫ
Урҭ сцәаҳәақәа,
Са сгәы иҭыҵыз,
Урыламкьысын.
Иумыԥсахын,
Иумҵәаӷәан.
Иԥсахтәызар
Са исыԥсахуеит.
Ирҽеитәызар
Са исырҽеиуеит.
Иҵәаӷәатәызар
Исҵәаӷәуеит.
Урҭ ажәақәа
Соуп изтәу.
Са издыруеит
Ирзутәу.
Баша угылоуп
Уҽырду.
Рыхьыӡ, рыхьымӡӷ,
Соуп изду.
27.0. 2006 ш.
БНАТОУРАК-БНАРШӘЫРАК
Сазхьаауеит бна тоурак,
Наџьнатә сыԥсы зго.
Самкуа хьҭак, ма шоурак,
Ԥыҭрак уаҩ дсымбо.
Ԥша ҟәандак, ӡыхь хьшәашәак,
Ҳауа цқьак, ԥшӡара хәык.
Бна тоурак, бнаршәырак,
Иахьыҟаӡам бжьык.
Сыҵаз уа қәаҵарак,
Исылшозар хаҵарак.
Самкуа уа хьҭак шоурак,
Сазхьаауеит бна тоурак.
30.0. 2006
Ари Адунеи! Уамашәаҵәҟьала ишоуп,
Џьара ихаауп, џьара ихаарадоуп, иашоуп.
Џьара зных, уарҵәыуеит, аԥшқа еиԥш хәыҷҵас,
Ҽаџьара иуҿагылоит, аҽырмҽыӷны цас.
Ари Адунеи! Даара ақәгәыӷра цәгьоуп,
Аха уи, иреиӷьӡоу аԥсҭазаара ацәгоуп.
Ари Адунеи! Иџьоушьаша амоуп ҵаск,
Уи ҳақла уазнеир, иузныҟәоит уаҩҵас.
31.0. 2006 ш.
Анаџьалбеит, сус сызума инагӡаны,
Мамзаргь, иаанхоу сара сзыҳәа имаӡаны.
Сыхәҷиижьҭеи сашьҭан схы-сгәы азцаны,
Исыцран уи уахгьы-ҽынгьы имцаны.
Исԥырхагаз сырҿалт зынгьы хаҵаҵас,
Аҽазныхгьы исымбозшәа срывсит цас.
Усгьы-ансгьы, ӷәӷәарак рымангьы исымбеит,
Нас, аҵыхәтәа, уаҩра шрылам агәра згеит…
1.0. 2006 ш.
Акыр ҵуеит сара сыҩӡуам,
Ԥыхьеиԥш сажәақәа зиӡуам.
Зегь акоуп, са сгәы цаӡом,
Ихынҳәуеит, хара ицаӡом.
Кыраамҭа исзымҳаӡеит,
Ус сынхеит, са сшыҟаз
Кыраамҭагь исзымҳәаӡеит,
Исҳәараны иҟаз.
Хыхь сыжәҩанаҿ сымра мԥхаргьы,
Сыдгьыл-гәакьа зны саԥхаргьы,
Усҟан, аамҭа аҽакхоит,
Зегь акоуп, са сымҭа нхоит.
Зны сладырҟәып, зны сышьҭырхп,
Зынгьы ӷәӷәала са сгәы сдырхьп.
Зны ажәҩан саларҵап зынӡа,
Зных, уантә саларҳәап маӡа.
Шьоук сеиканып, шьоук сызцасп,
Аҽеиҭанакып саргьы сҵас.
Хәы-ԥшӡак схалап, уагьы схыҵп,
Қәралагь смаҷым, ԥыҭкгьы схыҵт.
Исывс, исыгхаз, зегь хәыц-хәыц,
Урҭ еихшьало, сгәы сҭахәыц,
Ҭынч џьа снатәа цқьа сазхәыцп,
Сышгәаҟ-ҵәаҟуа сыԥсы схыҵп…
Усҟан, сымра жәҩан имԥхаргьы,
Сыдгьыл гәакьа са саԥхаргьы,
Зынӡа аамҭа аҽакхоит,
Зегьакоуп, са сышьҭа нхоит.
4. 06. 2006 ш.
Сеибыркымызт хаан са мцыла,
Еиҳагьы-исзеицәахеит.
Урҭқәа-анҭқәа анеицыла,
Лшара хьсмоузгь рацәахеит.
Акыр гхаҟоуп исансмыжьуа,
Уи сазхәцлоит ҭынч стәаны.
Аха иҟоуп сгәы казмыжьуа,
Схатә гха-ԥха нымхт ицтәаны.
5.0. 2006 ш.
Цхыбжьонла ацәа салҵуеит сшәаны,
Сааԥшуеит сцәырҳаны.
Сара сизар ҟалап сыхьшәаны,
Зынӡа смираны.
Аҳәара цәгьоуп, уи зегьы атәы,
Ԥхьаҟа исылшо збап.
Санихгьы, ԥыҭрак сықәыз адәы,
Схы маҷк агәра згап.
6.0. 2006 ш.
Кыр гха сымоуп исансмыжьуа,
Сагьазхәыцлоит ҭынч стәаны.
Аха иҟоуп сгәы казмыжьуа,
Ҽԥныҳәа сызнымхт, ицҭәаны.
Иҟоуп сыҷкәынра иахароу,
Мап ацәыскуам, агәра згоит.
Иҟоуп саамҭацәгьагь иахароу,
Шьҭахьҟа схьаԥшыр уигьы збоит.
Ус еаҭымла сшааӡаз ала,
Аамҭа исыгнархозгь рацәан.
Зны сбызшәа сҿых, тәымбызшәала,
Сыбжам-ҽамуа сырҳәацәан.
Исыдсымкылт саргь мариала,
Аха мчыла исаиааит.
Рцәымӷра сышьҭдырхит уи ала,
Рбызшәа ҵо, усгь сымнаиааит.
Сеибыркымызт хаан са мцыла,
Еиҳагьы исзеицәахеит.
Урҭқәа анҭқәа анеицыла,
Лшара хьсмоузгь рацәахеит.
Акыр гхаҟоуп исансмыжьуа,
Уи сазхәцлоит ҭынч стәаны,
Аха иҟоуп сгәы казмыжьуа,
Схатә гха-ԥха нымхт ицҭәаны.
5.0. 2006
ИСЫЧҲАИТ
Исычҳаит, са зегь сычҳаит,
Ичҳатәымызгьы сычҳаит.
Чҳашьа змамызгьы сычҳаит,
Сыҷкәынцәаҵәҟьагьы сычҳаит,
Ичҳатәымзаргьы исычҳаит,
Жәак нысҿымшәеит, џьа смыцәҳаит.
Ичҳатәын уи, иақәхеит сымч,
Уажә ашьшьыҳәа сгылоуп ҭынч.
Зегь сылагӡо, сыҟоуп ҿымҭ,
Схьаақәа ӷәӷәазаргьы сыҽрымҭ,
Исычҳароуп уажәаз ус,
Атәы здыруеит уи аус…
Еиӷьуп ажәак сымҳәаӡар,
Кры снаҭома сыҳәҳәаӡаргь.
Зегь раԥхьа, схы агәра згап,
Аамҭа нас иснаҭо збап.
Сызгәыӷьыҵәҟьазгь ус изцом,
Ргәы ишабоиԥшҵәҟьа, уигьы зӡом.
Зегь сычҳаҵәҟьазшәагьы рбоит,
Ӷәӷәалагьы рхы агәра ргоит.
Ҳауп ҳәаҵәҟьагьы урҭ рхы ршьоит,
Стәала, иҟәышым, ргәы иажьоит,
Зегь сычҳаит, са зегь сычҳаит,
Изхачҳатәу аз исычҳаит.
6.0. 2006 ш.
Иҭынчым, иҭынчым, сгәы зынӡа иҭынчым,
Сеихоит, ишсылшола, арахь акгьы сымчым.
Иабаҟоу, уаанӡа агәы ӷәӷәа исызҭаз?
Иабаҟоу, урҭ сгәыӷрақәа, сыҩуа сзышьҭаз?
Иҟоуп, сызцәыӡыз, исцәыӡыз, сымч зқәымхаз,
Иҟоуп, исыгхаз, исывсыз, сызхьымӡаз.
Уи зегьы-зегь хьааны исымоуп уажәы,
Кры нысхыҵ, қәралагьы са санажәы.
Еидхәцло, ихьааго, зных сгәы сагахуеит,
Сызҟажо: маҷ-саҷқәак ҟасҵазшәагьы збахуеит.
Иҭынчым, иҭынчым, сгәы зынӡа иҭынчым,
Сеихоит, ишсылшола, арахь акгьы сымчым.
18.0. 2006
Акгьы здыруеит, ҽакгьы збоит,
Зынӡаск схәыдам.
Жәакгьы сныруеит, схы агәра згоит,
Усҵәҟьагь схыдам.
Сҿаԥхьа, ӡиас хәашьк газгоит,..
Маҷ-маҷ иагхоит.
Схықәкы схала исыӡбуеит,
Са сымч ақәхоит.
20.0. 2006 ш.
Сҭахоу, мамзаргьы сеиқәхо?
Ихыҵт шьыбжьы…
Са сыбжьыҵәҟьоуп са исхоу,
Схатәы бжьы.
Саԥхьа иҟаӡоу мҩакоуп,..
Сымшқәа шәшьуп.
Сыҽсырӷәӷәозаргь, зегь акоуп,
Гәыхьк сзаԥшьуп.
Сыҵагылом тәымк ишәшьыр,
Исҟазшьоуп.
Аӡәы итәы сҭахым сушьыр,
Схатәы ԥшьоуп.
21.0. 2006 ш.
Зны ицәажәалоз рԥышә снықәҵашәа,
Аҵәы алаҵо сҩымҭа цас,
уажә еиҳа пату сықәҵошәа,
Исԥылоит, кыр еиҭакны рҵас.
Сгәы ԥжәоит, хы цаҳә-цаҳәны исылҟьоит,
Уи хьаа са исхыԥсаам.
Ианҳәатәыз сзын, жәа хаак рҿыҵҟьар,
Усҟан кырӡа исзаԥсан.
23.0. 2006 ш.
Избоит сара дгьыли-жәҩани срыбжьахазшәа,
Сзымқәацо, акы сакушәа сеимырхха.
Аҵыхәтәа, иара уи алагь сыбжахазшәа,
Ирбоит шьоук ԥхьеиԥш сыҟамшәа сеилыхха.
Сажәымҭаҽха, сымч иагхама, ма сгәы цама,
Зны исыцәтәыммызт ахаҵара кәама-ҵама.
Сшыҟац сыҟоуп, доуҳа мчыкгьы ԥхьа
исаҭәашьоуп.
Схы агәра згоит, уаҩ иақәшәашьа ихаҵашьоуп.
9.0. 2006
АБРАҞА
Абраҟа, сышьҭақәаҵәҟьа рҭыԥ нхароуп,
Сыдгьыл гәакьаҿ, ианнымха сара исхароуп.
Абраҟа, сыбзырӡгьы џьара ирҳәароуп.
Ауа-ҭахы, аҩызцәа, ақәлацәагь сырҳароуп.
Абраҟа, иҟалароуп са стәы-сымаа,
Сызқәу амҩа сагаӡаргьы, иҟалоит сзымаар.
Зегь акоуп, сышьҭақәаҵәҟьа абра инхароуп,
Ианнымхаггьы, уаҩы ивбам, са исхароуп.
11.0. 2006 ш.
ААМҬЕИ САРЕИ
Иареи сареи ҳаицәтәымны,
Такәы ҳаиқәшәахьан.
Саныҟаз сиаҭымны,
Ҳагәқәа еихшәахьан.
Ҟазшьала ҳаиқәшәомызт,
Зны ӷәӷәала исыцраст.
Сшаргәаҟозгь сацәшәомызт,
Акыргьы сҭагәҭаст…
Саамҭа сацәтәымын,
Иахьаҵсхуаз агра.
Аҿаԥхьа сиаҭымын,
Изгомызт агәра.
Ҳаныҟаз ҳаинымшәо,
Сыгәҭыхақәа зӡон.
Сус сымҩа сгәы хымшәо,
Сеихон, ԥхьаҟа сцон.
21.10. 2006 ш.
Аамҭа цәгьак салаӡит,
Сеиха-еигәеит, сзалмҵит.
Уи зегь сара исылазгӡеит,
Схьаа сгәырҩа сзаҵымҵит.
Иаргьы сҳақ азхымгаӡеит,
Инхеит қәашь дук амамкәа.
Аамҭа еилахәашь сылгаӡеит,
Соу-сшәаџьҳәаҩ дыҟамкәа.
23.10. 2006 ш.
Макьаназы кәрыжәаа срықәлам,
Сагьыҟаҵәҟьам схы самыхәо.
Цәгьара рзызуам сыуа, сықәла,
Ԥхьа акы сагоит исыхо.
Иҟоуи мамзаргьы сызқәымшәац?
Исзаԥнашьит хыхьрак, гәыхьрак.
Сахьӡо џьысшьоит са сызхьымӡац,
Макьаназы исымоуп гәыӷрак.
24.10. 2006 ш.
Сзырблаҟьоз аусқәа, иакымызт, ҩбамызт,
Саргьы аҵәы сахан, ҭыԥк џьа сакуамызт.
Саҿашәар сҭахымызт исышьҭаз рыцәҟьаҵәҟьа,
Сзырблаҟьоз аусқәа рацәан, ирацәаҵәҟьан.
Саргьы са стәала иҟасҵомызт иакәымыз,
Аӡәгьы сицәшәомызт, мап сусгьы ԥкымызт.
Сзырблаҟьоз аус аз, уаҩ хьаас сикымызт,
Аха схы ақәсҵаргь, уи азын сахьхәымызт.
Са стәала сеихон, сагьықәԥон ишсылшоз,
Аха сымч рықәхомызт сзын ацәгьа зыршоз.
Саҿашәарц иашьҭан исышьҭаз рыцәҟьаҵәҟьа,
Сзырблаҟьоз аусқәа рацәан, ирацәаҵәҟьан.
25.10. 2006 ш.
Сымшқәа исеиҩсыз реиҳарак
Зызкыз урҭ қәԥаран.
Исымамызт инеиҩцан нхарак,
Акыргь сыхԥаран.
Сааигәара иҟамызт ԥхарак,
Шәа-ӡыӡла сынхон.
Харада исырҭон харак,
Есымша сдырххон.
Сашьҭамызт шьарак, ма ԥарак,
Амаҷ сызсырхон.
Саӷацәа ианырбоз спара,
Сдоуҳа сеиқәнархон.
30.10. 2006 ш.
СГӘЫ
Зны-зынла сыԥсы шҭоу хасҵаӡом,
Сгәы, еагьа сыгнажьыргь, иаҭасҵаӡом.
Убриаҟара хьааи-гәырҩеи ачҳахьеит,
Убриаҟара иазыӷьхьеит иацәҳахьеит.
Иаразы цәгьоуп изҿу аршара,
Уи шьҭа исыздыруам иалшара.
Иахнагеит аиашаз хыԥсы,
Изхьынҳало рахуцуп аԥсы.
Зны-зынла сыԥсы шҭоу хасҵаӡом,
Сгәы, еагьа сыгнажьыргь иаҭасҵаӡом.
5. 11. 2006 ш.
Схьаақәа ирыхәоит,
Снықәлар адәныҟа.
Аҩныҟа сгәы сыхоит,
Аҩныҟа, аҩныҟа!
Ӷәӷәала сгәы хәуп,
Сара абраҟа.
Сгәы иҵалт, исҭахуп,
Аҩныҟа, аҩныҟа.
Сшьапы снықәгылар,
Зынӡа сҵыкәкәарым.
Қәмарча сынхықәгылар,
Сгәы неихккарын.
Ԥсҭазаарас иахьсымоу,
Са зын иахьҵауроу.
Уахьоуп, иахьсхәцроу,
Сыԥсы хьаҿҳәароу.
Хьаак са исыцрыхоит,
Саныҟам убраҟа.
Сџьынџьахь сгәы сыхоит,
Аҩныҟа, аҩныҟа.
10.11. 2006 ш.
Иаҳцәыбжьаӡыз срышьҭоуп, срышьҭоуп,
Слаӷырӡышуеит, сгәы ԥшаауеит.
Уажә сзыцәҟьалаз, сызхыз рышьҭоуп,
Аха сгәыӷуеит иаҳзаауеит.
27. 10.№006 ш.
Дымҩахҟьеит ҳәа зынгьы исзырҳәеит,
Сгәамч аныӷәӷәаз, са иансааз.
Исҳәараны иҟаз сзымҳәеит.
Уи сарҭынчуам, исымоуп хьаас.
Ҽа дунеикахь сықәлеит амҩа,
Ус аԥсҭазаара иаԥуп.
Инеиқәыхьшәашәап сцәа-сжьы, сӡамҩа.
Уахь наӡаӡазы сатәуп.
Сыԥсы злаҭои? Мшәан, уажәраанӡа?
Уи сазхәыцыр џьашьахәуп.
Аха санааи сара аранӡа,
Еиҳагь аҽырӷәӷәара аҭахуп.
27.10. 2006 ш.
АРҬ
Дыршьа сымам арҭ иаҳзыруа,
Рхы ҳадырхәарцу ҳжьаны?
«Еицәоу умбакәа еиӷьу уздыруам»,
Баша ирымҳәозаап ажәаны.
28.10. 2006 ш.
Сықәхаӡазаргь зынӡа схала,
Кыр збеит, исҵеит, кыр саҳаит.
Анцәа дсыцхрааны доуҳала,
Сгәы иҭыхақәоз ԥыҭк сирҳәеит.
Инысгәыдҵан зны сыршьит,
Саӷацәа ргәы рышьашьит.
Аха еиҭах сыԥсы ҭалт,
Шьха ҳракыра дукгьы схалт.
28.10. 2006 ш.
Срыҵадырӡуан шьоук са усҟан,
Сыхьӡи сыжәлеи уаҩы иҳәомызт.
Исхарамыз сақәшәон усқәак,
Саиааиратәы сымч азхомызт.
Зных сызҭахаз ӡиас ҟәыҵәоуп,
Уажә сызнылаз имҩа нымҵәоуп…
Илоуп шырҳәоз абаҩ ҷыда,
Уажә сықәхану зынӡа мчыда?..
Хәы-ԥшӡак ахь сеихоит, сызхамлацт,
Сашьҭоуп сажәа, зыԥсы зхамлац.
Сгәырҩа сгәаҿы илнахт ҭыԥк,
Инхаӡарцу уаҟа ԥыҭк?..
Гәаӷк рнызбаалоит шьоукы рхы-рҿы,
Ианҩаҵхахоз сашәа рхәаҽит.
Сшьапы еиҵысхуеит иазхартә схыза,
Ишәҳәа, ишәымӡан, са смыцхәызар.
Сашьҭоуп зны-зынла схы ҭасырхарц,
Абра, сыхьӡ-сыԥша мыӡуа инхарц.
Гәнаҳа змоуи, гәнаҳа змами,
Хааны цәаҩала еиқәшәом…
Амитә ззырҳәоз саниахьеит,
Сылаӷырӡқәа сырбылхьеит.
Сгәырҩа-схьаа, саҵоуп сшаҵац,
Еагьа зургьы уи са сзаҵымҵт.
Иркьаҿ уцәажәа, имаҷны,
Иуҳәо ажәа кра амчны.
2006 ш.
Уажәеиԥшҵәҟьа сымч кәаданы схы сымбацт.
Зегь рыла сара сзаҵәхеит, сзаҵәхаӡеит.
12.0. 2006 ш.
