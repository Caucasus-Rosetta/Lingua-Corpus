НИКӘАЛА КӘЫҴНИА

Аҩымҭақәа реизга
Ажәафтәи атом
Ажәеинраалақәа

Аҟәа
Аԥҳәынҭшәҟәҭыжьырҭа
2018

ББК 84 (5 Абх) 6-5
Кә 94

Кәыҵниа, Н. Ҭ.
Кә 94 Аҩымҭақәа реизга. Ажәафтәи атом : ажәеинраалақәа
/ Никәала Кәыҵниа. – Аҟәа : Аԥҳәынҭшәҟәҭыжьырҭа,
2018. – 608 д.

© Кәыҵниа, Н. Ҭ., 2018
© Аԥҳәынҭшәҟәҭыжьырҭа, 2018

АСИ ЕГЬЫСИ
Избеит, уи џьоумшьа иџьоушьа,
Ас аасҭа еиӷьымкәа егьыс.
Икаршәын, исҿыҵдыршәаз чоушәа.
Ахац сахьнырҳалан сызыкыз.
Схамҟәалеит, схаҟәалар сыхәон,
Изури, еиӷьысшьеит ас.
Сақәтәазаргь алшон аҽыхәа,
Схы шьҭыхны нас хаҵаҵас.
Сарманшәалон, рымшуп, зегьрыла,
Снықәлар дәеиужьк егьыс.
Субарын сара сегьрылан
Амш иаҭахыз, акрызкыз.
Исҭира соурын сагәҭасны,
Мариала иаасхәоз рацәан.
Шьоук ажәа схырҳәаарын иасны,
Сымҩақәа аатын... Иагьыԥҵәан.
Шьоук ақәтәеит исыҵԥааны сҽыхәа,
Ицеит, инхеит иахьагаз...
Схамҟәалеит, схаҟәалар сыхәон.
Изури, еиӷьысшьеит ас.
2012

3

СЫԤСЫМҬАЗ
Исыцрыхоит, ҭаха сымҭо,
Иахьанӡа исзымҳәацыз ажәак.
Аԥша иаҳәоит ашәак сымдан,
Хапак ацҭҟьоит ашәақь.
Сҽаларԥсны цаҟьак садхалт,
Саҽакнаҳауп сшаҿҟьара.
Сызҩеирашәа садхоит, садхоит,
Ҽқәакгьы неиуеит апҟара.
Исзынкылом, аӷәра сахоит,
Дәы иаҵәак иахысуеит сҽы.
Аԥсҭазаара уаҳа сахәом,
Акгьы скым шьҭа снапаҿы.
Исаҳауам ауаа исзырҳәо.
Исызхом – схәаҽуеит! – сыԥсыԥ...
Исхыччошәа аҟырҟырҳәа,
Акырц ықәхәашоит ахыб.
2012
***
Иԥсыз дыԥсит, инхаз дынхеит.
Инхаз деихеит, дабацо,
Дахьцалакгьы аԥсра дзацәцаӡомеи!
2012
***
Сыԥсы ҭазар сҭахын сара араҟа,
Сынхар-сынҵыр сҭахын ауаа рашәа,
Аха сызмыргәаҟшазгьы сдыргәаҟуан,
Садыргон уажәы-уажә агәыԥжәа.

4

Саақәхалон зынгьы сымԥсыр амуа,
Снылаԥшуан џьаҳаным агәашә.
Исышьҭагыла иааиуаз игәамгәамуа
Рыбжьы аадыргалон: «Уара агаӡажә,
Уҳашьҭрашәа убома ас мариала
Уахьымаара! Уигьы зны уахьӡап...
Иҩишь уажәы ҳахьӡала жәеинраалак,
Нас хара, иахьуҭаху, ҳаиццап...»
Ирҽхәатәын, ишьҭыхтәын, ирывагылан
Ицатәын... Урҭқәа са истәым.
Дцәыҵыԥшуа анкьатәи сҩызак дрылан,
Акрааҵуан – уигьы здыруан – дтәын.
Схы стәымызт сара, стәымызт,
Исыхәоз акгьы скымызт снапаҿы.
Аха стәымызт, гәырӷьаран уи, стәымызт,
Искын сзықәтәаз сҽы аӷәрагь снапаҿы.
Сара сугхар – митә ҟамлазшәа сыҟан,
Уаҳа гәнаҳа аазмымҵәаз адунеи.
Схы сықәыжьны саахынҳәуан аҩныҟа,
Санымариашәа иара абраҟагь ҽеи.
Рҽеишьа змоу акрыҟазар ирҽеиуа,
Сзыхьӡо саԥхьа избозар сҽахьыгӡо,
Сыҟамзаргьы ауашәа рбо сышнеиуа,
Схы ишҭагьежьуа, сгәы ишҭагьежьуа сахьцо,
Саақәгылоит сааины хәык, гәанылагь
Акәзааит уи, избахуеит сԥыррашәа.
Исылоу сылоуп шьҭа, исылам сылам,
Сынхар-сынҵыр сҭахуп ауаа рашәа.

5

Сара сагхар – адунеи акгьы ахьрым,
Сызлагылоу ауаа усшәа рбар,
Аха ус зегьы, зегьыҵәҟьа, иргәахәрым,
Иалшоит уи санагха еиқәыбгаргь.
***
Ҳархашҭрашәа ҳаҟоуп ҳаныҟам, ҳнарԥырҵыр,
Тыша дук ҳаҵәахра ҳаҟоуп! Ҳаашәоит.
Иаҳҭахым, иаҳҭахым ара ак ҳацәдырӡыр,
Аха аҵла абыӷь ҩеижьқәа ҿышәшәоит.
Иагашт аԥша урҭ зегьы ҿӷәыхаа,
Иҿалаанӡа ааԥнык абыӷь ҿа.
Ҳааиханакып, ишаҳнамҭоз аԥсыха,
Аамҭа, иаҳзыҟамҵо уаҳа шьаҿак.
Аус ауп уи нас аӡлагареиԥш,
Ҳаҵәахып, иҳалгап рыцшәа ҳлага.
Аха аамҭа ҳалган ҳаргароуп
Ҳашьҭахьҟа иааиуа. Агәра га,
Урҭ ҳақәгара арантә ирҭаххашам,
Аха ари аамҭа риааиуашәа рбар,
Рхы ахьырзеиқәырхо шыҟоу имеихашеи,
Ирхацеиуа ҽнак аҭакар.
Ҳархашҭуеит усҟан. Ҳархашҭӡаргьы аушам.
Усшәа ҳгәаҵаҿ гәыӷрақәак нхоит.
Аӡә дыԥсыргьы, уԥшла, ҽаӡә дыԥсышам.
Ҳара ирхамышҭуа ҳахьицугь ҳазхоит.
2012
АБНАЛАҨ
Абна дылатәан хаха,
Изымдыруа дцар дахьцара.

6

Ихы уажәы-уажәы дааҩахон,
Игәы ԥнаҵәан аҽӡара.
Идыруан, ихаран дҭакымызт,
Дызҭыҵуагь имбеит дахьҭашәаз.
Ахҿыхраз уи акгьы икымызт,
Дзырҩашьаз, аа, дагьзыршәаз.
Царҭа ахьыҟоу изырбахда,
Дзыргәыӷда, арантәи данца,
Уаҳа изыԥшымызшәа абахҭа?..
Дунеик дазынхеит иууаӡа.
Ибон иҭактәызгьы рызҭамкуа,
Шьоук рыман арахь иҭакны –
Адунеи ҟьаҟьа ду иамкуаз,
Уи иаҿагылаз иаапкны,
Риашашьа змамгьы зыриашоз,
Ихьаҵран иҟам ахаан.
Урҭ рыԥсҭазаара зрашоз
Аџьныш дықәтәан ахан.
Дицәыбналт. Инижьит абахҭа.
Аҵх лашә дналаӡт зназы.
Аха дцаӡазшәа изырбахда
Иааивигазаргь маҷк уи иԥсы?!
Ихы уажәы-уажә дааҩахон,
Игәы ԥнаҵәан аҿӡара.
Абна дылатәан хаха,
Изымдыруа дцар дахьцара.
2012

7

***
Аӡы иагоз, дгәыҭҟьа-ԥсыҭҟьаха,
Иҩны агәгәаҳәа уи ацралашәа,
Хара ихәыҵҟьаз мцакы дазыԥшуан.
2012
***
Схәыҷра рыцҳа, агәы ндырхахма еиҭа,
Сахьцалакгьы исышьҭоуп иқәасқәсуа.
2012
***
Ицаз ашәышықәса иаалызбааз мшык,
Икарахаӡаз ныҟәаҩык иеиԥш,
Иахьаасыхьӡаз – иаасышьклаҳаит,
Сацәцарц сшаҿызгьы сеиханы,
Иара уаҵәҟьа сымҩа акырц аҭахны.
2012
***
Сгәы рыхшәеит – срылҵны, сцап сара зегь ааныжьны.
Ӡҭахысроуп ирмаҳаша – ираҳәатәу – сҳәар.
Ӡы-мшынк ихысҵап схәыцрақәа нышьны,
Сыбжь ҭахәаҿ сышьҭахьҟа имааҩуа сыҳәҳәар.
Сцап, сызлаҳаз сҽалган сыҽсырӡып,
Бна тоурак сҽасҭап, цәҳәырак сазцап.
Суаҩушәа џьара сахьырзымдыруа сцәырҵып,
Акы сҳәап сара уа, акы зӡап.
Сахьнеиуа сыбжа шсымху рыздыррым,
Сылахь ианымзар сгәаҵа злаҭшьаау.
Аҵхқәа сышрылоу зҳәарыда суазырран,
Сшыӡра сшыӡхьаз, аха усгьы сыԥшаауп.
Исзыԥшыдаз сара амҩан, сзыԥшаада,
Схы саиааизар ара, уаҩ дмыргәаҟ?

8

Џьара аӡә дыҟаӡазаргь сызшаҭаз,
Днаскьахьан, дысԥырҵхьан уи наҟ.
Адунеи схала санхалазшәа анызба,
Зыгәра згаша сананымиа сшаауаз,
Иаҳа исзеиӷьыз самҵасны ишьҭысԥаан,
Амҩан акырынтәгьы сгыла-сышьҭас,
Сҿаасхеит арахь бираҟны исхаргылан
Гәыӷран уи, ҽак амамызт хьӡыс.
Уи сыман акраамҭа абна тоурақәа срылан,
Акаршәрақәа, ацәҳәырақәа уи сыман сырныст.
Ицаз санзаԥырҵ – иааиуа сатәымыз,
Амхылдыз еиԥш уи сыхан сагон.
Сыхәда иқәҳауаз ықәысхуан – стәымызт,
Зыгәра згаша акы збон, агәра згон.
Сықәнархоит иахьагь иҵымшәо сылаԥш,
Сгәы иҭашәаз, изырныҟәогьы сшьа.
Уаҩрахап уи, иара акәӡан иагьсылаз,
Срылԥаан сназгаран иҟоу сызшьуа.
Сгәы зыхшәаз – зны инсыжьыз, сызлыҵыз, –
Садыргалоит сара зны-зынла ашәа!
Дарбан, уара, уахь зегь зырҿыцыз,
Иагьзызбозеи арахь иаауашәа?!
2012
АԤСЦӘЕИРЫМГА
Ус, ашәхымс даахыҵит аԥсцәаҳа,
«Уаала», – иҳәеит, цасшәа даалацәҟәын.
Уаршанхан, уаагылт усаса раҳан,
Уаныркызшәагь убахт ухыцәкәыкәын.

9

Уҩагылт, утәеит уааиҵақыџьқыџьын,
Уаахарахаԥшит, иааиз уааицәшәан.
«Уара абасҵәҟьа узыршәазеи, сыҷын?» –
Дихыччошәа ҿааиҭит амишәан.
«Даҽа ԥыҭрак, даҽа маҷк, иауазар...» –
Уакуа-уашьҭуа акы уҳәарц уаҿын.
«Дыԥсцәеирымгоуп, шәиҟәаҵ, уара, шәуаазар!» –
Ааигәа бжьык дыргахит, иааҿыҿын.
Дыԥшын иԥсыԥ аарла илага-ҩаго,
Сеиқәхозар ҳәа дахьынҳалан ҭәыцк.
Ҿымҭран нас, ахаҵа уи дархагон,
Дгылан ус, аарла ашәхымс даахыҵ.
– Уҟаз, – иҳәахт иааиз, аԥсцәаҳа, –
Угәы ҭҟьаны умԥсындаз агаӡа.
Акгьы уасҳәом сара араҟа уаҳа:
Уара иуеиԥшу уахьгьы дырҭахӡам.
2012
***
Ашә уаалахан ҽнак, узымаауа, узымцо,
Иауеит акгьы ыҟамкәа убаргьы, унҭыҵыр.
Иабоугари уи нас, иузымҳәо, иузымӡо,
Еиӷьушәа угәы ианунаҭо зегь ыӡыр.
Аҟазаара иеигәырӷьо ыҟаз, имыӡааит,
Уара угәы ахькаҳаз урҭ иаурхароу.
Рхы ргәы ақәны адгьыл ианызааит,
Аус дуқәа рымоуп, араҟа инхароуп.
Инхароуп-инҵыроуп, инымҵәошәа раамҭа,
Адунеи уаара иақәиҭны рбап.
Зны иумбаз уаргьы иурҭазшәа ҳамҭас,
Иурҭазшәа ...Уԥшын, аха, мап,

10

Аусқәа зегь аамҭалатәи усхеит.
Ԥшак иагахьеит уара ара узеилаҳаз.
Уаԥхьа ишьҭаз уи амҩа уанысхьеит,
Угәы иасит, иагеит иаззырҳаз.
Иабаҟоу, иабацеи ухы ақәҵан
Узышьҭаз, узыхьӡаз, иагьуцәцаз?
Уаԥхьа ишьҭоуп ацырцыр жьакцан,
Еицакит, ушааиуаз, зегь цас.
Иара адунеигьы иубац дунеиӡам,
Ҵаҟа иҭалоу изкыз иаҿҟьашәа,
Унапқәа шаларԥсу ахара узнеиӡом,
Еилкаашьагь узаҭом абас ухәызжәа.
Уҟазҵаз закәзеи, мшәан, уаҳа
Иудымшәа ари ажәҩан аҵаҟа уалк?!
Икамҳац дарбан, угыл уара, икаҳаз,
Узлахаз уара иухәаӡом, уалҵ!
Деиҭагылт ишызбоз икаҳан игылаз,
Зымра аҭашәамҭаз уи шгылаша збаз.
Уаҵәтәи амш уи длахҿыхӡа даԥылап,
Иахьатәи аԥсамкәа ибазаргьы абазк.
2012
***
Дуеиӷьзар иааиуа, игыло ухаҭыԥан,
Иара иҟынӡа уҩеигарын – ушьҭихп.
Еиҿыбаашьа змоу зегьы неиҿыбаан,
Лаԥш иҵымшәо убасгьы усахьа ҭихп,
Узбахьазгьы ухәаԥшп урымбацшәа,
Убзиа рҳәап, уӡбахә надыргап.
Унаскьап ицо аамҭа акыргьы унацшәа,
Иахьанӡа зыгәра рзымгац агәра ргап.

11

Уара ушьҭахь, ари уҭыԥ аанкылан,
Аӡәы арахь даацәырҵыр дҽадашәа,
Ухьӡ ихылом – иара ихьӡ ухылап.
Рыцҳарахоит. Уара абри уацәшәа.
2012
***
Сан дӷьаҵәыӷьаҵәуан: «Иҟоузеи, нанхеит?»
«Аамҭа зеиԥшроузеи?» – дсазҵаауан саб.
Ицахьаз аамҭа аҭӡы хьшәашәа садхеит,
Уи сахьнадҳалаз слаҳәызаргь ҟалап.
«Бзиароуп, бзиа, – сҳәахуеит гәаныла, –
Сара истәым, аха аамҭа цәгьаӡам...»
«Уахыргама, нанхеит, уҭыԥаҿ угылам,
Иутәымзар, аамҭагь злабзиои, гаӡа!»
«Иззыбзиоу ирзыбзиоуп, ирымаз,
Сазыԥшуп сара иааиуа ҽакы...»
«Уи ҳшазыԥшыз ауп, нан, изӡарыма,
Ҳазлаз аамҭа аҵәы шаҳнаркы...»
Игәаҟуеит арыцҳақәа, игәаҟуеит,
Ирҭахуп зны ирзымҳәазгьы рҳәар.
Урҭ раамҭа... Снахапи наҟ уи,
Идсырҳапи, – саацәырҵны сыҳәҳәар, –
Иахьатәи ԥсыршьагоу, ҳархагоу,
Ҳаламӡо ҳалахоу ҳарҭ...
Аха ара акы сԥырхагоуп:
Иҟам урҭ исҳәо раҳартә.
Иҟаӡам уахьгьы арахгьы,
Ибжьахәаша ицеит, ицаӡеит.
Иргеит рхьаақәагьы ргәаӷгьы,
Изцыз раамҭа аҽаӡеит.

12

Ҳаҵакзар ҳарҭ уи ашәшьыра,
Ицазшәа ҳнарбон – имцаӡоу?
Еиқәтәаанӡа ара сгәы ашыра,
Сара сызлагылоу маӡоуп.
Акы аалыԥхоит зны-зынла мроушәа,
Ашәахәа хааӡа исыхьнаршоит.
Ажәада акы аҳәоит инароушәа,
Сгәыӷрақәа рхангьы архәашоит.
2012
***
Уабанӡацо абас – ухы ыргәыбзыӷуа,
Иҟалаз ҟамлазшәа, зегьы ршшо?
Ухы кны уааиуеит, умшқәа баша иныхуа,
Угәы иҭоу ахьҭажьу ирхәашо.
Ишԥабзиаз иубо убла иамбар,
Иҭшьаа изго улымҳа иамаҳар!
Узлақәлари ихәымгоушьо амԥан,
Иуԥырҵуама уи уаӷьырц, уцәҳаргь!
Уааҵанакыз уара аамҭала шәшьырак,
Ихыҵны арахь имшынха иузаауаз,
Амч алӡаан, уаҳа аҽумырдыруа,
Иԥсеиқәырхагоу мчыкгьы ихнаҩаз,
Аха уи шузыҟалаз иахьалоуп,
Иҟаҵәҟьоу, иҟало баны,
Ухы уқәыршәны уара арантә убналоу,
Утәоу баша ашәқәа ухаркны?
Ас ианбанӡа, умшқәа баша иныхуа,
Улашәымкәа ҽырлашә ҟаҵашәа,

13

Уабанӡацо, иҳәа, ухы ыргәыбзыӷуа,
Уагашоу уаҵәызны агәыԥжәа.
Зегьы ирнаалаз ихьыз усгьы иудыруеит:
Зегьы дыртәшәа, уаҩытәыҩса дитәӡам!..
Ари амшгьы алабжыш цырцыруеит.
Мшәан, илеиуа қәоума? Иқәаӡам.
2012
***
Иузырбазеи, ушааиуаз, зегь ҵакыдан,
Иаҭахымкәа, акгьы иаԥсамкәа узҿыз?
Уцашан иааидукылаз наҟ ирыҭан,
Шьҭарнахыс иумаӡамшәагь ус...
Рҿаархан узқәыз ашҭа цәырҵәо
Агәашә илхоз, уи шааимҟьаз баны,
Иауркыз лашара нмыжькәа идырцәон,
Иқәҳарын арахь ицәқәырԥаны.
Ухьӡ зхыз иаразнак рыхьӡ ахырҵон,
Удунеи мышкалагь иаадырҳәуан.
Анаҩс иҟалашаз уаҩы издырӡом.
Иухагьежьуа хыхь иухаз лаҳәан.
Ԥхыӡ бааԥсын ари, лабҿабамызт,
Узықәымгыло, ԥлакьк еиԥш, адгьыл цан.
Уаԥхьа ишьҭаз акагьы иахьӡамызт,
Узықәшәаз уара иутәын, иулахьынҵан.
Ажәҩан уаҵагылан зынӡа умчыдан.
Ԥсыс иухаз иахьанӡа згәы рыцәцаз.
Ирҽеитәу уаҩы изырҽеирым уара уда,
Ԥхьаҟа умцаргьы ауама зегьы рцас!
2012

14

САБДУ
Сара сабду сихааным, дсыздырӡом,
Ихьӡ ауп издыруа, исыцу – Елҟан.
Иавадыргылом уи сыхьӡ ахьанырҵо,
Исарҳәало: уи дхаҵан, деилҟьан.
Дҟәышын, рҳәеит, Елҟан, ҵара змамыз,
Дуаҩын, рҳәеит, еснагь ауаа рҿы.
Сара дызласеиԥшызгьы ыҟан, саҭамыз,
Ҽаӡә аӷәра ииркуамызт иҽы.
Ахьышәҭҳәа дҽыжәлон ихала, дҵарымыз,
Дҽыжәрымҵаргьы дҽыжәлон, са сеиԥш.
Шьоукгьы рыц дыҵакны дрымаз,
Ирзыӡбомызт урҭ иара иԥеиԥш.
Иҵасуан аамҭа – дҽыжәҟьан дазымгеит,
Акырынтә даанахәеит – дазымгеит аӡы.
Дара ртәала ишилгара илгеит,
Ишьҭаз, зыԥсы дыззамҭаз бзанҵы.
Иҽрыцҳатәны дцәырҵуамызт ма иҽырӡажәӡан,
Ауаа рҿы ишиқәыц иқәын пату.
Саԥхьа дзаацәырҵуа уара, уара уазҵаа,
Дагьсабны, дагьдуны сабду.
2012
***
Аҵх агәы ааҩнашеит, сеиҭацәахп,
Сназхәыцуа амш ицазгьы шцаз.
Сара лассы иааиуа аамҭа саҵәахн,
Убри хьаахьа ҩаԥхьа сгәы иацраст.
Сышьҭахаргьы ауеит уаха сызмыцәо,
Сеиҭаҩагылахп ­– сара исыхыц сыхьп.

15

Асҟатәи хәыцра хьанҭа схыҵәо
Сахьтәоу аҽарҿыцллап сгәыхь.
Саазнымхаӡеит усгьы гәыхьда, хыхьда,
Аҟаҵәыҳәа сгәы акы алакшоит, ӡаӡык.
Сымшқәеи сыҵхқәа баша изызныхда?
Аҭак соуран сыҟаӡам бзанҵык.
Сгәы дырӷәӷәарц рҿаархазшәа ахацәа
Сылаԥш шьоукы ирықәшәоит сара нас...
Ишцарц рацәакгьы агымзаап, сеиҭацәахп,
Сеиҭаназхәыцуа амш ицазгьы шцаз.
2012
ԤСИ БЗЕИ
Иахьанӡагь урҭ ирымам еилыргашьа.
Ҳахьааиқәшәаз даҽазныкгьы имеизеи,
Угәы ҭызгашеи угәы уазыргашеи, –
Иаҳзеилмыргаз уаҳа ԥси бзеи.
Уихәаԥш, еилкаам ари иԥсы ҭоу иҭаму,
Ииҳәо акуп, ииуа даҽакуп.
Нахьхьи аӡәы бжьра-быжьҵәа анышә дамоуп.
Егьи адгьыл дагәыҵвҳәҳәа дакуп.
2012
АМШ АҴХИ
Амш иацло, иацло, иацло,
Инаҿагылт инеины аҵх.
Уара ухьаҵла, аҵх, ухьаҵла,
Ушнеи-шнеиуа убасгьы ухьаҵх,
Аамҭа зегьы амш иатәушәа,
Еизынхазшәа ахы арба,

16

Уахьымаара мҩак уанушәа,
Алашьцара наухарԥа.
Инаскьаӡап аҵх гәеигәеиуа,
Амши ҳареи ҳааизынхап.
Амш мшыми, ишнеишнеиуа,
Ҳазхара амра ҳханарԥхап.
Ус ҟалар ауама мамзар!
Зегь шьақәҟьап ара, иааҳәып.
Иҳамбазшәа, ҳазхьып ҳара амза,
Ажәҩан ҳаҵаԥшлап, ҳгәыҳәып.
Аеҵәақәа еилаарцыруа
Ҳханы икыдны иҳамбар,
Ҳшыҟалаша цқьа исыздыруам,
Иаацәырҵып ҳәа абар, абар,
Ҳшеилагылоу амш нымҵәар,
Ахаҭыԥан аҵх маар,
Ҳхымҵәеи, уара, ҳхымҵәа, ҳхымҵәа, –
Иҟамлаҵәҟьар ахабар.
Ҳшазыԥшу еиԥш ҳара ашара,
Ҳазыԥшуп уа уааира, аҵх.
Амш аароуп, аха ицароуп,
Ара имтәароуп ашьапы аҵх.
Амш мшызааит, аҵх ҵхызааит,
Мра гыло, мза каҷҷо,
Абри адгьыл ду ҳанызааит,
Зны ҳҵәыуаргь, зны ҳаччо.
2012

17

***
Уара уеиҳа уԥа дҽеихар,
Рыбӷа ахьынаԥҵәо аҿаҩҳәа,
Иеивасны уцәгьа ахьырҳәо,
Ушәҟәы ҭыҵыр – рхы рыхнахуа,
Уаазыхо зегь наҟ иахьнахо,
Иахьумоуа уаҳа ԥыла,
Урҩызоушәа узрылагылом.
Унарылҵны уцар – уабацо?
Иузышьҭымхуа еидарак уаҵоуп.
2012
***
Иҟоуп усгьы ушырхашҭра урхашҭран.
Уи зԥеиԥшу, ушьҭа иху рацәаҩцәоуп.
Уагеит уахьагаз, иҟаӡам уашьҭран
Уи уахьынтәааз – амҩақәа ԥҵәоуп.
Иаԥсоума, нас, сҵаашан, ахҿыхра,
Уззыԥшым иахьакәым иаҿашәаз.
Уақәдыртәазаргьы уақәтәаз аҽыӷрагь,
Рашьушәа уи, иԥхоушьаз, уаршәаз.
Угәы ус узаруанда! Цәа ҭыҵтәыс
Иуоуазма, инужьырц аихац!
Изуԥшаазеи иӡхьаз, урҭ мыӡыз
Ишыӡра – ицахьан зегьы бжьаӡ.
Ухынҳәит арахь, агәыр аҵа укылԥан,
Уҿагьынаухеит нас уара, абар,
Уаақәлазшәа аҵыс ҭахәмаруа ухылԥа,
Уахьынҳалашәа ажәҩан аҵкар.
Рыгәхьаа мкыкәа иухьызгьы иухьуагь,
Иҟоу ааныжьуа, иҟам уазцо,

18

Уқәхеит адгьыл ухыхьха, угәыхьха,
Иуҳәаша нмыжьуа, иумӡаша мӡо.
Уара иурҭазшәа убоу адунеиажә,
Уқәчаразт, уқәмацәыст адгьыл, уаапкын.
Ҩеишьа ахьыҟам ухыҭҟьараха уҩеиуан,
Ухы уоужьын, аҽ-уыра, уҭакын.
Знык, даҽазныкгьы агәыр аҵа укылԥон,
Уаниеит уззыԥшымыз акырџьара, шәынтә.
Уаҵаҽырбо умтәеит аӡәы ихылԥа,
Иушәызгьы уара иунаало иушәын.
Ари адунеи акгьы ацәумгаӡеит мчыла,
Иунамырҟаҵеит, уҽаноумҭа, иакәымк.
Иахьгылатәыз, иахьуҭыԥыз, угылан,
Иуман умцеит арантә игатәым.
Цаҳакгьы нумыжьит, уанцоз, ухазыҳәа,
Имаҷызма иумаз, уамеигӡакәа иушеит.
Ара ари аԥсҭазаара ныҳәан
Ишумаз, уаԥырҵны харантәи уааԥшуеит.
Иҟоуп усгьы ушырхашҭра урхашҭран.
Иагаҩ аамҭа ихнаҩеит ианацәыӡ,
Аха усгьы уаацәырҵ, имыӡӡарц акы ашьҭра,
Ушырхашҭра ушырхашҭыз ааргәаларшәо ҿыц.
2012
***
Цәҳәыроу, избоу сахьықәхацәаз цәҳәыран,
Еиларгьежьуа аԥслымӡ сықәнаԥсоит ԥшак.
Ишахагьежьц иахагьежьуеит адгьыл алыра,
Ишасыц иасуеит ари аамҭагь ашақә.

19

Бжьыцәгьак харантә игәыҭшьаагаха иааҩуеит,
Игәкылҵәагоуп уи, еиҭаагар – уашьып.
Ажәҩан иаҵдоу ацәаҟәа акы аҩуеит,
Уахьдәықәлаз цашьа умоур – уаагьежьып.
Уабацо анахьгьы арахьгьы анбаагәароу,
Уанадгылоу наҟ-ааҟгьы ҭӡамц узмырбго?
Акызаҵәык иҟоу ара – ухы агәра угароуп,
Ушнеиуагь узынҟьаз ҩаԥхьа уанԥо.
Иамуазар – иамуит, иулшом ауп уаҳа,
Аха усгьы ԥхьаҟоуп уахьыԥшуа.
Умч амырхазар, иуиааизар иуҿаҳаз,
Инеилап иухагьежь-иухашәышәуа аԥша.
Аԥсымӡ саба аргылом уи асуа,
Ушаҵәахра уаҵәахп иааиқәымтәар лассы.
Иухагылаз нас ажәҩан казказуа.
Уахьышьҭоу иҟам уеиԥхыӡуа асы.
2012
***
Иааишт, иааскьахьазаргьы ҟалап акырӡа,
Аҵыхәтәантәи са сымш, сназхьынԥашало.
Усҟан исҳәо, изуа цқьа исыздырӡом,
Адунеи шьҭа рацәак акгьы ззалам.
Ишсымԥыҵшәо збоит уи акараҳәа,
Ишнықәшәогьы адгьыл агәы аҩара.
Зегь нҵәазар, уаҳа акгьы саҳәом,
Снықәыԥшуеит ауп саԥхьаҟа сакарак.
Уи ианысыз ишьҭахьҟа дхынҳәышам,
Са сзыҳәангьы арахь мҩак аагам.

20

Сықәуп уи, асакара, сӡышо,
Сахьыҟоу сахьану акгьы еилыргам.
Еилыргашьак змоузеи, сыҟахымзар,
Ари амш сыгага акәзар иазынхаз.
Агәы сыхшәазар, ари адгьыл саҭахымзар,
Сга, уара амш, уахь схы ахьсырхаз.
Амала, иудыруаз, сшагара сагароуп
Исымҵасны сдәықәызгалаз сара арантә.
Адгьыл агәы кыдзырбо аарҩароуп...
Сара гәаҟ иацызны сқәыԥсатан.
2012
ЗҼЫЗДЫРШЬЫЗ
Снаиԥырҵзаргьы, сахьцалак дысхыми,
Ицаз, аха изымцо сымш даԥшьыз.
Ажәақәак иҳәарц иҭахын уи,
Аха наҟ деихаргәеит зҽыздыршьыз.
Иԥсрахьы инеит иҟалаз иаршәазгьы,
Зхы изымҩахо иамазгьы ихәаҽны.
Икәыба ҟадыџь ахҩа шахашәазгьы,
Иҳәҳәабжь уқәнаргыломызт аҽны.
2012
***
Мчылашәа саҵалеит узхьымӡаз,
Избан уара иузымгаз згарашәа.
Амҩа сықәын уара анаҩс уахьзымцаз,
Иузымбаз зегьы збаргьы ауашәа.
Иццакҩми аамҭа жәынгьы ҿангьы,
Сашьҭауа сшашьҭаз инасхыст.

21

Иҟагәышьам иахьа иҟаз анкьа,
Дузыргылагәышьом знык иԥсыз.
2012
ИРХАШҬЫЗ
Ирхашҭыз ихашҭын дшырхашҭыз,
Даақәлеит арахь уи, Хәыхәын.
Дынҭаԥшит имҩатә шьоук рашҭа,
Дныҽҳәатәеит мцакгьы, длаҳәын.
Ԥасеиԥш ҭаҭынгьы даҿымхо,
Наҟ даанахашәа арыжәтә,
Дахьаатәаз, игәеиҭеит дыштәымхаз,
Дагазшәагь дааҟалеит нышәк.
Раԥхьаӡа дгәазҭаз, уабаҟаз,
Уабаӡи ҳәа дхьаагашәа дҵаахт.
Днасшәагь иуит уи иҟәаҟәа,
Днаидҵын, дахьымаара дцахт.
Дааԥшит лшәыра наргылаш,
Дшааиуаз арахь ҭакәажәык.
Иидыруа аӡә лоуп уи зегьрыла,
Илымазаргь ами, мшәан, хьӡык,
Аха иааигәаламшәеит уаҳа,
Ларгьы дааҿахан, аха нас,
Лнапқәа аалкыхын ираҳан,
Днеигәырӷьон лыбла иабаз.
– Сузымдырзаап, – нацылҵеит насшәа, –
Крысхароума, уцан – уцаӡеит.
Дихәаԥшуан ассир лбазшәа,
«Иаргьы сизымдырт», – ҟалҵеит.

22

Иҟоузеи, иарбан, лдыршьас,
Аамҭа иаражәӡаз, иарҩаз!
Дгылан ашықәсқәа иржьаз,
Дымҩамсыцшәа, рыцҳа, дымҩас.
Атәымуаҩ уаҩытәыҩса дицӡам,
Араҟа уаҩгьы диҭахӡам.
Гәашәқәак ҿарҵан иҿыцӡа,
Даарыхашәа иуын – изартуам.
«Еи, уара!..» – иидыруаз хаҵак
Иқәиргарц иааихихуан иҿы,
Калаҭ дук аарлаҳәа дшаҵаз
Днатәоны иара уа деизҟәыҿы,
Данидыр иааиуаз дызусҭаз,
Аха, иҽынкылашәа ус,
Ашкол уи анкьа зны ицҭаз,
Ибжьы ааҩит: – Ари, анцәиныс,
Уара шуакәу!.. Уҿаахеи, уҿааха,
Сикәыхшоуп уара усзырбаз!..
Дахьымӡацкәа уаҳа акы аҳәаха,
Ҽак ижәлеит арахь цәқәырԥаҵас.
Гәалашәаран уи, дааиланаргьежьт,
Дымҩахнагеит, агәашә хәыҷ аатын.
Уахь, дахьыҟамгьы, днаргашт,
Идәықәлар арантә иуардын.
Днеиуазшәа ибахуан дантәалан.
Данааԥса – ацәқәа ҵыртлан.
Аамҭа иаргылазу, ихалон
Асаба араҟагь, Баӷлан.

23

Баӷланҟагь сабагеи, даахәыцуан,
Иааҩуан уахьтә иршьыз рыбжьы.
Ишнеиуаз иажәа дааҟәыҵуан,
Рҩыџьагь аатәон еиқәышьшьы,
Иргәаларшәо иацызны ирыхьыз,
Иԥшуан ицаз хынҳәрашәа.
Еилараа ишьҭан ҿхара игәыӷьыз,
Раӷацәа шьҭалартә рашәа.
Иабаҟахыз урҭгьы – афы ықәсын,
Акрааҵуан, арантә иагахьан.
Игылаз аамҭагь ахы ықәсан,
Ахәы ааинышәшәыло иаахьан.
Зегь ҿыцын араҟа, иҿыцӡан,
Ҽа ашәан ирҳәоз, ҽа ажәан.
Ирхашҭыз иҩызцәакгьы ыӡӡан,
Иаргьы дабаҟаз... Дажәуан.
Дзыдтәалазгьы диасхьан, дҿамызт,
Дҿамызт, дажәымызт зынӡа.
Макьана аԥсҭазаараз дшамыз,
Дцеит ауп шьҭьа арантәи данца.
Ицгәырӷьо иҟада, ухәыцыр,
Дызҵәуо инхада, дыԥсыр.
Еиӷьу дахьынҭыҵыз дыӡыр?
Иҟоу имбашеи дааԥшыр,
Дызтәар уи дахьаақәлаз, ақыҭан.
Иҩаишьҭыргьы иудыруеи лҩаҵәк?
Уи хжьароуп – дызҭахыда,
Илшарангь иҟои иараӡәк?!

24

Дцозаргь дызцом шьҭа дыбналан,
Иԥылашәа зуз, иҭабуп.
Дызжуа шьоук иоуп, инеилалан,
Даҵәахп, ари адгьыл датәуп.
2012
***
Срыхьӡар рымуит, ирымуит сраԥысын.
Ари амҩа исзынамыгӡо мҩоуп.
Сызҭаху уаҩ дахьыҟам усым.
Исҭаху дахьыҟамлаз ­– гәырҩоуп.
2012
***
Ҭагалануп, ачарақәа руазаап сдырцәа,
Хәыџьара исзыԥшуп, иагьнагатәуп ахаршә.
Сара аԥсуареи исылымшои сдырцәом,
Амҩақәа снарылароуп аашар.
Урҭ уаҵәгьы, уаҵәашьҭахьгьы сзырныҵуам.
Исықәларашәа стәоуп сыԥсы ӡаны.
Стәоуп сгыла ихан ашәшьыра сҽыҵак,
Жәа-томк ҭыжьны, шә-мааҭк сџьыба иҭаҵаны.
2012
УХЫ УГӘЫ АХЗЫРШӘО
Дыҟоуп ус аӡәы, иҟамхаша,
Уахьцалакгьы ухы угәы ахзыршәо.
Упарак џьара изгәамҭакәа дынхашам,
Ишьҭеиҵап уи ртҟәацган, уахаԥжәо.
Уизыԥшӡамкәа далаҳап уныҳәа,
Дааины ачараҿ уаԥхьаҵәҟьа даатәап.
Ныҳәаҿак нкылан уара узыҳәа,
Игәы иҭам, ихы иҭам иҳәап.

25

Укәа дҭалан умаӷра данҭысуа
Уеилишьаалап уажәы-уажә, днаухьыс.
Дахыԥарц даналаго дызҵысуаз,
Думбазшәа акәым, иаҳагьы духыз.
Днауԥырҵыргьы, дыҵумыршәан улаԥш,
Данаахынҳәуа сеидру иузааиго.
Дызцозар дымцашеи дуӷрагылан,
Уаатәар игәра узымго игәра уго.
Дугәылахар, аиакәым узиҳәап,
Аиакәым узиуп иумырба.
Уззыԥшым, иҟам акы ухьиҳәап.
Иуирҳәарым иуҳәозар ахапа.
Даагылап увараҿ дхьырвырӡа,
Убзиарақәа еицеикырц иҭахны.
Дуцныҟәозар – уахьҭаижьуа уздырӡом,
Дузааигәашәа дшааиуа дуаӷаны.
Ахаан иуԥырҵуа иакәым, дагьузырӡуам,
Дныҵабеит шуҳәо, ҩаԥхьа, абар,
Аныҳәахь иҿааихазшәа дахьцәырҵуа,
Усҟан зынӡа угәы уаимыргаӡар.
Узтәалозеи еиӷьшьо наҟ ухырҵар,
Ухагахо, улаԥшуашәа ашьа.
Ухы угәы ақәны ухаҭа уаацәырҵыр,
Кыр дашьуазар, уиак ауп уи дызшьуа.
2012
***
Дысгәалашәоит ӡбахә ыҟамыз зыӡбахә ада,
Ақыҭан зегь зыцрыхоз хыркәыкәык.
Хашәа хы лбаӡахуамызт уи лхада,
Дасырцгьы лҭахымызт џьара гәык.

26

Дыҟан лхы иҭашәаз ала, деиҿамсӡа,
Уаҩы дитәымкәа уи, зегьы дыртәшәа.
Шаҟа ҩнаҭа ирыллырҟьазеи амца,
Шаҟантә шаҟаҩ алыргазеи агәыԥжәа!
Дааиуан ус, дгәықәхаха, дкьыркьыруа,
Аказы дыԥхамшьа ма дымшәа.
Дыҟан ус, дшыҟац, зегьы ирдыруа,
Уаҩы дитәымкәа уи, зегьы дыртәшәа.
Ихы дынҭаԥан, насшәа, шьоукы рԥазаҵә,
Хаҵа дцеит – илакәшьа, иџьашьала!
Аб дҿыҿызаап, ангьы дрылаҳәҳәазаап...
Иҟалаз ҟалеит, уҽанраалашәа уцала.
Ирыхшаз уаахеит, иҟалеит ирдыруа,
Қалақьи қыҭеи ирыхны, ирыгәны.
Аха ауаа ирхашҭуамызт, дкьыркьыруа
Ран дандәықәыз, данрылаз дхыркәыкәны.
2012
***
Шәара шәаамҭа анааиуа зегьы рҿыцуа,
Ари адгьыл ианықәлашо ҿарак,
Усҟан сара сыӷба арахь иӡхыҵуам,
Ихыхәхәала иазнеиуеит ҽа ҟәарак.
Шәнаԥш-ааԥшыр – сыҟам, џьаргьы сшәылам,
Акәаԥ хәыҷ саҟарамхои, схарахо.
Схыӡлар наҟ, сыҵшәаӡаргьы шәылаԥш,
Иабажәдыруеи сыԥсы ара ишынхо!
2012

27

АУАҨЫЗАҴӘ ИШЫҚӘС ҾЫЦ
I
Ашықәс ҿыц саԥылеит сгәы алаҟамкәа,
Схы шеиҟәжәара, сџьыбақәа ҭацәны.
Иҭаҿаҳәа сааиуан сара сламгәа,
Адәы сықәхашәа сыҟамыз сзаҵәны.
Ирбахьаз сакәӡамкәа ауаа срылан,
Ҳааиҿаххыр – ирасҳәон ирмаҳац.
Ишахыԥац шьоук ахыԥон аҵәыргыла,–
Иажәхьеит, аха гәыла имажәӡац.
Акрааҵуеит, урҭ ауаа ирҳәо-ируа
Иара акәӡам – уеиламган иуаҳар.
Иаалырдазшәа иахьа ҿыц аҵыруа,
Ааԥынрак еиԥш иазыԥшуеит ианар.
Срыҵашьыцуеит: раԥхьаҟа ааԥынрами
Ишьҭоу – иааскьоит зегьы шәҭуа.
Изеигәырӷьо, ирымоу, гарҭа амам,
Алаҭхаџьроуп ирзынхаз уи шьҭа.
Ҭәа збаз ҭәа рыҳәҳәеит, ианақәшәа,
Уигьы рзымхеит, уаҳа даҽакгьы.
Рыԥсҭазаара мҩасуеит уажәы илакәшәа,
Ирԥырхагоу рбом џьара акгьы.
II
Ашықәс ҿыц саԥылоит сгәы мышьҭыкәа,
Џьара ԥсымышьҭыгакгьы ԥшаашәа.
Ихнаршәҭызшәа сыжәгьы сара сныга,
Саахынҳәуеит схы мбо хашәа.

28

Зегь сымоушәа иахьала, зегь сыхӡушәа,
Сгәы ааиқәҳәалан, ахара сыԥшуеит.
Иара уахьгьы, арахь еиԥш, зегьы мцушәа,
Схықәгылан гәаҩак сҭаԥшуеит.
Иҭажьында сгәахәуеит уи агәаҩахь
Арахь шьҭа уаҳа иаҭахым.
Иарбан урҭ? Ҳзышьҭоу баша ҳаҩуа,
Ҳзыргәамҵуа, иаҳҭахым, иаҳхым;
Ҳазлагылоу иахьанӡагь игәамсамха,
Иаҳмыхәаӡаз, наҟ-наҟ ҳазмырӷьацо.
Итәахьоузеи шаҟантә иртәым иамхо,
Уи ргахьоузеи шаҟантә анҭ ахьцо!..
Ашықәс ҿыц агәашәқәагь ирҭалоит
Ара иныжьтәу, инагатәым шьаҿак.
Ак ныжьушәа рҳәозаргьы ажәала,
Ирышьклаҳәуа ирыцуп иахьцалак.
III
Узаҵәӡа ушԥатәо Ашықәс ҿыцха,
Усаркьа унаныԥшылашәа унҭыҵ.
Агәысакара дықәхаӡоит агә иқәхаз,
Уаалаган уаргьы зегьы рҿыц.
Аӡәы сиабжьо џьушьап, схы сабжьо,
Сҿынасхоит агәашә ахь сыццакшәа.
Адунеи ду дазнамзаргьы, дабжоуп
Зхы згәы ақәу, иубаргьы уамашәа.
Ари дырны, иҟоу цқьа сазхәыцуа,
Сахьынҭыҵуа, имоушәа насыԥ,
Снаиҿаҳауеит иахьноугалакгьы имыӡуа,
Зҿааирхогьы абри акәхап: «Уааи, иаажәып!»

29

Измауша иоуп, даазбазаргьы, ажәха,
Иԥсы ҭалоит аҵәца днахьыԥшыр.
Ԥҳәыск дааиваиргылахын даҳкәажәха,
Даахьаԥшаанӡа дахьагазгьы дыр.
Сара сеиԥш, дуаҩызаҵәха даацәырҵуеит,
Даақәлалоит ашәак ҳәахуа ахәада.
Ԥыла имагәышьам, имоу ирӡуеит,
Ак ацызҵогь иакәым иара шьҭа.
VI
Рыжәтәын ҳа ҳаидызкылаз аамҭала,
Аха мап ацәыскын уи, арыжәтә,
Ҳаиҩызара ахылаӷьара илҭалан,
Саалагылеит сааины ҽа шьоук рышә.
Урҭгьы сҩызцәа ракәын – хаҵеи ԥҳәыси, –
Аха избац ракәызма? Сааҭгылт.
Иакәымқәакгьы сзыруит рԥа аҽадҳәыси
Дареи, рҽыраҩысҭаашәа, инеидгыл.
Ирыхәозар – ируеит аӡы уаҭан,
Ирхашҭхьеит ак шаҳзеилақәазгьы зны.
Акы рбо ҳәа иҟам урҭ рхада,
Лаӷырӡ карҭәом уқәзаргьы уԥсны.
Изакәызеи, нас, арахь исыхаз?
Ԥасатәиу? Ԥасатәи ԥсы ахам.
Сара сзымҵаныҳәо даҽа ныхоуп,
Сара схы уаҳа арахь ихам.
Ацәгьаҳәаҩ ҳәа ихьӡырҵеит ахаҵа,
Дыҵалоит уи сибаргьы аҩ.
Иԥҳәыс сара дысгәалашәалоит дҭацан,
Иахьа чҳашьа лымам ахыҭкәаҩ.

30

V
Аԥсҭазаара шцац ицоит, иссирха,
Игәықәхаха, иԥсҭыхгаха – ишцац.
Иқәкәашо ианықәу шьоук сырха,
Игьежьуеит ара шьоук рыблахаҵ.
Иҟоу шыҟоу баҵәҟьазар, уи ҟәышроуп,
Уара иузиӷьуп, иармариоит аус.
Ҳаиларгьежьуа ҳазмоу шьоукы рӡышроуп.
Аха ӡба иамкыц зегь зауз.
Зегь зауз – зегь згаз имҵарсны –
Ирҿаҳаз рзылбаамдо ихәцәырххоит.
Нахьхьи аӡәы, ҵәҩанқәак уаҟа иарсны,
Уизыԥши цқьа, аарлаҳәа дынхоит.
Зегь имоушәа анибалакь егьимам.
Аха амаҷ имоу изирхоит.
Дӷьычума-дқәычума, уи азы дыԥсыма,
Аҳәынҭқар иеиԥш, иҳәашьала, дынхоит.
Зегьы згаз, изтәызтәыз иоуп изнымхо,
Дыҟоуп уи уаҵәы дыхҵәараны.
Уара иумхо, сацхьцалак исымхо,
Дыҟоушь ииго Нарцәыҟа игараны?
VI
Сара араҟа шьҭа рацәакгьы сымчым,
Изгашаз, изымгашаз уи ргахьеит.
Аха сзымтәеит усгьы, сгәы ҭынчым,
Гәаҟра сыгым, аа, иахьеи уахеи.
Ианызба сус зламгьы сус алан,
Ианысҳәо иҳәатәымгьы, акгьы мӡа,

31

Акырџьара сдырҟьалоит, сдырманшәалом,
Идырцәгьарц иаҿыми слахьынҵа,
Аха ҟалашьа сымаӡам ҽакала,
Ԥсахшьа аман иҟаӡам сҟазшьа,
Ицо сакәӡам сара арантә сыбналан,
Сызҿыц саҿуп, иартәазаргьы сшьа.
Ицо-иаауа идәықәу ицәырҟьа-цәырас,
Лажәхырԥа сзырурц рҭахшәа,
Ирзымдыруазар – шьҭарнахыс ирдыруаз,
Сыхәда ашаха ахамшәа, иахашәа.
Ҽа бираҟк снеины сзаҵагылом,
Сиашьапкуа сцәырҵуам даҽа нцәак.
Сызлоу салаӡп, ҽа дунеик сзаԥылом,
Исзынхазгьы ыҟам шьҭа рацәак.
VII
Ара сыҟашәа-сыҟамшәа, ажәҩан
Саҵаԥшуа сгылоуп. Иаҩуеит асы.
«Аамҭоу аҵх иалаӡуоу сажәа?» –
Сгәы иааҭысҳәаауеит ҿымҭ уажәазы.
Аамҭагь сара истәым аамҭазаап,
Азқәа сеиархан иқәҳашәа ицоит.
Сзацымныҟәеит уи сара, аф асааит,
Уи азакәу ицоит, иццакӡоит.
Исзынкылара џьысшьан саԥылан,
Исзыриашара џьысшьан сзыниаз,
Исҿагылаз аацәырҵт еишьҭагылан,
Еилкаа уара нас сахьагаз.

32

Уахьгьы арахьгьы сатәымкәа сыбжьарӡын,
Цәҳәыракаҿ сцәыкәбарны скарбан.
Аха аҳауа сшаламӡша харҵон
Сыздыруаз – урҭ рҟны сыгәраган.
Уаҩытәыҩса имыхьыц ак сыхьны,
Аха ак смыхьцшәа зынӡа,
Зны санааҵхәраа ацәҳәыраҿы сӡыхьны,
Ицәгьамхо збеит слахьынҵа.
VIII
Уабацари ара зегь аншәарҭоу,
Иубо убла ианхысло ҵәыршха!
Уныԥшуеит ас быбышгьы иарҭан,
Ихьшәашәаӡа ишьҭоуп уи уаха
Агеи ашьхеи рыбжьареи аҽеиҵых.
Мракы иацҟьаанӡа ара аҳра ауеит.
Сара сусқәа даарак иҽеиӡам:
Ԥшак сыцәхалан, цәгьа сыхшәаауеит.
Адунеиаҿ зегьаҿ, иҟамшәа ԥхарак,
Мцак еиқәымшәа џьарамзар џьара,
Аҵх санаалаха, аҿаанахеит хаарак,
Кыр сахьчозар, уи ауп сзыхьчара.
Анапқәа аасыкәыршан снанагоит аҽҳәахь,
Ихәыҵрышьшьааз кәицқәак сҿаԥхоит.
Ахацәа еидтәалоуп иеицәажәо аӷаџҳәа,
Урҭ ирҳәо мацарагь сарԥхоит.
Исгәыдшыло амца шаҳәшаҳәуа,
Сахьындәылҵуа ишьҭашәу суп.
Ара зегь ыҟоуп, акымзарак саҳәом,
Исхьысуа сан лнапеиԥш иразуп.

33

IX
Избеит аҵх салаԥсо с-цыран,
Адгьыл сахьнықәшәо уаха сышьҭашәуа.
Анаашо, ианышьҭоу аҵаагь цырцыруа,
Саацәырҵып ихьааго лассы сахьажәуа.
Сахьажәуа акәым, ихьаау аргамоуп,
Ҵәахышьа амам уи, сахьажәыз.
Ари ашықәс еиԥш саамҭагь сыцәцама?
Ишыздыруагь сҵаауеит аф зысыз.
Издыруа схашҭыр бзиан, издыррын
Сара усҟан исзымдыруа, ҿыцк.
Салыҩуеит саамҭа суазырран,
Сахаԥалоит еиҭах сара қәыцк.
Уи салнахуеит сшааиуаз сызлаҳаз,
Исҿаҵәо, исыхан аҵахь сызго,
Саԥхьаҟа акгьы ыҟамшәа уаҳа,
Сҿынасхоит, гәаныла, сгәагәо.
Амза аԥҭақәа ирылоуп ахала,
Иаацәыҵлашоит жәҩангә ааимҟьашәа.
Ишсымпыҵҟьара акы сахьынҳалоит,
Сагьагоит ара сара ашәа.

Адунеи ҭбаа, адунеи ду ҭшәахазшәа
Сгәы ишабо, сшабо, сгәырҩаха,
Сара аҩныҟа сгәарлашт уахазны.
Аха схәыцрақәа еилалан уаха,
Еидара хьанҭак сзаҵымҵуа саҵоуп.
Сахьынтәаауа исхьынҳалаз рацәоуп.
Ашықәс ҿыцха урҭ сыман сабацо?
Ак аҵкыс, сыԥшын, ҽак еицәоуп.

34

Адәы сшықәыз истәым сацәхасуа,
Аҟармеиԥш уи сыкәшеит убас,
Иснарбом ари ажәҩан казказуа,
Саиааихьан, сзаиааиуам, аф аст.
Хьӡы амоуп, иаакылсын – ҳьӡы амам,
Иалаҵәеит, иалаӡҩеит сыхьӡ.
Дмаалықьны арантә уаҩ дызцама?
Исыхьма, нас, ара уаҩы имыхьц?!
Аха усгьы сгылоуп исыгхан,
Гәырҩак саганы, исхаԥаны.
Сеиҭаацшырҵып угәахәуоу смаалықьха?
Умшәан, уажә сшыҟоу баны.
ХI
Сышԥаҟоу, сышԥану иахьа, нас?
Амца сыҵацеиуа, схышхыҵ.
Сираны сыҟан, сихьаназ
Сеиҭеиран сыҟоума ҿыц!
Сыҟоуп сшыҟац, зны сшырбаз,
Сымҽыӷзаргь, сҟазшьа сҟазшьаны.
Амҩан сызҵысуаз сахырԥаз,
Саауам арахь уаҩ джьаны.
Ашықәс ҿыцха исырҿыцуам,
Саатәазар исхасыршҭша схаршҭ.
Аха исмырӡшагьы сырӡуам,
Исымоу мыцхәызаргьы, сӷар.
Ашықәс ниакәкәа ицазаргь,
Иасымҭеит арахь сызлаауаз.
Сахьымӡа акы нхазаргь, сахьӡазаргь,
Сцәа иалоу алымҵроуп насгь.

35

Уи ԥсҭаҵагаха исыцӡаз,
Иарныҟәоз, сшьа еиланаршуаз.
Ашықәс ҿыц, саҟара сыцҵа, –
Унгылозма ицаз, – уара уцаз.
ХII
Сызаҵәра салнагап иааиз,
Ажәҩан исхажьыз сыхнахп.
Егьихьшам уи, зых иаиааиз,
Иаԥхьаҟа днеиуеит еиҭах.
Иаԥхьаҟа днеиуеит агәымшәа,
Икарыжьны, игылаз еиҭа.
Ԥсышьацәгьа ирҭон ирнымшәаз,
Ишьҭарҵон иусқәа еиԥхьытта,
Мариала ириҭар ижәылоз
Данызхуаз, ианыхшьа змауз.
Ара дынхоит шәара ишәылаз,
Икажьны иаԥырымҵуа зус.
Ашықәс ҿыц иалыԥхо гәыӷроуп,
Агәыӷра хаауп, мра шәахәоуп.
Ианыхтәу аныхроуп, аԥыхроуп
Ашықәс ҿыц ааира зызҳәоу.
Ашәхымс иаахыҵуа Аҿыц ауп,
Уааҳалагыл, уааи, игәаӷьы.
Аха, иссирми, сшәа-ӡыӡо,
Сгылан сыԥшуеит Уаҵәахьы.
2013
***
Урмыхәозар, иухан ԥхьаҟа узгахуада!
Сара абри сазхәыцуеит ес аашар.

36

Сыҽсырӡыр, исышьҭалап зугәахәуада!
Исзырушагь сеидру саарыԥшаар.
2013
АЛАСБА
Ишуа ашҭа инықәлеит аҷыӷәҷыӷәҳәа.
Агәашә ахь иҩит, уахь уи акы абоу.
Аԥшәма иааизхьапшит уаргьы усыхә ҳәа,
Иазыҭрысуеит ацәаҳәа ахьахарԥоу.
Иусқәа рахь днеиуеит усс имкыкәа,
Имырбакәа аԥшәма аҽзашьуа.
Даанаԥшы-ааԥшын, акымзаракгьы ыҟам
«Узыршәазеи ашәаргәында, уара ажьа!» –
Наҟ даԥырҵуеит уи абасгьы иҳәахын,
Днаҵаҟьашәагьы иун уа аласба.
Ицон иара агәашә ахь, арахь иаахуан,
Игәаҟуа ак амба, акы аба.
Ианазхьамԥшӡа, еиҭашуа аҷыӷәҷыӷәҳәа
Инылатәеит инеины уи агәашә.
Хьаасгьы иаман, зегь азеиԥшны, ашьшьыҳәа,
Аҩнаҵаҟа иахьыцәаз уажә алажә.
2013
***
Дҟамлоу имҩа дшықәҵатәу здыршаз...
Аӡы ықәкьаса инеиуан адәы.
Саргьы сихагылан арыцҳа даныржуаз,
Утә сымамкәа уа шьҭа, ҳәатәы.
Адгьыл аӡы ықәын, адгьыл аӡы ыҵан.
Дҩықәтәарц дҩеихазшәа збахит аԥсы.

37

Иаԥхьаҟа ишьҭаз саргьы сацәшәа-ӡыӡон,
Сцар сҭахын сара арантәи лассы.
Ак сыцран исыцрымҵуа, ихьааха,
Сшаанагаз еиԥш, исыхан сагон.
Сааскьахьан еиԥш, сааҭгылан санаахьаԥш,
Сышьҭахьҟа дсышьҭалан дааиуан... Сарион.
2013
АЧЫМАЗАҨ
Иаасыдмҵаалт, сыԥсхьазаргь рыздыруам.
Исымаз дара ракәызҭгьы хәшәыс?
Ӡык ихықәхалт рҿанаарха – изыруам.
Ирзыҟалеи уахь мықәшәатәыс?
Избомызт урҭ асҵәҟьа ихароушәа,
Ираҳарын сыбжьы насыргар.
Аха уи сызҭкаауам, иагьроушам
Дыррак, ара ас сышьҭахар.
Иаасыдымҵалт, сыԥсхьазаргь рыздыруам.
Исыздыруам иахьа закә мшу.
Ӡык ихықәхалт рҿанаарха – изыруам.
Инҵәаша, сыԥсуазар ҳәа иԥшу...
2013
***
Сызлоу рнаҩс уаҩ иҳәа смаҳауазар,
Изымбозар саԥхьа игылоугьы рнаҩс,
Сара ара сыҟаӡам усҟан, иауазар,
Субаргьы сумбазшәа унасаҩс.
Сызну ари амҩа сабаго?
Мышқәак ааскьоит ицәқәырԥо.

38

Анцәа иумҳәан аамҭа сардагәо
Сарлашәуа, иҟоу-иану снамырбо!
2013
НАСЫԤ ДАК
Ҩнык сыҩноушәа зызбазеи хыбда,
Сшындәылҵра ашәқәа еимԥааны?!
Адгьыл сыҵыууаа идәықәлеит насыԥда,
Ажәҩан схамҳара џьушьо ибганы!
Иашьҭамда, иазыԥшымда, изҭахымда
Насыԥ лашак – са сзы ихарахеит.
Сшааи-шааиуаз, схы ҟасҵон снасыԥдан,
Снасыԥдан иара ус сагьынхеит.
2013
АЖӘҨАН АХЬ
Скарахазар акәхап ажәҩан сшалаз,
Иааизар акәхап уи амш, уи асааҭ,
Сымҵәыжәҩақәа еидыԥсалан ҵаҟа сҭалан,
Адгьыл сықәҳарц сҿыласхеит аԥсаатә.
Сыԥсаатәын сара усҟан, сагьуаҩызааит,
Сгәы сыҵасуа аҳауа еиҩсырффон.
Схьыдыҩрны слеир, афы рмысааит,
Исзыԥшуаз алажәқәа реиԥш сырфон.
Ргәы иалан ажәҩан ахь сахьҩеиӡаз,
Аԥша ҟәашқәа хчыс иҟаҵаны
Сахьҩықәтәаз, снарылкьшәа, скәаҩӡа,
Иагьсыҵаԥшуан шьоукгьы ргәы цаны.
Амза атыҩ иакызшәа, урҭ аҟәҟәаҳәа
Исышьклахысуа рҿаархарын, маӡа

39

Икьачаӡа аӡәгьы иҟьахуан иаҳәа
«Имуазар, уца, – рҳәон, – уца.
Уахьымаара, ажәҩан гәышҵа улалаӡ!..»
Иааизар акәхап уи амш, уи асааҭ,
Сымҵәыжәҩақәа еидыԥсалан ҵаҟа сҭалон,
Адгьыл снықәҳарц сҿыласхеит аԥсаатә.
Схьанҭахахьан, саҵарҵазшәа алу,
Сымлеир амуа сҟалахьан хагәха.
Аҿаанахеит убасҟан ажәҩан иалыҩ
Ажәа заҵәык хызаҵәха: «Уеиха!»
«Уеиха!» – иҳәеит сызҭахыз аӡә дсықәхәаан,
Аха сааихьан – алада ладан.
Ажәҩан ахь сшеихоз адгьыл сықәҳан,
Уаҩ дысмыхәо, сҟәыбаса сышьҭан.
2013
***
Сгәы арахәыцқәа рххацәазар,
Ирацәахазар сыпсы ҭызхуа,
Иҟалап адгьыл сықәхацәазар,
Исызнымхазаргьы инысхуа.
Амш исанаҳәоз смаҳазар,
Имҩасзар аҵх гәыҭҟьаган,
Саазлагылаз сашьаҳазар, –
Сара сымҩа џьаргьы инагам.
Ицазеи иааиуеи санрыбжьаха,
Ҳзеилымҵуа ҳзеилахазеи?
Сеиҭагыло сеиҭакаҳаргь,
Ахыргәаҟра зысҭаххазеи?!
2013

40

***
...Абарҭқәа зегьы ыҟазу иҟамзу сазҳәода ирҿыцны,
Рыгәра сзыргода иахьанӡагь абас зыгәра гам?
Сцар сҭахуп уажә сызлаҳаз зегь срылҵны,
Ҩаԥхьа сҩашьан схы смырхар мҩа ахьгам.
Санылахьан саргьы убас зны акы, имҩамыз,
Џьаргьы игамыз, исоуз мҩаны ишьҭаҵатәны.
Аҽыснаҭомызт уи, исрыцқьон – иауамызт,
Сызҵомызт, сзаауамызт, садхалеит баша сытәны.
Аԥхӡы сылхәаҭа, аҳауа сзымхо сахьгылаз,
Сгәы кыдбан ицон, сҿажәкны мацара сыԥсуан.
Сзыдхалаз ишсылнахра исылнахт исылаз,
Сгазҽазуан сахьгылаз, убас еиԥш сааԥсан.
Сахыкәшан цашьа смоуит сахьцашаз,
Сылхеит, сеиҭалхеит, саргәаҟит ажәырҭ.
Амш иснамҭеит, сахьымӡеит сахьнеиуаз сзыхьӡашаз,
Иҟалон сара нас сажәра аанӡагь сажәыр.
Сызмыртәаша ак сыҵас инеиуан, сартәомызт,
Исзыԥшыз срырҳашәа сажәнаҵон нас.
Зны-зынла иҟоугьы збомызт, иҟамгьы збомызт –
Ԥхьацаран! Уи акәхап аранӡа саазгаз.
2013
***
Анышәынҭра агәы ҭаҳазшәа ԥхыӡ избахын,
Ҩаԥхьа арахь саақәлеит, ашьыбжьышьҭахь.
Еидарак еиԥш ишьҭасҵахьаз сахон,
Инсыжьыз арахь еибарыҩуа исышьҭан.
Исышьҭан, иааины саԥхьаҟа иаагылон,
Аҽыкәашеиԥш зҽыззеиқәымкуаз мышқәак.

41

Акы сацәцон сышнеиуа, ҽакы садыԥсылон,
Сцәын скәытрабааха ҽазны қәак.
Асы сылан, зны аҵаа иарӷьаҩуан,
Лыбжьгьы сышьҭан сахьцалак сызхыз:
«Ахьҭа уакып, ахьҭа!..» – уахьынтә иааҩуан,
Зхьаа хьаа агымхаз аԥҳәыс,
Уи аԥҳәыс, сара сан еиқәышла,
Аамҭа еикәшара исцәалаӡыз шьыжьык,
Схәыцрақәак хыҵны арахь исыжәлан,
Исаҳауамызт лыбжьада даҽа бжьык...
Лҽылаҳәан адгьыл хьшәашәа – лхыза,
Иҵӡозеи, саԥхьа диоуп абраҟа сан.
Исаҳарын илҳәарц уи илҭахыз зегь,
Аҿаалырхар ажәа заҵәык: «Нан!»
2013
АНКЬАТӘИ ЧЫНУАҨЫК АМҨАН ДААСԤЫЛАН...
Снаиаҩсыр ҟалон, иҿанааиха, дсымбазшәа,
Аха среиԥшхар сҭахымхеит егьырҭ.
Инаиҿаҳар, шьоук дәықәлон инԥазшәа,
Аԥсышәа иарҳәомызт анкьатәи рдыр.
Иқәнагоз ыҟан – ихараз рацәамыз –
Иҭо уҿааухар урҭ уажә хҭынҟьас,
Дызнылан дааиуаз амҩа дакуамызт,
Дыҟамызт царҭагь иоуран, аф аст.
Арахь, шаҭашьагь имазма агәықәха,
Душьрын дызлажьыз агәам уртытыр.
Дааиуан деихәлаҳан уи, даараӡа игхан,
Иқәымкәа дцәырҵуан дахьнеилак ҳаҭыр.

42

Ҳаҭыр иқәмызт дҩеины дахьнықәтәаз,
Изырҳәо смаҳацызт уи ҽеи,
Ӡыршын саниднагала, зны, исықәҭәаз,
Саазаламгылеит сахьнеиз идунеи.
Дҩеихар, духыҳәҳәо, дхаззала дгылан,
Дахьынатәаз дтәан уи иҽырчны.
Ихы сирбалахуан усҟан зегьрыла
Уаҩ дызмыхәо аӡә иакәны, дымчны.
Иццакуаз ашәаҿ акраамҭа диргылон,
Уаҵәы шәаа ҳәа ишьҭуан шьоук ахьааз.
Ирбгахьазшәагь иҳәон зны атәыла,
Иеиҭеиҳәон иҟам-иным, дзыниахьаз.
Игәы иҭаҵәҟьоу уаҩы изаиртышам,
Дыҵоуп рҳәон уи иаҟара анышә.
Даннықәла, дахан игон аҵарҭыша,
Русқәа еиқәырҽаҽо шьоук ылхалон ишә.
Дынхеит-дынҵит ачынуаҩ деихбаалан,
Ақалақь иалыҳәҳәо игылан ихан.
Дцар иҭахын зынгьы арантәи дыбналан,
Ихы абахҭахь ихьӡаз идырхан.
Аха дрыцәцеит урҭ, ҟанҭаруазшәа икәшаМыкәша иртәахьан иара итәқәа.
Ируазма урҭ ҭакар бааԥсык иқәшуа,
Дцәылар ҳаргь ихамыргылакәа ақәа...
Ақәа сцәылан сцон сыццакы-ццак
Уи данаасԥылаз. Сгәеиҭан, саанҿаст.
Аԥсшәа сеиҳәан, иҳаргь ду санныҵеик,
«Абас уҟан, – иҳәахт уи, – уанҿазгь:

43

Уаҩы унаиаҩсны уцомызт, думбазшәа...»
Даасеигәырӷьеит, даасҿаччеит, дааԥшит.
Дсыдгылан уа дсашьазшәа, сиԥазшәа,
Зны дааканӡазшәа збахын, дышәҭит.
«Узбар сҭахын, – иҳәеит нас, – акрааҵуеит,
Аха усыргәамҵыр сҭахымызт рацәак,
Аха умамзаргь, маҷӡак саахьаҵуеит,
Абзиоуп сзышьҭоу сахьцалак...
Уара судыруа џьысшьоит... » – «Уздыруеит...»
«Исзашшуа исышьҭаз сылбаарҳәеит, иубоит,
Аха сара аӡқәа зегьы срыруеит,
Сиаша сыман...!» – «Урырп – иҭабоит...»
«Уаргьы уаатәазар урҭ ҭабахьоушәа,
Исыҵабаӡазшәа аӡы... Ухы умжьан...»
Аӡәы уидыруашәа, аӡәы уибахьоушәа
Ушыҟоугьы...» Сааҭгылт, сааԥхашьан.
Сыԥхашьон, иҳәатәымыз ҳаҿын уа,
Имаҳашаз иаҳар – ӡҭахысрахон шьҭа.
Дымшәа-дыԥхамшьа дгылан ачынуаҩ,
Анкьатәи аӷьыч, жәларык рхада.
Ииуа, ииҳәо, ихырқьиага схымызт,
Исҭахымызт ажәакгьы саҳар.
Аха иара сцар иҭахымызт,
Аха иара иҭахын игәра згар
Зыгәра сзымгаз данықәтәаз, данылбаах,
Сзыдгыларан сыҟам ахаангь...
Ааигәа зны анкьатәи игәылак данылба,
Илеиҳәон дышлеиз, ишиҭиуа ихангь.
2013

44

***
Исыдгылазшәа... Ус уаҳазаргь,
Уржьагәышьеит уара, Сыкәын.
Зегь акакәын, сыркәаҳазаргь,
Срыцәгылан, амҩа сықәын.
Сышԥеиԥшыз сназхагылаз
Аҵыс ԥшқа – аҽарххон.
Амҵәыжәҩақәа ԥҵәан уи, рыцҳа,
Аха ажәҩан ахь еихон.
2013
***
Иухҟьашо амҩа уанхалаанӡа
ухы узахәар – убналар –
Хараӡа иузеиӷьын:
инаухыԥаларын акы уаԥсазшәа.
Ражәа уалам, рашәа уалам, акгьы уалам
Уара шьҭа, маҵуракгьы; џьара урбазшәа,
Аха уи аахыс ома ҵуашәа, уаныҵуеит
Зны уахьаныз,
инхьаԥшны иаахьаԥшаанӡа уӡуеит.
Уааишьа шԥаҟазшь?
Ацашьа уақәымшәо урылоуп.
Иуҳәо иара акәым,
иууа иара акәым – уажәӡазаап!
Уҩызмалақьӡа зны урылан –
зегь шыршәоз аурылоуп,
Уажә иухәаԥшуа ирбо:
узлаҟаз уеиҵазаап.
Иџьоушьаша ари:
ауаҩы ԥшьагьаҭха ду уҵандрахха
Уаарылахеит!
Издыруадандаз уоурагь зыркьаҿыз...

45

Иауа-иашәан акы уалаҟам,
Иагьрымам уажә уаха
Уназцыло иумада?
Унеила, ухы заҵәык уацыз.
Ухаҵкы казмыршәуаз,
Иушьклаҳәуа иуцыз, абаӡи, –
Адунеи амаа анукыз уааигәара иҟаз?
Изрырҳаз закәызеи,
Урҭ зегь рышьҭахьҟа ихьаҵит,
Уҿанаауха арахь уара, уқәлан, аҩныҟа.
Аӡәгьы игәалашәом шьҭа ухаҵкы анкадмыршәуаз,
Иангылаз рыбла ҭырхаха иуҿаԥшуа.
Шҳамызма, ухәыцуеит, урҭ усҟангьы иудыржәуаз?
Аха иумжәит...
Иагааит, зегь амаз аԥша!
Ушьҭахьҟа ухьаԥшыр,
Уеилазгаша ракәӡоуп иубарҭоу,
Еихьыс-еиԥысуа еилоуп,
Ус бааԥсқәак хәшьадуа.
Ирылшар,
Бжьара-быжьҵәа еиҩыжааны уарҭап,
Ҟәарак уқәдыршәып ма,
Ԥсыӡк еиԥш, уԥатԥаҭуа.
Ианбатәыз иубазҭгьы, иараби, амҩан узлаҳаз,
Ианҳәатәыз иузҳәазҭгьы, уҩагылан, уа иҳәатәызгьы,
Акраҭахызма уусқәа рырҽеираз ара, уара, уаҳа, –
Умч анумчыз, усҟан, зегь рыла уанҭәызгьы!
Лада-ҩадантә иаакылсуан арахь игәыбзыӷӡа,
Ушыргазгьы убоушь зны рхы уҭарԥаны?
«Арҭ сахьрылоу сара ахааназ егьсыхьӡом!» –
Умшын агәаҟ, иҟоушәа иҟам баны.

46

Ихәмаруан ублақәа шааԥшуаз уандырцәа,
Уахьымцоз уанырга, иахьаатәым уанаарга.
Шьҭатәи башоуп, –
ак ураашоу сыздырцәом, –
Зыгәра узымго, ухаҵоуп, уааи, агәра га!
Ушхагахара ухагамхазар уанҿыха,
Иумбаша ануба, уанрылҵ узыԥсахыз
Арахь, уара угылоуп уакызшәа аныха,
Уаазеиҭамҵуа, изакәызеи узԥахыз?!
Ари адунеи

иҩым ажәабжьуп, иҵам жәеинраалоуп,
Уалагылоуп џьара уанҟьа,

џьара уанԥазшәа.
Иухҟьашо амҩа уанхалаанӡа
ухы узахәар – убналар –
Хараӡа иузеиӷьын:
иухәаԥшларын акы уаԥсазшәа.
2013
***
Рыцҳарагәышьоуп убла иамбо
Адәы уаақәхар. Амшгьы ҵхуп.
Адгьыл шәҭуам, аӡқәа ҭамбо,
Анарцә уԥхьоит – уаҭахуп.
Уара узыҳәан амра гылом,
Амзагь гылом, иҭашәом.
Асас иааиуа узиԥылом,
Шәара уаҳа шьҭа шәеиқәшәом
Уззыԥшызи иузыԥшызи.
Уусқәа шьҭоуп, ишьҭахаӡеит.
Уԥсҭазаара мцакы ахысит,
Иниагәгәа умшқәа цеит.

47

Аҵх хьшәашәа уалагылоуп.
Амш иааиуа уазыԥшым.
Иссирхаргь уи зегьрыла,
Имшым, уара иутәу мшым.
Инеиԥушьуеит ицази иааиуеи,
Уҿажәкуа угылоуп, ушабо;
Уззымиааиуа акы уаиааиуа,
Убла иамбо угәы иабо.
2013
75
Сиижьҭеи 75 шықәса ҵызар,
Сзеигәырӷьаша дыррам исауа.
Иҟалап ари ажәабжьгьы мцызар,
Сыԥсҭазаареиԥш иалазар ҳауак.
75 шықәса! Иагым, иагьацым,
Снеины салаҳаит ӡыжьк еиԥш.
Иџьасшьом еидара хьанҭан сахьаҵоу,
Иџьасшьоит ныжьшьа змам ахьынсыжьуа.
Ицарц ргәы иҭаму, исыцрыхоит,
Сеикәадыргьежьуеит убас еиԥшгьы хҭысқәак,
Ара сыҟаӡам, иахьсыхац исыхоит
Сызшьаҳаз, инымҵәаӡо сусқәа.
Исԥаҳало, истәым сҽырцәыҵәах,
Сышцац сцалар сҭахуп, ҽа мҩакала.
Снарылҵәраауеит иӡыхәашьха исхыҵәо,
Сзыргәыбзыӷуагь, –сырзымжьац, – сырнаалом.
Сыҽрыцәсырӡуеит, саахамҟәалазт уаҳа,
Мци иашеи мариала еихҭнызҵо,

48

Сахьнавсшаз, сахьҭамҳашаз сҭаҳаит,
Исымаӡамкәагь сеиҭацәырҵт ирцәыӡӡо.
Рыгәқәа еилахынҳәуазаргь, рҽеиуатә,
Шьоук неины итәоуп крахьырзалго,
Сара уа ахаан ак сзырҽеиуам,
Сара уаҟагь исықәыӷәӷәоит суалқәа.
Исҟазшьам сҟазшәоушәа исырҿыцуам,
Уаҵә ҽыԥныҳәак сызҭо сҽысзаҭом.
Ишыҟоу збозааит акырџьара исцәыӡуа,
Сыкәа ак ҭасҵом, мап, сара стәада.
Сара истәым ахьӡи амали
Анцәа исумҭан шысҳәо сымҩасуеит.
Агәымхақәа рхеилак саламызт, салам,
Исхагылоу ари ажәҩан казказуеит.
Уи саҵаԥшуеит схы шьҭыхны, сеиџьыԥӡам,
Снышьҭалар, сыцәоит сраҳаҭӡа.
Рымԥан сзықәлом, иахьеибажьо сҭыԥӡам,
Схи сареи харакгьы ҳадӡам.
Исылымшаз сылшазшәа сҳәомызт,
Сцәырган сҟьаҟьаӡа даҟьак санымызт.
Ара сыҟоуп ҳәа сгылан сыҳәҳәомызт,
Сус дырны сааиуан – саҿымыз.
Ауаа ираҳарц сықьуамызт аҵҵыҳәа,
Идсырбомызт уажәы-уажәы сыхәжәазшәа.
Анцәа исиҭаз абриаҟара нҵы ҳәа
Нысҵырц саҿын, сагьаахьамҵуа сшәазшәа.
Сиижьҭеи 75 шықәсы ҵызар,
Сзеигәырӷьаша дыррам исауа.

49

Иҟалап ари ажәабжьгьы мцызар,
Сыԥсҭазаареиԥш иалазар ҳауак.
2013
***
Амаалықьцәа срылаз џьысшьон, сҩашьама,
Избан, уара, аџьнышцәа сызрылахаз!
Сгылашьа ргәамԥхама, стәашьа ма, –
Атәаха сырҭом урҭ, агылахагь.
Сара исыхәом, дара ирыхәом, иараби,
Иеиқәдырҽаҽо абааргари, иабаргари?
Рысабицәагь дара ргара игарами,
Иҩагылар, сара сзыҳәа ирарҳәари?
Амҽеи иитәу иара изынгьы дҽеихарым,
Уи ииааӡаз иара иахь дымцашеи нас.
Дхагахар, имч иқәхарым, дҿеиҳәарым,
Дҿеиҳәаӡаргьы... Илҵуа башоуп нас.
Аџьнышцәа зегь хагахоу, иеибарԥалоит,
Иеиҵарҟәаҟәо уаҵә ара иаргамахоит.
Имаалықьцәан ана-ара ишԥарбало,
Ҽаӡә ианамхогь усҟан урҭ иранахоит.
Саргьы срылоуп еихан наҟ ирцәыбнало,
Снарылаӡуа, сызрылымҵуа срылахоит.
Амарџьа, анҭ имаалықьцәан ижәбало,
Рхы иаасуа иааины иаашәхагылахуеит, –
Шәызлаҳаз рӡыхәашь уаҳа шәзалымҵыр,
Шәҵысхәха иасуа ԥшак шәзацымцар.
Шәызтәарызеи, уара, уа, шәахьаламӡо,
Иусгәышьам шәызлаҟоу акы нашәзацымҵар.

50

Аџьнышцәеи амаалықьцәеи, иараби,
исзырбозеи изеилымҵуа идәықәушәа.
Амаалықь игара аџьныш дгарами,
Уи дааԥшуеит сара сахь дмаалықьушәа.
2013
***
Сцаргьы сзымцо, сымцар амуа,
Сгылоуп мҩакы саныԥшыло.
Џьаргьы сагом ари амҩа, –
Инаныӡла ицеит ианылаз.
Иҟаӡами ҽа хырхарҭак,
Иабацо зегь еижәылан?!
«Уҿааха!» – рымшуп сгәарҭан,
Срыхәаԥшуеит сара сгылан.
Сеибанарфоит урҭ ахьыӡуа,
Иаазеиҵыхран иҟам сылахь.
Усс исымоузеи, саахәыцуеит,
Изхабгахьоу уи атәылахь?!
2013
***
Исҿаҳаз сыриааины сааизар аранӡа,
Сеилазго снарылсны снаскьап даҽа маҷк.
Аамҭа аамҭа цәгьазар акәхап, сыргәамҵуа
Адәы сықәнархазар абас сара, Маџь.
Сыԥшын, саԥхьаҟа акырџьара сырроуп,
Исгәыдыҽҽало снарԥылароуп ҿыц.
Маџь, уа узыҳәан иҟоу кашырроуп,
Хьаа уаргәамҵуам, иумаӡам цәыӡ.
Ахаан сгәыҵха гәыҵхан иуоуӡом,
Сыблақәа ирхысло узгәаҭом, сашьа.

51

Нцәа думамзар, дыҟам ауп, дхоуҵом,
Уашьрангьы уҟам, издыруеит, сызшьуа.
Иҟаларын сара инысҵыргь акырӡа,
Саауазар зегь сзеиԥшны, ушаауа.
Аха усҟан – сыззыршаз сыздырӡом,
Аха усҟан сырцәыӡт ауп ауаа.
Смал агарҭа сымамшәа сгылоуп,
Исызсырхан амаҷ, зынӡа амаҷ.
Исхашҭызшәа сыҟоуп усҩызоу, усгәылоу,
Уара џьаргьы уҟаму, Маџь?!
2013
***
Еилашәа-еилыҵуа, имшхо, имшымхо,
Сналагылеит сааины ҩаԥхьа март.
Дарбан, иарбан схьазырԥшуа, исымхо,
Ҳаҟамшәа шызбогь ҳаибабартә.
Рыжәтә ымжәкәа сааиуанеи, сашьума,
Сшьапқәа еилаԥсо зызбазеи, сажәӡоу.
Схы сзымҩахо, убас сгәы ҭашьума,
Сарааԥсаӡоу искыз – ишьҭаҵоуп.
Ажәҩан ааихыкканда, салаӡында,
Сызлагыло сыламӡо саашәеит.
Иҟам ыҟоу џьысшьахит, ҳаицында,
Иааҳәны ахы исцәықәгылт адунеи.
Избахьаз избац ракәым, иашан,
Аамҭа иареицаҟьоу, сзырҿаԥшуам.
Ааигәа слымҳа иҭаҩуеит исмаҳаша,
Скаҳаит изымбашаз сахьҟашан.

52

Дарбан узыргыло иудыххылан,
Дузыԥшаауам, дыҟам узҭахыз.
Икылужәаргь ушнеиуа аҭӡамц хыла,
Уахьнеиша унеиаанӡа днаухысп.
Март еиԥш сеилашәоит, сеилыҵуеит,
Икасыжьыз шьҭыхтәуп, ҳаилгақәар.
Уаҳа иамур, сара наҟ сыҽсырӡуеит,
Ишсышьҭоу еилашәа-еилыҵ – март.
Сабалахеи, саргәаҟуа, имартны, ижәахан,
Исымширан, иԥсҭыхган, сеиларҩынт!
Шәара арыжәтә аныжәжәуаз ара шәахан,
Сахьаанагаз, сахьагаша схын.
Сара истәым, сара истәу, мартхеит,
Саагылазар уаахымкәеит, усхьыкәкәоит.
Усиарҭахьеит, устәарҭахеит – усҟәардәхеит,
Суҵалангьы снеиуеит – снагәагәоит.
Зны уреиӷьын, уреицәоуп – ҳаилыҵын,
Исылымшеит – уеихсырккарц саауан.
Амшцәгьа иацәшәаз уаҩгьы дсыцым,
Амала, уи дсыцзаргьы ауан.
Санзалымҵуа иара салимгашаз
Илаӷырӡны исҿыҵкьасало март...
Аԥсҭазаара шԥахаау, уара, ишԥашоу,
Уеиқәнархап уанажуагь, агәра угар.
2013
***
Исымам сымам, исыҭоугьы сыҭоуп,
Сызлашоу салашоуп. Сшәеиҳам, сагьшәеиҵам.

53

Издыруеит, исхашҭрангьы сыҟам исыду,
Саахәам, сҭиӡам, џьаргьы сыргаӡам.
Сааигәа игылаз абнахь ианеихоз,
Рыбла аныхҩаз ибатәыз анбатәыз,
Исмоузаргьы сахьнеишаз анеиха,
Сырзыҟамҵеит амҩангьы тәыс.
Ахьӡ иашьҭаз ахьӡ рзынсыжьуан,
Амал иашьҭаз ирзысшон амал.
Сажәа зегьы ираҳацәҟьара џьысшьон,
Саауан сасуа, сеиҭасуа асаркьал.
Сынкахәыцуа саауеит уажәгьы аҩныҟа.
Аԥшаҳәа саван иахьантәарак сзаҵәны...
Саныҟаз саазмышьҭуаз снарылсны, саныҟам
Саакылсра џьысшьоит сара зны.
2013
***
Аԥсуа ибызшәа имаҳазар аԥсуа,
Ишьҭахазаап ҳусқәагь еиԥхьытта!
Еилибакаашьа ҳауран ҳаҟаӡамзаап
Уара алада уцар, сара – ҩада.
Даҽа тәылоу џьысшьоит уара утәыла,
Сналаԥшын, сыблахаҵ гьежьит.
Узымҵаныҳәо абаҟа издыргылом,
Уажәеинраала ззукызгьы дыршьит.
2013
***
Сызрылымҵуа-срылҵуа – исзынмыжьуа,
Сҿынасхон сықәҳа. Арахь саахынҳәуан.
Срылагылан зегь сылаԥш нархыжьуа.
Изуша зуан уа, исҳәашаз ҳәан.

54

Сҿамыз, макьана исырхашаз рхамызт,
Еидкылашьак рыҭо иаазгон сара стәқәа.
Аамҭа иамбжьаз, заӷәра зҿарххамыз
Ҽуран срықәызшәа збон хара адәқәа.
Ажәҩан ахь иҟан адгьыл иатәымыз,
Исҭахын сара урҭ уаҵәазы.
Сҿамыз, сҿа, гәыӷрала сҭәымыз,
Сгылан аҳәалыҳәа исықәнауа асы.
Зны сыԥсылмыткуан, зны исхаҵаауан,
Сеилнаршәаауан исҿашәышәуаз ԥшак.
Аеҵәа срылан, амза саҭаауан,
Ишысҭаху сасуа сдәықәушәа ашақә.
Аҵх сахәаҽуан, аԥлакь еиԥш ишымыз,
Сзынгылаз амҩа – сзымгоз, саазымгоз.
Аха усгьы сара амш сазыԥшымыз
Ахара асаркьалбжьқәа ангоз.
Сыҟан адунеи ду ааҳәрызшәа,
Аха нас, – ҳашҭа сааҭал, –
Избалон аԥшақәа схыҵны ицарызшәа,
Иасыр даҽазнык асаркьал.
2013
***
Уҭахызар уеиҭаатәа уахьҵәыуо,
Иаахынҳәны уи уаԥхьа иаагылом.
Уара идыр сзазхьаԥшуа уажәы-уажә
Сышьҭахьҟа инсыжьыз – иааҵшәаӡом сылаԥш.
Ицаз цеит, уара, иҟам ауп уаҳа,
Ахы унапы узнықәшьуам, уазхьааӡаргь.
Ухықәгылаз атыша иахьҭаҳаз,
Ажәақәакгьы нахуҳәаашт, иуаӡар.

55

Иузыргьежьуоу уазгәааны уи, уақәхәаан.
Ма уҽкажьны уаҳәар – уҽырхаан?
Аха ицаз згарызеи, мшәан, иқәҳәан,
Уқәгылазар араҟа иуасхырхан!
2013
***
Џьара ианхало,
џьара ианыҵуа сышьҭа,
Скаҳар сгыло,
снеиуеит зегьы рцас, –
Сзацәымцо саԥхьа ишьҭоу,
Исхамышҭуа сышьҭахьҟа инхаз.
2013
***
Шәарбан, уара, сыҟазаара иаргәаҭеиуа,
Ихыҵны арахь исыҵало аҩарӡ?!
Сцарц смааит сара арахь, адунеиахь,
Сықәшәмыргылоз – смааит, уара, сцарц!
2013
***
Ажәа дуқәа рҳәеит иахьихагылаз,
Рҿаԥхьа иқәыз иԥсыз рахь дрымԥхьаӡеит.
Дрыман ҩызас, дрыман ешьас, гәылас,
Иҟоу рхашҭны иҟам ахь ицеит.
Рҿынархеит нас икәыба иаҵагылан.
Ихьамԥшӡакәа анышәынҭрахь ицон.
Ицәа ихыхуа амҩан ҳәынҵәак илан:
Ахааназ ӡы дазымыӡәӡәо дҟарҵон.
2013

56

АНИ
Ани гәаҟрак дақәшәеит, уанаџьалбеит!
Ҳада ԥсыхәа имамзар, сашьа?
Иацызны зегьы ишырбоз амца далԥеит,
Иаха аҵх далаӡан дгьежьуа.
Ари амш игылаз даламӡында,
Даламшәанда дзалымҵуа ҽа ҵхык.
Изыруа ҵабыргында, изырҳәо мцында,
Диоунда дҿызхуа ма ҭахык.
Изызбозеи ара ҳала хҩоушәа,
Иҟоу шыҟоу уаҳа иҳамбошәа:
Са сдагәоушәа, уара ухжәоушәа,
Арҭқәа зегь неицылан дыргошәа.
Дҳалагылаӡамкәа, арахь дҳалагылан,
Дыҟан – дыҟамызшәа ҟаҵаны,
Ҳабацо ҳнеишьҭаҳауа ҳара, мшәан,
Ҳаҽҭыгашәа, ассир, ҳаҽӡаны!
Дызларыжьыз амца, аа, деиҭалԥеит.
Иахагь аҵх далаӡан дгьежьуа...
Ани гәаҟрак дақәшәеит, уанаџьалбеит!
Ҳада ԥсыхәа имамзар, сашьа?
2013
***
Адгьыл хьшәашәа, судумкылан.
Сара ара сҭахуп, сахьыҟоу.
Иагаџьара стәап, сгылап,
Иагаџьарагь сныҟәап.
Избаз маҷым, шаҟа бамзеи,
Ирыхьӡамзеи, ҳаи, шаҟа!

57

Сышрыҵаԥшуаз амреи амзеи,
Акыргьы снаскьеит ԥхьаҟа.
Аха усгьы, аха усгьы
Ишԥарацәоу сахьыԥшуа
Хара ишьҭоу сара исусны,
Исцәамгандаз урҭ аԥша!
Сыԥсы ҭазҵаз ас иахьанӡа
Сылзаагазар, о, Ҳазшаз,
Салаумыжьын снаган амца,
Исырба исзамуазгьы ауас.
Аԥсҭазаара цәгьа сазгәаҟуан,
Сшааиуа сгәы ахумыршәан.
Ухаҳәха уқәымҳалан сҟәаҟәа,
Усышькласны сумыршәан.
Изызбазеи иаха ԥхыӡла
Сҽоужь кәыбак сҭаиашәа!
Исыгхоит ҳәа шьҭа исыцлом,
Уигьы исзацуп агәыԥжәа.
Аха рахәыц-пак сахьынҳалоуп.
Сгәыӷроуп иамоу иара хьӡыс.
Уаргьы саргьы – ашәиқәа иалоу,
Ҳнеилап ус, ҳаицәмыӡ – ҳаицыз!
Исҳәалароуп ԥыҭрак сашәа,
Игалароуп сажәа шгац...
Судумкылан, адгьыл хьшәашәа.
Аамҭа сымоуп – саџьал маац.
2013

58

УАСИАҬ АЖӘАК
Бааира иснаргеит аиааира,
Салнахит сызлаз.
Мрагыларан бара бааира,
Ныҳәан иҟаз нас.
Сзыхьчо, сбаагәара,
Сзыхьчо, сара стәы,
Сҽысшьхьазаарын иагараан
Бара бықәымзар адәы.
2013
***
Сталин ихы иаақәсуа, дрымҵарыжьын.
Илахәмаруеит, шәыԥшы, уара, хәыҷқәак!
Ашҭа илҭыбӷьыжәаан, рҵатәқәа нрыжьын,
Ицәхалацәеит иахьындәылҟьаз қәак.
Дшанхашәа ԥҳәыск дгылоуп, илуеи,
Уи акы лҳәаргьы ираҳаӡом.
Ахәыҷқәа Сталин ихы дыркәымпылуеит,
Уи шьоук шахыччогь рӡаӡом.
«– Шәаангыл, уара! – ибжьы ааиргоит хаҵак, –
Ихәдаџьал хыржәазаргь, зегь акоуп,
Дгылар ҟалоит, – дузықәгаӡом наӡаӡа, –
Дыԥсызаргьы, амыжда дмыждоуп...»
Амала, дызҵаз уаҳа даҵам
Ихы ҩышьҭихт, игәгьы шьҭа ирдан.
Дылкылахәаша, знеиԥш, шьҭа дыбжьаӡуам.,
Ихигахьеит, инижьхьеит Магадан.
2013

59

***
Сыҳәҳәоит, аха сыбжьы ахьнаҩша инаҩӡом,
Сҟарҵан зегь ирыуоу сраӷашәа.
Ицаз узырхынҳәуам, иааиран иҟоу мааиӡац,
Сгылоуп сара урҭ срыбжьахашәа.
2013
ИРЫЛАМ
Џьара сҟьалеит сшаауаз, џьара сҩашьеит,
Салаҳазаргьы амуеи ус пылҳаҭк.
Исзеилыргом аратәиқәа рымци риашеи,
Сҟарҵарц иахьашьҭоу шьоук шаҳаҭс.
Ҟалашьа змамкәа ирбо даҽакала
Рҽаларԥс иахьынҳалоуп, ирышьҭуам.
Саргьы џьара уахь сырзалагалар,
Стәазаарын саҵаԥшуа рҭуан.
Рҭуан акәым, рыжәҩан сзаҵагылом:
Исықәҳара иҟоуп уи бганы!
Иац аахысгьы сҟьалан рыбна сылан,
Хыдарала, ус, рыгәра ганы.
Салызхызаалакгьы ацәа салхуп,
Сызгоз аӡы самхуп – исыхьӡеит.
Сышьҭахь ишьҭоу шьҭоуп еиқәа-самсалха,
Иқәҵит урҭ, иахьымаарагьы ицеит.
Усԥырҵ, сыбла ихгылаз, ажәҩан уалаӡ,
Рҽеишьа змам ануакәха, усзырххом...
Сара арахь ахаангьы сықәнамгалац,
Сара ара, шәыбжьара, сузнырхом.
2013

60

АКИЛЛЕР
Знык афҩы бааԥс ухылар,
Ус инхаӡоит, иуххалоит...
Икылатәан ихысуа – акиллер –
Дыҟаҵәҟьоу џьушьома ихала!
Изусҭцәада идәықәу еибарҳәҳәо,
Ирыдымхәашалааит аҭӡамцқәа.
Ирылшар, иухан улбаарҳәар,
Укажьыз иухаабыцуа амҵқәа.
Мшәан, изҭахымда уҩагылар,
Уааигәа иҟақәаз хьаҵхьеит.
Аха ана дцәыҵатәоуп киллерк,
Изеиԥшхашәа амши уи аҵхи.
Иудыруеит длыҵапҟа дшымцаз,
Ухы ианҭаиршәуа уздырӡом.
Иманаҵ хьаас дахьухьымӡац
Иқәҳаз ихәыцрақәа ддырцәом.
Уи дыҟоуп хыхь, аиҳабыраҿ,
Ҵаҟа даагылт иҽыԥхьакны.
Икеиҿоит аҵан реиԥш ҭыраск,
Иҟалом еизаракгьы дагны.
Сышәҟәы ахьҭырмыжьуа, иахьҭыҵуа,
Амца рыцреиҵоит сыбӷьыцқәа.
Игәалоушәа реиҳәоит сахьыӡуа,
Иҵихырц дшашьҭоугьы сыцқәа.
Дычча-ччоит амҩан дуԥылар,
Даԥсышәа мацароуп, даԥсышәа.
Илаԥш сыҵахеит киллерк,
Издыруада, рыцҳа, сшыԥсыша!
2013

61

***
Ари адунеи џьашьо, илакәшьо,
Изҿу сызхамҵо, ихаҵо,
Санааҭало арахь сакәшан,
Саахынҳәны арантә санцо,
Санамышьҭуа иага сҳәаргьы,
Саднакылар – сахьхәаҽуа.
Сықәгылан шәынтә сыҳәҳәаргьы,
Исцәыԥҽыша ахьысцәыԥҽуа;
Сахьарҟьало сара амҩа,
Исзымдыруа сахьаго,
Сахьыркароу, иахьсызамуа,
Иахьысымбо зыгәра зго;
Сеикәаргьежьуа ԥшак сахьамоу,
Иахьааиқәымтәо уи аԥша,
Сахьымаӡоу, сахьаргамоу,
Акгьы ахьыҟам сахьыԥшуа,
Сылсны снеиуеит ашьыжь ӡаӡа,
Иӡхьоу мыӡыцшәа иԥшаауа, –
Зегь ахьыҟоу, иахьыбжьаӡуа,
Аҳаскьынҿеиԥш иахьаауа.
2013
***
«Уабацари шьҭа?..» – ихы дазҵаауа дгылоуп,
Иаԥхьа еиҿажьыз гәашәқәак маатызт.
Рҽырӡахьан усгьы иаԥхьаҟа иԥылоз,
Ӡиас дызмырит, гәаҩа дызҭымст.
Ишьҭахьҟа инижьыз ацҳақәа хырххьан,
Ишдырӡра идырӡхьан иԥсы зыҿҳәараз.

62

Дыҟамызт уаҳа ахаҵа, данырххьан,
Дыҟамызт уаҳа ицазгьы акы аауас.
Даҵаԥшуан ажәҩан, уи харацәамыз,
Адгьыл иҵууаа иҭалон лада.
Дзымҵаматанеиуаз дабаӡи, дынцәамыз...
«Уабацари шьҭа, нас, уабацари шьҭа?!»
2013
***
Амшын ду сыххалазшәа сныжьны,
Саццо-сзацымцо исыҵасуа аԥша,
Саауеит сышьҭахьҟа сыԥсҭазаара ныжьны,
Ҟәара ыҟамшәа уахь, сахьыԥшуа.
Саҵаԥшуеит исхаҳарц егьагымкәа ажәҩан,
Сҩахьынҳаларц сҭахуп, аха сшәоит.
Ибжьаӡуеит сыбжьы насыргахыргьы сажәа,
Икарахаз адгьыл былфҩык ахышәшәоит.
Дгьылгьы сатәымшәа, жәҩангьы сатәымшәа,
Схы сҭахымшәа, исҭахушәа сшаауа,
Аамҭа иагоит исымаз зегь сымжәан,
Сара уи салоуп сҵаауа, сыԥшаауа.
Саазлагылаз сылаԥш нахыжьны,
Истәыз, истәым сахьымӡо, сахьӡо,
Сеиҭаназхәыцуеит, сыԥсҭазаара ныжьны,
Сышцара сара арантәи сышцо.
2013
АДҨЫЛА
Баҟа гылаӡам сханы.
Исықәкьасоит абраҟа қәак.

63

Саӷацәа сырцәынханы,
Рыԥсы сарҭеит сара стәқәак.
2013
***
Сара ашьыцра бааԥс иахәлашәаз рыцуп,
Салагашт уи, – саӷәыхп, – сеиҿышәшәашт.
Шьоукы рзы сшыӡра иахьалагьы сыӡуп,
Саацәырҵыр – зымҩа сангылаз сыршәашт.
Ашьыцра бааԥс алу сахәларыжьт сҩызцәак,
Игәырӷьеит – ишсылгара исылгазшәа рбан,
Иархагон, ианааԥш, сҵыхәтәы ахьрызԥымҵәаз,
Иаақәгьежьны нас каҭаҵас исхаԥан.
Адгьыл санықәҳа, избеит, иҭарҽылан,
Схьанҭан саргьы уаҟа, сахьныҳәҳаз, хаҳәҵас.
Исыҵхәра инеиуаз ӡыҷҷақәоушәа инеицылон,
Акы саргыларц иаҿын зегьы рцас.
Уи арҭ ашьхақәа исырҭахьаз мчымыз,
Анапы саныргылан, сышьҭыхны сакын.
Цаҟьак сҽаларԥс аҩеира саҿымыз,
Сыгәгьы мцамызт – еиҭамсуаз гәын.
2013
***
Ицәгьоурақәа ирымам шәага,
Ицәыҵыҩрышт урҭ нас-нас.
Дықәлан даауеит ацәыршәага,
Дрылсны ишҳам иаиргаз.
2013
***
Ассир, сыԥсра шааигәахаз гәасҭан,
Саатәоит уи сацәымшәао. Сацәшәо.

64

Сахьынаԥшуа инҵәоит сымҩахәасҭа,
Снеиуеит зегь капануа, зегь шәо.
Рацәак нымхеит, Ҳазшаз сумырҩашьан,
Исумырҟаҵан убас еиԥшгьы гхак,
Сыздынҵәалаз аԥсамкәа исзыннажьуа,
Дагьаргәырӷьо дахьааԥшуа саӷак.
Сара амаҷ сарԥыруан амҩан,
Иснарбон уи баак згарашәа.
Сгәы сышьҭуамызт усгьы ианамуаз,
Сҽасыргомызт, мап, агәыԥжәа.
Сара усҟангьы издыруан сшыԥсышаз,
Сыззыԥшыз ықәҳа ишаауаз.
Иԥсшьарамшны збахуан, имҽышан,
Сзыхӡыӡоз амш, сасра исҭаз.
Ицеит, иҟам ара сызхьынҳалаз,
Инхеит цашьа амоуагь сгәаҿы.
Ари аамҭа уаргьы саргьы ҳалаӡт,
Сҿара – амца иалԥалоз сҽы.
2013
***
Зхы зцәымӡыц хы ихагылам.
Икамҳацгьы дарбану амҩан!
Акгьы аауам акгьы ахьылам.
Иуцәымӡыц ԥшаашьа ҳәа амам.
Скарахеит хы ҟадыџь сшашьҭаз,
Ишырӡтәымыз аҟара здыруан.
Имыӡшоуп иӡуа, ахара уашьҭуам.
Сдәықәуп суазыруа.

65

Ахыдақәа ироуҳәар, иухьыз, –
Иухыччалап, иарбану уаҳа!
Дарбан, мшәа, анаҟа игәыӷьыз
Ишыччоз мацара – уанкаҳа?!
Зхы зцәыӡыз игәгьы ауҭарҷаҷам,
Исыхьуеит, бааԥсылаҵәҟьа исыхьуеит.
Исҳәогьы изуагь сырџьаџьан,
Арахь аӡә дааԥшыхуеит аҭыӷьеиԥш.
«Схы сцәыӡит ҳәа дҳалоуп, ахыда
Иоуҳәаран иҟоузеи рыцҳа!..»
Шьҭа салҵыр еиӷьын ақыҭа,
Сықәхацәеит исышьклаԥшуа рыцҳа.
Сара сузыртәома, сынҭыҵын,
Иахьанӡагь сдәықәуп, сыԥшаахуеит.
Шьоукы рзыҳәан зны сыӡын.
Ианыҵхьоу срышьҭалан саахуеит.
Схы збахуеит араҟа, араҟоуп
Исцәыӡызгьы адгьыл иахьамаз.
Сыркароуп бааԥсыла, сыргәаҟуп,
Сыԥсы иааиҭаскып иахьа ма.
Сазынхеит уи, схы, сазырҟәышуоу
Сыздыруам, сгәы еицҳафыруеит.
Иахьеиԥш уаҵәгьы исзаушоу,
Исхабгаран сыҟоу сыздыруам.
2013
***
Абза иеиҳа аԥсы дыззеиӷьу дарбан хагоу?
Ивагьежьуеит иԥсы ҭоушәа, ашана, ашана!

66

Ус сҳәаргьы, аԥсы дыԥсуп, дабоуԥырхагоу,
Абза иоуп иуазҳәо иамуа шамуа.
Аԥсы дабоуԥырхагоу, дцеит ахҭысқәа дрылаӡ,
Уи ҽыԥныҳәак наузҭогьы дреиуам.
Абза иоуп аҳәаҭыхла иуҿагылоу
Аиакәым уаҿызар, уаӷәра уҿҟьар уахьнеиуа...
2013
***
Саргьы аԥша сақәтәаны сдәықәын,
Сҩызцәа реиԥш, сықәлацәа реиԥш, зны.
Сгәаҟуан – сыҽнысхуан – исыгын,
Сҭаӡомызт, сакуамызт Аԥсны.
Истәыстәыр сҭахын адунеи зегь,
Сҽасҭон, сатәызар сҭахын.
Сгылан ауаа рацәа ахьеизоз,
Срышьҭан, ассирқәа ахын.
Сдәықәлар – схьаҵыр сҭахымызт,
Сразын еснагь ауаа рзы.
Ирзысшар сҭахын урҭ исымаз,
Иҭыхтәхаргьы иҭысхуан сыԥсы.
Нҵәара ақәымшәа сыҟамыз сымҩа,
Ианыршәланы сцон, смааԥсаӡо.
Егьансымамгьы избахуан зегь сыман,
Сахьынтәаауа здыруан, сахьцо.
Сааԥсеит. Саадхалт баагәарак.
Саԥхьаҟа ишьҭоуп даҽа шә-уск.
Уара идыр, нас, сзыркараз,
Сара абас, сымҩа сшаныз.

67

Сшааиуаз, сылшара сушәа
Инасықәҳан, абар, сыхнаҩеит.
Араҟа сатәымшәа, схазушәа,
Сынкахәыцуа ашәшьыраҿ саатәеит.
Аԥша асуеит. Уи сақәтәаны сдәықәын,
Сҩызцәа реиԥш, сықәлацәа реиԥш, зны.
Мшәан, уажә сахьыҟоу абыкәху?
Сахьыҟац, сахьамкуаз – Аԥсны.
2013
ИНАСЫМҨАТӘ
Егьзыхәҭамыз зегь ихәҭоуп,
Аган давоуп аӡә дуазыруа...
Азакәан амакәан иҭоуп,
Аиаша ахьыҟоугь уаҩы издыруам.
2013
***
Суҿасыр шԥасҭаху!

Сарӷьа нап аус ауеит, сармагь.
Ушьҭаҵатәуижьҭеи иҵӡозеи увардым амжәан.
Аха, суеиԥшхан, удунеи ҿаасҭахь саарма,
Иахьа схы аҭыԥ иқәҟьама сара, мшәан?!
2013
***
Сшәон иҟасҵар ҳәа исыхәҭамыз,
Саауан, ламысла сынхон.
Арӡынба икәа сҭатәамызт, –
Дфырхаҵан, дахьызбоз сызхон.
Иҟаз сазхәыцуа саатәапи,
Сахьиашаз збап, сахьымцыз.

68

Срыцмызт Багаԥшьи Анқәаби,
Схы акәын, сыԥсы акәын сызцыз.
Сара стәала, ижәбон, схы аџьыка
Ықәхуа саауан, уи азы
Ҟәрышь уаҩы иҭеимҵеит сџьыба,
Иазгәаҟуамызт малгьы сыԥсы.
Ианааиуаз иртәым мҵарсуа,
Сылахь аԥхӡы алҵуан, аԥхӡы,
Избахьаз ракәмызшәа аԥсуаа
Срыцны смаауазшәагь иацы.
Ишьҭибахт араԥи араԥи,
Ирыхьзеи арҭ, афы рмыст!..
Срыцмызт Багаԥшьи Анқәаби,
Схы акәын, сыԥсы акәын сызцыз.
2013
***
Иахьа анышә дарҭон даҽа еиҭамҳәак –
Зыг зҿы иадмырҳәаз.
Дкарыжьхьан уи иацызны дамҳәан,
Дҟарҵахьан раӷас.
Дзыхдырҟьоз идыруан – дырзыртәымтәит.
Ԥсран – даншәа.
Иеивагьежьуан ара ԥсымҭәи ԥсымҭәи.
Далаӡт рҭыӡшәа.
Иҭахымхеит рыламыс зыхҭнырҵоз,
Изышьҭаз иеивас.
Иаҳа-иаҳа днаскьон, дырԥырҵуам,
Изааибамгеит, аф аст!
Зегь акоуп, имхон, имхон, имхон,
Ицҳақәа рҿаҟәон.

69

Ианамуӡа, аргама ибжьы имхын,
Бзлагь дырҟаҟон.
Иқәҵып иқәӡаап, идыртәап инамҳәан,
Аха уи нас-нас, нас-нас...
Иахьа анышә дарҭон даҽа еиҭамҳәак –
Зыг зҿы иадмырҳәаз.
2013
***
Саб дыҟанаҵ даҽа дунеик салан,
Сан дыҟанаҵ даҽа мҩакы санын.
Ари адгьыл сымала санхалан,
Сагьабын сара, сагьанын.
Ахы исцәықәгылт адунеи иаразнак,
Иаасхагылеит ажәҩан лаҟәӡаны.
Иҟаз збеит, – зынӡагьы сгаӡазма, –
Аха сымтәеит цәгьа сгәы цаны.
Даҽакала исаҳаит сан исалҳәоз,
Саб иажәа ҽакалаӡа сархәыцт.
Идәықәызгалт схатә ҵыруа налҳәан,
Истәым акы саазыркуаны саҟәыҵт.
Сеиқәдыршәахьан заа сани саби,
Мҩа харак сықәырҵан, сласуан.
Сахьнеиуаз сара схала ак сҳасабит,
Уи ҽак нацҵо шәара шәахь саауан.
Сышлагәышьеит сшааиуаз, схы сааҩахан,
Сҩаҵаԥшлоит ажәҩан ду сханы.
Адунеи ду иамам сара саха,
Сани саби срыцхуп схәыҷханы.
2013

70

***
Игәы ирҭынчрын ԥсеивгахак иоурын,
Дызлахаз дызрылҵыр, дырцәыбналар ҽнак.
Ҽа ҩызцәак шьҭихрын: ауриа, аурым,
Аурыс, аҭырқәа ма аказак.
Ԥсеивгахак иоурын инижьыр ақыҭа,
Уаҳа иҳаблахь дыхнымҳәыр уаҵәгьы.
Амҩа данылан иахьаҵәҟьа, дызкыда,
Дарбан ицәнымхо иаацәырҵуа? Аӡәгьы.
Иҩызак дыҟан – еиҩызара рзеилам,
Ибжьаҳаит ишааиуаз рыбжьара аԥарда.
Ҵыхәаԥҵәара змамыз урҭ реимак
Дааиуан ицәырган ирҿыцуа ихаҭа.
Дажәӡоу, иахьа игәы аҳәса рахь ихом,
Дылзыхынҳәран дыҟам, данлықәхәаша, ԥҳәыск.
Акгьы ихьаам ара, акгьы игәҭыхам,
Зынӡа ихашҭында ара зны ихыз!
Ԥсеивгахак иоурын дыбналар ахаҵа,
Дахьымаара акәзаргь, днықәхәаша дцар.
Аха дызлацәыбналои иҭагьежьуа игәаҵа?
Ихы дызлацәыбналои, иҳәаргьы, иӡаргь?
2013
***
Иҟаз сыбла ҭнахуан, сзаҿаԥшуамызт,
Сархынҳәуаан, саргьежьуан – санымшәазт.
Ишыҟац иҟан, сара сзыҳәа ишамызт,
Исыздыруам изырххоз ргәы злахымшәаз.
Рҽаларԥсны иааиуан, ирыцәцар ҳәа
Ҳәсагьы хацәагь, ассир, уара, ишԥашәоз!

71

Сдыргәыбзыӷырц урҭ алакәқәа сарҳәон, –
Ирҳәоз слымҳа иҭаломызт ицәажәоз.
Ишаваз ааҵра иаван имақаруа,
Рлабақәа арахь иаадырҟымҟымуан.
Ҳҽеибаркны ҳара ӡыхәашьк ҳаруан,
Инанылон рыхқәа рықәыжь даргьы рымҩа.
Ицеит шысҳәоз арахь иаахынҳәыхуан,
Иаахгылалон иааины сыбла – изшаз!
Русқәа рзы иаарымоу зегь ныхуа,
Иеивасны ԥхьаҟа ицон, инеиҵашьыцшәа.
Урҭ рцара, избон, ԥхьацарамызт,
Иац изхыԥоз иахьа иаҵсуа рҿаархон.
Са сызҿызгьы, ухәыцыр, гаӡарамыз,
Исзымгаша сыман сықәын арха.
Ахыда – џьара схала саҿакнаҳан,
Агәыр аҵа скылдырԥон исышьҭаз.
Исылшом ҳәа санаатәалоз уаҳа,
Ихыланы иааиуан шьоукгьы сышьҭа.
Ааигәа иҟа, хара иҟа, избарҭан
Сзышьҭагәаҟуа сдәықәыз, схы сҭахымшәа.
Егьсыгӡамыз, сазааихьан сҭыԥ-стәарҭа,
Иҟаз, сыбла ҭызхуаз саазанымшәазт.
2013
***
Хара изымцо сакәхап, сыԥсышоу,
Ҳаԥсцәа срылоуп есыуаха ԥхыӡла.
Саԥхьаҟа ишьҭоу сызҭаҳауа тышоуп,
Сышьҭахьҟа ибжьаӡхьоу, иҟам срызхәыцлап.

72

Скаҳар сышьҭызхуа дааг шьҭарнахысгьы,
Исхагылада иааин исхагәаҟуа?
Ара уаҩ днымхазшәа зызбозеи усгьы,
Днымхозар – ус сымоума араҟа!
2013
***
Ауаҩы дырҭахымкәа, арахь дырҭахушәа
Дрыгәҭылакны ианаатәо, ихы ахьигара имоуа
Даарылахоит. Хьаакгьы ааизцәырҵуеит уи, дхәушәа,
Даақәхоит изымдыруа иаамҭа злаироууа.
Дҳәыҵәыҳәаҵәуа дтәоуп дызрылымҵуа, дрылҵыр
Дахьцашагь дақәымшәо, зынӡа дгаӡахазшәа.
Еиӷьын, дхәыцуеит, еиӷьзаарын дрылӡаар,
Ибон уажә дахьықәхаз ҵәыкгьы дахазшәа.
Ицәа ихызхлоз иныҳәаҿа нкылан
Ианаацәырҵ, ибеит длеихаԥсызшәа.
Дцаргьы иҭаххеит иаразнак дҩагылан,
Аха дтәан уи дахьаатәаз, аф исшәа.
Иҭаххеит ара илымҳақәа џьгәазар,
Иблақәа хҩазар, иаҳазшәа имаҳацыз,
Иимбаша ибазшәа. Знеиԥш, ихәыҷқәазар,
Изыхынҳәрын уи аамҭа ссир иацыз:
Ибарын шьҭа арҭқәа зегь хәмарран,
Ихәмаруаз ҽа цәак рхарԥамшәа.
Дахадыргыларгьы шьҭа ҽа ҳәынҭқарран
Ибон дызлахаз, датәымкәа, даԥсамшәа.
Иагьабаанагеи мцымзар ак ззымҳәо
Асҟаҩыуаак, урҭахымзаргь цәгьа урҭахушәа,

73

Ишыргара исымоу зегь сымҳәан,
Саргьы уара уеиԥшҵәҟьа сырхушәа.
Иахьаацәырҵуа... Схарахаԥшуа сгылоуп,
Исыкәшазгьы аацәырҵит сырҩашьо.
Ари даҽа дгьылуп, ари даҽа тәылоуп,
Сақәшәарышәа арантә сара ацашьа.
2013
ХЬААК
Соунашьҭып сҳәон, аха соунашьҭуам, соунашьҭ,
Сыԥсы ҭнахуеит хьаак саргәашеит.
Ас акраамҭа снаскьар, сара соума
Сыцқәа еихарԥсны мацара изычҳаша.
Сартәом, саргылом, сархынҳәуеит-саргьежь,
Аҭӡы скыдларц егьсыгым, сархагеит.
Сгәы ҭнаҟьеит саннадгыл асаркьа,
Ԥшшәы схаӡам... Сабагеи, сабагеи!
Исыздыруам ҭынч снықәҳан саныцәо,
Сыԥсы аавыган сшыҟаз сангыло.
Бла иамбо ӡыхәашьха исхыҵәоит
Схьаа, сахьнеиуа сымҩа санылан.
Сара сзыҳәа хәшәы ыҟаммкәоу уаҳа,
Даасмыхәару ҳақьымкгьы даацәырҵны?!
Сҭахазшәа џьара атыша сахьҭаҳаз,
Слыбжьахәаша сцарцу зегь ырӡны?
Иҟалап уара усгьы, саахәыцуеит,
Схьаа ҟадыџь хызҽуа. Иҟоузеи хәшәымзар!

74

Аха адунеи зегь угәыҵакзар, уӡуеит,
Хьаак уамгар, ҽа хьаақәак наухымсуеи.
Хьаак изазымиааиуа дыҟамзар акәхап,
Аха иузышьҭымхуа еидаран уанаҵоу,
Иагаџьара уҩлап, иагаџьара уагхап...
Уцалап, уцалап... Ианбанӡа, уабацо?
2013
ИААМҨАХЫҴЫЗ
Саамҩахыҵит аҟароуп, сынхашам
Сара уаха араҟа, аҳкәажә.
Шьоук арахь исышьҭазаргьы ӷашақә,
Ҳаҟаӡам бареи сареи акы еимаҳкуа.
Еилҳаргеижьҭеи крааҵуеит ҳшеи ҳамҵәышәи,
Уаҩытәыҩса иааимырҳакәа ҳаимак.
Нышәашьа змам акы ҳанышәеит,
Рҽеишьа змам анакәха, иаҳзырҽеима!
Даҽа дунеик балаӡит агәыр еиԥш,
Бықәҵатәы қәыбҵаанӡа бансымпыҵшәа.
Сара дәык снықәыххит аҽуреиԥш,
Сыҟан краамҭа смыӡыцшәа, сагьыӡшәагь.
Сацныҟәеит сгәы арахь иансыха,
Сшаанагазгьы, сыгәра га, машәыршәоуп.
Сыблақәа ацәа рхымлаӡеит иацуха,
Уаха схы ааҭызҟьаӡо исбыржәуоуп.
Уи џьбаразар иџьбараз, исылсааит,
Бара беиԥш сажьааит, иҟәымшәышәыз.

75

Ари аҵх сеибганы сагәылсааит,
Сара уи самгакәа, ара изжәыз.
Бхыԥшылом бара сышьҭа ӷашақә,
Ҳахьеидтәалоу ҳаҟам акы еимаҳкуа.
Саамҩахыҵит аҟароуп, сынхашам
Сара уаҳа араҟа, аҳкәажә.
2013
БАГРАТ ХӘЫҶЫ
(Аекспромт)
Смаҭа лыҷкәын хәыҷы
Баграт Иуанба изкны
Баграт хәыҷы, уара удуӡӡоуп!
Уара ҳхи-ҳаԥси зегь уцҵоуп.
Дгьылк уаақәгылт – ихазыноуп,
Амра згыло уара узын ауп.
Уара иутәуп амш иааиуа.
Зегьы урхыҳәҳәо, зегьы уриааиуа
Уҟаларцаз амчгьы умоушеи,
Агәаҳәара дугьы умоушеи!
Ирыцҳароу – ҳара ҳмаҷроуп.
Ҳазлагылоу уалаҭхаџьроуп.
Сгәы иснаҭом – џьара ак угхап
Иузҳап, нас-нас ушәҩыкхап.
Уара узыҳәан зегь хазыноуп.
Амра згыло уара узыноуп.
Уара ҳхи-ҳаԥси зегь уцҵоуп,
Баграт хәыҷы, уара удуӡӡоуп!
2013

76

***
Хҵәаран-хыԥсааран.
Сыҟамызт аибашьра еилгап ҳәа.
Сгәы кыднахт убас,
иҭнахит убас еиԥш сыԥсы.
Егьҳахьрым, ҳалҵып,
иаачҳа ҳәа насабҳәон
Ишҳамац гәыӷрақәак ҳаман
ҳаауан уаҵәазы.
Санықәха акәу
ари адгьыл сшьап амкуа,
Сахьынԥашалон нахьхьи џьара
ажәҩан акалҭ.
Аамҭа аҽы-ццышә,
уаҳа аӷәра узаҿамкуа,
Ахылаӷьарахь
нкылашьа амамкәа иҭалт.
Иахәланагалон
ари аибашьра атыша
Зшьапы иқәҟьаз –
ԥсы зхамыз, изхаз.
Ажәҩангьы
иааимҟьаз агәашәқәа азыртышам,
Иаҳашам уи ҳара иаҳҳәо:
«Иазхаз!»
Амца цон,
ишаҵәышаҵәуа, аԥша аҵас,
Аццышә саба
адәқәа зегь хнаҩон.
Сара сааскьон
уи еидараха сшаҵаз,
Ицазгьы иаауазгьы
схьаан, изгәырҩон.

77

Аҽнада
Сҟамлацзар ҟалап бара исабҳәо
Смаҳауа.
Аҳәалыҳәа илеиуан асы.
Хҵәаран-хыԥсааран.
Сыҟамызт аибашьра еилгап ҳәа.
Сгәы кыднахт убас,
Иҭнахт убас еиԥш сыԥсы.
2013
***
Ацәа иқәҳан,
Даҵахеит асыԥсеиԥш.
Дыцәоуп,
Дҭаҳан дыцәоуп иара убас,
Ихьаамшәа
Адунеи иахҭысхьоуи иахҭысуеи,
Иамбарашәа,
Иазхазшәа уи иабаз.
2013
ИКАҲАЗ
Скаҳаит. Сҟәыбаса сызламцаз
Сыздыруам, скаҳаит убас.
Слеит абри ажәҩан ду амҵан,
Иаашьҭсыргеит аҭаз.
Схы санҩаха, исхагылаз
Сдыршанхан, сҩеихеит.
Сышьҭанарҟаҵарц урҭ рылаԥш,
Ҽазныкгьы арахь идырхеит.
Раԥхьа даагылеит ахьырԥар
Сызхьаахаз, акыргьы дышлан.

78

Сдыргыларц иаҿыхуп иахьырбо,
Ашлагь араҟа дҵыргәан.
Иааԥшуа иабарҭаху исыхьыз,
Сышкаҳаз, сшықәҟьаз сшаауаз.
Шьоук азҵаауа игылахуп сыхьыӡ,
Ианаашьҭысырга атаз.
Исҳәо, изуа сыздыруам,
Сҟәыбаса сцаҵәҟьазшәа збоит.
Нас, сказыжьыз неицхыраан,
Абрантәи сықәган сыргоит.
2013
***
Иҟалон, иҳәеит, абри аԥҳәыс сара дсыԥҳәысхар.
Иахьеиԥш исгәалашәоит сыҽкынҵа санлышьҭаз.
Адунеиаҿ зегьы дреиӷьын лара усҟан.
Аха лышьҭыҵра сгәы ишҭамыз снышьҭаст.
Иара уи акәхеит, зегь ааҳәит иаразнак,
Агылаха самраӡа, ԥардоушәа ак ҳабжьаҳан,
Даасыцәнарӡит. Сгәы нҭыԥсааит, иауазма
Аҽарҭынчуа уи, ҳаиԥымлаӡаргьы уаҳа.
Аԥша дагеит дшагара, аҵысхә еиԥш,
Сара аҟәара снықәнаршәын, хаҳәык еиԥш.
Ажәҩан саҵагылоуп, снапқәа еиҵысхуеит,
Схы сацәажәо сыԥшуеит зынгьы алыг иеиԥш.
Аамҭа са исзынкылозма, икәарӡеит,
Уи иалаӡыз шԥарацәоу, иаражәыз!
Иаҳтәыз, иаҳтәым арахә реиԥш игәарҵит,
Ауаа ирхашҭзар акәхап шьҭа сшаратәыз.

79

Сахьаабжьалаз сыздырыз ахыц-ҩыцроуп,
Дара урҭгьы сџьашьашәа иаасыхәаԥшт.
Исҭаху, исылымшо акы арҿыцроуп,
Аха измам усгьы иамам ԥсыхәа.
Дҭакәажәын исԥыргалаз снаҵаа-ааҵан.
Сара сара шсакәыз агәра мгакәа
Дышсыхәаԥшуаз, анкьатәиқәа анааӡа,
Дҭыԥҳаха саԥхьа даагылт аҭакәажә.
Иҟалон, иҳәеит, абри аԥҳәыс сара дсыԥҳәысхар,
Схыҵран уаҳа сыҟамзаарын лышьҭа.
Адунеиаҿ зегьы дреиӷьын лара усҟан,
Иахьеиԥш исгәалашәоит сыҽкынҵа санлышьҭаз.
2013
***
Ауаа срылан срылырцашәа,
Сахьнеилакгьы – саҭахымшәа.
Адәы сықәуп, иҳәеит, цасшәа,
Ухаҵоуп, ухы угәы ахымшәан!
Ауаа срылан сԥаԥсазшәа:
Сыԥсуазаргьы хьаас срымам!
Инасаҩсуан урҭ срымбазшәа.
Иаахьаасырԥшыр – ҳаибарԥсрыма?!
Изымбашаз саԥхьа дгылан,
Сзымбашаз дсышьклаԥалон.
Снеиуан уахь мҩакы санылан,
Еидараха саҵан гәалак.
Ауаа срылан срылырцазшәа.
Ас мацарагьы ауазма!
Срымбаӡазшәа, ҿыц сырбазшәа...
Ауаа уаазма!

80

Сдәықәнагалт ӡык сышьҭнахын,
Сааилаҽҽеит саргьы схыҵын.
Изнахатәыз наҟ сырнахон,
Исымхәыцыцгьы ак хәыцын:
Схы ахьынахоу џьара сықәҵып,
Иԥсеиқәырхагоу сырхьынҳалап.
Сызлахаз сышнеиуа срықәӡып...
Ауаа рахь сеихап, сыбналап!
2013
***
Ҳабжьара инхеит иаҳзықәымгаз, имхаз,
Ашахеиԥш ма иԥымҵәо, иааурххар...
Сара Дадаԥшь сиҭахымызт, сҩызцәа ирҭахымхазт
Дадаԥшь сиҭаххар.
2013
ИЗГО - ИНСЫЖЬУА
Избоит саԥхьаҟа уаҳа цҳа хымкәа.
Дак хара имгакәа сыԥсышоу,
Сзыцәхалаз ақәа схьыӡсо, иаахымкәо,
Сааины саахықәгылт атыша.
Сышьҭахьҟа схьаҵрын – мҩаҟазар сышьҭахь,
Схьаԥшыргьы избо цқьа еилыргам.
Уажәраанӡа арахь шьоук ааиуан исышьҭахх,
Рҽаҭах идәықәлан, иагеит даҽа ганк.
Сымҩа шаанҵәаз гәарҭазар акәхап,
Сара сланыжьлан иӡит – ианыҵт.
Исхаҳаз ҭынчрак гыгшәыгушәа сақәхәаан,
Сышьҭахьҟа иҟаз акы-ҩба сырҿыцт.

81

Иаагылеит урҭ саԥхьаҟа иааиас,
Шьаҟақәоушәа рҽадырст, имқәацо.
Аҽаҵәахт, аамҭала акәзаргьы, исиааиуаз,
Иснарбашоу шьҭа арантә сызлацо.
Арантә, игәасҭеит ҽазныкгьы, мҩа гамызт,
Сааихьан сахьааишаз, ҽазныкгьы иснардырт.
Баша-машакгьы аусакәхыз, сеилгамыз,
Сзыршаз аӡиасқәа рызегьы срырт.
Тышоуп шьҭатәи. Атыша уанҭаҳа,
Иухан иаразнак аҵахь уагашт.
Арахь уара уҿаԥхьа иаацәырҵт рыхқәа раҳан
Баашк анаҩс даҽа баашк.
Урҭ абаашқәа иугахьаз баашқәан...
Усшәа збоу ахыда – схы зжьоу?
Урҭ ааныжьны аҿаанахан ашхәа,
Уааланаргылахт – уи лакәми! – Набжьоу.
Абрантә ауп, угәырӷьеит, амшын ихыхәхәала
Иахьдәықәлаз уи аӷба хара.
Аԥсҭазаара амшын уазныжьны зны ухалагь...
Уи схыӡлар ҟалон зны сара.
Нас, аҵәаҟьеиԥш, сара сахьагази
Сахьаанагази еиҭасҳәарц сшаҿыз,
Сшьапы сықәҟьан сызгашаз аԥша асит,
Икьыркьыруа амца иаалԥахуеит сҽыз.
Шәара ишәыхҭысуаз – уи ауп исыхҭысуаз,
Шәызгоз сагон, шәеиқәзырхоз сеиқәнархон.
Сымҩа хазын, иароуп уи, шәызнысуаз,
Шәшыҟаз еиԥш сыҟан, скамҳарц сеихон.

82

Сахьааша сааиу абасеиԥшҵәҟьа ирлас?!
Зегьы збеит сара – иҟаз сымбеит.
Ԥхыӡзаап сааган абраҟа сзыргылаз,
Ахы иқәзыргылаз сызлаз адунеи.
Еилыскааит акы: зегь сыҭан, иагьсымхын,
Ԥшоуп избаанӡагь исымԥаан изгаз.
Зегь зымчыз саагылеит сымчымхан,
Сзаԥымло, сахәаҽуа иқәлан иаауаз.
Сызгоз акәын уи сықәган, сымҵарсны,
Сыҟаӡамызшәа ара зны зынӡа.
Ҳазшаз сиҳәар сҭахын сшьамхы арсны,
Абасала инымҵәарц абра слахьынҵа.
Ажәҩан ду саҵагылан сҽыриашан,
Исымпыҵшәар ҳәа сшәахуазшәа сџьар;
Исгәыҵакны, ишьҭыхны иаазгахуан сиашагь,
Сеиқәнархаргьы уи шьҭа, сагаргь.
«Аамҭалоуп, – иааҩуан иалыҩны ажәҩан, –
Ушану ари адгьыл, зны иуҳәахьеит.
Иныжь – игалап ара уара уажәа,
Зегь азныжь инужьуа адунеи.
Ԥсҭазаароуп усҟан уаԥхьаҟа ишьҭоу...»
Слымҳа азышьҭын – ажәа ҿахҵәоуп.
Ана-ара ианымкәа адгьылаҿ ушьҭа,
Аха инужьша ныжь – ирацәоуп.
Ус санаҳәоит сгәы, уи зегь адыруеит.
Инсыжьуа аӡәы итәым, уара, исшоит.
Аџьныш дгәаҟуа аӡиасқәа дрыруеит,
Адунеи иацәигаша дшашьҭоу иршоит.

83

Ирхәлоит цәгьа-мыцәгьас иҟоу зегь хәыцуа,
Иҟәну аҳәа уажәы-уажә иҟьоит.
Уи инапы санхалазҭгьы – сыӡуан,
Ихьӡ ахьысҳәогьы амца сыхҟьоит.
Шаҟаџьара сымҩа икызеи ақәыџьма,
Дсылгарц егьигхомызт знык дансыхьӡа.
Аха аранӡа смааи, уара, сыӡма,
Сцап даҽа ԥыҭрак, уажәтәи санацәца.
Аха, иацтәи еиԥш, уажәтәигьы хьанҭами,
Исҿаапкуеит, иаацәырҵын сымҩа ԥнаҵәарц.
Злакҭа сҭаԥшуа... аԥсра ахаҭами!
Исыҵкьаса илеиуашәа зызбои аҩарӡ?
Шьоу? Ӡы-мшынуп, иацло, еиҭацло,
Аҽнышьыбжьон, аргама, агәы сыхнаҵоит.
Сагхар – сабагхо, сацлар – сабацло?
Ҭакда иузынмыжьуа зҵаарак аасыхьӡоит.
Сызгымхашаз сагхеит, шьҭа сахьӡарым уи,
Хыдароуп сашьҭалан сдәықәларгьы шьҭа.
Аԥсҭазаара амшын ду абас ианыгәрымуа
Саԥхьаҟагь сышьҭахьҟагь иаҵаӡуа шьҭан.
Сгылоуп сышьҭахьҟа инсыжьуа сазхәыцуа,
Изго, сгәаҵа иҭашуаз, сеилнашьаан.
Исхьаам, сара истәымызшәа, исцәыӡуа,
Урҭ наунагӡа исышьҭазшәа сжьан.
Аԥсцәаҳа имҵәыжәҩа саныҵеикуа сгәыӷьшам,
Сшааз еиԥш сцоит сара арантә сыцқьаӡа.
Ишәмыркьыскәа изгоит шәара ишәыхьша,
Архәара снавалоит наҟ сҽыргаӡа.

84

Саргаӡарц иаҿын сара аамҭа хәашьк,
Иснарбомызт бжеиҳангьы ибатәыз.
Ажьаӷьырҩага скылган сахәахәашт,
Исылгашт уи сышҿоугьы, анцәиныс.
Ас санхәыцуаз, исылоугьы сылӡаан,
Мҩакы саанхалон сара сҟьаш-ҟьашо.
Уаҵәынӡа сызнеир, уеизгьы-уеизгьы ак сылҵуан,
Издыруан, аҵх саналамӡ, ишшо.
Ари сара соума сгәахәуеит, саахьаԥшын,
Зқәацә хәыҷ ааныжьны иаақәгылаз ҿыц?
Сшааиуаз схы збеит адунеи дугьы сақәлан,
Ухаҵоуп, мышкызны иныжь уи, уаныҵ!
Суаҩымыз саргьы, исымаз сызхама,
Зегьы-зегь сҭаххеит, сырхьынҳалт.
Схы анызба адунеи дуӡӡа сазнан,
Уи сара истәуп ҳәа саст асаркьал.
Хыдаран уи. Даҩысҭаан сзырҩашьаз,
Дыџьнышын сгыгцәа зыргыларц иаҿыз.
Аха избеит, сышнеиуаз, зегь башан,
Иангыла икәаруа зны идәықәыз аҽыз.
Уи сара стәы акәын. Аӷәра сымпыҵжәан,
Нкылашьа амамкәа иқәҳа ишаауаз,
Сдәы иаҵәа инықәсит, сылаԥшгьы иныҵшәан,
Инасхыҩит игәыҭшьаагаха ауаз.
Уи ауазгьы са сакәын изуазыз,
Иҭызгарц сҿаасхеит сгәаҵа иҭаԥсуаз.
Иааины сыбла иаахгылеит ибжьаӡыз,
Ҽазныкгьы ибжьахәаша ицеит дара нас.

85

Иеиқәсырхарц саҿын еиқәырхашьа
Змаз зегь – сыҽрыларԥс ишыскыц искын.
Усҟан аамҭа шьамҭлаҳәк еиԥш иҳашьан,
Уаргьы саргьы, убас ҳаркәыкәын,
Ацыгә дуқәа ирылашәаз кәҷышьқәан
Ҳхы аабон – иԥшаа ҳахьцарыз.
Аџьнышқәа ирԥырҵыз ҳаиҭазлаҳаз џьнышқәан,
Еиқәхашьагь ҳаман сымбеит, анцәиныс.
Еиқәхашьа ҟамлазар, аранӡа саарызма,
Аамҭа ачалт еиԥш изхысыз санҿаз?!
Ҵлак амҵан сгәы сааҭасуа стәарызма,
Сыԥсыргьы сыԥсааит, сҳәалон, хаҵаҵас.
Сажәит сара шьҭа, аӡыблара сшалаз,
Сгәы ҭыԥсаауеит, сшьамхы кәадахеит.
Арахь исзымшәеит акырџьара исуалыз,
Исызшәозар ҳәа акыргьы сеихеит.
Сышьҭахьҟа иааиуа истәу зегь рымаз.
Ирымаз ари адгьыл, ажәҩан ҭбааӡа.
Иҟәаҟәа иқәыжьны аӡәыргьы изгарыма
Ирҳазгьы, имырҳазгьы, дҟәыш уи, дгаӡа.
Арахь инсыжьуеит сдәы иаҵәа, сашҭа,
Сӡыхь кәеикәеи, инхыршәла акәапеи.
Ҳаблак сашьҭуам, қыҭа дук сашьҭуам,
Ишыҟац уаҟа иҟоуп сдунеи.
Аха инсыжьроуп, истәызаргьы, истәымшәа,
Уи иахьынҳалаз, ҳәарада, дгаӡоуп.
Избозаргьы зны-зынла сҭәымшәа,
Схәы згеит сара, сусқәак ҟаҵоуп.

86

Исҭахым зегь сзеиԥшхаргьы сцамҭаз,
Сымчқәа сылӡаа, схьагәгәа саатәар.
Амца ахысааит ҳәа сгәахәыр санҵамҭак,
Сгәы бажәхазар акәхап, аҿар.
Саахәыцуеит: уанӡа исмоур ами неишьа,
Аха ухьаақәа удыргәамҵыр, уажәыр,
Изларҳәо ала, ицәгьахозаап улеишәа,
Иҟасымҵанда, сҳәоит, насгьы машәырк.
Уҽырҭынч уара шьҭа, аамҭа иаркараз,
Иамшаҭаз уаҳа, ишааиуаз иартәаз.
Уи зегьы ирԥеиԥшуп, дарбан баагәарак
Анаҩс, даннықәла, шә-баагәарак зызгаз!
Акгьы ыҟам аиреи аԥсреи ирыбжьамӡо.
Ацәгьеи абзиеи рышьхәақәа еивҵоуп.
Ԥхьаҟа унеилар ихоуҵаша хамҵо,
Исахьа умам уара ахара ицо.
Еицәоуп уи аасҭа ихоумҵаша хоуҵар,
Уарблаҟьап, уарлашәып, ибатәу узбарым.
Иумоу уцәыӡып, иуоушагьы уоуӡом,
Ицаз, иурӡыз, шьҭрақәлан иаарым,
Иаараҳа сара сарԥысра ықәлан,
Ихынҳәраҳа еиҭа арахь схәыҷра.
Сгәы ирӷәӷәарц даҿызаргьы сықәлак,
Ицеит ҳәа сыҟоуп са саамҭа шцара.
Сылаԥш нархызгоит сышьҭахьҟа инсыжьуа,
Урҭ сызнысны сааиуа мҩақәоуп.
Ӡык схыхәхәала сақәтәоуп анышь уа,
Џьара ахырхырҳәа икыдхаҽо қәоуп.

87

Дәыӷбак акаршәрақәа ирықәԥраауеит саман,
Ажәҩан иалоуп сагәыҵак ҳаирпланк.
Урҭ ыҟам, хҭысқәакгьы рыцын, ицама,
Инҵәама иалагеит шысҳәоз сроман?!
Уи шәаргьы шәалоуп амҩан исыцыз,
Иазхәыцны, ишәа-иза убасгьы ак ҳәоуп,
Иҟазааит аамҭа аныбжьала иаҳцәыӡыз,
Аха усгьы еиқәхеит џьара ҳәоук.
Агәра згоит уи уаҩы ишизанымхуа,
Инықәлар, наҟ-ааҟ, ирҿыцӡан ирҳәашт.
Ус анакәха, иҟалом, уара, инымхар
Џьара, ихыжәжәараӡа акәзаргьы, баашк.
Баҟақәоуп сара сышьҭахьҟа игылоу
Иҿаҿаӡа ицаз сҭоурых ду рынны.
Ицази иааиуеи араҟа еиԥылоит,
Иҟоуп анышә иагазгьы ааԥшраны.
Ари адгьыл ԥсадгьылуп, нышәым,
Иажәлаз, еиҭажәлаз, иртәым изҭаххаз.
Сара снаҩсгьы аԥсыуак данышәом
Уи ақәӡаара. Даман, дамаз аҳас!
Уи изынсыжьуеит снапы ианыргылан
Аранӡа иаазгаз, схьыршәыгә, хәы змаӡам.
Уи ахаангьы иахирԥарым илаԥш.
Уи ахаангьы ихьчатәын – ихьчаӡам.
Инсыжьуеит сыԥсы зцыз, изыхҭнысҵаз,
Наҟ-наҟ азы, иахьазы, уаҵәазы.
Ҿырҳәала жәеинраалак еиԥш исҵаз,
Сыԥсы ҭызхуаз, иагьҭазҵоз сыԥсы.

88

Саҵахо сааиуан, схьаҵуа, саиааиуа.
Амш ааиласыргьы, нас еихыккоит.
Зегь изынсыжьуеит исышьҭалан иааиуа,
Сахьцо шәара ишәыхьшагьы згоит.
2013
***
Уара убираҟ саҵагылам, Анцәа иџьшьагәышьоуп.
Злыԥха ҳаура ара дсыхәеит:
саҵагылам убираҟ.
Уара еимаас, иубом аха, ухылԥа ушьоуп,
Хылԥас уеимаа ухы иқәуп уара агәаҟ.
Схагазма уара убираҟ саҵагылартә, рыцҳа!
2013
***
Зегь рааны ирхысырц
Зҿаазхаз дгаӡоуп.
Исымыржәо рысҭом,
Ирысҭо ргаӡом.
Ианыжьлатәым рымҩа,
Ҳақуп уи, ҳақ.
Ирысҭоит изнымиац,
Иртәым доуҳак.
Ара, зегь ахьыршәо,
Зегь ахьырӡо ара,
Уажәы-уажәы схьыржәоит,
Ириааин гаӡарак.
Исыхоит анышә ахь,
Исыхәо аӡә дааг!
Среиԥшхоит – сырнышәар,
Сцар сахьцалак.

89

Усҟан сызусҭа,
Среиԥшуп – сгаӡоуп...
Исымыржәо рысҭом,
Ирысҭо ргаӡом.
2013
***
Сара Аҟәа сыҟан сыҟамызшәа,
Сыҟаӡамкәа сара Москва снеихьан.
Ԥышәа сымаӡамызшәа, зегь ԥысшәан,
Сызхыҳәҳәоз аасхыҳәҳәо снеиҩеихьан.
Сабаҟоу, нас, иахьазы сызцыда?
Сызцыц роуп, арахь, сыҟоуп схала.
Иҽырӷәапны саԥхьа дгылоуп хьӡыдак.
Сцо џьишьоит, рыцҳа, сишьҭаԥало.
2013
***
Схы зҭаху ахыдақәа ирысҭаӡом,
Сгәы зҭаху агәҭацәқәа зҭалаӡом.
Амҩа сырбо саԥхьа ицәырҵ дызусҭада,
Уи дызлацо амҩа сара салацом.
Сара сызлоу адунеи хазынаӡам,
Саагылазаргь итышаха салажьуп.
Снаӡар сҭахуп, аха жәҩан ахь сзынаӡом,
Шәыԥсы ҭазҵо сара исылгеит – салашьуп.
2013
АҚӘЫЏЬМАҚӘА
Аӡәы ибжьы ааҩызшәа сааҟалеит Ахәҵантә:
«Ҩаԥхьа ақыҭа иаалалеит қәыџьмак!»
Иҽырчны дахьтәоу ҽаӡә ииҳәозеи, дхәаԥӡа?
«Ирхәыртәуазар акәхап сара аилымга сыџьмагь...»

90

Иаарылалан аҳаблан, ишыцәаз, иацуха,
Ҷыҷынгьы Елҟангьы башаӡа ишхысуаз,
Ирура рзымдыруа ишеилаз иҿыхаз,
Арахь иаахынҳәыхит ирышьҭаз хысхысуа.
«Шәара шәоума, иҳажәлан, ҳармыхәеит, –
Даҽаӡә дашшуеит, – архауаа ҳрырҳауп...»
Аха забџьар аанызкылаз гәыӷуеит,
Ус уанаҳәоит, уааӡыӡырҩыр, ирҳәо.
«Қәыџьмақәоума ҳазиааихьоу ҳазҿаҳан,
Бжьасзаргь, ҳаԥылан, иԥыххааса ишьҭаҳҵап!..»
Згәы зырхаҵо ирҳәари уаҳа,
Иаҳмаҳаи уи, иажәами, ихаҳҵап.
Усҟан, иаалалт, сыԥшын, шьха қыҭак
Қәыџьма млашьқәак – рыцқәа еихакшахуеит.
Уаҩытәыҩса изгәамҭоу урҭ сара сыда,
Есааира иааскьон, асымҟәыл ду иахо.
Иаанкылатәуп урҭ, иҟам шьҭа аԥшыха,
Ҿысҭып, сыбжьы аҳаблақәа ирхыҵәап:
«Ақәыџьмақәа ааскьо иалагеит, шәҿыха,
Ҳашҭақәа ирҭаларц егьрыгым урҭ, ҳшыцәаз!..»
Иааҩуеит ус: «Ҳаицгылап, ҳаидгылап,
Мап анакәха, ҳдунеи аадырҳәызаап.
Ҩ-шьапык зҵоу роуп узмыхәо, шәырԥыла,
Иқәҳамцахьаз, даҽазныкгьы ихынҳәызаап...»
2013
***
Рыхьӡ шьҭнахуам уара ухьӡ иацрыхо,
Егьырнаҭом, сара стәала, иутәу зтәызтәуа.
Избахьеит уажәадагь ишырмыхәо
Ушәшьыраҿ иаатәаз, рымҩа иананыстәу.

91

Иувакәашо укәашашьа рзымҵеит,
Уарччап изҿу – шьацәхыртәрам уи.
Ирымаӡамызт, урҭ рымҩала изымцеит,
Дара иртәым иалаган, ирзамуит.
Ирыԥсахит, еиҭарыԥсахт ашыла,
Аха иузыфом рбысҭагьы – ибысҭам.
Дара иртәым насшәа рҽадыршьлап,
Рхыдара рџьызшогьы дызусҭа?!
2013
***
«– Саамҭа зегь бара ибызкызар акәхап,
Схы беиҭаҭагьежьуеит, акәиц ҭашәартә уи.
Сымацара ҩаԥхьа агәы саақәхар,
Схәыцрақәа сусқәа зегь ԥхасҭартәуеит.
Бшыҟам схашҭны, бара бахь снеихахуеит,
Бысԥылара џьысшьоит, сгаӡахазаап.
Исмырбаӡакәа убас акы сахәуеит,
Схыдара, сҳәоит, шьҭазы иазхазааит.
Иҟам дыҟам. Уара узыҳәан иҟам
Ҽаӡәы изы дҟалеит ауп, иарбан уаҳа!
Ухы уқәыжьны уҿааха арахь, аҩныҟа,
Акашәа имԥхьаӡакәа џьара уҭаҳаргь.
Сара сакәу, даҽаӡәу, мшәан, усгьы
Нҵара зқәым амҩақәа ирынхалаз?
Исхашҭызшәа сааиуеит зны сзызкызгьы,
Бара быда, схала, зынӡа схала!
Саԥхьа ишьҭоу... Уи закәу сыздырӡом,
Ишьҭазаалак, уеизгьы-уеизгьы итышам.

92

Бара быда ҽа ҟәарак ахь сырӡом,
Еиқәшәы игылоу сыҩнгьы ашә атышам...»
2013
***
Сгәы зхымло ахаангьы сызрыцлом.
Сгәы зхымлаз срылҵны саауеит.
Сраҳаҭӡа сзамҵатәом рыҵла,
Иаргьы абаҟаху, иҩеит.
Сгәаҟыргьы рашҭа сҭашылом,
Сҽасырҟьашьуам рчеиџьыка, мап.
Ԥсахтәыс уа исоуам ашыла,
Амла сагозаргь сагап.
Сгәы зхымлаз са сахь имҩахыҵуам,
Ирдыруеит, ирбоит сҟазшьа.
Зны-зынла абарҭ сахьрызхәыцуа
Иартәар ҳәа сшәоит, уара, сшьа.
Издыруеит, егьурҭом урыцлар,
Удырҩашьап шәышнеиуа, уржьап.
Самҵатәом снеины урҭ рыҵла,
Саарылҵзар – ара сыԥсы сшьап.
Сышьҭа ишхызгьы сырцәыӡлон,
Исхьымӡеит, сышҟа иааихан...
Сгәы зхым ахаангьы сызрыцлом,
Сықәдыртәаргь снаганы ахан.
2013
***
Ишԥарацәоу сыбла иҵшәаз,
Сыԥхыӡ иалам, икабаз!
Аԥша иасуа сыҵлагь ыҵжәан
Ишьҭанамҵашеи нас-нас.

93

Ақәа илеиуа ахырхырҳәа
Заԥхьа икнаҳау ԥардаҵас
Слымҳа иҭаҩцәом ауаа ирҳәо,
Сеиқәлымҳаха стәазаргь ас.
Цәгьеи бзиеи еиларҩашьо,
Акы рҿыцуа, акы еицак,
Аамҭа ахьнеиуа сгәы сышԥажьо
Ицазгьы сырхынҳәрашәа, иааг!
Ибжьанарӡыз наҟ ибжьаӡӡеит,
Иаԥсаӡамшәа уаҳа абазк.
Санаркара аамҭа саццеит,
Аа, абар сахьаанагаз:
Саазыхаз зегь наҟ ирнахеит,
Агәы саақәхеит быӷькаԥсан...
Аха, аа, макьанагь дхахо,
Ҳбарҵа дықәызбаауеит сан.
2013
***
– Ҳара абарҭ ҳрыҳәар аасҭа,
Шәааи, иҳарҳәазалап қыдқәак...
– Аха сгәы ҵшьаауеитеи, Кәасҭа,
Ҿашәа соуам сахьцалак...
– Арҭ иҳарҭо зны иаҳҿырхуеит,
Егьаурым ҳацәхалар қәак.
Иҳарҳаз шаҳзеиӷьу здыруеит...
Шәааи, иҳарҳәазалап қыдқәак.
– Аха усгьы... – Усгьы егьысгьы,
Ҳнапы рымҵаҳкыр – ԥсроуп.
Уԥсы ҭаны уршьо ԥсысгьы,
Даҽазныкгьы иԥсроу иароуп.

94

Ҳадгьыл ҳақәхалап акәкәыҳәа,
Ифатәхар – анышәгьы ҳфап.
Ҽаӡәы иааигом ҳара ҳныҳәа...
Шәааи, қыдқәак ҳарҳәазалап.
2013
***
Мцакы ааибамкит уаҳа исыцрамсыз,
Адгьыл аҵыхәа акәыз, иааигәаз.
Исзамуз, – сгәы ишаҭаху еиԥш сымҩамсыз, –
Иааҩр инеиуаз ӡыхәашьк сагаз,
Сынхоит сышрыцу амца зыцрасуа,
Зегь ззеиԥшым, ижәылан иаауа,
Ирхазыргыло ари ажәҩан казказуа –
Ауаа ирылиааз, ирылоу ауаа.
2013
***
Ԥсҭазаара ахьыҟамгьы ԥсҭазаарак ыҟоуп
Иузыԥшаар, иахылҵрашәа сыҟоуп ҟатак.
Уҿыноухар адгьыл уқәланы уныҟәо,
Ушазыԥшӡам иуоп акы аҭак.
Уи уара уашьҭан, уаагылазар уашьҭан,
Бжьра-быжьҵәа иаман – убас иҵәахын.
Агәараҳәа иааҭаҳаит уажә уашҭа,
Унаԥқәа акәыршан иукыргьы уҭахын.
Зегь арахь ихынҳәызшәа убахит, аҩныҟа,
Амш иузгылаз уԥсы ҭанаҵеит...
Ԥсҭазаара ахьыҟамгьы ԥсҭазаарак ыҟоуп,
Ԥсҭазаарак цазаргьы, аԥсҭазаара мцеит.
2013

95

***
Утәыла убон усҟан бахҭан,
Хақәиҭрамыз узышьҭаз.
Ара иахьагь ус ауп зҳәахда,
Аха узлахәари шьҭа ас:
Ахақәиҭра – узышьҭаз – уман,
Иумамшәа убахуа кьыс,
Иахҭнуҵозар утәы-умаа
Ани абахҭа узҭакыз.
2013
***
Итәахын иеиҿаччо, дрымшьызшәа
Зегь иреиӷьыз, игәы дарганы.
Абзиагь ацәгьагь еиԥшьызшәа
Ирыхәаԥшуан ара иааигәаны.
Ацәгьа аналырх иаԥсоу ҳәа,
Амҩа анарҭа ԥхьаҟа,
Шаҟа иаргәырӷьазгьы соумҳәан
Рымҵәыжәҩақәа еиҵнахыз шаҟа!
Уи дара ирыхәоз акы акәын,
Ирзеиқәхар – рыԥсы ҭанаҵон.
Амҩа инанырҵахын иагәан,
Иашьҭалан рымҩала ицон.
Абзиа анышә ианадырха,
Рхы ианадырхәа итәны,
Ахҷаҭқәа рымала ихыхрхуан.
Иҟан ишыҟац – иҭәны.
Ацәаҟәа кыдлеит аҽырхәан,
Еилкаашьа амоуа изызҳәаз.
Иамҵасны ирфаз рҿырхуан,
Ус ауп нас ииҳәоз Зафас.

96

Игәырӷьо, ари амш иазыԥшызшәа,
Арахь шьоук ааскьон, иеигәаны.
Ана ҽа шьоук тәахын, дрымшьызшәа
Зегь иреиӷьыз, игәы дарганы.
2013
***
Акы аасыгымхеит уи сара дсыԥҳәысхарц.
Дыԥшӡан. Дынцәахшан. Дысҭахын.
Ҳқәыԥшӡақәан ларгьы саргьы усҟан,
Мҵәыжәҩада ажәҩан ахь ҳхын.
Адгьыл ҳанаақәгыла, сҿыхан,
Егьагымхеит уи сыҵыууаа ицарц.
Саатәеит сара иҟаз саԥҽыхан,
Исыҵкьаса идәықәлеит аҩарӡ.
Сцон нас сахьымаара шыҟаз,
Схы сзықәгар, сыбжьаӡзар сҭахын.
Сеиқәышла сҿанаасха зны аҩныҟа,
Хаҵа дцахьан лара хынтә.
2013
***
Уԥсыр амуа, унхар амуа,
Адәы уанаақәха, уҿааха зны.
Сара иуасҳәап уи хәшәыс иамоу,
Сара сгылахьеит сыԥсны.
2013
***
Сыгәнаҳа иқәшәааит исызымҭо уаҳа,
Срыцҳара рхьымӡааит саазгаз иахьанӡа.
Сызҭыҵран сыҟам атыша санҭаҳа,
Исзеиқәҵарангьы – исцәыцәазар сымца.

97

Ишызбара иалаз збеит адунеиажә,
Иҟаз еилкаашагь сзамҭеит араҟа.
Сыҟашәа-сыҟамшәа сыҟоуп сахьнеиуа,
Аԥсҭазаара сшаргәаҟыц саргәаҟуа.
Зны исыргылаз ҟәыбаса ишьҭарҵан,
Уи аргылаха соушам, сахьӡашам.
Албаашьа сақәымшәо сыҵахар барҵак,
Шәлымҳа аҟынӡа исҳәо наӡашам.
Ҩада жәҩан сахьынҳаларц санеихо,
Ари адгьыл хьшәашәа сшьапы ықәсуам.
Исымам сара агәашә аҟынӡагьы анеиха,
Уи маатырцаз иларшәу лыкәӡам.
Шьоук арахь иааԥшуеит рыхқәа раҳан,
Ԥша хьшәашәоуп иасуа ана, ҳра амҵан...
Сыгәнаҳа иқәшәааит исызымҭо уаҳа,
Срыцҳара рхьымӡааит саазгаз иахьанӡа.
2013
АХЬЫԤШЫМРАЗ
Сшааиуаз схы збеит схьыԥшымшәа,
Сахьцалакгьы, сахьаалакгьы ауашәа.
Шәареи сареи зынӡагьы ҳаиԥшымшәа,
Ашәа ҳәо ачарахьтә саауашәа.
Схы сақәиҭуп – иахьысҭаху сымҩахыҵып,
Исԥырхагада, иахьасҭахым сцарым.
Иаасҭаххар, сықәҵып наҟ, сыҽсырӡып,
Шәҽыхәжәаны шәзышьҭалаз срыхьӡарым.
Анс уҳәаргьы, ас уҳәаргьы, ижәдыруаз,
Џьара акала, акалагьы, ҳаиԥшым.

98

Шәара шәзыруазыруа саруазыруам,
Сазхьамԥшӡаргьы сылымшои – схьыԥшым.
Сақәиҭуп шьҭа ақьаад ианысҵо,
Инысхуа сара истәыми, мшәан, инысхп.
Акгьы ыҟаӡам араҟа уаҩы ицәызӡо,
Сахьанысхьоу даҽа шәынтә санысхп.
Сара исусуп, исҭаххар – саарыхып,
Сацәаашьашәа сҟалазар – срашәарым.
Сгәы иахәаз сара сахь саарыхап,
Сыԥхашьарым аказыҳәа, сагьшәарым.
Ишызбо усҟан илҭагьалап сымра,
Сзаҵәӡа адгьыл сықәхар – слаҳәып.
Аӡы иаҭан сыззыԥшыз схьыԥшымра,
Сышәхьыԥшуа мацара саахынҳәып.
2013
***
Аԥсны сназхәыцит хсаалак ианымшәа,
Уара идыр ус схы изҭашәаз.
Уабацо, ас ҟалаҵәҟьар, уанымшәар,
Уашьыз уара уи, ма уаршәаз.
Ԥхыӡушәа, ҟалашьа змам акы салан,
Ухаҿ иузаагаран иҟам сазхәыцт:
Иҟамкәа уаҳа Аԥсны ԥшӡа ахсаалаҿ!
Сҟалом саргьы усҟан, адгьыл саныҵп.
Адгьыл ԥшӡазааит, иссирзааит, иагьдуӡӡаз,
Аха уи дгьылым, нышәхап са сзы.
Уара иутәу акгьы ыҟам ухьӡ ахьанумҵаз,
Уаҟа изҭаларангь иҟам уԥсы.
2013

99

***
Иацтәи амш сзынхагәышьеит ихыхьны,
Саԥырҵшәа арахь сҿаасхан – иауам.
Иацтәи амш саларшәуп сгәыӷьны.
Ибзиан издыруеит, уи цазар – иаауам.
Аха сара салахеит, сзалҵуам.
Сзымцо-сзымаауа сашьаҳаит уи.
Иара амшгьы схагылоуп амч алӡаан,
Инасаҩсны уи уаҳа имцари?
Исхасыршҭхьаз аацәырнагоит цасҳәа.
Сыбла иаахгылоит исԥырымҵуа хҭысқәан.
Салоугалар – иҟаз зегь уасҳәап,
Аха иаасылгап урҭ сара усҟан.
Исызгарым, уара, инышьҭасҵаз шьҭыхны,
Сымч абаҟоу, аамҭагь ҽа аамҭами...
Иацтәи амш сзынхагәышьеит ихыхьны,
Ахылаӷьарахь ицоит акы саман.
Тышак сҭамҳауа, схәыцуеит, уаҵәынӡа,
Уанӡа снаӡанда, мчыла, сеиҭеихап.
Амҩа сшықәу иҿыцәаргьы сымца,
Сышьҭахь иааиуа, сгәыӷуеит, сеиҭеиҳәап.
2013
УАҴӘЫНӠА
Иҟалаша здыруада уаҵәынӡа?
Иудыруаз, иузымдыруаз – уԥшыз!
Са сахьтәоугьы снаҵхалоит сымца,
Бзиара дук шааиуа, анцәиныс.
Ари амш ҳагәқәа архәашьызаргь,
Иара иамаз, ишааиз еиԥш наҟ ицашт.

100

Уаҵәтәи амш бзиа ҳазыԥшызар,
Еилаҳарым ҳара ҳгәыӷра абааш.
Исыргылеит уи снапала, игәыӷроуп,
Аҵх лашьца салнагап, иаршап.
Амч ду снаҭап, сызлахало сыхра,
Шәыџьара саргылап, сеикәнаршап.
Иҟалалак ҟалааит, уара, умыӡӡан,
Аҩ уҵалар ԥсрами, ушәаны.
Уеизгьы-уеизгьы инеитәуп уаҵәынӡа
Уажәа ажәаны, уашәа ашәаны.
2013
АЕПИТАФИА
Шәеилаз шәара шәшеилац уахь шәеилыхо,
Ара асҟаҩык абӷьыжә еиԥш ианкаԥса,
Аԥсы хьшәашәа, уааины сумырҿыхан,
Уара сыԥсы узҭаҵарым, абза.
2013
***
Анаџьалбеит, рынҵәара аама,
Рыхқәа еинырҟьоит аҿыгә-сыгәҳәа.
Ирызкрашәа адунеи амаа,
Ишеиха-шеихо иргашт инықәҳәан.
Иеинҳаршәоит ҳәа ирыбжьагылоу
Шуеит баша ахухуҳәа.
Иҟьаланы бнакы илоуп,
Ана ицәырҵуа, ара иахуҳәар.
Лада иҭалоит акы саман,
Сахьатәымыз џьара сықәхан...

101

Анаџьалбеит, рынҵәара аама,
Рыхқәа еинырҟьоит аҿыгә-сыгәҳәа.
2013
***
Ашәа ҳәала рҳәеит,
зны, аҿаԥа насҿарҵан,
Ухы ахьынахоу уца рҳәеит,
сымҩақәа ркын...
2013
ИКНАҲАУ
Уаха сымаӡам, сыкнаҳауп,
Сеимдырххоит, иҳәеит, шә-уск.
Дагьысымбеит аҽны уаҳа,
Исыздыруам уи дызҿыз.
Исыздыруам дзыргәаҭеиуаз, –
Дызмыргылаз, дызмыртәаз.
Снаишьҭаԥшлоит уи дахьнеиуа
Сахагь имамкәа абас.
Днеиуаз ус измам зхы ахагь,
Сара саха, уаха змам.
Исымамеи саргьы атәаха,
Сааҭгыларгьы, нас иауам,
Џьара исыԥхьоит, џьара исыхоит,
Саҭахцәамкәагь, саҭахны.
Исымамкәа сгылоуп ԥсыха,
Сҩызан, сгәылан, сҭахны.

102

Уара ушнеиц унеила, уаҳа
Иааумԥсахын уҟазшьа.
Саха умамыз, укнаҳаз,
Ԥсеиқәырхагоуп уи, сашьа.
Ирхамшәало шә-уск зауз,
Укнаҳаз ус, укнаҳаз ус!
2013
***
Бшыӡша дырны сыҟазшәа, – бмыӡын,
Амарџьа, бмыӡын! – сымшын есымша.
Сааиуеит ҳәа бахьынҭыҵуагь сбыцын, –
Сгылан сара абрантәи сыбзыԥшуа.
Бхарахаргьы, бынсыжьуамызт, сбыцын,
Сылаԥш набыхшәар ҳәа сшәон.
Исҳәац неиҭаҳәо сааиуан: – Бмыӡын!
Бнаскьацәар, баҩ-баҩы сеиҿышәшәон.
Адгьыл ду сахууаарын сыбхыбаан,
Сыкәа бҭаршәӡан бсымазар сҭахын.
Бышьҭа схызар – аԥсрагьы сахыԥон,
Сахьнеилакгьы бараӡәзаҵәык бысхын.
Зынгьы сылаԥш бааҵашәалон, бабагоз,
Цас ибуазшәа, агәыҭҟьа сарган.
Ҵхын сызлаз быҟамзаара санархагоз,
Избон, ҳшеи ҳамҵәшәи еилырган.
Сбыцӡамызт, аха усгьы сбыцын,
Сгылоуп сара абрантәи сыбзыԥшуа.
Бшыӡша дырны сыҟоушәа, – бмыӡын,
Амарџьа, бмыӡан! – сымшуп есымша.
2013

103

***
Сара сыԥсыр ауан иацызны,
Ашара сзаԥымлар алшон иаха.
Исысыр ҟалон хҭысқәак мацәысны,
Аха, исоун илԥха-игәыԥха,
Ҳазшаз исирбеит даҽа мшыкгьы,
Саҿыган дааиуеит кыӡӷык.
Ҽыԥныҳәада, ус, иага сыггьы
Салган сигап даҽа ҵхык.
Зны сымцар амуазар слалаӡ,
Уи ибозар акәхап, Ҳазшаз,
Сшахьынҳалоу махәык сшьахьынҳалац,
Сгәы ахымшәакәа иахьанӡагьы сшааз
Аҵла џарџар, – адунеи ду иақәлоу
Аԥсҭазаара, – ҳазтәу ахаҭа.
Уи сзаԥырымҵуа садхалт сахьаақәлаз...
Шьаҿақәак неихызгоит еиҭа.
Сахьааиуа сымҩа санысны,
Сзызхәыцуа сакуп сеимырхха:
Сара сыԥсыр ауан иацызны,
Ашара сзаԥымлар алшон иаха.
2013
***
Иааиуа ицаз диеицәазар – ҳаџьал цәгьамыз,
Ҳхы дықәтәамзааит,
ҳгәы ҭишьаазар – наҟ уҽшьы!
Иҿанааиха,
цәгьак зуп ҳәа уи даауамызт,
Иҳақәиргомызт баша, цас ибжьы.

104

Деиламгазар,
ҳашәхымс машәаршәа дыламҳазар,
Ибла хҩамзар – ибап дахьаанагаз.
Имаҳашагь иаҳашагь цқьа иирҳазар, –
Ҳара ҳахь иҿааихап – дыгәрагаз.
Идырроуп уи ҳахьынҭәаауагь, иҳаашьоугь,
Изгәаҭарым, мап анакәха, нас ҳахьцо.
Иусқәа башоуп ҳара ҳус анбашоу,
Амҩа иқәу дахьахьымӡо, дахьахьӡо
Ҳаргьы иаҳбарҭоуп. Уи иуси иажәеи
Ҳабла ихгылоуп, ҳлымҳа иаҳауеит.
Иааиз ицаз деицәазар, сагьаражәуеит,
Сыгәгьы еибанаркуеит. Арахь иаауеит
Усҟан ҽа аамҭак ықәлан, зегь рҿыхо,
Ацашьа иақәшәаз иақәымшәаз дигарц.
Иарбан, уара, измам араҟа ԥсыхәа,
Ибжьарӡтәу аҭахым ауп, наҟ ибжьарӡ!
Наҟ ибжьарӡ,
ишнеиуа атыша иҭаҳап
Ҳазҵаз ҳара иахьанӡа ҳанҵәаха.
Адунеи ааҳәит ауп, иарбан уаҳа,
Иааиуа ицаз зегьы данреицәаха!
2013
***
Дыҟам ҳәа сыҟоуп гәнаҳакгьы иаҵам.
Хшла ара уаҩ дкәабам.
Анхәагь абхәагь, амаҳәгьы аҭацагь
Амаалықьцәа рсиа иарбам.

105

Убри азакәхап, ҭынч, иҽынкылан, –
Усгьы харак идны дааԥшуам, –
Сшәеиԥшуп зиҳәо агәымха дахьгылоу,
Алахша изиҳәо: «Сшәеиԥшуп, слахшам...»
2013
***
Аамҭа ааҳадгылт иарӡынбан,
Ибагаԥшь-анқәабны ҳаиԥнагалт.
Сзамыԥхьошәа саԥхьа ишықәыз сынбан,
Сналаххит, шәарҭак ыҟоуа, Гал.
Арантә ицази иқәлан арахь иаази,
Сыԥшын, ирымоуп ҽа еимакык.
Имҩасызшәа збаз дымҩасит, –
Дзакә арныгхеи, дзакә арныг!
Адгьыл иачҳаз чҳашьа змам ауп,
Избоит ажәҩан лаҟәцәаны.
Ак маӡазар, ҽак аргамоуп,
Ҳааиуеит ҳаиӷьны-ҳаицәаны.
Иабоугари ҳгәыӷра уаҳа,
Абираҟ еиԥш ҳазыԥшуеит.
Ҳразҟы ажәҩан иалакнаҳауп,
Аамҭа лацәгьак еиԥш ишуеит.
2013
ИРЕИԤШЫМ
...Сырзырбазгь убри акәхап слаӷран...
Џьара акала среиԥшӡамызт усгьы.
Среиԥшымкәа саҿакнаҳан ахра,
Среиԥшмызт схала амҩа сахьанызгьы.

106

Зынгьы сырбеит – ахагақәа! – сцәаӷьызшәа,
Срылырцеит рлабақәа ырҟымҟымуа.
Уаҩытәыҩса иимгәаӷьыц згәаӷьызшәа,
Рыҽхаршалан иаангылалон сымҩа.
Ргәы ирнаҭон усҟан урҭ срыбжьазшәа,
Сааргазшәа рҳәатәахьы иаасыхан.
Снарылҟьалон сара нас сыбжьасшәа,
Ацәа иалахазгьы аасырҿыхон.
Урҭгьы егьырҭгьы рҳәатәахьы сырзаамго,
Ирымхәозшәа дара ирыхәозгь сашьҭан.
«Уеиламган, – рҳәон исыхьӡаз, – уеиламган,
Уиаша иашазаргьы хара уашьҭуам!..»
Сыҽсырдагәоу, сшааиуаз, сдагәахаҵәҟьоу,
Слымҳа иҭалаӡомызт исмаҳашаз.
Ихысхысуа рыцәгьа иашьҭан ацәгьа,
Аԥсы агәы икылахо, иҳашҳашуа.
Шьоукы рҿаархеит арахь сыргәыбзыӷуа,
Ирымаз сара сзыҳәа ирыман.
Самҵагыларц шԥарҭахыз рныха,
Исымҩахарашәа рбаху зынгьы рымҩа.
Среиԥшмызт урҭ, сыцәгьа, сыбзиа,
Сара стәала сааиуан – даҽакала.
Иузсаҳәо сҟаломызт «Уа мшыбзиа»,
Даҽа хьаан усҟан, даҽа гәалан.
Сара исоуаз, истәымкәа, сагьатәымкәа
Сызланагалаз даҽа ԥхыӡын, лакәын.
Стәызар акәын, арахь зынӡа стәымкәа,
Сызламӡо сызлаз среиԥшхар акәын.
2014

107

***
Измоу иҭахым, изҭаху имам.
Аԥсҭазаара шыҟоу ус ауп.
Исцәырацәоуп стәы-сымаа,
Исымам сшашьҭоу схысхысуоуп.
2014
УМЦЫМЗАР...
Ежедневная ложь
и жужжания мух…
		 И. Бродский

Сеиқәлымҳаха снеилап ҳаицызаргь ҳаицымзаргь,
Уааигәаз, ухараз, иудыруаз, ҳаицәыӡуам.
Ҳаицәыӡуам ахаангьы, иуасҳәоит, умцымзар,
Уахьанысҵазгьы уанхалоит, уаныҵуам.
Умцымзар, уанҷаблоуп, сгәыҵәҟьагь уанысхуам,
Сыкәа уҭаршәуп, иумҵасуа урысҭом.
Иажәазар сҭахуп исҳәаз анысҳәа,
Уи иаҳәароуп, имӡакәа, сызусҭоу.
Сара амцқәа срықәшәеит акырынтә,
Сашҭа иҭаҳаит, сшааиуаз, рҽырҩашьан.
Иҟамызт урҭ иаразнак издырыртә,
Аха ианыздыр – рааишьагьы рцашьан.
Рымцқәа ирыҵан аҳәсагь ахацәагь,
Сқьышә иаақәыркуан, иааган, ихьҩежьха.
Аха амц мцымыз, иахацәон,
Ирхыҵәарц иаҿызаргьы геи шьхеи.
Срылҵит шысҳәоз, иааины исхапапон,
Амҵқәа реиԥш исҟәысцон, сдыргәамҵуан.

108

Амҩа сахьықәыз идыргылон асаба,
Аҽҳәа сааҽҳәатәар, исыгәалон амцахь.
Амц ишабашьуаз иааԥсахьоу хаҵоуп,
Рацәак злам азынгьы сыркароуп.
Амц – сара еидараны саҵоуп,
Исымбароуп, ҳаихәом, исымбароуп!
Сеиқәлымҳаха снеилап ҳаицызаргь ҳаицымзаргь
Уааигәаз, ухараз, иудыруаз, ҳаицәыӡуам.
Ҳаицәыӡуам ахаангьы, иуасҳәоит, умцымзар,
Уахьанысҵазгьы уанхалоит, уаныҵуам.
Умцымзар.
2014
***
Иҟоу цқьа еилырымкаашеи насшәа,
Аха аусқәа ыҟоуп иахьа абас:
Иаҵахаз ианырбо аиааира ргазшәа,
Иаҵахазшәа итәоуп аиааира згаз.
2014
***
Аԥсра дышԥацәшәоз уи, аԥсра дышԥацәшәоз!
Еиҩыжаан нышәк дыҵалон – иааиҿаҳар.
Ақалақь хәыҷ шьҭан ашьапқәа аҵшәаан,
Уа аҵлақәа гылан рыхқәа раҳан.
Ицахьан абыӷьқәа зегь ҿӷәыхаа,
Ирыласыз еибашьран, иԥшамызт.
Иматанеиуа иамҵагылоушәа аныха,
Зегьы ирзыԥшын, акгьы иазыԥшуамызт.
Арахь ибжьанамгалт иқәзымгашаз,
Иқәызгоз аанкылашьа амоуӡеит.

109

Иаазлагылаз ҵхи мши шԥашаз,
Уаргьы ара зегь шбашаз хоуҵеит,
Илымазма ларгьы усҟан мшәашьа,
Дызхьынҳалаз махә хәыҷык абаҟаз!
Аха усгьы маӡа акы дажьжьон,
Дажьжьон уи, бааԥсылагьы даргәаҟуан.
Иԥсы ҭан, илдыруан уи, дызныжьыз.
Абџьар даҵан, Аҟәа даалагылон.
Ишгылац амра гылон усгьы есышьыжь,
Лыԥсы лқьышә иқәкны уи даԥылон.
2014
***
Зны, аха анбымоу, ма царҭа анбымам,
Ибҭахы-ибҭахым, саабгәаламшәар, баахәыц;
Аӷьара иқәҳаԥсаз шбашахаз, ишымааз
Бхахьы иааган, баадтәала ҳцәыӡ.
Баргьы ибдыруеит ишамам хнырҳәышьа
Ицаз, ицаӡаз, иҭаҳаз атыша.
Бааигәа уаҩ дыҟам усгьы, бтәагәышьаз
Иаабхаршҭны уаҵәызны ҳшыԥсыша.
Иаабгәаларшәа ҳхәы-ҳжьы еилазыргылаз
Раԥхьатәи ҳамши раԥхьатәи ҳаҵхи.
Адунеи ааҳәып урҭ анҳацәкылаӡ,
Иҿыцәаауа ҳамцагьы бнаҵхеи.
Еиқәыларым уи знык ианаҳцәыцәа,
Аха усгьы, аамҭалашәа, ихжьагаз.
Саазрылымҵуа, схәыцрақәа схыҵәан,
Савалан сааиуеит уажә ага.

110

Ишԥаблахкыгоу ара аҳәсақәа исԥыло,
Урҭ сгәаҵа иҭаԥсызгьы дырҿыхоит.
Анҵәамҭахь инеиуа сымҩа сангылан,
Алагамҭахь, сышьҭахьҟа , исыхоит.
Уа џьара сылаԥш бықәшәоит иаразнак,
Багьызгарын ахьшь еиԥш сышьҭасны,
Аха сымҵәыжәҩақәа еиҵыхым, аф асааит,
Абри сазхәыцуа сиазҵааит уахазны.
Ибдыруеи, аха анбымоу машәыршәа
Баргьы саабгәалашәар, былахь неиқәыбҵар.
Бызлагылоу иҟоу рыздыршам,
Иабарҭаху, еиӷьуп ирцәыбӡаргь.
2014
***
Ишԥоуури, ҳааишьа ҳааишьоуп.
Саргьы рацәак сықәмызт.
Сахырымцацызт усгьы аишәа,
Аӡәгьы сишьҭагәыгәмызт.
2014
***
Бираҟ еиԥш дышьҭырхын,
Дгьало дырхакнаҳан.
Аҵәҩан еиԥш дадырсын,
Длыҵабаа дцеит.
2014
***
Сабацарыз схы ахьызгара сзымдыруа санаақәхалак?
Схы ахьынахоу, сабацахуаз уаҳа!
Сааизхьамырԥшуа харантә, аагәантә исықәхәаалак.
Иалшон сара ахыда тышак сҭаҳаргь.

111

Срахәушәа уи атыша сылҭаԥсы сцарызма,
Сызҭыҵрызу здырхуада сеиха-еигәан.
Сынрыжьт сааигәа игылазгьы, аф рысма,
Снеиуеит ахы сҭаԥало уажә сеиқәа.
Зхы ахьынахоу идәықәлаз имҩа роуцәоуп,
Дахьагаша еилкаам, дахьаннаҟьаша.
Сара стәала, анахь исыԥхьо ҷоуцәоуп,
Папуасцәоуп сышьҭа иху иҳашҳашуа.
Исҭахым урҭгьы егьырҭгьы снарҿаԥшыргьы,
Сҿынасхоит акы ыҟоушәа рнаҩсан.
Нышәуп иаауа усгьы анышә ужыргьы,
Уи ауп исеиҳәо дахьаацәырҟьо саҩсҭаа.
Ус анакәха, уахьцалакгьы ҽеирам,
Уанаақәхалак ара ухы угәы ахымло.
Иазыԥшызар нахьхьи џьара унеира,
Узыӡхьымҵуа мшынк унеины ухымло.
Адунеи ду сакәшоу, сакәымшаху,
Скарахаӡоу, сымҩа ара иаанкылоуп.
Иагьџьасшьоит уажәраанӡа иашьҭаз шахак,
Сҽыкнаҳамкәа бышә сахьылагылоу.
2014
« СНУМЫЖЬЫН!..»
Абӷьыц ианыхыз ажәак ауп: «Снумыжьын!..»
Асасааирҭа иааҩныҩт иҳәҳәабжьны.
Амшын ихыланы инеиуазгьы нышьын.
Ажәак, ажәа заҵәык ала дышьны.
Иуалуашо араҟа иҩнагьежьуаз дарбан, –
Ихьааха уи ажәа зыҿҟьаз ааигәаӡа?

112

Ажәа хаббала исхагьежьуан уарбан,
Нас ҵаҟа иҭалазшәа збон икәкәаӡа.
Иқәыршәын саԥхьа игәҭыхаха, ихьааха,
Акгьы азымҳәазшәа, арахь зегь аҳәо.
Саиааирашәа, сзазымиааиуа исаахон,
Аԥсы ҭалазшәа индәылҟьон иҳәҳәо.
Еиҭаахынҳәуан арахь, ахы ықәҵан
Ԥҳәызбак лсахьақәа аҭан иаатәон.
Шьоук ыҟазшәа снарыхәаԥшт иҷыӷәӡа,
Ашьҭахь лабжышқәак араҟа икаҭәон.
Сыҽсырдагәаргь – амца сыхрыжьуан.
Сыблақәа хызҩан – саԥхьа иаагылт.
Анаҩс уи ажәа еиҭагахт: «Снумыжьын!..»
Уи сшазхәыцуаз амшгьы саԥылт.
«Снумыжьын!..» – аҵх дшалаӡаз далан,
Агага деиԥшха, издыруаз ԥҳәыск.
Схаҭа сакәзар инеиуаз ибналан?
Дарбан, саахәыцит, уахь исзыԥшыз?
Уахь, зегь ахьыҟоу, уахь, акгьы ахьыҟам,
Афы ықәсын, ацәҳәыра иануп аԥшаҩа.
Аашьа сымамзар акәхап шьҭа аҩныҟа,
Исымамзар акәхап уаҳа ҽа мҩак.
Саргьы сныбмыжьын ҳәа лышьҭасҳәоит иӡыз,
Зыҽзырӡыз, сусқәа зегь азҭаз аԥша.
Сара истәымзар ҟалап исырҿыцыз
Ари амҩа, арантә сыззыԥшуа.
Аха усгьы, сшьацәгьа сархагоу,
Сахьымаара сагоит, сышьҭнаԥаан,

113

Сымш хьанҭақәа ирылыҩуа ажәак ауп:
«Сныбмыжьын!..» Агәашәқәа сцәакуан.
«Снумыжьын!..» – лымшын зҿаазхаз исышьҭахх.
«Снумыжьын!» ҳәа абӷьыц хәыҷ ԥыруан.
Бзиабарамзар инсыжьыз уахь сышьҭахь?
Арыжәтә иашьызшәа, уи бырбыруан.
Сара сакәхарын уахьгьы арахьгьы
Ибжьаз – уахьгьы арахьгьы иатәыз.
Иҳазмырҽеиз иахьқәаша анахьгьы
Ҳашьҭа ихылан иаауеит, афы амыст!
«Снумыжьын!» иаԥылоит игәаҟ-гәаҟуа
«Сныбмыжьын!» ҳәа арантә игало.
Сара усҟан сабаҟаху! Сабаҟоу?
Сыкнаҳауп урҭ рыбжьара сгьало.
«Снумыжьын!» ҳәа ишааҩыц еиҭааҩуеит
Абӷьыц хәыҷ ианыршәлаз ажәак.
Ахьҭа аҿоуп. Ажәҩан асы аҩуеит.
Иҟаҵам, иҟаҵоуп акы аҭак.
2014
***
Ашьҭыхха иаӡар – ишьҭиԥаарын иибаз,
Афаха иаӡар – ахаҳәгьы ифарын.
Акаҭеиԥш далашәазҭгьы уи ииԥаз,
Дцазар дахьцашаз, иҵӡозеи, даарын.
2014
АГӘЫӶРА
Имгәыӷкәа иԥсхьада, рҳәеит. Уара угәыӷуеит,
Саргьы сгәыӷуеит сықәҳа сахьаауа.

114

Аӡ измырыз нырцә џьара дыԥшыхуеит,
Дгәыӷуеит сышьҭахь иааиуа ибӷьаауа.
Аԥхьахә зымгац дашьҭоуп, дазыԥшыми,
Иҩеирашәа ибоит зегь раԥхьа иҽыҩ.
Анҭ ачара ззыруа аҵеи дымшыми,
Ҵарак иоуп ҳәа игәыӷуеит уи, ахшыҩ.
Дгәыӷуа ашҭа дҭыҵуеит ашҭа иҭыҵуа,
Дгәыӷуа аҩныҟа иҿааихоит хара ицаз.
Ибоит аранӡа иааиз шьҭа дышмыӡуа,
Иара итәы ишагаша зегьы рцасгь.
Хаҵа изымцац хаҵа сцап ҳәа дгәыӷуеит,
Зегьы иреиӷьу дишьҭоуп аҭыџьҳа.
Зыбла иагхаз иаԥхьаҟа дыԥшыхуеит,
Уаҵәы ибо дҟалахушәа иаҳа.
Дҳәыҵәыҳәыҵәуеит, жәҩан ахь игәы ихоит,
Аныҳәа дазыԥшыми аӡәы ара.
Игәыла иҩны еилаҳап ҳәа аӡә дгәыӷуеит,
Дыхҵәап ҳәа иҩызагь дшыхҵәара.
2014
АӠӘЫ
Ааҵрақәа дрывоуп – ддәықәуп аҵәыршо,
Аргама уи даауҿагылоит уаҵәы.
Уанӡа дуҩызоуп, дзакәыҵәҟьоу уздыршам,
Иҽырҩашьан ус дыҟоуп аӡәы.
Уаақәирхоит узлоу рыгәра узымго,
Ирхоушәа уирбоит даҽа цәак.
Дуцны дышнеиуа, зынӡа уазыԥшымкәа,
Улаигалоит убасгьы ҳәынҵәак,

115

Узылҵран уҟам цхырааҩ думоуӡар,
Умԥан дықәлом иарах иԥсы игар.
Иажәа улымҳа иҭалар, ихоуҵар,
Иҟалап удунеигьы еилыбгар.
Аӡәы угәы ишьҭуеит кәарак узмыруа,
Заҵа умнеира ухыланы амшын,
Узырдагәо ма узырлашәуа узыдыруам,
Уаԥхьаҟа ишьҭоу акгьы уазыԥшым.
Аӡәы ихала уаашәҩык еилеиҵоит,
Ирыбжьеиҵоит убас еиԥшгьы асал,
Иеицны агәашә аҟынӡагьы инеиӡом,
Иеигәыдҵо иааскьоит анышәгәал.
Аӡәы ихыдара иалаӡуеит ажәлар.
Иахьа ирызгәамҭо гәарҭап уаҵәы.
Ирхәашоит абаагәара ду дажәлар, –
Ар рхы ҭигоит аӡәы.
2014
ИАХЬА САРА ИСЫМШЫМ
Асахьаҭыхҩы В. Ҵәыџьба изкны

Саалымҵыз сызлаз аҵх сҽамҭа,
Сааламгылаз амш, аха сажьеит.
Иахьа сара исымшым, сара исаамҭам,
Сыԥсыҽхар – салаҳар – сашьуеит.
Сҟалақәахьан сара ас иахьадагь,
Сымш мшымкәа – сылахь еиқәнаҵон.
Иснаҭаанӡа исымнахуан иснаҭаз,
Смидагәидаха сналыхәхәангьы сцон.

116

Саауан арахь ус, ишеиқәыз сылахь,
Саауам арахь, сгәаҵӷа ԥҵәарашәа.
Скаҳар ҟалон, аха усгьы сгылан,
Сагарҳәагьы сшәагәышьон агәыԥжәа.
Амш сара истәымызт, сеиларӡыӡан,
Сыршәан ишымшәара шәарахк.
Аха усҟан усгьы гәыӷрак сыцын,
Усқәак са снарышьҭалон еиҭах.
Иахьа сара исымшым, сара исаамҭам,
Аамҭа зтәу,
иалагәырӷьо ҽа шьоукуп.
Иҳамҭазшәа избоз акгьы ҳамҭам,
Имҵадырсызгьы ирыхәом, иркәыкәуп.
Иахьа сара исымшым, наҟ имҩасааит,
Дахьынҳалоуп – имазааит ҽаӡәы.
Имааиуеи, мшәан, сазыԥшынгьы стәазааит
Сара истәушәа сыззыԥшуа – Уаҵәы.
2014
***
Амардуан иаҿоуп икаҳа-бӷало
Амҵақьақьаҩцәеи ацәгьаҳәацәеи еиханы.
Сынкахәыцуа стәами сара схала,
Схаҳәханы.
Амҵақьақьаҩ дшааиуаз шьагрын еимаак
Дарҭар акәымхеи ҵыршьыс.
Ани ацәгьаҳәаҩ гәылас дҳаман,
Убри иоуп сызшьыз.
Иԥаҵақәа ыршан, ҩада дхалан,
Аӡәы дтәами аханы.

117

Амардуан иаҿоуп икаҳа-бӷало
Амҵақьақьаҩцәеи ацәгьаҳәацәеи еиханы.
2014
***
Адгьыл хьшәашәа – шьац иаҵәара – сиарҭахеит.
Сыԥсы ахьықәхаз саргьы сшыҟоу жәдыррами.
Зхы зжьаз бжьра-быжьҵәа сарҭахьеит,
Аха сара ҽа ӡиасқәак срыррами.
Адгьыл сықәу ажәҩан салоу гәарҭаӡом,
Ицо-иаауа арахь сыхьӡ рҿыҵакуп.
Сназлаҳаз хаҳәроуп, бымбыл иарҭаӡам,
Сҩагыларгьы садгәаҟлоит ҿыц акы.
Сара истәу нхоу инымхоу збарҭада,
Имҵадырсыз мҵарсны амҩа иқәлахьоу.
Иуҵәахыша зегьы ирымоуп гарҭақәак,
Иузымҵәахуа ара ҳаҟоуп, ҳгәықәхақәоуп.
Ицәырааго уаҳа цәыргашьа амаму,
Иаҳгәыҵакны ишаҳкыз уа иҳампыҵахеит.
Уи цәыраагар, иаҳҭашт насшәа амҩа ду,
Аха иахьа уажәы-уажә ҳанцәыҵаххуеит.
Уи амҩала иаауан анҭ агәымшәақәагь,
Ҳаԥхьа игылаз – икаҳауаз, игылалоз.
Сыԥсы злаҭаз амҩан акыр сымжәақәан,
Аха сааскьон бна тоурак сылалан...
2014
***
Сеилышшо саналага, зны, сызхьынҳалаз,
Дааҵамгылеит дааин сыжәҩахыр.
Икаҳауа ҳаиԥырҵуазар – ҳалаӡт.
Цас сахьызмыршазгьы сырт,

118

Аӡы сазҭоз санрылашәа ԥаса.
Иҟало сара усҟан схәаҽыр,
Аха Ҳазшаз дыҟоуп, сибазаап,
Ара сыҟоуп, умшәан, иҳәеит, ур!
Исгәыдҳалаз хьанҭан, ихаҳәымызт,
Аха усгьы хаҳәҵас ихьанҭан.
Исымнахт иреиӷьушәа исымаз,
Сыцҟьа сагарызшәа иаауан,
Аха абраҟагь сааигәара дгылан,
Инапы сиҭеит Ҳазшаз.
Саԥылон сара ашьҭахь сызԥымлац,
Иааскьон арахь сыззыԥшуаз.
Дарбан уажә иааин исхьынхалаз,
Сымч агәра згаз иахьа абас?..
Икаҳауа ҳаиԥырҵуазар – ҳалаӡт.
Ҳрыцҳашьа, суҳәоит, Ҳазшаз.
2014
СЫШӘ ИАДХО
Дыҩнашәыжьла, сшәыҳәоит, сышә иадхо,
Исышьҭалан иааиз ҵхатәаны.
Дгәаҟгәышьоит сан. Лара лакәхап
Иаатәарц зҭаххаз иааскьаны.
Ииашам дымҩасхьеит ҳәа ирҳәо,
Сан рыцҳа дцаргьы даауеит.
Даацәырҵуеит дсыхӡыӡо санхьырҳәо,
Даныҟамгь дҵаауеит, дыԥшаауеит.
Дхыланы лҿаалхалоит сышьҭа,
Лыбжьы аалыргоит ихааӡа.

119

Иахьанӡагь дсыцәшәозаап уи, дсышьҭоуп,
Ицәгьахар ҳәа дшәоу слахьынҵа.
Уи лакәхап, рыцҳа, уи лакәхап,
Зҿаазхаз арахь иеиханы.
Уи лакәымзаргь, дааиааит сышә иадхо,
Иаатәарц зҭаххаз уажә сханы.
Дысгәалашәоит анкьатәи сҩызак,
Сҩызак, зны исымаз жәҩахырс.
Сгәы дҭами, уи ауп, сизыԥшызаап
Еиҩызарак иамаз уасхырс.
Ихьаан, иусын сызхьымӡоз,
Дааиуан схы сгәы назҭаҵо.
Егьиқәмызт, дымҩаст дықәрахьымӡан,
Сышишьҭаз сихьымӡо, сихьӡо.
Ашә иасыз деиҭаст агәараҳәа,
Иҿихрашәа уи сара сышә.
Дсаӷазар? Имбара саҳәон,
Дзадгьежьылари дааины сыҩныжә?
Ашьыцра згәы ҭнафаахьоу сҩыза
Иахьанӡагь ицқәа еихакшоит.
Днатәан, шшыԥхьыӡқәакгьы иҩызаап,
Сгылар ҳәа дышшәо иааиршоит.
Еихакшалагәышьоит уи ицқәа,
Дызлаҟоу деиӷьхар ҳәа умшәан.
Амцахь иршәрын сыбӷьыцқәа,
Инапаҿы иоур амишәан.
Дыҩналааит убригьы, ашә иадхо,
Дызгылари уа, дысшәырба.

120

Уи иасҳәаша сымами, дадхеит,
Иахьа издырҳәо ахапа...
Ашә иасуа дыԥҳәысзар, дыҩналааит,
Дааиуан уи арахь деиханы
Сгәаҿы инсыжьыз еинаалак,
Даагылааит сыԥсымҭаз сханы.
Ирацәоуп иансааз исызламҳәаз,
Сгәаҵаҿ инхаз ажәақәак
Сызцәыргар – инсыжьхьан иаԥсам ҳәа –
Иҟасҵар ҟалон зегьы рҭак.
Иреиӷьу жәеинраалан игашан,
Лгәы арԥшаарын уи иахьагьы.
Схьаа иахыҩуа агәра лгашан,
Илырҿыцрын сыхәра анӷьагьы.
Схәыцуеит: иааирыдаз уаҳа?
Уааскьа, нас, арахь умҩахыҵ.
Уара уакәзар иааиз, аԥсцәаҳа,
Арахь ус умаӡам, уӡ!
2014
***
Аԥсҭазаараҿ еснагь ныҳәам,
Аха угәы камыжькәа угылаз.
Уахьнанагалакгьы, Анцәа сиҳәоит,
Унанамгааит аҳауа ахьузымхо атәылаҿ!
2014
ШӘАЧА
Абра џьара ианхалеит сышьҭа,
Аамҭа шааиуаз уи аныхуа.

121

Ажәҩан шаахаӷәӷәалоз Фышҭа,
Арахь иааиуан сыԥсы ҿыхуа.
Даҽа аамҭакгьы – ԥсааиҭакрамыз.
Сгылан, аха усгьы схәын.
Ҩаԥхьа ашьхарахь сымҩа гамыз,
Сҩеины снықәгылон Ахәын.
Сеиқәырхага ахәшә зыԥшаада,
Имацәысуа, зны идыдуа
Аҿанаанаха, иара Ԥшадагь
Ианабаз уа ахаҳә ауа?
Мзымҭа амза анхыҷҷалоз,
Быҭҳа аниҵаԥшуаз Ҳазшаз,
Шәача сыҟан, ажәҩан салан,
Иҟаз збарҭан сахьыԥшуаз.
Зегьы исырҭон ара агәҭыха,
Зегьы исырҭон аҳәатәы.
Сгәы касмыжьырц ԥхьаҟа исыхон,
Исыҵагылан Гәбаа адәы.
Иааиуаз шьамҩак саныԥшылон...
Цқьа уаахәыцыр – уеилагап.
Уаҳа рыламкәа, еидшылан
Идыргылон шьоук акәаԥ, –
Излагылаз амца дырцәон.
Абжьы ааҩландаз рҩашк.
Аиӷара аҵыхәа анԥырҵәо
Амшқәагь каххаа иааилгашт.
Макьанагьы сыԥса тҟәацроуп
Улымҳа ҵнахыртә иго.

122

Инхаша нхар – ибжьаӡша бжьаӡроуп,
Џьара акы ыҟоуп, зыгәра уго.
Мца зҭоу – Мацеста – ныжьӡан
Сара арантәи сызцарым.
Схыхәхәала сназго нышьӡам,
Сзаҩзыжьуа лаԥш ҵарым.
Шәача гәыларам са сзыҳәа,
Иргәырӷьагоуп, уи гәырҩоуп.
Шәача иҟазар аныҳәа,
Уи ахьыҟоу сгәаҿоуп.
Сгәаҿоуп иахьыҟоу ихьааха
Ицаз, аха цашьа змам.
Зны самгазар араҟа исаахаз,
Сықәызгаша ҽак хынҳәуам.
2014
***
Иӡмаххоит
ӡмахны иубаз арҩаш ӷьызаргь,
Иҟәызгаӡа иааҭашәоит ушазыԥшуа.
Иџьазны иубаз
џьазхоит, уара, ихьызаргь.
Аԥша иауҭаз агоит наҟ аԥша.
Дышнеиуа –
иахьа-уаҵәы, зны – дыбнауаҩхашт
Ибноуҵаз, –
дҟьалан абна дылоуп.
Аҽаказоуп адунеи,
убла ихымлар аш;
Сышәҭ ҳәа зоуҳәаз
дышәҭны уаԥхьа дгылоуп.
2014

123

***
Ишԥасҭахыз даҽа ԥыҭк иаасаӡар,
Скарахазаргь, уаҵәтәи амш сахьӡар.
Аха амра кыдшәозар уабацо,
Сара сцәыкәбаруп, иқәбоит ацәыкәбар.
2014
ААМҬА ШӘЫРХЫНҲӘ!
Сгәаҟ-гәаҟуа саақәыххит схәы ҳарак.
Садырсызшәа сгылоуп, саахәыц-хәыц.
Уажәоума, мшәан, санҿыхаз сышҿыхара,
Уажәоума санашьҭалогьы сцәыӡ?
Иуԥшаара уҟоуп: иӡит иӡшаз,
Ункаҳауа баша ашьҭа ухыз.
Аха ҽа хәык ыҟами сызхыҵша,
Уахь џьара инхазар сызҭахыз?
Уи сыздырцәом, хымԥада, ихжьагоуп.
Савууа саауеит ныжьшьа змам.
Сзырҩашьаз сара арахь сабаго?
Сзышьҭоу цқьа алакҭа сҭаԥшуам.
Саҩст уи, саҩнагеит аӡиас,
Аамҭа-аӡиас арахь сырҳәазаны
Ишааиуаз, сыҟамызшәа сниаст.
Шьҭахьҟа ҳдәықәлап, шәааи, нас, ҳаисаны.
Сара аамҭа ссир ахьыҟоу уахь ауп.
Уара уаамҭагь уа џьара иуцәынхеит.
Уаргьы саргьы ҳазлацәажәо иҳахьуоуп.
Амҩа ҳшықәыз, ҳабаҟоу, ҳхеит.
Аамҭа шәырхынҳә, уара, арахь, иауазар,
Сҭашәырԥшы ҽазнык алакҭа.

124

Иагьҽеимзааит аҭахызар, шәуаазар,
Салашәыжь уи снаган схаҭа.
Сагар сагеит, сыҟазааит, сатәызааит,
Салаӡсап, салҵәраап, џьара сацәцап.
Сҿарала схы-сгәы зегь ҭәызааит,
Акы сахьӡап, даҽакы сахьӡап.
Сара истәуп уи аамҭа, сахәаҽыргьы.
Убрахьынтә убас сыбжьы сыргап,
Ирмаҳац, иҳәам иарҭәап аџыргьы,
Иажәоуп ажәа ажәазар, агәра жәгап.
2014
***
Усхыҳәҳәошәа баша иубоит,
Ахыда.
Уааскьа, иҳәеит, арахь,
Сышәшьыра уҽааҵак.
2014
ЏЬАРА
Ҽа уск имаму, ма дшьыцны, –
Иааигәа, ихара, ана џьара, –
Длашәхахьоу, аӡәы сибоит сҭәыцны,
Иахьантәарак даҿуп сырџьара.
Иац исырҽхәаз сирџьоит иахьа дасны,
Сызвагылаз иҽырӡны дтәоит џьара,
Дрыцуп шьоук ахьцо иеивасны,
Урҭгьы аҿуп амҩан сырџьара.
Абз иаргоугьы дгылан сирџьагәышьоит,
Сахьалаҟоу салаҟамшәа ибоит.

125

Уҳәан-сҳәанқәак ана-ара инеиԥылшьуеит
Ԥҳәыс ҟадыџьк, каҭоушәа дысхаԥоит.
Ус, сыԥшын, ана џьара сдырҽхәахуеит,
Инарыцҵо сызлаҟоу раҟара.
Сышлеит, сҳәан, ируам, сдырҿахуеит,
Ргәы ақәԥымҵәо иааиуеит сырҽхәара.
Изҩыз рыцуп, исҳәаз иалацәажәоит,
Шьоук ирхашҭыз цәырыргоит ирҿыц.
Сааԥхашьоит: ахьы иаԥсартәуеит сажәа,
Рхы иалҟьоит, ргәы иалҟьоит сцәыӡ.
Иааиҿагылоит сзырҽхәази сзырџьази,
Сшаҟьо урҭ рыбжьара саабжьахоит.
Иеилалаанӡа абна хыла дасит
Уахьгьы арахьгьы иҟоу... Иазхоит!
Сгаӡаӡам – гәаӷшақә сзырџьатәузеи,
Сзырҽхәатәузеи – сара хшыҩла сҭәым.
Истәым стәым, исԥырыжәга, иазызуеи,
Сырҽхәатәым сара, сагьырџьатәым!
Зегь акоуп, исҳәо аадырҳашам
Сырҽхәара иаҟәыҵуам уажә џьара.
Урҭ ирҳәо башами, ибашоуп,
Ишаҿыц шьоукгьы аҿыхуп сырџьара.
2014
***
Сшаҵац акы саҵоуп саҵақь,
Исзышьҭамҵо хьанҭацәоуп.
Снықәианда саԥхьа адәаӡа,
Аха исылшом, – сааԥсацәоуп.

126

Сзырԥырҵуам ҳаҩни ҳашҭеи,
Сара ара субар – схәыҷцәоуп.
Сахьынтәаауа схаҭа исхашҭуеит,
Сахьцо снеирушь – харацәоуп...
2014
***

Ауаҩы ицәгьеи ибзиеи еиҟароуп, рҳәоит

Еиҟароуп ауаҩытәыҩса ицәгьеи ибзиеи.
Сара сыбзиа еиҳаушәа збалоит.
Снеи сҽанысҵоит шәызным даҽа сиак,
Икнаҳаз уаргьалак сантәалан сгьалоит.
Сагьхәыцуеит: избан, уара, абас изсыцрыхо,
Зны-зынла изсырҭо амҩан шьапҿаршә?
Цәгьара змуӡеитеи, абзиахь исыхон,
Ихиацәоушәа рбоу сара снаршә?
Ари иаҽыҵган, даҽакы инаҽыҵган,
Иаауа иҟам-ианым зегь ԥшаауа, –
Џьара акала сзеиӷьу роуп – саашьыцган,
Срылырхыр цәгьа ирбом урҭ ауаа.
Ихызҩашәа зун, аха сыблақәа ҭырхуеит,
Слымҳа иҭаҳәҳәоит, сҽырдагәа саатәан.
Санырхуеит, сыҟаӡамшәа санырхуеит,
Ажәа уаарагь смоуит, ҳааизан.
Ауаҩра уаҩрала иааланда, аф асгьы!
Ҽа цәак анахарҵо шьоукы, иаарҭаххар,
Иалшоит, – уи ауп сара саазыцәшәазгьы, –
Абзиа сшашьҭоу сыцәгьа еихаҳар.
2014

127

***
Дылажьын амҵқәа ихаабыцуа аҭырас.
Ахысыбыжьқәа ааҩуам – ицаз цаӡахьеит.
Уаҩ дҟамлаӡоу ианивсуаз дыздыруаз,
Иааизхьамԥшит иаци урҭ иахьеи.
Дрызгәамҭазар акәхап,
дгәарҭар – дышьҭырхрын,
Иԥсы ахәага ҭазар, уи деиқәдырхон.
Иҟаз уазҳәода, ацәаҟәа аҽырхәан
Иахькыдыз акы аҳәон, аҽарххон.
Ас ицарызшәа, амшқәагь еилгашан,
Егьҟамлазшәа амра аацәырҵрын еиҭа.
Иара иусқәагь абаҟаз, ибашан,
Дхыҵрангьы дыҟам изҿаз ахәада.
Дылажьын амҵқәа ихаабыцуа аҭырас.
Дызгәыҵакыз адгьыл еиҟәжәарц аҭахын.
Аха дҟамлеит иахьала дыздыруаз.
Иханы иббаӡа аԥҭақәа хын.
2014
***
Уара уакәын уажә исыгыз, Алаԥсаниа!
Шьапҿаршә сырҭахьан исышьҭаз, егьырҭ.
Уара унасывслон акыргьы уҽырбзиан,
Аха ус уаҳа узымцеит, Баӷыр.
Уааигәа иаатәаз дыздыруеит, дыгмыгуп.
Уи дицуп абан аӡәгьы, даҽаӡәгьы.
Сара сахь идырбылгьарц иаҿуп дара ирыгу,
Инасылаҵо маӡа-аргамашәа аҵәгьы.
Иудыруеит, уашҭа иҭахаз дыԥсахҩуп,
Ҳаиҭихьан ҳаԥс ахац ианакыз.

128

Агәыла ҳәа имаз иа иеиҳа деицәахын,
Агыруак иеишәа дзахымҵт аҽадҳәыс.
Ахԥатәи ихьзу умдыруеи? Аҵәыршаҩ.
Дхаҟәӡа уааҵраҿ дтәоуп, иҽыԥхьак.
Шьыжь дгылар, хәлаанӡа ииуа уздыршам,
Агәам еизигон ҳәа сарҳәеит иахьак.
Уҳәан-сҳәанқәак дрыҵан иацаахыс,
Ириҭеит, ирзишеит урҭ дахьахьӡаз.
Дҽаԥха-ҿаччо сышәхымсгьы данаахыҵ,
Издыруан арантәи еидарас дызҵаз.
Иҟам-ианым узнеигеит аацәала,
Дцеит уантә схы-сгәы иҭам шьҭаҵаны.
Уи зегьы драцәажәоит цәала,
Уара уҟынгьы ус ауп, ҵаны,
Дшыҟаз... Иҟамхаша иоуп усас.
Ишьамхқәа еиқәыршәны данаатәа дахьнеиз,
Иеилыскаагәышьеит уигьы дшуҩызаз,
Исҳәаран иҟоузеи шьҭа сара, анаҩс?
Шәеицыз, шәымҩала шәнеила, шәеигымыз,
Ухы иузырхәошәа убозар – уҽреиԥштә!
Ааҵра иаваз арахь акгьы зқәымыз,
Ицаз, хнырҳәышьа змам аҿарԥ еиԥш.
Уара уакәын уажә исыгыз, Алаԥсаниа!
2014
АНЫШӘЫНҬРА
Ҳаиваиоуп ҳҩыџьагь уажә абраҟа.
Зны иҳақәнауаз қәан, исын...

129

Адәы ҳақәын. Шьҭа акгьы ҳаргәаҟуам,
Ҳаиваиоуп ҳҩыџьагь... ҳаибарԥсын.
2014
АСЫ СЫҚӘНАУНЫ...
Асы сықәнауны, сзымгыло сышьҭахуп,
Крааҵуеит уи, аха ахьҭа сылам.
Уи моу, иџьоушьаша, сагьыԥхахуп,
Адгьыл зегьы аныхҟьоу ара сыла.
Ԥшак схашәышәуеит, аарлаҳәагьы иааҩуеит
Ажәҩан иалоу ԥсаатәқәак рыбжьы хаа.
Арахь исхыкны ҩаԥхьа асы аҩуеит,
Саазаҵымҵрашәа сызҵоу, сгәы бжьыхуа.
Ицәаакызаргь, адгьыл аӡа сылсуам,
Уи агәы сахьықәыршәу аҵысхә еиԥш.
Акагьы сашьҭам, акагьы сазкылсуам,
Абра џьара салҵит ауп аҵысхеиԥш.
Схьаауп, аха дарбану сызхьаау,
Сыӡуазаргь – дарбану сызцәыӡуа?
Ԥсы ахьықәым сыҟамкәа саҭаау,
Изызхәыцтәым акәу уажә сзызхәыцуа.
Аха усгьы схәыцуеит схы шьҭаҵалан,
Сзызхәыцуа ԥхьаҟа исмыҳәа, исыхәа.
Адгьыл ду агареиԥш сананиала,
Иҟоума исзымҳар ада ԥсыхәа!
Сгарҵып насшәа, асы шсықәнаузгьы,
Асабеиԥш уи сықәсыршәшәап, исымшәа.
Сҩагылан, ҿаасҭып сара усгьы:
«Изакәызеи ижәго, уара, исымжәан?!»

130

Ԥсҭазаароума, сҳәахуеит, снахьынҳало,
Шәаламкьысын, сҳәахуеит, сара исыҭоу.
Шәзыцрыхо ншәыжьроуп, акгьы шәзалам,
Сара истәу аӡәгьы итәым са сыда!
Адгьыл сықәҳазаргьы, тышан сҭамҳаит,
Аамҭа цәгьак сыхнаҩазаргь сык еиԥш.
Аԥсҭазаараз саргьы цаҟьак самхоит,
Амҩан џьара исықәхәлеит, исықәшеит.
Зны исхаҳауаз ажәҩан саҵагылоуп,
Иааиз амш мра шәахәаны сацны.
Сеиҭакаҳаргь адгьыл сыннакылап,
Снықәиаап, уаҳа исзамургь, сшьацны.
2014
***
Иумаҳазар, иҟоу уасҳәап, –
Игәоуҭарын, уизыԥшуазар, –
Ауаа рзы акәым, ауаа рцасҳәа
Адәы дықәуп уи дааршазар.
2014
НАҲАР
Амҩа дакуамызт дышнеиуаз дылԥылар,
Амҵәыжәҩақәа лоуан ихьӡ аалаҳар.
Дылзыԥшызшәа дахьнеилакгьы дгылан, –
Дахьыҟамгьы дыҟан Наҳар.
Дыҟан ачараҿ, амаҵ ахьылуаз,
Дрылсны зны иҿааихон аџьар.
Бзиарас иҟаз зегь ихьӡ нархылон,
Амца лнаркуан даадырџьар.

131

Илдыруан арԥыс ицәа шлырҟьалаз,
Дшааиуаз лыҵәгәыр дшаҿашәаз.
Лыда ԥсыхәа имоума, далаӡт,
Арахь иаԥхьа ишьҭан даазыршәаз:
Имҵадырсхьаз, шьоук ҭацас ирымаз,
Ирнымаалаз, иатәыз ҽа дунеик,
Данаахынҳә, дара дрытәхарыма?
Иҟало уазҵаа, хшыҩла уазнеи.
Дархагахан даақәгылт иаразнак,
Илҭахымхеит ллымҳа иаҳаргь
Ани ари ажәабжь: иҟалозма, иауазма
Ицан иааз даалыхо Наҳар!
Абгьы иҭахымхеит: ииуазеи рԥазаҵә
Напы зхьымсыц димоуа ҭыԥҳак!
Деилагазаап, иҳәон, деилагазаап,
Дгәамҵуа дахьгылаз, ас аниаҳа.
Рҿынархеит хазынак дизырҳәарц,
Иааивагьежьт ражәа иирҳарц;
Иахьа – ирҳәац, уаҵәызынгьы – ирҳәарц,
Аха илымҳа ак ҭалом Наҳар.
Ан ҟадыџь, ара зегьы здыршаз,
Башьа змамызгьы збашаз, даапкын,
Дырҩашьан дагеит шьоукы идыршоз,
Дагьаатәеит агәашәқәа алыркын.
Ирбагәышьон иҟазгьы збашаз:
Иадыркуан ахыдақәа рышә.
Даалахеит иԥсҭазаара рашан,
Дагьнышьҭнаԥааит аҷкәын арыжәтә.

132

Иҭаԥҵәеит инықәлаанӡа рыцҳа,
Рыԥсы шахьнырҳалаз ахац...
Дажәит шьҭа, дабаҟаху, рыцҳа,
Наҳар иахьагь ԥҳәыс дааимгац.
2014
***
Ршоура салоуп исҭахыми сызҭахыми,
Саазрылымҵӡеит, арахь сгәы рхым.
Сызҭахым раҳәа ццышәқәа хыми,
Исҭахым рымԥан сықәлом, исҭахым.
Ишааиуа урҭ раҳәақәа еидыкшало,
Изахымсуа иаалахоит сышәхымс
Сԥахра иашьҭаз зны ацәа сшалаз,
Исыӷрымӡаауа иахьанӡагь, сызҭахым.
Ицарашәа аӡы шцара, иниас,
Ишнеиуа маҷ-маҷ иҭыкәкәаны,
Ҩаԥхьа арахь аҿаанахоит рӡиас,
Сарбылгьарц ихнаҵаз қыдны.
Бла иамбо ӡеибафарак сшалоу,
Ишысхыҩуа лымҳа иҭамлаз бжьык.
Сыԥсҭазаара махә хаха сшьахьынҳалоу,
Адгьыл адыжә аақәсыргоит шьыжьык.
Сгәырӷьацәоу, сеиханы сҩагылоит,
Сҩаҵаԥшуеит ажәҩан иаҵәаӡа,
Исымамзаргьы сара ԥхьаҟа ԥыла,
Сыԥсы ахьҭоу сааигәырӷьоит маӡа.
2014
***
Узцарым уара аԥсцәа урылагылан,
Ухы ужьаларгьы амҩан ибзацәоушәа.

133

Арахь дара – уеиларымгои зегь рыла! –
Ухы инықәсыргьы рҭахуп, уреицәоушәа.
Аҭаҭын лҩа уҿаирчуеит аџадра,
Нкылашьа имам иуҿапаӷьуа.
Даурсрын хыла наҟ абардра,
Иудыруазҭгьы араҟа ауаҩра иахьуа.
Асцена днықәԥалт даҳәан,
Аламыс далацәажәахуа ламысдак.
Иҭиԥааит аибашьра ашьҭахь иаҳәа
Хаҵа хахак, дабаанагеи, дызусҭа?
Иара дитәым иларшәу игара,
Иԥҳәыс ибӷа ԥылҵәан, иҽизыриашом.
Аха уирцәажәом уигьы, афыҩгаражә,
Иҽырҟәышуа дамҵатәоуп аҵәаша.
Шьоук ааиуеит рыблақәа амса рхылан,
Шьоук цоит арантәи зынӡа ирхацәан.
Уара узцарым аԥсцәа урылагылан,
Абзацәа абаҟоу, мшәан, – ахацәа?!
2014
ИААԤСАЗ
Иааԥсаз соуп, – аамҭа иаргәашаз, –
Ааԥсашьалакгьы смааԥсеит – сааԥсацәоуп.
Хык сыкәшәазшәа снықәиеит сызгашаз,
Сгәы арахәыцқәагь убас ирххацәоуп,
Унархьысыр – сгәаҟ ашәа рҿыҩуеит,
Гәы узҭазар – уи ааҭнашьаап.
Саркьалбжьык адгьыл иахыҩуеит,
Иааиқәтәар, маҷк сыԥсы сшьап.

134

Нас иусырбашан смааԥсацшәа,
Сазцашашәа ажәҩан сԥырны.
Сшыҟаз иахьанӡа сыбжьаӡшәа,
Шьха схыҵып нахьхьи сымраны.
Аха исҳәаргьы уанӡа:
Сгәы арахәыцқәа убас ирххацәоуп,
Исцәыцәазшәа исыҵарҵаз амца,
Ааԥсашьалагь смааԥсеит – сааԥсацәоуп.
Сыздынҵәалаз шмыӡызгьы, исџьызшьо
Ирысҭар сҭахуп зҵаарак:
Ианбыкәу, ианба, сыԥсы анысшьо?
Нырцәы акәзар? Иҟам аҭак.
2014
***
«– Сыржьеит, крыздырма, сгаӡамыз,
Иҟаҵәҟьаз џьысшьеит исарҳәаз.
Саннықәла – ахьшәашәагь цамыз,
Сшәеит, сшәаҵәҟьеит сбылӡар ҳәа.
Аца хьшәашәаӡа исыдхалт,
Сабылуа, сзалымҵуа уаҳа.
Саҿалан ацаҟьа – скыдхалт,
Сцон сҟәыбаса – скаҳар.
Амшқәа аӡыжь еиԥш сышрылаз,
Сызрылымҵуа аҵхқәа шысхажьыз,
Исмыхәаша аамҭа саԥылон,
Ихьааго сышьҭахьҟа инсыжьыз;
Имхынҳәуа акы акәын – ҿарамыз,
Сааины сахьҵәыуо сахьаатәаз,
Шьҭатәи аԥсамзаап, саҭамыз,
Исиааиуазар акәхап шьҭа схьаақәа.

135

Амш акгьы снаҭом – самхан,
Аҵх акгьы сзалгом – имшымхеит.
Шәгаӡамхан, ҿысҭуеит, шәгаӡамхан,
Шәааиӷьымхар уаҳа – ҳаиԥшымхеи...»
2014
***
Изымбашагь збо салагоит сыблақәа хызҩар,
Сҿаасхоит усҟан схы иҭамызгь сазхәыцуа.
Гәаныла мҩакы санылоит схысхысуа,
Сааԥсаргьы, акраамҭа уи амҩа сзаныҵуам.
Сыԥсы сгәы икылахо наарак саҿаҩуеит,
Сыблақәа хызҩар – иҟамгьы аацәырҵуеит.
Сабақәнагалеи уахь сара, аҿаҩахь,
Арха инсыжьыз сышьҭақәа сырӡуеит.
Срыхьӡап ҳәа сыҟоуп Нхыҵи Аахыҵи,
Сышнарго арҩашқәа рышьҭыбжь сагәылак.
Схы иҭамшәац, исымҳәац ак схәыцит,
Уи сыман сизнеип сҩызак ма сгәылак.
Исхалазшәа збап ус лаҳәажәқәакгьы ҟыруа,
Исхагьежьуа сыԥсра иазыԥшума иахьанӡагь?
Ԥхыӡхап, схықәхал ӡиаск сызмыруа,
Еиқәҵаны саатәап уи ахықәан сара амца.
Саахьаԥшыр – сышьҭахьҟа ишьҭоу сыршәыхуп,
Уи илган арахь иаауеит сымҩахәасҭа.
Сыҷкәынхуп иахьхьи, сахьааскьо сажәыхуп,
Сарсуп шьаҟак еиԥш, иҟаҵәҟьоу гәасҭан.
Саԥхьаҟа ишьҭоу хьӡы ама, саршәахуеит,
Имақаруеит, уи нас иаагәыбзыӷуеит.
Ишлеиц арҩашқәа леиуеит ишәахха,
Ҩаԥхьа аҳаракырахь ак сыхоит.

136

Ассирқәа срылоуп – сыблақәа хызҩар,
Сахьану, сахьатәу схашҭызшәа сдәықәуп, –
Сақәымшәо зны-зынла исҳәо ма изуа,
Абри адгьыл сзынмыжьуа, санықәуа...
2014
ИНАСЫМҨАТӘ
Зегьы ирышьҭаз акгьы изнымхеит –
Иигаз иаугәышьеит хнырҳәтәыс.
Ҳахзырҵәоз џьаргьы дызнымхеит,
Дрырҭазаап итәцәа тәыс.
Хара здым аҵәы дахарҵеит,
Аҟәыш дшааиуаз ддыргаӡеит...
Иҟам ҳшашьҭаз иҟаз ҳарӡит,
Ҳара ҳаамҭагь ус ицеит.
2014
СҾАН САРА УСҞАН
Зегь схашҭит, исгәалашәо уи ак ауп:
Амитинг ахь ҳахьнеиуа ҳаивас
Ҳаԥхьа дгылоуп Алықьса. «Дуаҩнагоуп»,
Убома зегь ҳаԥхьаг дахьааз!» –
Имшуп нхаҩык, ԥаҵа хахак,
Иаацәырҟьало, ҳнеидыслақәар, ҿыц.
Исгәалашәоит, дмыцәакәа, хаха
Афилармониа дааҩнымҵит аҵәхәыӡ.
Дцо-даауа дықәгылан дцәажәон
Аԥаҵа хаха усҟан, уахык.
Еиҳаб дукгьы имеикуан ажәа,
Уи атәы ааирҿыцлоит сҭахык.

137

Нкылашьа имазма усҟан
Алықьса Лашәриа, апоет!
Дырбон еицәахаанӡагьы аусқәа,
Ҿырҭуан: «Алықьса даауеит!»
Исгәалашәоит ҳаԥхьа дышгылаз
Амшцәгьаха, ақәа анауаз,
Дхьаҵуазма знык уи данжәыла,
Аԥшеиԥш ҳгәарабжьара дыбжьаст.
Аҟәатәи амҩақәа дрызнан,
Ашҭақәа ӡхыҵран дырнын.
Зныкыр, џьаракыр иҭрысма
Игәы мшәа, дпоетмыз, иԥстәын
Аԥсра ианадамха, ишьҭаз
Шьапҿаршә наирҭарц ихьӡон.
Дгылон иаразнак, дыннышьҭас,
Дрылыууа аԥхьаҟа дцон.
Дцон уаҵәтәи амш ахь ихалагь,
Ҳара ҳаихьымӡаргь – ҳааԥсаргь.
Мардуанк даҿаланы дхалон,
Днеиуан угьежьы ҳәа ихьӡаргь.
Усҟан, ааҵрахь ианыҩуаз,
Ҭыԥқәак наҟ-наҟ ирзыԥшыз,
Ибжьы Аԥсны зегь иахыҩуан,
Иахьанӡагь уи шааҩуа, анцәиныс.
«Шәаадәылҵ, уара, арахь, адунеиахь!» –
Ирмаҳаит ибжьы зықәиргаз.
Рцасгьы иаԥхьаҟа днеиуан,
Избоит дзышьҭаз дахьагаз.

138

Дашьызшәа дызлаҟам изырҳәеит,
Деиқәшәамшәа ибеит мықәшәатәык.
Ирылшоз уи акәмыз, нас, дхьырҳәеит,
Дықәцалан дрымамыз дәык.
Аха изнымкылоз ҽ-уыран
Дымҵарсны дызгоз уи хара.
Аӷәра икымыз, дадыруан,
Иҟан џьара ирҳара!
Аамҭа иалууаа, аҽимжәо,
Игәы данагоз зны, сҿацәан,
Сынхаӡар сҭахымыз иахьымшәо,
Хысгьы уи ирымаз дынцәан.
Иахьеишьҭам ажәеи ауси,
Аус ахьеиҳам, уи аус
Нықәҵа-аақәҵо гатәыс изаузи
Иақәӡызи сымаӡоуп хыс...
Зегь схашҭит, исгәалашәо уи ак ауп:
Амитинг ахь ҳахьнеиуа ҳаивас
Ҳаԥхьа дгылоуп Алықьса. «Дуаҩнагоуп,
Убома зегь ҳаԥхьагь дахьааз!» –
Имшуп нхаҩык, ԥаҵа хахак...
2014
***
Ахаҿы азхымҵуа саҵаԥшуеит ажәҩан,
Иахьыз сзымдыруа, адгьылгьы еиқәшәызаап.
Шәыга еиқәаҵәала сназкьыслакгьы сашәуа,
Акы самыргәырӷьо сышԥаҟоу, сажәызаап!

139

Арахь даацәырҵлон ԥҳәызбак дкәаԥкәаԥуа, уа,
Избац лакәымшәа сыҟоуп – слашәызаап.
Саҵәахра сыҟоуп исықәҳауа асаба,
Салԥшыр сҭахызаргьы итәомеи, сажәызаап!
Ашьыжь сдырҿыхон аҵарақәа рашәа,
Ишааиуаз, ирыхьи, рҿы неихашәызаап.
Ааԥны мшуп, исԥылеит ихьшәашәан,
Сзаламгыло сышԥақәхеи, сажәызаап!
Саагылалон шәныҳәаҿа нкылан,
Ҩым аҩгьы, изжәша зжәызаап.
Снеиуеит сашьушәа амҩа санылан,
Сҩахан ҵәыцакгьы ымжәкәа, сажәызаап!
Сшьамхы кәадахазаап, иараби, сшааиуаз,
Сеидара шьҭасҵан, саадтәалт, сыԥшызаап.
Асеиԥш исықәҳаит, сықәра сзаиааиуам,
Аф асит, сажәызаап, сажәызаап!
2014
***
Утәазар ааԥынра шааиз узгәамҭо,
Иумаҳазар ашәа шаҳәо ҟармаҵыск,
Амш акгьы унамҭо, аҵх акгьы унамҭо,
Угәы ааҭылмыргәырӷьаӡо ԥҳәыск, –
Уалагылоуп уара аӡынра хьшәашәа,
Уаҵәаххьеит усҟан иуқәнауа асы,
Ахьы иаԥсазаргьы сажәа ма сашәа,
Урҭ ыҟам, игом уара узы.
Ааԥынра шааиз умбар адунеиаҿ,
Дгьыли жәҩани уцәеинҟьар – убжьаӡп.

140

Арахь уара улҩаҵә макьаназы иҩеиуеит,
Уарҳалҵас уашҭаҿ икаршәуп ашьац.
2014
***
...Сыбла уахьамбара, уахьымаара укылаӡ,
Уҟам ахаангьы усоураны нцәас.
Са сҿаԥхьа дгылоуп, деиҭамҵуа, дышгылац,
Анҭ, агәнаҳа иаҵаз, ршьапқәа зыӡәӡәаз.
2014
***
Ӡык сыҽԥынгылоуп, сыргьы сызмыргьы,
Сылаԥш ықәхеит сахьымнеиц, аӡнырцә.
Иҟалон сара иацызны сыԥсыргьы,
Иҟалоит иаасықәшәан иахьаҵәҟьагь сыԥсыр.
Аха, издыруа, ӡык сыҽԥынгылоуп,
Арахь иснылаз сыхәрақәа мӷьац.
Мчык иахьанӡа исыламыз сылоуп,
Ԥсроушәагьы збахуеит санхьаҵ.
2014
***
Сҭалар, аӡы сагарызшәа
Лбоу, смышьҭуа, дысхьынҳалт.
Аҽнынтәарак сыҟан аф сысшәа,
Саруалыуашон џьалк.
Иарбан ӡу, сҳәон сыҽлымжәо,
Арантә сара шьҭа сызгара,
Ҳаналажьу ахаангьы ҳазнымшәо,
Уи аасҭа ианеиӷьу аԥсра.

141

Баша баагылеит бқыџьқыџьуа,
Иҟасҵоит иааркьаҿӡаны аҭак:
Са соума, сыхаара, ҳҩыџьагь
Ҳатәуп, ҳзазнеир, ҽа ҟәарак.
2014
***
Уара иеилкаа шьҭа сызмырцәо,
Ҩаԥхьа ари аҵх зысхаӷәӷәаз,
Изызбаз иааиз ҳаимырҵәо,
Еиҭаҳәашьа зрымам сызхәаз.
Иеилкаа қәаршаҩушәа исықәҭәо
Сзазымго арантә сара аҵәхәыӡ, –
Арӡынба инышәынҭра сзықәтәоу,
Иҟазгьы иҟоугь срызхәыц.
Уара иеилкаа, нас, сзаргәаҟуа,
Иааиуа амш сзазыԥшу,
Уи иснарбашашәа абраҟа,–
Абра џьара, – Нестор дахьжу.
2014
***
Сааин саагылеит, аа, сахьааишаз.
Саарызхәыцып, иззап, исшәап
Сызхьынҳалаз зны, сызиааишаз,
Сгәы ааҭгәырӷьалап, саашәап.
Ирмацәысмызт, ирдыдымызт,
Аха исылшоз кыр ҟасҵеит.
Сыхҭарԥажә еиԥш сақәиҭымызт
Адунеи уаара – исыцәцеит!
2014

142

***
Диоуп ахаҵа иблақәа ацәа рхымло,
Деиқәыхьшәашәа, аҵх ду измыршо.
Акгьы иарҳәом анҭ аеҵәақәа рхьыбла,
Ажәҩан иаҵоуп урҭ уаха икәашо.
Руак хланҵы иҭалахьаны иҿыцәеит,
Иаваӷӷа икыдыз аакәеицеит.
Иага иундаз уи ухаа дызмыцәеит,
Ихәыцрақәагь дрыман наҟ ицеит.
Ицеит ицәыӡхьаз аамҭа ашьҭа ихылан.
Аграпареиԥш иалнадеит цәаҳәак.
Изыԥшымкәа шьоук ахьтәаз иныдыххылон,
Рҭак имоуа даақәхон зҵаарақәак.
Днараҩст, рацәак дызрыламгылазт,
Ибызшәа шьҭа ираҳар зҭахым.
Бжьыкгьы ааҩуан: «Ирлас, уара, ирлас!»
Дахьаахьаԥшыз ҭынчроуп, уаҩ дахым.
Иабацеи, мшәан, иҟаз ықәнаӡәӡәама
Иӡхыҵраха аамҭа арахь иаауаз?
Зегь алагаран иҟоу, зегь нҵәама?
Деикәаргьежьуа дзамои аӡә иуаз?!
Уи ауаз иара ихаҭа иуаззар, –
Иажәазар, иашәазар ицозар ихыууаа?
Игәы иасзар, даҽазныкгьы ихы иасзар,
Иҟоу, иҟаз дрылнахзар ауаа?
Иимбаша акәзар уаха иибо
Ма имаҳаша акәзар иаҳауа?

143

Дабацари, шьҭа ихы дзахыԥом,
Гәырӡ-шашәаз днарылаӡшан ауаа.
Урыладырӡп урҭ уаарыламӡыргьы,
Уеиҟарартәып – инаухыргап рчалт.
Аамҭа цоит ишцац, иага ҵыргьы,
Иумыхьрашәа бала уара аҳампал...
2014
***
Аԥсҭазаара мариахуама. саршәазар?
Ара иҟоу цқьа еилыргатәуп...
Сара ҟадыџь, уи сгәы кыднаршәазаргь,
Схы стәуп макьана, схы стәуп.
Уахьынҭыҵуа иуԥыло зегь уаазар,
Ҳаҟоушәа аабарын ҳара џьанаҭ.
Уаамыццакын, уаргьы арахь уаазар,
Аратәи ҳусқәа рацәацәами, дад.
2014
***
Иуҳәаша ҳәамшәа, иуҵаша ҵамшәа,
Ԥхьаҟа унеила мчыла, унеихо.
Ухы умбацзар акы уаԥсаӡамшәа,
Исыздыруам зны акы узлаԥсахо.
2014
АԤСЫ ХЬШӘАШӘА
Уԥсы ҭоушәа ачара узырураҳа,
Уара шьҭа урҵәуаӡом, уԥсыргьы.
2014

144

***
Сгәы иҭан узусҭоу уасҳәарым ҳәа,
Уҟазшәа сыҟан ухы удыруа.
Аган уаван уахь џьара угәрымуа,
Ӡык уруа, даҽа ӡык узмыруа.
Ӡыхәашьқәан урҭ, узҭалалоз, узҭыҵуаз,
Уанааиуаз ҳәынҵәан иушьклататаз.
Уҟазар еиӷьын уахь, уахьыӡуаз,
Аха уаахынҳәуан арахь уҽаҭан.
Аҿааурхон усҟан иумҳәашаз,
Уааскьон шьоукы рцәа нархыхуа.
Уҩагылазшәа уҽааҟауҵон аиашаз,
Аиаша иадынҵәалоз унарыхо.
Аӡә дҩоугарц уаҿын дҩагатәымкәа,
Даҽаӡәых – мчыла анышә доуҭарц.
Дыбӷоуҵон ари ҳара даҳтәым ҳәа.
Иухәҭаз зегь реиҳагьы игәоуҭарц.
Уахьынтәаауаз ухоуршҭхьан, узлыхыз,
Инауҿаскыр акәхеит иуҿактәыз уи.
Ухы узымдыруа удәықәлазар, уеилыхыз, –
Иурбатәхеит уахьатәызи уахьатәымзи.
Ушыҟамгьы иахьала ухы ак ҭало,
Узлагылоу шьоукы ушдырлашәызгьы,
Инаган уқьышә инықәыскып исгәалоу,
Сшузыҟало сҳәап аринахысгьы.
Уҟаз, сыҟаз, иаҳзеилоузеи уаҳа,
Аха еиҭах, уаҵәы аашаргьы,
Усызгәамҭар ҩаԥхьа жракы сҭаҳан,
Қыдбажәк еиԥш иҟалап снаухҟьашаргьы.
2014

145

***
Схәыцуа сшықәтәаз абарҵа,
Аа, уара, ҽнак схы иҭшәаз:
Ҩыџьа кәыбак еицҭарҵом!
Избан ҳаицыԥсыр ҳәа сызшәаз?
2014
***
Саԥхьаҟа ишьҭаз акы сшазыԥшыз ауп
Ишцаз сара сымшқәа зегь шьҭхыс.
Сыԥшын аамҭа саԥысуа, исаԥысуа...
Аԥсра акәызма асҟаамҭа сара сыззыԥшыз?!
2014
АМҨА ИҚӘУ
Акы иамусын ажәҩанаҿ сҟьалар,
Адгьылаҿ сҟьалеит – сыԥшаа!
Снеиуеит акаршәрақәа срықәланы схала,
Исышьҭагьежьуа исышьҭоуп аԥша.
Сахьынтәаауа еилукаар – иџьоушьап, иџьоушьа,
Уаахьаԥшыр, уахь улаԥш наӡом.
Исхызгаз науасҳәар сҭахуп инароушәа,
Аха уаргьы уи уаҳаӡом.
Уи рмаҳаӡеит сара амҩан исыцыз,
Акаршәрақәа ирықәсны иаауаз.
Урҭ ирызгәамҭеит – исыцыз – исцәыӡыз,
Изаҳарыда, нас, иахьа суаз!
Саауан сара ари адгьыл сатәымшәа,
Исыхҭызгаз зегь наҭо аԥша.

146

Схы збон сара араҟа зны стәымшәа,
Акгьы ыҟамшәа анаҩс, сахьыԥшуа.
Зегь ахьыҟоу уахь ауп ҳәа, уахьоуп,
Уажәы-уажә аԥслымӡ саба сҿаԥсо,
Сыԥсҭазаара зегь иахь анахь ауп
Иҟаз анызба – бааԥсыла сааԥсоуп.
Аамҭа саҟьеит арыц еиԥш, сырҩашьан,
Снаган убас џьара сланаҵеит,
Сшымӷьацоз гәасҭеит – иҟамызт иаша,
Сықәҳа, сара уи сашьҭала сцеит.
Абар сахьааихьоу, сҟьаламшәа, сҟьалан,
Амҩа сықәуп сзымҵо, сагьцо.
Адгьылаҿ сыҟоуп, ажәҩангьы салоуп,
Суаҩыми, еиҭаҳәашьа амоуит сзыхьӡо.
Суаҩыми, иҭашәар сҭахым сара сымра,
Сахьынҳалоуп сахьнеилак шәахәак.
Иаасыцрымшәогьы исыцуп уаҩымрак,
Иара уигьы ӷәӷәак ауп, ӷәӷәак.
Саиааирашәа шызбо, иаакылс, инасыҵас,
Сшьапы сықәҟьан хланҵы сҭанаҵоит.
Аха, иџьоушьаша, абраҟагьы сыӡӡом,
Сҩагылан, егьҟамлазшәа ԥхьа сцоит.
Суаҩыми, сыӡӡар ҟалома, суаҩыми,
Сцазаргьы сыҟоуп арахь саараны.
Нас, ара иҟоугьы сыман.
Ҩаԥхьа ажәҩан ахь схалоит сԥырны.
2014

147

***
– Иац еиԥш, иара иахьагьы ихьҭоуп,
Уи азакәхап сцәа сызҭыԥсаауа.
Исыдшәыло мчыла наҟ саннахо,
Исыздыруам уаҵә арахь иаауа.
Ицап сҳәан ԥшакгьы наҟ инасшәа,
Уигьы шасыц иасуеит иҵәыҵәӡа.
Изакәызеи ирҳәо аԥхынра аазшәа,
Ԥхарак сара исныруамеи зынӡа!
Ацара сҭахым, иҳәеит, аҩныҟа,
Сахьагашагь сеидру снагәагәар...
Урыхьҭшьуа угылоуп ԥхара ахьыҟам,
Иԥеиԥеиуа адәқәа ирықәзаргь аҭакар.
2014
ИСЫХЬУА
Иарбан усгьы саазқәылаз исмыхьуа!
Исыхьуа сыхьуеит, ишәыхьуагьы сыхьуеит.
Дарбан анаҟа ааҵраҟны игәыӷьуа!
Лалышәх, далшәымхыр – сгәыӷьуеит.
Аӡәгьы дшааиуаз ирымҭо ԥсыха,
Далгозар акәхап, ддәықәлеит аԥсхыхрахь.
Измам ҳәа акрыҟоума ԥсыхәа,
Шәара шәхы шәмырхан зегьы рныхрахь.
Шәимыхәаԥшлан аӡ иарҭазгьы шәгылан!
Сҽаласыжьуеит, сагааит уи аӡыхәашь,
Дыҵамшәазшәа уи иахәаҽуа сылаԥш,
Иҟасымҵозар абраҟагьы ԥсыхәак.

148

Гәаҟроуп, иашан, уԥсы уахаԥызжәо,
Иаԥсоу ихан данырго аҵыхәахь.
Аӷәра зумҭаша наҟ инаимжәан,
Ҳнамҵагылап ҳнеин ҳара аныха
Анцәа ҳиашьапкуа, ацәгьеи абзиеи
Ҳзеилиргарц, ириашарц иҩашьаз.
Иеидумыргылан агәымхеи ақьиеи,
Унаишьҭуам агәымха аиашахь.
Иарбан усгьы саазқәылаз исмыхьуа!
Ахара иҟаз, сааигәара ишьҭазааит
Иԥсҭыхгоу – ихыхьу, игәыхьу –
Снаҩсны цашьа сымам, аф асааит!
Сышьҭанакшар, сеиҭагылап мчыла,
Даҽазнакгьы, изызнеитәу сазхәыцып.
Исылаԥсыр ҟалом, уара, исылоу,
Саԥхьа иаагылаз шьхазаргьы схыҵып.
Сыҟоумашь, – сынхама, сыԥсыма –
Сышԥалахеи абас сара ақыҭа,
Адунеи зегь хьаацәгьан исыман,
Мыч ду сыман, абасгьы сымчыдан!
2014
***
Сгәи сылаӷырӡи цон еилаҵәан,
Иҭацәын адунеи сахьазыԥшуаз.
Аԥсҭазаара збеит зынӡа иахацәан,
Сқьышәгьы ажәак аақәыххит: – Ҳазшаз!
Саарыцҳашьа угәы аԥхара сыҭан,
Сзынҟьазгьы сзынԥазгьы аасзырхаз.

149

Срыцҳазшьарыда араҟа уара уда,
Дгьыли жәҩани рыбжьара зцәыҭшәахаз.
2014
***
Ӡәырҩы здыруан: саргьы шьҭа схәыҷымызт.
Ҳауацәа шԥарацәаҩыз усҟан, ҳҭахцәа!
Ҳаибабон, ҳаидгылан, – ажьрацәара мчымыз, –
Илаԥшгьы ҳхын иаҳа усҟан Анцәа.
Адгьыл аҵыхәан дагаргьы, дхарамызт
Ҳауа-ҳҭахы – ҳдунеи ду датәын.
Уаҩ дызмырӷьацон ибаз еиӷарамыз,
Агәқәа еиуарала ирдатәын.
Ҳҭахцәа рчараҿ икәашоз ҳрылан,
Ԥсрак иақәшәар, уа ҳаҟан, ҳџьабон.
Сыӷәӷәан саргьы ҳауацәа рыла,
Хьыӡ чаԥатәызар – урҭ рыла исчаԥон.
Иеилибакаауан адагәеи адагәеи.
Длашәызаргьы, дҭынхазар – уибон.
Сықәҳа сшааиуаз ҳауацәа абагеи?
Зҵааран ари, иааин исхаԥон.
Уаҩытәыҩса сасра ҳәа дуҭаашам,
Иҟаз анкьатәи ҳаиуара бжьаӡт.
Мҩакы сықәлар сҭахуп уаҵә анаашо,
Смажәи, сыԥсы ахьнырҳалашәа ахац.
Исзыԥшызааит, шьоук рахь сымҩахыҵшан,
Сышәжьуп, сышәцәоуп ҳәа са саатәарын.
«Уара ари дызусҭада, иӡша?» –
Аԥа днаиазҵаарын иаб ҟадыџь Шьрын.

150

Ҳаҩны итәаӡаз иакәын ахаҵа,
Акгьы ианамҳәеит сыхьӡ... ахца.
Аҽуреиԥш ашҭа днықәлеит аҭаца,
Дышцара дцеит ҳәа сыҟоуп данца.
Сылахь еиқәын, ашәеиԥш акы сшәымыз,
Ҳәатә сымамшәа стәан сҿаҳаха.
Уа дысзырҳауа сыҟазма шьҭа, нас, сажәымыз,
Сызцозар, аҩнынӡа снаӡароуп уаха.
2014
***
Ахра салырбган ашьхақәа ирхыҵыз,
Дызцарым ҳәа сыҟоуп харак.
Абар агәаҩа сахьҭажьыз сзызхәыцыз:
Иҟоуп храк анаҩс даҽа храк,
Схыҵып ҳәа уи ахрагь унеин уаҿакьакьап,
«Аиааира сара истәхароуп» ҟауҵоит.
Аха ашьхақәа ԥшуеит рҽырԥагьан,
Агәнаҳа, иага унаскьаргьы, иухьӡоит.
2014
***
Аҩра саҟәыҵып... Шаҟаҩ сыргәырӷьарыдаз!
Насыԥын шьоукы рзы акәаԥ сыргылар...
Арашәара даҟәыҵын аӡәы ақыҭан,
Иуфо збап ҳәа дгәырӷьазаап агәыла.
Инаҭари аџьалакьат умхы ианаҵоу
Уи агәыла, аҟамла, ихҵәаша?
Дызуванхаз дааины акы уқәнагарцоуп,
Ушәыр ҟамлар – уамҵахап аҵәаша!
Инаҭозеи усгьы уаанда каҳар,
Иханха ҩнык ургылан – иаҵашьыцуа?!

151

Иванхашьа шыҟам дырны уаҳа,
Дарԥыруеит арантәи уҽахьурӡуа.
Сара аҩра саҟәыҵыр... Снықәхәашахыр,
Ма саатәахыр ус, сҽеиқәырԥшьыхаа,
Иҟалап уара иҩымгьы игәы иахәар,
Иааиргаргьы рыцҳак иахьа ибжьы хаа.
Ицәаз хәышҭаарак снадиԥхьалап,
Ихьааигап уи даара иахьысцәыцәаз,
Даарыцҳашьан изукып уажәеинраала,
Ма уаатәап уизхәыцуа, уҟыцәҟыцәуа.
Уалгаанӡа, – заа узалгагәышьар, –
Агрофоманцәа планы арахь рҿаархап.
Имҵадырсып узыхӡыӡо ирзынужьуа,
Иеибарыҩуа нас инықәлап арха.
Шьоукы еиханы иҭалап ҳтелевизор,
Аашаанӡа рыбжьы ҳрадио иҭыҩлап.
Аҽынкылашьа уҽақәыршәеи, аҩыза,
Аҽуреиԥш уабадәықәлеи – умыҩлан.
Сара ҭынч сахьаатәаз, сҭанагалан,
Сатәнатәит, сышьҭнахит ҽа дунеик.
Сумырццакын, снықәлашт уахь ҭагалан,
Иҿыцӡа цәаҳәақәакгьы сыман снеип.
Аҩра саҟәыҵны збазгьы ааилагылап,
Аԥсра иақәшәахызшәа, акгьы мҳәа.
Уаргьы абас изеиқәнаҵази улахь
Уи, узыргәырӷьаз, иреиӷьу ацәаҳәа?
2014

152

АҞАЗА
Нцәахшак дыцәоуп убас дҭаҳан,
Дузалымхуа дызлоу ԥхыӡхап.
Асахьа сзадҵуам сара уаҳа,
Саазлагылаз дунеик ҿыцха.
Лара дықәиоуп лаԥш даазаҵамгыло,
Анцәа иишаз, дықәиоуп лара убас,
Сыбжьы сыргар, издыруеит уи дшысԥыло,
Дышҩыҵхахо иаразнак, сыбжьы шгаз.
2014
***
Исыламҳар акәын сырзыԥшымкәа,
Ишԥабзиаз ауаҩкара сыдмырҿыхар.
Иааҟарҵеит ари сымшгьы мшымкәа,
Сдәықәыргаларц иаҿуп џьара исыхан.
Сахьааиша сааихьагәышьеит, шәуаами,
Абра сышьҭоуп ицаз аамҭак саԥҽыхан.
Сахьымаара идәықәлеит акы саман,
Сшыцәара сыцәар – сышәмырҿыхан1
2014
***
Исзамур, аԥсҭазаара ашҳамгьы снаржәуан.
Саҵанархашан, иааилаҳар, сыҩныжә.
Исзамур, ахызаҵә сгәаҵа иҭанаршәуан,
Санаҭон аамҭа снаганы анышә.
Иџьашәшьартә иҟам уи ашәа аназысҳәо,
Санахыԥо исаԥгыло аҵәыргылеиԥш.
Снеиуеит раха сымамшәа схьызҳәо,
Даҽаџьара ихоуп сара сылаԥш.
2014

153

***
Имариазма аранӡа ааирагь,
Исхыкәласуа, иааисыцрыхо!
Акырџьара изгеит аиааира,
Акырынтә исҳәеит сыгәҭыха.
Акы аԥсахо, акы аԥсамхо,
Сызҿыз аақәысҵахьеит иааган.
Иудыруеи саџьал цәгьамхар,
Сымҩасыргьы сажәра шкәакәан.
2014
ИҞАЗ ЫҞАМ
Иҟаз ыҟам. Уи ҽеимыз, иҽеиз.
Сахьҵәыуом, сахьҵәыуар – иарбан иснаҭо.
Саԥхьа иаацәырҵлоит сахьааиз, сахьнеиз.
Снатәақәахьеит урҭ срызхәыцуа иахьадагь.
Иҟаз ыҟам. Дызбом зегь зымчызгьы.
Иҽхаршалан дгылан, рыцҳа, дабагеи?
Иҟам, ӡиаск иаццеит сызҿызгьы.
Уи ашьҭыбжь арахь иааҩуеит сырдагәо.
Мцла еибаркны иааргоз мцурамхеи,
Ишахьынҳалаз аӡмах ирыцәҭамҳаи.
Шьоук иртәымыз иамхеит, еиҭамхеит,
Уи акризалго жәбама еиҭамҳәак.
Аԥхьа идыргылаз ҳашьҭахьҟагь дыҟам.
Дгәаҟ-гәаҟуан. Ицашьахеит иаашьа.
Иԥыхьашәаз зегь дышрыхоз иҩныҟа,
Агәысакара даақәхеит уи дҩашьан.
Унаԥш-ааԥши ушнеиуа, уааҭгылан,
Иҟаз ыҟам. Иамам ҟалашьагь.

154

Аа сахьыҟоу ҳәа амҩа дангылан,
Сахьынҭыҵыз ҳгәыла Қаласа.
Дыҟамижьҭеи иҵӡозеи ахәылак,
Иџьоушьап иахьанӡагь дыҟоушәа ахьибо.
Ишыбзаз иԥсхьаз уи агәыла,
Са стәала, гәаныла аҵәыргыла дахыԥон.
Еибак-еибашьҭуа анаара икыдын,
Идәықәлаз зегь рымҩа изанысма!
Зышьҭахьҟа аӡы ықәыршан иалҵыз ақыҭа
Уаҩытәыҩса дихәо адгьыл данызма!
Иҳазнымкыло цоит, уара, инкылаӡ,
Адунеи ду ааҳәыргьы ауазаап...
Арахь, сыҟоуп ҳәа амҩа дшангылац
Дангылоуп уи, ҳгәыла Қаласа.
2014
***
Сгәы ықәыԥҵәазар акәхап сара амҽеи,
Ари адгьыл сықәыԥшуеит саркаран.
Аҵх салан сшааиуаз, аа, еиҭамшеи,
Снадгылеит аамҭа ҿыцк баагәаран.
Издыруеит уи сара ишсызхымжәо,
Хҵысҭак еиԥш, ахьышәҭҳәа сшызхымҵуа.
Абаагәара игар ами имшәо,
Зых иақәгәыӷуа, адунеи зырҿыцуа.
Сара сусқәа зегь ахьынҳаз арахь ауп,
Гатә сымаӡам наҟ, шәахьнеиуа, нхыҵҟа.
Сара исыхьуа ара иҟоу иахьуоуп,
Арантә сыззыԥшым даҽа шьоук ыҵҟьон.

155

Урҭ иргааит, ирызгозар, зыда ԥсыхәа
Рымам – схи сыԥси зыхҭнысҵоз.
Ргәы иҭыхошәа збаларын сгәы иҭыхоз,
Ак ранаҳәо збарын ара исҵаз.
Ишсыцрыхоз саамҭа ахаԥыц амҿеи,
Снадгылеит уажәы, абар, баагәаран...
Сгәы ықәыԥҵәазар акәхап сара амҽеи,
Ари адгьыл сықәыԥшуеит саркаран.
2014
***
Сыблақәа алашара рцәыӡуа
Иалагеит – сажәызаап.
Уи акәым уажә сзызхәыцуа, –
Ауаҩы дышәизаап:
Зегьы инаҭоит аԥсабара,
Имнахуеит зегьы-зегь.
Иҟамлар ауам ԥсҭбара,
Сабаҭахыз, сызизеи?
Избаз маҷума, аф сысааит,
Гәнаҳароуп сашшыргьы.
Слашәынгьы адәқәа сырнызааит,
Избахуашәа снаԥшыргьы.
Аԥсҭазаара сымшқәа ароуааит,
Исымаӡам гәнаҳа.
Избахьоу азхәыцха соуааит,
Иарбан, уара, уаҳа!
2014

156

СБЫШЬҬОУП
Ибырӡӡарц бзашьҭоу сзеилкаауам бышьҭа,
Бызнеиуа дгьыли жәҩани брыбжьаӡуа.
Сааԥсеит, скарахеит сгәаҟуа сышбышьҭаз,
Аха сыҟам амҩан, иахьамуа, саахьаҵуа.
Быҟан – бысзымхеит, быҟан – сызнымхеит,
Избеит ари ҳдунеи ду ҭацәызшәа.
Исымоу сцәыӡуеит, исырҭо сҭахымхеит,
Сыҟан ауаа сахьрылаз сзаҵәызшәа.
Аԥсабара анаатуа сҿаԥхьа еиҭашәҭны,
Сыццакы-ццак сҿаасхоит аҩныҟа.
Саауеит схы сықәыршә, исхашҭны –
Иҵӡозеи уи! – абри адгьылаҿ сшыҟам.
2014
***
Амҩа сықәлан саӷәра саахан,
Уааццакы, рҳәеит, уааццакы!
Избоит, исымам ԥшыха, тәаха,
Саргәаҭеилароуп акы.
Аха иҟоуп саӷәра сзахо,
Изагсырхо сныҟәашәа.
Инеилажәжәа-ааилажәжәашәа сахәом,
Инсыжьуа ныжьтәуп еиқәышәшәа.
Сааццакцәар – исымбаӡакәа
Амш мцашеи, аҵхгьы цап.
Инышьҭасҵап иску наган,
Ирххатәума шьҭа, ҟасҵап.
Аха аамҭа ҟадыџь сымам,
Уи баны акәзаапеи шьоукы

157

Сцарц изсыԥхьо хыма-ԥсыма...
Уааццакы, рҳәеит, уааццакы!
2014
***
Уаџьал ааир – узахыԥом,
Умҩа нҵәазар, нас, инҵәеит!..
Иааҵагылахт шьоукгьы скәыба,
Ишаҵаз кыргьы сыргацәеит.
Ҳабӷа ԥиҵәеит ҳәа дашшыхуеит
Аԥхӡы зҿашу ахҟәаз.
Ажәлар гыланы ирзыԥшыхуеит
Игарҽаруашәа иаауаз.
Ишԥасҭахыз скәыба сҭыԥар,
Исыҵагылаз рыԥсы ргар!
Аха акәыба ҟадыџь кәыбан,
Сама, аа, иахьнеиуа, абар.
Сымчыдахеит зынӡа ахаҵа,
Сҩыҵҟьахт сыхьӡ саҳаны.
Аҵх салууаа сабацо, –
Сҿыхоу сҵәыуабжь саҳаны?!
2014
***
Ҭыԥ ыҟамшәа аабеит зны ҳара ҳахьынхаша.
Адгьыл ҭацәын. Ажәҩан ҭыкка иаҳхагылан.
Аамҭа каҭан, иаҳхаҳан, ҳамшқәа анараша,
Ииаиуаз ӡхыҵран, ҳақәнагарызшәа аабахуан зегьрыла.
Ацәқәырԥа дуқәа ҳаԥхьа ишьҭалон ишәахха,
Рыҽдырҭынчуашәа ишааскьоз урҭ ҳаҵасны ҳдыршәуан.
Аҩысҭаацәак, кьаҳә-маҳәқәак, ажьираҿ иахалон аӷа
Рҽыҵәахшәа, ҽакала арахь рыҽҳардыршәа.

158

Ҽнак, уаҩ дызқәыршәым ацәҳәырахь ҳанеиха,
Ҳрылҵны ҳандәықәла араҟа ҳазлажьыз,
Иҳарымҭагәышьеит агәашә аҟынӡагьы анеиха,
Ҳашьҭахьҟа ҳрыман рҿаархеит, ҳарҩашьан.
Иаабац, иҟаз зегь шыҟаз иҟан араҟа,
Еиӷьмызт акала, еицәамзар, акырӡа еицәамзар.
Иаҳхагылаз ажәҩан ҳшаргәаҟыц ҳаргәаҟуан,
Уаҩытәыҩсагь дҳахәо дабаҟаз, дынцәамзар.
Уи дхарацәан. Ҳшыҵшәара ҳаҵшәаху илаԥш,
Даҳцәыӡит, ҳаицәыӡит, ҳалӡаау ҳазлиааз.
Иааиуаз аӡхыҵра ҳақәнагарызшәа ҳаԥылон,
Аха, ҳшыԥшыз, уи аӡиасгьы ниаст.
Иаауа ҳақәымшәо, иаҳҳәо ҳҿабазшәа,
Дгьыли жәҩани рыбжьара ҳабжьаршәын.
Ирбеит хылҩа-ԥсылҩангьы зны ҳашьҭабазшәа,
Зных, ԥсҭҳәак еиԥш, наҟ ашьха ҳаҿаршәын.
Рыгәқәа кадыршәит ҳазнымшәоз, ҳазҿыхоз,
Насыԥ ду роуит ҳшыҟам анырба.
Ҳаԥсыргьы ҟалон урҭ иҳарҭар аԥсыха,
Аха ҳҿаҵа ҳсаан иананырԥаа,
Ҳашҭа ианнықәла аҵәыргыла иахыԥо,
Ирыман анааба ҳамшала аныҳәа,
Ҳхынҳәит, ҳахьынҳалт инҳажьыз ҳархыбаан,
Ҽа дунеикгьы аатит ҳара ҳзыҳәа.
Ҳаҟамызт уи анҭыҵ аҩсҭаацәа ираҳҭо,
Атәыла ҟаҳҵозма аџьнышцәа иртәылан!
Иаҳзымхоз аԥсыцқьақәа, агәыразқәа ираҳда?
Уи дааскьан, ҳара ҳааигәара дгылан.

159

Икын уи, бираҟк еиԥш, ишьҭыхны Аиаша,
Аԥсыцқьақәа ртәыла дагәын, дагьахын.
Иаадыруан, иаабон ҳара шьҭа ҳахьынхашагь,
Ҳиит ҳара уа, уа ҳаԥсыргьы ҳҭахын.
2014
***
Иҵӡозеи, рҳәеит, адәы ҳақәижьҭеи хадада,
Даажәг, рҳәеит, дҳашәҭ, рҳәеит, хадак.
Рацәакгьы ҵуам, ҳаахынҳәит анышә даҭан
Ҳзықәгәыӷуаз. Егьи дабаҟоу? Иаажәг аҭак.
Иааиз... Уи дхадам, уара, ҳдырҩашьеит.
Дмааигәышьеит уи арахь ҳа ҳзы.
Дааҳадхалеит дақәымшәо ацашьа...
Ҳаилашәымҵан хыла-гәыла, абааԥсы!
Иԥсы цәгьоуп, иаабоит, иамам ӡашьа.
Аҟанҭаруаз еиԥш, икәиршеит иа итәқәак.
Дақәымшәаҵәҟьо дықәхозар ацашьа,
Дындәылдырҟьан убас дрырҳан ҽнак,
Дхьамԥшӡакәа дцап, иӡбахә маҩуа,
Имҵаирсыз мҵаирст усгьы, ихаҳарым.
Анаҩс иҟалаша снапы иаҩуам...
Даабарым уи уаҳа, дҳаҳарым.
Ҳтәома ҳаргьы акраамҭа, нас, хадада,
Иҳашәҭ, уара, Аиашаҵәҟьа хадас.
Уи ныҟәызго дҳамбахьеи иахьадагь, –
Ҳхы иҭаз ҳахьнеилак, ҳгәы иҭаз...
2014
***
Ахьҭа сакызшәа, ахызеиԥш исыкәыршан
Мышқәак срылаиоуп. ицахьоу имцахьоу?

160

Сахьааиуа уахь, сышьҭахьҟа, аӡы ықәыршан,
Зегь ансылсуа, сыԥсы анҭырхуа иахьоуп.
Сара исмаахозшәа избоз иацызны
Ихызаҵәха сгәы иҭашәарц ианаауаз,
Сыжәҩан иаҵаԥҵәа ицеит имацәысны
Сыԥсы аҿыхра зылшаргьы ауаз.
Адгьыл иқәкьаса идәықәыз аанкылам,
Зыблақәа ҭыхда, уи сара сшьоуп.
Сышьхныԥсылан, садырсызшәа сгылан,
Сылаԥш зхагьежьуа сџьынџь ауп, иԥшьоуп.
Саҿахазшәа збалоит сара амарда,
Саԥхьа ишьҭоу сыԥсы еивҵанархоит.
«Сзымцар уаҳа, абра џьара самардап», –
Шысхәыцуа, атәаха смоукәа снеихоит.
Исылҟьаз аԥырҳәа мцоушәа исыцрасуеит,
Бла иамбо, ибжьаӡыз, сгәы ҭнашьаауеит.
Арҩашқәа леиуеит, ажәҩан казказуеит,
Икаҳаран иҟаз макьанагь саауеит.
2014
***
Аа саӷа дахьгылоу деихасыҟәӡа,
Дцәышҳабиӡа зны, ихы-иҿы кынҩала.
Даазгазшәа збоит аранӡа сҟәаҟәа дықәҵан,
Исымамызшәа амҩан џьара гәалак.
Иҟаимҵашаз ҟаиҵеит дцәыҵагылан,
Уажә ааигәоуп аргама иҽанхит.
Ауаа дрылан ахьӡын – абна дылан,
Акырынтәгьы ихаԥыцқәа ихит.

161

Уажә дахьгылоу иҩызак иԥсраҿами,
Дцәыҵыԥшуа, маӡақәак ҵәахуа.
Ирыбжьаз иахьанӡагь анышә иамоуп,
Иааскьон урҭ арахь инеиҿаххуа.
Саргьы снаскьеигап уаҵәы-уаҵәашьҭахь,
Ажәақәак насхиҳәаарц иҭаххап.
Дҭашәмыжьлан, сшәыҳәоит, арахь сашҭа,
Сыԥсны сықәзаргь, дышсаӷоу дынхап.
Дигахьазар акәын, аха аԥсцәаҳа
Уахьгьы диҭахым, дзакәу ибан.
Зны, санҿаз, – акгьы зқәымыз уаҳа! –
Уас дҟасҵарц ахьысҭахыз сашьуан.
2014
***
Иҷкәын ижәҩахыр дықәыркьакьашәа даҵан,
Диргылар иуамызт, дахьнеиуаз, дааԥсан.
Дагьхәыҷцәамызт, ԥшьба-хәбаҟа ихыҵуан,
Ибжьы иргалон уи уажәы-уажәы: «Сан!»
Издырхуада иан дахьыҟаз, дызрыцмыз,
Иеибаргәаҟуа амҩа ианын аби ԥеи.
Аб ичҳара, игәасҭон, ихыҵмыз,
Иеилыскаауан, хаԥсыра иирбеит.
Сихәаԥшуа сҿаасхеит аҷкәын дымӡышәан,
Дыԥсҭыгаха наҟ-наҟгьы изҳауа.
Макьанатәгьы дхыԥҽыган, дыццышәын,
Урылаижьуан знымзар-зны ауаа.
Аха дзықәтәаз ажәҩахыр дылбаауамыз.
Уааисуа аҷын даургап!

162

Изныз амҩа аҩныҟа игаӡамызт,
Уахь амҩа дшықәызгьы аб.
2104
ԤСЫНШЬҬАХЬ
Ицәшәозу, иԥхашьозу сыздыруам,
Инаивс-ааиваслон иԥсы анҭаз.
Инаиаҩсуазшәа изырҳәоз, издыруаз,
Иҽырдагәашәа днеиуан. Дымҩаст.
Дшыҟам анырба, ихибаҳәалт ишьҭа,
Иԥырҵны ицахьаз аагьежьит.
Иҟазма урҭ шьҭа рацәакгьы днарышьҭуа,
Аргама, зегьы ишырбоз... дыршьит.
2014
ВЛАДИВОСТОК
Амҩа сықәын уахь, схы-сгәы сыхон
Уара уахь, Владивосток, зны, санҿаз.
Ушысымбацызгьы, илакәми, усҭахыхын,
Арахь, сдәықәлан, мҩабжара саанҿаст.
Исзеиқәымҵеит уахьгьы арахьгьы сымца,
Уара унхеит нахьхьи, хара, ушыԥшыз.
Саҭоумҵан, Владивосток, снамӡеит уара уҟынӡа,
Сымҩа лкын Хабаровск даҽа ԥҳәыск.
2014
***
Сыҟоу џьыршьоит,
арахь сыҟаӡахым.
Срылоу џьыршьоит,
арахь рааигәа сгылам.

163

Аҩы зыжәуам џьаргьы, ҭаҭын сахом,
Исхабгахьеит, исхацәахьеит зегьрыла.
Дара уаами, иҟоуп, рхы ржьахуеит,
Иахьазны ана џьара сырбазшәа.
Сааԥсазар акәхап,
нахьхьи сыԥсы сшьахуеит.
Уи абыкәу?.. Иааиуеит урҭ абасшәа.
Са стәқәа рами, иҟоу агәра ргахуам,
Ма ирхашҭит иҟалаз, ишыҟаз.
– Дабаӡи, мшәан?! – аӡәы ирҭом ҭаха.
– Амҩа дықәуп...
Лассы даауеит аҩныҟа...
Исырԥшуеит сара усҟан даҽа хаха.
Салагылаз снеины ҽа мца шоурак.
Сара усҟан... Џьаргьы сыҟаӡахым
Иҟам шәҟәык сзырҩыргьы исоуран.
2014
***
Ҳхы шԥаажьало уҳәарауазеи
Зны-зынла – ҳаамҭа мцацшәа!
Ифырҭынха арахь аԥша асуеит,
Ҳақәыргьежьуа, иҳазцасшәа,
Ҳақәызгаран иҟоу ԥшазаап,
Иааиқәымтәаӡеит иара уаҳа!
Ԥхьаҟа гәыӷрала сыԥшуазаргь,
Сахьҭаҳаша слеи сылҭаҳап.
Иҟазар, уара, хацәгашьак,
Ҳҿынаҳхар ганкы ҳҽаҭан!

164

Унадгылоит ҩаԥхьа иаша
Угәы ҭзырӡыӡаауаз иахьадагь.
Аҵыхәтәоума иахьӡу-иажәлоу,
Иушьклаҳәуа арахь иааиуа?
Узажәлозар ҽазнык уажәла,
Иубахзар уи уаиааиуа!
Аха уаҟагьы хжьарамхои:
Узыцрыхо акгьы унаҭом.
Ацаҟьа баша уамхоит,
Уи ԥыххаасагь иацәцахьада!
Зегь акоуп, ушасыц уасуеит
Иузымаатуа ашә ду цасшәа...
Ҳхы шԥаажьало уҳәарауазеи
Зны-зынла – ҳаамҭа мцацшәа!
2014
АҚӘЫЛАЦӘА
Аҵх лашә рҽалакны ақәылацәа,
Иҩнагьежьуа сыҩны андырҳәуаз,
Иабаҟаз, иабагеи, мшәан, сгәылацәа,
Сыҟамеи аӡә ҿиҭыс, дыҳәҳәас?
Имшәоз урҭ, лашара адмыркыма,
Шьҭыбжьгьы дмыргакәоу зынӡа,
Ианцоз нас ирԥыхьашәоз рыман,
Ирзышьҭыхуаз рыман, маӡа?
Ашә ԥырҽит, аԥенџьырқәа ҿыржәеит...
Гәылак абарҭқәа имаҳау?!
Иаҳазар, ирзымгазгьы сыршәуеит:
Рыцҳара збом уи еиҳау.

165

Уаадәылҵны убжьы наурганда, –
Иналаӡрын аҵх исзаазгаз.
Ахаҵагә узҭамкәа иауанда
Хаҵаҵас аацәырҵра, аф аст!
Иргаша ргазааит ақәылацәа,
Ианиаз иззааз, изышьҭаз,
Аха иҳаԥсыхәозеи, сгәылацәа,
Нхашьа ҳауру шьҭа ас:
Ари ҳдунеи уаара ҳзеилан,
Ԥсык еицаҳхоушәа ҳамшәо?
Иауазар, ҳнеишьала ҳнеилап,
Ҳажәагьы ҳусқәагь еиқәшәо.
Хнырҳәышьа амам исцәыӡыз,
Ашьҭа схыларцгьы схым.
Арахь, сзықәгәыӷуаз, исыцыз
Сгәыла дысцәыӡыр сҭахым.
Иабаҟаз егьырҭгьы, сгәылацәа,
Сыҟамеи аӡә ҿиҭыс, дыҳәҳәас,
Аҵх лашә рҽалакны ақәылацәа,
Иҩнагьежьуа сыҩны андырҳәуаз?!
2014
***
Акыр шықәса, акыр шықәса, иҵегь,
Сықәзар сҭахын адунеи:
Абар, еидарақәак срыҵақь,
Сынцәыҵаххуа сықәлан саауеит.
Исхьаау абри ами агәықәҳа:
Инымхаргь ишыҟаз иацы,

166

Исгәыҵаҳәҳәа искыз зегь ықәҳәан
Иамганда аӡы!
2014
***
Сыԥсышьа сыԥсышьахоит усгьы.
Снеилап сыԥсҭазаашьа рҽеиуа.
Имҩан уи амҩа сызнызгьы,
Санысуеит – рацәакгьы сызнеиуам.
Сзыхьӡаша ыҟоуп, снеиҭаҵқәар –
Хьаас иҟамҵакәа исцәыӡуа.
Исҭахуп изнаҵгәатәу снаҵгәар,
Акы аныхуа наҟ, акы рҿыцуа.
Аамҭак салоуп сатәымшәа,
Исзеиԥшшәа саԥысгьы исаԥысгьы,
Сацәшәо, арахь сагьацәымшәо...
Сыԥсышьа сыԥсышьахоит усгьы.
2014
***
Дхаҵоуп, насыԥуп – дабызар.
Ҵеицәа гәарҭак иааӡар...
Зҽырхаҵашәа иааиуа дкаҳԥызар,
Уабацари усҟан, удцар?!
2014
БЗИА БСЫМБАЗ ЗНЫ...
Сара уаҳа шьҭа уахь сагьнықәлашам:
Амҩақәа ԥҵәоуп, агәашәқәа зегь ныдҳалҭ.
Бзиа бсымбаз зны, ррылшәартә бықәлацәа,
Схы сықәыршә бышҟа снеилахуан сықәҳа.

167

Саазыҟамлеит анаҩс акы самаран:
Аҩада сдәықәлан, анаара скыдхалт,
Алада сҿаасхан, сарқәасқәаст анаара,
Акы аасыгымхеит сланашьҭырц ҿыцха.
Лаԥшы хаак аҭыԥан быбз анысхьысуаз,
Ауҳәан-сҳәанқәа саннаргоз срыбжьацал,
Амҩа саанхалеит сақәымшәо изӡуа,
Сеидара аҟара ацҵаны снаҵалт.
Ишызбоз ашҭаҿ арбаӷьқәа еидыслан,
Ихәылеибахырц, иџьасшьон, ак рыгмызт.
Быхцәы ҳааннамҵас ҳҩыџьагьы, Ӡызлан,
Еилыскааит ара анаҩс акгьы шсықәмыз.
Уи арԥысгьы дхыбхын, игыгцәа еиларгылан,
Сахьибоз, игәасҭон, уажәы-уажә дархагон.
Ҳаиԥырҵны амуит, иамуит ҳаиԥылан,
Ҳцангьы ҳаангьы наҟ-ааҟ ҳаиԥырхаган.
Бара усҟан бныбжьахәаша быӡуан,
Бҽабҭон иҟам, ибхәыцыз қыҭак.
Нас арахь бҭаҟьашьҭасуа баацәырҵуан,
Хагак, еиқәымшәак лсахьақәа быҭан.
Бсымакуа игылаз баниба, дауеиха,
Деиқәшәы дгылан амҽеи дахьгылац.
Исыздыруам ашьҭахь блымҳақәа ирҭеиҳәаз,
Бнаишьҭаԥало... Бахьымаара бкылаӡт.
Бкылаӡт, аха багькыламӡит, хага,
Бцашьа шбаашьахаз сарҳәон, ҳаннықәла.
Быӡбахә ааҩлон, акыргьы исԥыргахан,
Имааҩыр, уигьы сархагалон, сықәла.

168

Акгьы ззеилымхуаз ҳакәын, ибдыруан,
Аха избан, сбазҵаар сҭахыми,
Ааҵра бзаваз уахь буазыруа,
Сара арахь шьҭа бахагьы ансымам.
Ҽа тәылоуп сара иахьа сызлагылоу,
Иббахьоугь сакәӡам, бҩызцәа бнаразҵаа,
Ани аҟьала абнатоура данылоу...
Иҟоу шыҟоу ааԥшит иҟьантазӡа.
Бзиа бсымбоз зны, брылшәартә бықәлацәа,
Бзиа бсымбоз...
2014
***
Дауҟахыз, сара сакәым, датәарбо
Данте дуӡӡагь. Дықәҵо рқьышә,
Асахьа имахызшәа ауарбажә,
Ихыччалон, дарҭаанӡа анышә.
Сара сызусҭа, сыҟаӡамшәагь
Исыхәаԥшлааит иҟоушәа збало.
Аамҭа цәгьак аԥшацәгьа сыҽнамжәан,
Схы ахьхоу, сышцац еиԥш, сымцало.
Исхьааума, исусума исзырҳәо,
Уи шаԥсам аныздыруа аҟәрышь!
Адырразы издыруеит сцәа зысхырҳәо,
Исзызҳәогь даҽазнык унарзыԥшишь:
Шьыцра ҟадыџь рызегь рыгәқәа ҭнафаан,
Ирблаҟьа инанагоит агәаӷ.
Рҽыцәахшәа анахь аган иаван,
Аа, уара, иахьаакылсыз еиҭах!
2014

169

***
Акрааҵуеит, исгәалашәоит, зны, ҳанхәыҷқәаз,
Ҳгәарабжьара ибжьанагалаз машьынак ҳшархагаз.
Ҳаибарыҩит ҳаишьҭалан, ҳаибарыҳәҳәеит, ҳаицәхаст,
Нахьхьи инкаиршәит ҳгәылакгьы иҽага.
Аҳабла аԥылеит иеибарыҩны убас,
Иаҳзаҩызахеит уи иахьатәи лимузинк.
Зны ҳааршәеит, – игәыҭҟьаган, афы аст,
Ныҳәазаргь акәхарын уи ҳара ҳзын.
«Змоурахә мыӡша, шәнаскьақәа шәара наҟ,
Шәаҵаԥалома, ахәыҷы аамӡақәа, аихаӡа?!.»
Ҳгәыла Бадра ибжьы акәын, агәаҟ,
Икаԥсахьаз, аха иааиуаз зҽырхаҵан.
Иҿыжуа иааиуаз уардынын ҳаазгаз
Данҳахьӡа жәаха зны хәыҷ гәарҭак.
Амашьына аҿанаанаха, ҳаԥшымкәа, абас
Ҳааиланархеит иҳамамшәа хгарҭа...
Ҳгәарабжьара сыбжьыууа сцахьцоузеи шаҟантә
Уи аахыс, арыжәтәгьы зны сҽаҭан!
Иахьеилыхоз, иахьеинҟьоз адунеи ахь саган,
Еиқәымшәа думбозшәа сыҟан арада.
Инаҳәит адунеи, иааҳәит иахьа убас,
Иубац абаҟоу – ианымҟьанда ажәҩан!
Саргьы сабаҟоу, егьсыгым, сымҩаст,
Аԥсҟы шыску, иагьнышьҭамҵо сажәа.
Сматанеиуеит: ҳаилоумган, Ҳазшаз,
Нкылашьа ҳамам, ҳнеиуеит ҳашьҭхысаа.
Схагахаз џьыршьозар акәхап сызбаз,
Ахыкәалаа схьымӡо амҩа санызаап.

170

Бадра ибжьы ааҩуеит, уи шгац
Игоит, иаасгәаларшәо, исхьааха дахьыҟам.
Аамҭа иаргьежьуа, абар, сыхлахаҵ,
Сԥырны амҩа сықәуп аҩныҟа.
2014
***
Соушәыжь, адәы снықәлап – сыҟоу џьысшьалап,
Сыҟоу џьысшьар – уи схы иаџьысшьалап.
Ҭынчра соуам сара ара, сгәы ԥызжәалап.
Адәы сықәми, суаҩыми, схы ԥысшәалап.
Исышьклаҳәуа цҟьаны ишьҭасҵап, сақәԥалап,
Саџьал ааир, схьаҵрым, аԥсра сақәԥалап.
Сышнеи-шнеиуа, сабанӡазцо, џьара снықәӡып, –
Адунеи уаара снахыччаны снықәҵып.
2014
ЗУРАБ АЧБА
Зураб Ачба ихы инҭаргылан...
Дынкахәыцуа, ҭынч дшаауаз...
Дызусҭада? Уаҳа сылам,
Уаҳа сылам сышҵаауаз.
Дызлахшада, изгәаӷьыда
Инаигәыдҵан ас ишьра?
Дзыԥшаауада, ишьҭа ихыда?
Дарбан амҩан ихьӡара?..
Имҩахасҭа нҵәеит абраҟа.
Амҩаду ахь ихы хан.
Зураб Ачба дзыргзаҟуаз
Игәы арахәыцқәа дырххан,
Егьрыгӡамызт... Иԥҵәарызма,
Днаӡарызу урҭ неиқәҳәал?

171

Иҳашьклахыслоз еиҭахысма,
Иааима ихжәашаз зыхәдаџьал?
Уара узы мацара азакәху
Урҭ арахь изаҳзаауаз.
Ибашоуп аҩны ахыҩ анақәху,
Ибылуам, қәа аургьы, нас.
Уара ушьаҟан, уара ухыбын,
Ҳхәышҭаара зыхьчоз уаҩын.
Ԥсрак уагеит, шә-ԥсрак урхыԥан,
Иуҳәаз ҳәамыз, иуҩыз ҩын.
Урнын амҩақәа, ҳазнысхьаз,
Ицахьаз убон, иаауаз.
Иагаџьара иушьклахысхьан,
Иагаџьара ирҳәон ауаз...
Зураб Ачба д-Ачба дуӡӡан,
Ирымкуеи адуӡӡа игәаӷ...
Ҽаӡәгьы дыршьу инаигәыдҵан:
Ана ҩаԥхьа ахысыбжь гахт!
2014
ҲӘАМҬАК
Аԥсра иацәцахьада, аха, афы асааит,
Иареи сареи ҳаиниаӡом иҳәазаап.
Сыҟанаҵ сыҟоуп – иааир зузом,
Иааир – излазбозеи – сара сҟаалаӡом.
2014
***
Сара арантә сымцар сыхәҭан
Макьана, аха иамуазаап.

172

Сҽысзадыклом шәара шәган,
Наскьатәхеит, иагьамҩазаап.
Адунеи сара иаусырҭах,
Сымҩа мҩоуп, санылароуп.
Аха иабаҟалоишь сыԥсырҭа,
Ааигәа акәаԥ сыргылароуп.
2014
***
Сара убас сузыразын саагылазаргь,
Сара убас сузыҟаӡан гәыкала,
Иҟалазеи, нас, ҽнак ункылатәан
Уаасылго, иҟалазеи, иҟала?!
Ауаҩра ҳәа акы ыҟами, иӡроума,
Инаганы уи аӡыхәашь иазҭада?
Уара иуиааиз, уара ахәаша, шьыцроума,
Сара арыцҳа, сара агәаҟ сгәазҭада!
2014
***
Иҟаӡами уаҳа ԥсыхәа,
Шә-ус хазынак срывгатәым.
Исыхәҭам, Ҳазшаз, уаасыхәаԥш,
Сара саџьал ырцәгьатәым.
2014
***
Ахан хьыҵәцара дықәтәам уаҳа,
Дышьҭабылгьоит уи, дларышьҭын.
Ишьҭагьежьуеи шаҟа гәнаҳа,
Шәы-мҩакы ирынгами ишьҭа.
Тышахеит длеи дызҭаҳаз,
Аха, иџьоушьаша, макьанагь

173

Икуп иара ихы раҳан,
Дагьыԥшуеит дшыԥшыц ахан ахь.
2014
***
Сыԥсы анҭаз исыхьӡаз, сыԥсы анҭаз
Исхаҵгылаз, исԥылаз, сасра исҭаз,
Сеилызшьаауаз зхьааз, иаҵаз, иарҩаз,
Жәынгьы ҿангьы сгәырҩа згәырҩаз,
Исыздыруам шәара шәзыҳәан сзыхьӡара,
Санаҿу арантә сышцара ацара.
2014
***
Изызбазеи ԥзыхӡны, лакәны, –
Исҳәоит Анцәа ду синықәны, –
Аԥсҿыхҩы сара сакәны,
Голгофаҟа амҩа сықәны?
Иарбан инагӡам исыдҵан,
Исыхәлашәаз, исызмырсо?
Аџьарсахьаҿ саргьы скыдҵан
Сыршьуазар, Иаса Қьырса?
2014
***
Сҿара шцара имцацу,
Схы ишҭац иҭоуп аԥша.
Исаҩсыжьхьоу аамҭак сацуп,
Ахәышҭаара амца сыҽҳәаԥшуа.
Аха иҟам, иҟагәышьам
Зны, санҿаз, сыԥсы злахаз.

174

Иамаӡами, мшәан, хнырҳәышьа
Дгьылк аҵыхәан исцәынхаз?
Иҟахымзар, схы изҭымҵуеи
Сгәы абас иҭзырԥсаауа?
Инеибамкри уаҳа сымца
Ақәа анлеиуа, асы анауа?
Скаҳан – сгылеит, сеиҭакаҳан –
Аамҭа сықәыӷәӷәеит сашьырц.
Исылгану? Умԥсит уаҳа!
Акгьы смыхьызшәа саацәырҵит.
Иҟам ыҟам, иҟоу сацуп,
Ссирқәак сбарҭоуп сахьыԥшуа.
Сҿара шцара имцацу,
Схы ишҭац иҭоуп аԥша.
2014
***
Иазхоуп ҳәа асаркьал исзасу,
Сзымцо саақәҳахьан шьаҿак.
Ҳазшаз, исуҭеит, срыцҳаушьазу,
Даҽа мышқәак, даҽа ҵхқәак.
Урҭ аҵхқәеи амшқәеи срылоуп,
Адунеи ҿыцбараха ибо.
Иаҵахәмаруеит ажәҩан сылаԥш,
Адгьыл сықәсуеит сыцәқәырԥо.
Уара идыр сахьнанагаша,
Ари аамҭа, сызлахаз.
Исазҳәарыда насгьы аиаша
Наҟ, анаҩс, шаҟа сзынхаз!
2014

175

АЧЫМАЗАҨ
Сымԥсырц иақәыскит иахьа,
Сызлашәаз саиааирц мчыла,
Шәара ишәыцысфарц шьыжьха,
Ныҳәаҿакгьы сҳәарц сҩагылан.
Снышьҭанаҵаз схьаа сиааины,
Иазымгаӡац сгәы кылжәан.
Сеиҭаашәыдтәалар ара сааины
Схы сгәы зынӡа иахымшәап.
Шәажәеи жәлафи срылахәызааит,
Саашәыцыччап аҟырҟырҳәа.
Ишәҳәашазеи, афы шәмысааит,
Шәышԥахыччо шьоук ишәзырҳәо!
Сара баша ашәы сшәызаап,
Иаасзеиҵымхуа уаҳа сылахь.
Сеиқәнархозаап, ари хәшәызаап,
Шәахьаатәаз ас сшәыгәҭылак.
Сымԥсырц иақәыскит иахьа.
2014
АҴӘ ИАХОУ
Дауҟаху аҵәы дахамзар амуа,
Аха дахоуп, аҵәы дахоуп дааизаргь.
Дықәуп уи ус иахьанӡагь амҩа,
Уи дымҩасран илахь иагьанызар?
Иааит, абар, иажәра алаба аҵарс,
Сҽаасырҭынчит шиҳәо деикәашәоит.

176

Еидаракгьы, арахь, дшаҵац даҵоуп,
Иҽирххацәар – деиҿышәшәар ҳәа сшәоит.
2014
СГӘЫЛАК ИҲӘАМҬАН
Абарҵа саақәтәалоит схала,
Исзамҭо исыхьыз ҳасаб.
Сҽысшьуеит, ҽа ԥыҭрак ҳаидхалар,
Сынлыжьыр – сыԥсыргьы ҟалап.
2014
ГӘҬЫНЧЫМРАК
Аамҭала ҳаҭыр рықәырҵаз...
Аха избахуеит, анцәиныс,
Деиҭааирашәа иқәырцаз,
Дгыларашәа иԥсыз.
2014
***
Сыԥсы анҭаз исызрамҳәаз сызраҳәом саныҟам.
Исҳәоз зегь мнаҩзар ҟалап сыԥсы анҭаз, –
Схьагәгәа сҿанаасхоз, схы сықәыжь, аҩныҟа,
Урҭ наҩрашәа сгәы ианыснаҭалоз нас.
Хжьаран уи, нас ҳәа акгьы ыҟамызт усҟан.
Настәи нас-насшәа ирҳәарын ҽа џьоукы.
Анышә исцәамгарц сҭахын сара сусқәа,
Еиӷьызшәа анызбоз акы аасҭа ҽакы.
Сусқәак алызгеит аамҭа – икәаҳамызт,
Хаала-мчыла иацәызгеит, уи жәбеит.

177

Аха иасырҳашаз аиҳарак арҳамызт
Зҽырдагәаны иааиуаз, сызлаз адунеи.
Сҩеихон ана-ара асаркьалқәа ианрысуаз,
Иаҭаххар скыдларц сҽазыскуан цаҟьак.
Исзымдыруа саақәхон сусқәа ирзызуаз,
Ианҳабжьарҵоз наҟ-наҟ ҳара асал.
Усҟан ихысҵоз ацҳақәа хырхуан,
Наҟ аӡы иарҭон иацызны иацәгаз.
Санӡамшәа, смиӡазшәа ари адгьыл санырхун,
Уара еилкаа, нас, иахьанӡа сызлааз.
Сҩеихар, сыбла ихыҷҷалоз шьыжь шәаԥшьын,
Илакәха сҿаԥхьа иаатуан ҽа дунеик.
Ахаангьы еиҭаҳәашьа змамыз ажәабжьын
Сара сызлагылаз, сызтәыз, сагьагеит
Нҵәара зқәым ахь, аԥсҭазаара ҿыхахь.
Уи ааҳәыз нас-нас, инаҳәыз,
Сара исыман сыҟазма аԥшыха,
Сымҩа сангылан, саццон, саныст.
Амшқәеи аҵхқәеи нҵәеит сара сзыҳәа.
Сымра мгылеит, сымза ҭашәеит.
Аха иҟоуп аԥсҭазаара – аныҳәа,
Иаҿыхъаз уи ҭиркәкәаанӡа ижәуеит.
Сара исыҭаз сыҭан, исыцын,
Акыр салаҭхаџьт. Сарҵәыуеит-сархьит.
Хынрҳәышьа змам ауп исхьаау – исцәыӡыз –
Уи азхьаԥшра ҽазныкгьы изгәаӷьит.
Издыруеит, еиҭаҳәатә сымам саныҟам.
Иагарыла аамҭа шнеиуа еиҭасп.

178

Уахь сахьагазынтә сгәы зсыхо аҩныҟа;
Исҳәоз зегь мнаҩзар ҟалап сыԥсы анҭаз.
2014
АИҲАБЫРА РЫԤСАХУЕИТ
Еилаҩеиласроуп – аиҳабыра рыԥсахуеит.
Дааин даатәахьеит аиҳабӡа.
Ак ҟаҵатәуп ажәлар ргәы иахәо,
Ирыхәо – уашьҭал, уахьӡа!
Ицоит, сыԥшын, ана рыгәқәа ҭыԥан,
Уахҟьашоит ара ауҳәан-сҳәан.
Ҳабыџь дҟарҵеит Аабыџь ихаҭыԥан!
Шьоук ҩеибаргылеит, иҳәҳәан.
Шьаҳан иахьа уажәраанӡа дҵәахымыз,
Ари хыдараҵәҟьан, ных-ных!
Иацгьы жәацгьы ара даҭахымыз,
Шәымԥшын, арахь уи шәааих!
Ҳара даҳтәымызт Шорена, дабааргаз,
Даслон дыҵларкәукәушәа бажәк.
Акьанџьеиԥш дықәыртәан дрыман, дыхәмарган,
Уажәы-уажә дагьылахон ҳашә.
Уи лҩызагь лара длеиӷьмызт акала,
Дтәан лгәы ҟалҵаларц ахада.
Кәакәала рымшын уахьнеилак, Кәакәала,
Даауԥылар, аа, уара, лан лхаҭа...
Лыӡбахә мааҩааит, дамхтәын иахьанӡагь.
Дамхтәын иахьанӡагь Баҭыргь.
Шаҟантә далԥхьаз уазҳәода амца,
Иқәны дзыҟамлеит уаҳа ҳаҭырк.

179

Иааит, уара, аамҭа, аиҳабыра рыԥсахуеит.
Иӷьычу рыманы иҵалоит аҩ
Агарҭа анроу ирԥыхьашәаз иахаз.
Дымԥсыцкәа дааиуеит макьана ахыҭкәаҩ,
Снаԥш-ааԥшуеит, дыҟам, дабаӡи
Ишаҟьо Нхыҵи Аахыҵи ирыбжьаз?
Хьаҵра зқәымшәа игылаз даахьаҵит,
Уи дахагәыгәны дааиуан иԥшьаз...
Аиҳабыра рыԥсахуеит, аиҳабыра рыԥсахуеит!
Шьоук гәырӷьоит, иршәуп шьоук ашәы.
Ахыбжа ирҭошәа дықәланы дцахуеит
Аҩысҭаак, иааиуа днарҿаччарц уажәы.
Аамҭа ачархь сықәҵаны сахуеит.
Иудыруеи уи саргьы саҭаххар...
Иуҭахы-иуҭахым, аиҳабыра рыԥсахуеит.
Ааԥсара рықәым иасуа аҭамӷьар.
2014
***
Даакылслоит сан рыцҳа, зны-зынла, ԥхыӡла,
Дааскьан саԥхьа дагьаатәалоит ҿымҭ.
Сҿыхар, акраамҭа уи сналызхәыцлап,
Схы дааҭымҵуа – акгьы санаҿым.
Слырхынҳәуеит сан нас иҟаз ахь, ҳашҭахь,
Уажәы-уажә лыбжьы аалыргоит дсыцәшәаны.
Сара усҟан – иахьанӡагьы исхашҭуам –
Ампыл сасуеит нахьхьи сҽыхәжәаны.
Нахьхьи, ҳахьахыԥо ҳаицлабны аҵәыргыла,
Нахьхьи, мҩакы ҳахьаныло ҳаԥры,

180

Ажәҩан ҭбаа-ҭыцәӡа иказказуа иаҳхагылоуп.
Еилаҽҽо, ихыҵуа иаҳԥылоит Кәыдры.
«Алеишәа цәгьоуп, нан, шәамгааит», – лҳәахуеит,
Лгәы аҭра иҭыҵуа дахьаасԥыло сан.
Ашәшьыраҿ даатәоит, аа, лыԥсы лшьахуеит,
Чабра дукгьы налҿылшьуеит, дааԥсан.
Дааԥсан саԥхьа дахьаатәазгьы ԥхыӡла,
Игәасҭеит иаразнак: лылахьгьы еиқәцәан.
«Шьҭа ухаҵами, – лҳәахуеит, – умыӡлан...»
Шәызма илшәызгьы – акыр еиқәаҵәан.
Баргьы бмыӡлан, сан рыцҳа, бмыӡлан.
Схаҵахаз, сара схәыҷуп бара бзы.
Иаасбыркуандаз ҽазны еиҭа ԥхыӡлагь, –
Ԥхыӡлагь акәзааит! – џьынџьыхәак, быԥсы
Ҭанаҵарын уи, сшаргәырӷьаз аныбба,
Ибурын нас, ԥасеиԥш, еилаџьк...
Сықәуп, ибдыруаз, адунеи схы ахыбаан,
Иҵаӷахоу, сгәы снархьуеит амаҷ.
Сышьҭахьҟа иҟаз ахьыҟаз инхазааит,
Ахуҳәа аамҭа аӡлагара лагоит.
Сангьы дабаазго, дымҩасит, аф асааит,
Саргьы аиҳараҩык рымҩахь сагоит.
Абас ауп, иааиуеи ицази срызхәыцлап,
Сынкахәыцуа стәазааит акгьы санаҿым...
Даакылслоит сан рыцҳа, зны-зынла, ԥхыӡла,
Дааскьан саԥхьа дагьаатәалоит ҿымҭ.
2014

181

***
Абырг иажәа, аӡыхь еиԥш ицқьаны,
Слымҳа кыдҵан саназыӡырҩуа, ишәҳәеишь,
Ари арԥыс ииҳәо абас изырхәашьызеи,
Ихы шцара ицазшәа?!
2014
АҨНЫ СЫҨНАХЕИТ!
Аҩны сыҩнахеит адәахь иҟоу сдыргәаҟуа.
Ашьамҭлаҳәқәа сышьоушәа, аҩны сыҩнахеит!
Саахәыцпи, сабаҟаз, иацызны сабаҟаз?
Уахь, ицахьоу ахь, иаразнак снеихеит.
Снеихеит, гәаныла, ҽынкылашьагь сымам,
Мҩахәасҭак санылан аанҿасрада сцоит.
Мҩадук сазкылсып, сцоит хыма-ԥсыма,
Сызхьымӡац, сзыхьӡаша срыхьӡоит.
Ах, ишԥарацәоу усгьы сзыхьӡаша,
Срыхьӡашашәа урҭ зегь сыржьап.
Ашәшьыраҿ саатәоит, исхашҭу сахьцашаз,
Сыԥсы сшьап ҟасҵоит, сыԥсы сшьап.
Нас саҩсҭаацәа сыҵас сышьҭырԥааит,
Амҵәыжәҩақәа соухит, аа, уеилагап!
Сласыхуп убас... Сызбаз уи сахырбааит,
Ишызбахьоу рхашҭу ааӡаб.
Саарыцҳамшьаӡакәа, исеихсын, сылҭарҵоит...
Лаԥшҵашәарадоу ара, мшәа? Сҩеихеит.
Ԥшьаала сындәылҵын, саақәтәеит абарҵа,
Ихьааго ари – аҩны сыҩнахеит!
Аҩны сыҩнахеит адәахь иҟоу сдыргәаҟуа.
Сымч зқәымхо сҿагылахт иааскьан.

182

Исгәыҵакны стәахуп сара Аҟәа,
Аԥсны зегь иасгәыҵак, сааԥсан.
Уимоу, адунеи зегь сгәыҵакзаап сгәахәуеит,
Ливиа сазхәыцуеит, саргәаҟуеит Мысра.
Аӡқәа ахьхыҵуа сыҵаҽҽо, сгәы ахәуа,
Алакҭа сҭаԥшуеит ҩаԥхьа аԥсра.
Ана ак рымпыҵҟьан, инкыламзар амуа,
Сшахәаԥшуа, ибылгьан арахь исзаауеит.
Ишаҳхагылаз амрагь шамшамуа,
Итҟәацын, иажәабжьзаргь, сгәы ҭыԥсаауеит.
Ибзиан наҟ ҽа планетак иазцазар,
Схәыцуеит, иҟамлар ҟалап ара ҽеи.
Сааԥсазар, аамҭа иааиз саргаӡазар,
Еицхыраашьак роуазар ажәи аҿеи?
Анцәа идырааит иҟало, сгәаҟуеит,
Срыхьҵәыуоит нахьхьынӡа геи шьхеи.
Абарҵа сықәтәан салаԥшуеит Аҟәа.
Аҩны сыҩнахеит! Аҩны сыҩнахеит!
2014
САБАҬАХХЕИ, ИҲӘЕИТ, АБРИ АДГЬЫЛ...
Сабаҭаххеи абри адгьыл, сабақәнагалеи?
Ӡәыр дыҟазу, уаҩ дыҟамзу исзыԥшыз?
Ааԥынрамыз, абӷьыц иаҵәа ҿалеит,
Ажәҩан ҵқьан, уи дҩаҵаԥшит аԥҳәыс.
Уи дҩаҵаԥшит сан, аԥсыцқьа, агәыраз,
Насыԥ лыман, гәыӷрала дыҭәны.
Уи арыцҳа усҟан иабалдыруаз,
Сықәхаргьы шауаз сара сытәны.

183

Саԥхьа иҟан ларгьы саргь ҳаззыԥшымыз,
Саԥхьа ишьҭан аибашьра, ахҵәара.
Аха снеиуан сара агәыӷра шсымаз,
Уаҩы имҭо, схы ақәҵо Аԥсынра.
Сара сеиқәхаз, сыҟаз, сегьгагазааит,
Аха сеиқәхеи, сыԥсны сгылазеи шаҟантә!
Аус злаз – ҳара ҳтәы иагазааит, –
Иахьеилаз саргьы уа џьара сшьаҟан.
Схызаҵәха иааиуаз ргәы сҭамшәеи,
Сыхәрабӷьыцны сиқәын хәра зауз, –
Зыц хырџьаџьа зҿаазхаз қәыџьмак самжәан
Аԥсҭазаара рызҭаз изҭатәыз.
Уи уара, уи сара исыхгамызт –
Еиқәырхашьа змаз зегь еиқәырхо
Иааиуаз, – ҳамҩагь ԥхьаҟа игамыз, –
Саауваргыл ҽазнык – санаҭаххо.
Сара сымацара сакәхарым игәжәажәо
Ара аамҭа гәықәхак иартәахьаз.
«Сабаҭаххеи...» рхаҿы ирзаагом сажәа,
Сахьҵаауагьы рзеилкаауам иахьа ас.
Абри адгьыл сықәнагалеит, сыда ԥсыхәа
Амамкәа, ахарагь сарԥшит.
Сшьапы сықәнаргылан, сагьарҿыхан,
Смихьаз зны, даҽазныкгьы сиит.
Иага сыхьзааит, иахьа иага сгәалаз,
Сымҩа аатуаз, иакуаз, еиҭа иаатуаз,
Сеигәырӷьоит сара зны сахьықәнагалаз
Абри адгьыл – саԥшәыманы сыззааз.
2014

184

***
Сажәымҭыҽха, схынҳәыр сҭаххахит бтәылахь,
Уа сыҟан сара аамҭала, зны, санҿаз.
Бысцәыргарашәа, сбыхӡыӡо, бысгәыҵак сгылан,
Сдунеи шааҳәшаз схахьы имааиуа, аф аст.
Иҳавышьшь – ишнеиц –ашьшьыҳәа инеиуан Висла,
Уи схыԥшылон, адунеи зегь бахуа ҿыц,
Бналаӡрашәа сгәы иҭашәаху, с-Ӡызлан,
Иҟалаша, сара исмыхәо, акы сназхәыцт.
Снаныԥшылахт амҩа, саԥхьа ишьҭаз,
Сҿара сыҵас, сымҵарсны арахь саазгаз.
Хҭысқәак ааскьон сырццакуа, исышьҭахх,
Ҳашьҭнажәартә еиԥш, ҳазыԥшымкәа ԥшак ҳабжьаст.
Сагагәышьеит ҽа дунеик ахь уи сымҵарсны,
Аҵысхә еиԥш, сымч мырхакәа сышьҭнаԥааит.
Сматанеиуа Анцәа сиҳәон сшьамхқәа арсны,
Сажәа уи иаҳазар акәхап – аранӡа сааит.
Иббацгьы сабаҟоу, сгылоуп сӡышӡа, бсыхәаԥш,
Сыбдыр-сыбзымдыр, бара бахь ҩаԥхьа сеихоит.
Иузмырхынҳәуа, измам иамагәышьам ԥсыхәа,
Аха сара арантә, харантә, бызбаргь сызхоит.
Ицаз мышқәак неишьҭагыла саԥхьа иниасп,
Бара баалҵып, Афродита леиԥш, цәқәырԥак.
Сҟьалазшәа саваз, снеир, Висла аӡиас,
Сашьҭаз, аха исмоуа уаҳа акы аҭак.
Имыӡран иҟаз зегьы ириааиуа аамҭа ишԥагеи,
Иаҵахуа-иазымҵәахуа ишацыз ицаӡеит.
Ицеит, аха иагьымцеитеи, сгәазырҳага,
Гәаныла акәзаргь, бара бҟынӡа снанагӡеит.

185

Абри адгьыл сықәзааит ицахьоу сазхәыцуа,
Анцәа исиҭар даҽа мышқәак, даҽа ҵхқәак.
Сыҿҳәара ааир, усҟан, зегь аныӡуа,
Иаасхахәмарлап ибхылҵуа шәахәақәак.
2014
***
Ҳазшаз дысзыбзиан – сааҵымшәеит илаԥш.
Скаҳар – сиргылон. Сыԥсуан – сеиқәирхеит.
Сҿыхар – сиашьапкуа ашара саԥылон,
Исхызгаз зегь схаршҭуа снеихеит.
Саауан сара дәы иаҵәак сықәлан
Мҩамшк санылан есааира сааскьон.
Исҭахымызт сҩызак игәы нсырхар, сара сықәлак,
Ауаҩы дуаҩны дызбон, игәра згон.
Ҳазшаз дысзыбзиан – ашьыцра сацәигеит,
Исызирхеит уи сыԥхӡашала ирҳаз.
Аамҭа аԥшатлакә самҭакәа исхигеит,
Сзыхьчаз уи иоуп, сыззырҳаз.
Суаҩыми, рыцҳа, иагаџьарагь сиашам,
Аха идырны ахаан цәгьа зуам.
Шьоук ашьҭазаргь алшоит сызгаша,
Аха сиаша сыцнаҵ сыԥсуам.
Ус сеиҳәоит сара сзымҵахырхәо,
Сзымҵаматанеиуа, исԥеиԥшуа, сзымжьац.
Нахьхьи џьара икыдуп ацәаҟәа аҽырхәан,
Сара шьапы еимаада сылоуп ашьац.
2014
***
Дузақәмыртәаргьы инаганы уҽыхәа,
Ужә заҵә узимҭаргь ашаха ахаҵа,

186

Уихәа иумыхәо, иумыхәогьы уихәа,
Уаԥхьаҟа уи зны ишуԥыло хаҵа.
Амҩа данхалеит амҩа ианылаз,
Ихышәҭит дышнеиуаз, иаҳҳәап, иуардын.
Умцан уара уивууаа, ункылаӡ,
Жәахазны ишыҟаиҵаз еиԥш Дадын.
Даҭахын уа Дадын ду, дыӷламмыз,
Ԥсҭбара ҟаломызт уахь дааласыр.
Уаҵә уара уакәхаргьы алшоит, саҭамыз...
Иҟалоит цхыраара умоукәа уԥсыргь.
Аӡы ишьҭнаԥааз дузалгозар далга,
Далга амца зыцрасыз, уеиха.
Унеи, арыцҳара ззыҟалаз далкаа,
Иудыруагь иакәмыз – дуҩыза, дуаӷа.
Ацәа уалоушәа умгылан, уҿыха,
Ааигәа иҟоу ахара уца.
Уихәа иумыхәо, иумыхәогьы уихәа,
Уаԥхьаҟа уи зны ишуԥыло хаҵа.
2014
ИԤШУА
Уԥсра анааигәахо умдыркәа!
Сҭаԥшуеит ааигәа алакҭа.
Сҽы гылоуп имкәадыркәа,
Ишьҭоуп сусқәагь еиԥхьытта.
Акы снахом, акы саахом,
Зегьы сзеиԥшушәа сыԥшуеит.
Ари сара уаҳа сахәом:
Сыла шааԥшуа сыԥсуеит!

187

Ажәҩан ҵыкка сзахьынҳалом,
Еиқәнархозаргь уи сыԥсы.
Ибаргәызеи. уара, иҳалам!..
Уигьы схьаахахит хазы.
Сара исыхьыз зегьы ирыхьуа,
Зегь ирыхьуа са саго,
Абра скаршәуп, сцәыхьцәыхьуа,
Снатәар ахьамуагьы гәынго.
Амаалықьцәа схагьежьыхуеит,
Сышьҭԥаа арантә сыргарашәа.
Схы зқәысымҵаз сашьыхуеит,
Сагагәышьоит наҟ сеиҟәжәа.
Иааиуа амш стәым, издыруеит,
Снапқәа баша инасырххоит.
Сҽы ахьгылоу иаакьыркьыруеит,
Акәаԥ ргылоуп. Иазсырхоит.
2014
***
Иаашт ҽа шьоукы – иҳаиԥшымкәа, иҳаиԥшшәа.
Дара ртәала рҽырҿыцны иаацәырҵп.
Адунеи иадырбап хазынак аԥеиԥшшәа,
Иҟам иашьҭаҩуа, иҟоугьы мырӡ.
Иаашт ҽа шьоукы – рхы ртәушәа, иртәымшәа,
Зегьы ирызгаган, иагьнаважьуа аган.
Иага роургьы, адә иқәло иҭәымшәа,
Реиԥш зеиԥшу аӡә ԥызас даарган.
Ҳхаҭақәа роуп урҭ, иуҳәаргьы иуӡаргьы,
Арантә избоит – иаркареит агәаӷ.
Хара изцом урҭ, иагаџьара ицаргьы,
Ирхадыршәп ишнеи-шнеиуа аҟәараӷ.

188

Ҳаргьы убас аума ҳшыҟоу ҳәа схәыцуеит,
Излоу ахҭысқәа насырҳәуеит, иаасырҳәуеит.
Аишьцәа иреиԥшушәа, арахь, еиҵашьыцуеит, –
Аӡәы изы егьи бзиак имҳәеит.
Неишьа ахьамам гәаныла снаӡазшәа,
Рыцәгьа, рыбзиа сналашәкәа сцоит.
Сыцҳәа рҳәарц иаҿуп шьоук сызцасшәа,
Џьара сдыргәаҟуеит, џьара сдыргаӡоит.
Сыздынҵәалан ианысҵаз анырхуеит,
Ирԥшаауеит уи азыҳәан шәы-мзызк.
Сара иҟоу-иану зегьы здырхуеит,
Сцахьеит иааиз аамҭа саԥыс...
Иаашт ҽа шьоукгы – имааираны, иааиран,
Сызқәыз адгьыл иатәны, иаҭахны.
Сара исзышьҭымхуаз рзышьҭыхыр – иааиран,
Аамҭа инышьҭанаҵаанӡа ирхны.
2014
***
Ихьшәашәаӡа, аӡыжь еиԥш, салагылоуп
Ҳдунеи ду, саргәыбзыӷуеит зны.
Сшахгәаҟуаз, сара уаҳа сылам,
Агәы сықәыршәу џьысшьалоит сыԥсны.
Ишыҟац, иҟоуп, ишнеиц ԥхьаҟа инеиуеит.
Асы леиуеит ара, ақәа ауеит.
Ирыцҳашьан сыԥсуеит ари ҳдунеиажә.
Сара арыцҳа... Ирыцҳашьан сыԥсуеит.
2014
***
Жәларык ирылан уаҩытәыҩса инымиаз
Ихы имагәыхьха дтәоуп хазы.

189

Баша дтәоуп уи, имҩа имҩаз,
Џьара аӡәы динымиашеи лассы.
Дыҟан уи, дыҟан, аха дыӡит,
Ихаирԥоу дшааиуаз даҽа цәак.
Ари даршәан, дишьҭалан дынҭыҵит,
Ихы иқәыршә, дныласуа ҳәынҵәак.
Даазеигәырӷьаз, иааҵашәазгьы илаԥш,
Шәахшәа иара уаҵәҟьа дынкабеит.
Дахьцара дақәымшәо даагылан,
Иҭацәӡазшәа ибахит адунеи.
Иҭахцәак даарықәгәыӷт – дымҩахыҵит,
Днылагылт анкьатәи иҩызак ишә.
Игәы каҳаит, ари цәгьа дархәыцит,
Дхынҳәынгьы днахылахит иҩныжә.
Уи ҭшәацәан, дахәаҽуан даахьамҵыр,
Ихы ахьынахоу, дахьымаара дымцар.
Акыраамҭа дтәан нас ҵлак амҵан,
Дагьыӡрыҩуан – ашәа рҳәон аҵар.
Ара дыҟан уи, дагьыҟаӡамызт,
Агәра игон арахь ҽа аамҭак шаауа.
Уанӡа, аӡә дызбозар ҳәа, дгаӡамызт,
Жәларык дрылан ахаҵа дыԥшаауа.
Диоген иеиԥш.
2014
***
Убжьы аасықәырга, салазаргь ацәа,
Уи егьамам – сеиҭацәап, сырҿых!
Ас иеицәыӡыр ҟалом, уара, ахацәа,
Ара иакәымк ҳахьит, ных-ных!

190

Уахьагаз аасзымдыруа убжьаӡлоит,
Уҟам уаҳа, ухабарк саҳауам.
Сыгәҭынчымра ӡхыҵрак еиԥш иацлоит,
Сыбжьы насмыргаргьы ауам.
Уара уҟам, Нхыҵи Аахыҵи
Урыбжьаҩуама – сыҳәҳәабжь ухьӡом.
Ацәгьа сазхәыцит, абзиа сазхәыцит,
Сҩагылар, сахьцаша дырны сызцом.
Убжьы аасықәырга, цәгьа уеилахазаргь,
Иумамзаргь са саха зынӡа.
Хра цәгьак уаҿан, уҭахазар,
Уи сарҳәарын усгьы имӡа.
Уара уҟоуп, ушызбац, ушыҟац,
Аха уаҳа исмаҳаит ухабар.
Уаақәланда ҽнак уара аҩныҟа,
Сыгәгьы аасыԥсахрын, узбар.
Адәы сықәуп уҿымҭра сгәы ахәуа,
Сагьааршәо – сазымшьуа, сашьуа...
Ҳабжьқәа абанӡеиқәҳаргалап угәахәуа,
Ма ҭелк уаасзасла, сашьа!
2014
***
Скаҳар, сургыларц усыхар,
Ишубо сыблақәа ааҳәыр...
Абас иаасықәшәан сыԥсыхыр!..
Усҟан сзыԥсаҵәҟьазгьы удырп.
Иахьала хьаасгьы сумам,
Уаагылоит, угәаар, усҿаххы.
Иулшоит, – ацәгьара зума! –
Аҿыгәгьы аақәургар схы.
2014

191

***
Сажәымҭыҽха снаргоит кәыцҳак сҭартәахны.
Уажәит ҳәа, ассир, рыбла саԥыргоуп.
Сышьҭахьҟа ак сышьҭоуп инҵәыҵаххуа, игәаӷны,
Ма ишьыцран. Издыруа убри ак ауп.
Хьӡы змам, – ирҳәо, ирзымҳәо, – сахыбаауп,
Уи акәхап ара сымцҳәаны сыдзырбазгьы.
Наҩсшьа змамыз мариала иахыԥоуп,
Аҵәыргыла иахыԥозар акәхап абасгьы.
Исҳәаз, изуз, сызхьымӡаз шысхьаау,
Сгәы шеиҵҳауа макьана аҟаҿыҳәа,
Рыбла саԥырган... Уи заауп, изаауп,
Аԥырҵшьагь сымам аԥсҭазаара аныҳәа!
Абыӷь ҩеижьқәа ҿышәшәазааит ҭагалан,
Иҟәашӡа сааи саазлагылазгьы сызааит,
Ирацәоуп адунеи ду исзалоу,
Аҭахызар урҭ рыбжакгьы ԥсызааит,
Аха иҟами иузықәымго, инхаша,
Ишәа-ӡыӡо уԥсышьа цәгьахар ҳәа,
Иагаҩ ушьҭа ихызаргьы ӷашақә,
Угәы ҭазмырҷаҷаша ажәақәа шуарҳәо.
Унаскьазго ҽа ԥыҭракгьы иуҵгәан.
Урҭ срыццарц саҿуп сара арыцҳа,
Аха ҽа сахьақәак цәырҵуеит иҿыцқәан,
Аа, сахьнарго сақәыртәан қәыцҳак.
Ҳаӷоу иаџьал цәгьоуп ҳәа саахәыцуеит,
Иҟалап уи сара сакәымзар, сгәахәуеит.
Арахь, ана шьоук ақәыцҳа дырҿыцуеит,
Сара сахьгьы уи рыманы иаахуеит.

192

Амҽеиқәа! Иахьааиша, иахьнеиша рыздырӡом,
Ирзырбазеи шьҭа саҭахымшәа, сажәызшәа?!
Ашәа бзиак еиԥш мыткәмак аԥырҵон,
Избон ԥҳәыскгьы ашәеиқәаҵәа лшәызшәа.
Уи сара сзы акәхару, сара, сара арыцҳа?!
2014
АБАХҬА ИҬЫҴЫЗ
Ааигәа сҭыцит абахҭа –
Харгьы сымаӡамкәа.
Сзырблаҟьарц иааиуа,
Уҽынкыл, уеиламган!
Уаҩ дсымшьит санҭаркуаз,
Уеизгьы харак сыдын.
Ԥасашәа сеимаркуан,
Ԥасашәа зегь сыҭан.
Аха иамуз амуит,
Схы сырхеит абахҭахь.
Уананыла уи амҩа,
Узаҳада, узбахда!
Аха дыҟан усҟан,
Ара дынсыжьит шанак,
Иааззеилмыргаз сусқәа
Иахьанӡагьы, макьанагь.
Дакәшон уи, дызҭамлеит,
Абахҭа дадгьежьылон.
Дшәон сакыр ҳәа амла...
Сҭымҵыр – дсыдыԥсылон.

193

Сеихон алашарахь
Лара лзы мацарагь.
Сгәаҟуа, саргәаҭеиуа
Салан аҵх еиқәара.
Абахҭа ашәқәа анааимҟьа
Шьыжьымҭанк са сзыҳәа,
Ԥсҭазааран иҟаз,
Адунеиаҿ ныҳәан.
Сҭыҵит, уара, абахҭа –
Харгьы сымаӡамкәа.
Сзырблаҟьарц иааиуа,
Уҽынкыл, уеиламган!
Сыҟам ацәгьа зуа –
Исымам аӡәы игәаӷгьы.
Арахь ауп сахьыԥсуа
Аԥсра ианадамхахгьы.
2014
АБАЛЛАДА
Исызнаураны иҟахузеи уаҳа:
Сықәнарҟацеит аԥсҭазаара аӷәыцәҳәы.
Сгылап ҳәа сыҟамызт санкаҳа,
Иансықәнауаз сахьышьҭаз асырҳәы.
Уахык, иҳәеит, убас исхаҵааит,
Схы збеит иузмырҵысуа қыдны.
Сыԥсы схыҵны ицозаргьы ицааит
Сҳәан, гәаҩак ахь, сааҳәны,
Сҿынасхеит, уаҳагь сҽаасызнымкылазт,
Сылҭахәашеит, даасмыхәакәа уаҩы.

194

Ашьҭахь, изулак сангыла,
Сеиҿышәшәарц егьсыгмызт баҩ-баҩы.
Уи агәаҩа сҭыҵит изулакгьы,
Сыбла сажьоу, снахьыԥшыхит сҽы.
Ахухуҳәа исеишуа ишсышьҭаз лакгьы,
Амҽиқәа, саакылсит шәара шәҿы.
Алақәа реиԥш шәеилаӷыӷуан, шәеибафон,
Сшәылашәар – сыжәгашан сеимыжәжәа...
Сыԥсы сзеиқәырхар ҳәа ԥшаҳәак саван,
Саашәыхьӡеит шәхы анышәымбоз хашәа.
Аха нас еиҭа шәеилаӷыӷуан,
Иеимашәкуаз шәацрыхон –ажьыхәҭа.
Сахьымаара шыҟаз џьара исыхон,
Аха арахь саақәлалон еиҭа.
Ара иҟан сара сдаци сԥашәи,
Сзышьцылаз ара иҟан – сзыҿҳәараз.
Аха шәгәымхара, салаҳан, саражәит,
Сыҟан, сыҟаӡамшәагьы сымҩаст.
Срыбжьахазшәа збоит Нырцәи Аарцәи,
Инсыжьыз сышьклаԥалоит сахьцалак.
Сшыцәара наунагӡа ҳәа сарцәом
Ахухуҳәа аеҵәақәа иреишуа лак.
2014
***
Дырхылаԥшуа џьанаҭ агәашә иҭало,
Дгылоуп дзымцо, дагьзымаауа ԥҳәыск.
Лылахь еиқәуп, изакәызеи лгәы иалоу?
Иҟаларын уи иамамкәа мзызк.

195

Дгылоуп аԥҳәыс дхарахаԥшуа, дгәаҟуа,
Лылаԥш рыхмырԥо џьанаҭҟа иаауа.
Изакә еидарои илзықәымхуа лҟәаҟәа,
Идырбо, арахь, иагьырцәыҵәахуа ауаа?
Зхы шьҭацалашәа иааиуа даҳкәажәуп,
Зны, ианлааз, уи зынӡа дынцәахшан.
Иахьалагаз акәу аамҭа даражәуа,
Акы даршәазшәа мацара дааԥшуан.
Лаԥхьаҟа инеиуаз аахьаԥшыр – дшәаӡыӡон,
Мцакы дабылуан – убас дааикәашәон.
Иныҵак, илыхәа-илмыхәа, акы лхәыцуан,
Лхы иҭагьежьуа иҭаз дагьаршәон.
Лымҩа ԥиҵәарц зҿаазхаз дхаҵан,
Дыҟамызт уи днаишьҭран шьаҿак.
Днеиуан аԥҳәыс – агәнаҳа даҵан! –
Дҭакәажәын, даҳкәажәын, дагьҿан.
Данаахьаԥш, илбеит лаԥхьагьы лышьҭахьгь
Уаҩытәыҩса дықәыршәымкәа адунеи.
Иныҵабеит наҟ иааиуазгьы илышьҭахх,
Џьаҳанымҟа дагазшәагьы лбеит.
2014
СЫМШҚӘЕИ СЫҴХҚӘЕИ
Еилалоит, еилыҵуеит, еилалоит, еилыҵуеит,
Џьара срыхьӡом, џьара снарыхьӡоит.
Срышьҭашәарыцо сышрышьҭоу исцәыӡуеит,
Иаауеит, ицоит, ицоит, ицаӡоит.
Аԥсҭазаара цәгьоуп – иҵнахуеит сыцқәа,
Иаасҿагылоит – снанашьҭуам шьаҿак.

196

Сымшқәеи сыҵхқәеи, – сыԥсҭазаара абӷьыцқәа, –
Иаасыҿдыргазшәа збалоит сара аҿақ.
Еилыха-еидыслароуп сахьнеилакгьы ирыцу,
Сгәы каршәны саатәар ҳәа ишәоит.
Иҵакыдоуп зны, сыԥсҭазаара хәыцуп,
Амҩа сшықәу, исыхьӡан, сыхәнажәоит.
Саатәоит иааиуа рыгәхьааҵәҟьагьы скымкәа,
Исхьаамкәа сымшқәеи сыҵхқәеи сыцәцар.
Анкьа зны баша исыхьӡын Агәымшәа, –
Схаҵоуп агәашә аҟынӡа снаӡар.
Ак сырҿыцуеит шысҳәо исцәыӡуеит,
Ҽак агоит сшашьҭаҩуа аҩарӡ.
Сымшқәеи сыҵхқәеи еилалоит, еилыҵуеит,
Срыман инеиуеит сыргарц, сыргаӡарц.
2014
ЕИЦӘАЖӘАРАК
(Апоема аҟнытә)
– Шәара иахьа шәзыдгылада, Блаҿыцәаа?
– Ҳзыдгылаз ихы акәара иҭабааит!
Дыбналеит уи, аҽнышьыбжьон, ҳшыцәаз,
Дахьымаара дцазар акәхап, дмааит.
– Баагәарас уи иакәынеи ишәымаз,
Шәбаагәара еилазыжьзеи ас?
– Шәара шәами, шәара шьҭа шәаԥшәымаз,
Даанӡа сабду иаб, Ҟаҭмас.
– Уи дабацах? Дҵәахны дабамоу?
– Аиҳараҩык ахьыҟоу, урҭ ахьамоу.
– Ааигәа уаҟа уҟазма, дубама?
Ԥхыӡла акәу, ма ус – аргама?

197

– Даанӡа шәыԥшыз шәаргьы, даакылсыр –
Анышә шәеиҭап уи, сабду иаб Ҟаҭмас!
Ома ҟалашт абна илоу ылҵыр...
Аусқәа ыҟоуп, дад, иахьала ас:
Иԥшуп зегьы, иԥшуп урҭ, егьгәыӷуеит
Адунеи ааҳәып ҳәа даҽазнык.
Ара иҟоу ыҟамызшәа ирӷәыхуеит,
Раԥхьа даадыргылар урҭ арныгк.
Дарныгхап ҳәа шәара ишәоуа ԥызас
Уаҳа дарбан? Дшәеиԥшхап шәхаҭақәа.
– Акгьы усыхәом уаргьы уаҳа ҩызас,
Снауԥырҵны сцәызааит наҟ ақәа.
Срылаӡахьеит иагаҩы, Блаҿыцәаа
Срыламӡо сыҟоума, уца, Блаҿыцә!
Узышьҭаз ааир – ҳдунеи ухьӡ ахыҵәап.
Иамуашәа убозар уҽкажьны уцә!..
Угәылацәа ирҭахда, Хьажьынаа?
– Ирҭахыц – амааӡатә, Хәымпал!
– Иурҟаҵои уи ахәымаа-жьымаа?!
Шәара ишәылшаз илшап – Аҳампал!
– Ауаа имоуп уи анаҟа, араҟа,
Иара итәушәа ибоит Нхыҵ, Аахыҵ!
– Шаҟантә илаԥырҵәахьеи иҟәаҟәа,
Акыр имчны дыҟазар, уаахәыц,
Иахьанӡагьы дхагахан иҿааихон,
Аха иҽаҭан дцәыҵатәоуп ҳаԥык.
Сара излазбо ала, аусқәа ҽеихом,
Ихы абас данақәгәыӷуа ҽа гмыгк.

198

Агмыгқәа роуп ҳара абас ҳаилазҵаз,
Иаҳҿаҳаз, ҳамӷьацар зымуз.
Ҳаџьал аама, мшәан, ҳаилазгаз уазҵаа,
Аус иамоуп, иашан, ҳара ҳус.
Еилыргашьа азҭогь уаҩ дсыздыруам.
– Ҳшизыԥшым, усгьы аӡә даакылсп.
– Нырцә иҟоу шьҭа арахь дзыруам,
Ара иҟоу дхагахеит, даанкыл!
– Шәаанымгыло шәара ма, Блаҿыцәаа,
Хьажьынаа шәреиԥшхеит – шәеилаԥсеит.
Сшәыхәаԥшын, шәыцәан шәыцәам,
Шәахьааԥшуа иҟоу ак шәымбеит.
Еимҳарххо ҳазҭада ара атәыла,
Анапсыргәыҵа ианӡалоит – ихәыҷцәоуп.
Даҽазныкгьы наҟ-ааҟ ҳанеиҿагыла,
Нас ҳара ҳусқәа рҵыхәа ԥҵәоуп.
– Ижәуамеи! Ма шәара шәаангылар,
Шәаауеит зегь нархараҵо анҭ.
Иазычҳап зышәгәахәуазеи атәыла,
Ацәа иҭыԥсаахьоузеи уи шаҟантә!
Еимактәыс иҳамоузеи? Ҭыԥқәоуп.
Ишәоуааит, уара, имҵарсу хәарҭас.
Аҭыԥ анакәха, иҟоу уара, ҭыԥк ауп.
Аӡә иакәгәышьоуп иҟарҵо хадас.
Еилыркаазар, уара, абри Хьаҳәхьачаа?
Ҽакалашәа ицәажәоит, сыӡрыҩын –
Реиҳабы ҳәа иҟоугь – зынӡа ача,
Даныҵԥақәоз уи ииааиуаз ҩын.

199

Дҿыхоушәа збалоит егьи абжьарак,
Адәы дықәушәа сыҟоуп ихы итәны.
– Уаҳа! Ддырлашәуеит амал, аԥара,
Дҟарҵоит иаразнак урҭ дытәны.
Иҭаххалоит усҟан – уи мцра алам –
Адунеи зегь дамазарц аҳас.
– Уаламцәажәан уаҳа уи уацралан,
Изакәызеи иуҳәо, исаҳаз!
Ани арыцҳа, аҟамла, ахәылак,
Зегь ирҭаху иҭаххазар – ҭахароуп.
Егьақәым ҳәа сыҟоуп, уара, атәыла,
Ҳазшаз ҳаишәиӡазаапеи, дхароуп.
Иҟанда дааган иахьырхәышьак!
Дҭакында, умбо, џьара аихац!
Аха иҟам усгьы дыҟагәышьам,
Арахь иааиран иҟазгьы дмааӡац.
Аха, мап, даахьеит, дааины дыҟоуп,
Дҳазгәаҭозар, даагылахьеит ҳагәҭа.
Дҳалагылоуп, ҳныҟәашәала дныҟәоит,
Зегьрыла ҳара дҳаиԥшуп Ахада.
Ицәгьарахар – уи џьаргьы дыбналом,
Дцашам гәырӡ-шашәаӡ дыбжьаӡ.
Уара утәала агәра угом акала,
Ихоуҵагәышьом – макьана уи дмиӡац.
Ус ахәҭоуп – уи ҳара даҳҩызоуп,
Даҳхыҳәҳәоит, дҳаҟароуп, дҳеиҵбуп.
Ԥхьаҟа аннеитәхо – уи ҳара дҳаԥызоуп...
Ажәак ауп Ҳазшаз иасҳәо: иҭабуп!

200

Иҭабуп Ҳазшаз, ари атәыла,
Стәыла хәыҷ, лашара ахьаурбо,
Иара саргьы, сҽеибысҭарц зегьрыла,
Схы сақәыргәыӷуа сахьаауго.
2014
АԤСЫУАК СИԤОУП
Абри адгьыл иагәҭыхаз, иазымхаз,
Изныхаз аԥсыуак сиԥоуп.
Абри иадгьыл иацәыцәаз, иарҿыхаз,
Иаргылаз рсиаҿ сарбоуп.
Сыҟан рыцәгьаҿ, рыбзиаҿ,
Сыҵәҩаншьапны сарсуп – сыӷәӷәоуп.
Сабгьы, уи иабгьы дқьиан,
Ирхылҵыз рсиаҿ сарбоуп.
Зны саацәырҵлахуан сныҳәан,
Сызбаз, уԥши, рыгәқәа ԥшааит.
Зны сны слеит аҳәалыҳәа,
Санықәӡыҭ, сшьацраны сааит.
Адгьыл сахымшеи, сатәымыз,
Ажәҩан сабан, сымҵанарст.
Сҭәымыз араҟа, сагьҭәымызт,
Сҭаркын, срыцәҭыҵит аҟарс.
Изыҩран иҟаз зегь ҩымызт,
Исҳәаран иҟаз зегь сҳәоу?
Аха сҽырзыскуан, суаҩымыз,
Сышнеиуазгьы, иџьоушьап, сҽыҭҳәоуп.
Схәыҷушәа збалахуеит санышлагь,
Стәоуп, сзыхьҵәыуо рацәоуп.

201

Изгар сҭахым ак даушла,
Иагьсылшом – шьҭа сааԥсацәоуп.
Иҟаз рацәак егьсызнымхеит,
Иааиуа сусым, истәым.
Сынхеит-сынҵит, сегьсызнымхеит
Ахаангьы иашьҭам атәым.
Сымчыдоуп, сымчыда, сегьрыцҳауп,
Аамҭа, сгәы аашьышьы.
Сҭажьны сықәугап кәыцҳак,
Аранӡа имаҩларц сыбжьы.
Уи зҭаххазгьы дымчыдоуп,
Зегь зымчу уара уами, Ҳазшаз.
Сара адунеи зегьы сыҭоуп,
Инҵәоит, икабоит сыззыԥшуаз.
Абри адгьыл иацәыӡыз, иарҿыхаз,
Иаргылаз рсиаҿ сарбоуп.
Абри адгьыл зыгәҭыхаз, иазымхаз,
Изныхаз аԥсыуак сиԥоуп.
2014
ИҞАӠАМИ УАҲА ХЕИҚӘЫРХАША?
(Сыхьӡылак иҳәамҭаны)
Иқәҳа инеиуеит аамҭа, уаҩы изынкылом,
Иацашьоуп уи еснагь ацашьа.
Уахәлашәоит, уалагоит иуԥылан.
Иҟаӡами уаҳа хеиқәырхашьа?
Сҩеихалон сара сахьышьҭаз схәызшәа,
Аԥсҭазаара сарҳәацәеит, саҟьеит.
Аҵла џарџар зны самахәызшәа
Шызбоз, иаасықәшәацәгьан, сыҿҟьеит.

202

Ахреиԥш сгылан, иарбаныз, нас, уаҳа,
Схы шьҭыхны искын сара санҿаз.
Аха адгьыл анҵысы сеилаҳаит,
Ишырбоз схәашхәашоуп сышцаз.
Амшын схыҵәеит салаҳан, самыхәеит,
Сыӡсаны сзырцәымцеит цәқәырԥақәак.
Ҳаибарԥсқәарц ҳҭаххоу, ара ҳаилыхеит, –
Ари адгьылаҿ ҳаидыслон ҳахьцалак.
Сақәлахарц шԥасҭахыз сзықәгылаз,
Уеизгьы араҟа исзыҟамҵеит нхашьа.
Сцарцу, уара, сшыҟаз, наҟ сынкылаӡ?
Иҟаӡами уаҳа хеиқәырхашьа?!
2014
ИАСА ҚЬЫРСА ДГЫЛТ, РҲӘЕИТ
Иаса Қьырса дгылт, рҳәеит, ихашәҵа,
Аԥсҭазаара адаҟьа ҿыц аатышт.
Асаби агара дгароуп, дпашәӡа,
Амаалықь ажәҩан ахь дыԥрышт.
Ажәҩан иалаз ҵыси ҳәыҳәи шьҭыԥраан,
Амш ахаҿы ахаччап, иласхап.
Ашәа ссир ахьдәылыҩуа ахыбра,
Насыԥс иара убри акгьы узурхап.
Иаса Қьырса дгылт, рҳәеит, ижәдыруаз,
Уи угәаҿы даныҟала – уԥшьоуп.
Асы рықәжьуп ашьхақәа ицырцыруа,
Агеи ашьхеи ԥша хааӡак рыбжьоуп.
Аамҭа неилашт ацәгьа-мыцәгьа аныхуа,
Амҩа ашәҭқәа наннаԥсалашт нас.
Аԥсабара еинылап, адгьыл ҿыхап,
Насыԥ рыцны умшқәеи уҵхқәеи мҩасп.

203

Умшәан уара егьҟамлаӡазшәа, узажәӡа,
Сартәом сара, сышьҭнахуеит сгәы аззырҳаз.
Иаса Қьырса дгылт, рҳәеит, ихашәҵа.
Уара уи уажәоума иануаҳаз!?
2014
АԤСУАРАЗ
Уи уцымкәа узалалом ақыҭа,
Чан унеины аишәа узахатәом.
Уԥсҭазаара убап иҵакыдан,
Иуԥылартә еиԥш уԥхӡы каҭәом.
Унаскьар уныхгыла-аахгыла,
Зегь акоуп, амҩан иухьӡоит.
Уҟьалазар, ушазыԥшым иуԥылап,
Уннажьуама, иувагыла ицоит.
Иунарҟаҵом, идыр, иҟаумҵаша,
Уахаҵгылар, убас умҩақәнаҵап,
Гәаҟразаргьы, инышьҭамҵакәа уиаша,
Адунеи аҵыхәанӡагьы уцап.
Уартәоит уи ачараҿ урманшәалан,
Уарҽеиуеит уахьнеиуа аԥсраҿы.
Уԥсҭазаара мҩамсуазаргьы ашәала,
Иубалап иуҵакәашошәа уҽы.
Уԥшӡамзаргьы, уарԥшӡап, иунаалап,
Урыланаргылап ууаҩны ауаа.
Арантә уанцо шәаны угәаҵа иҭалап,
Уажәа ажәаны иуцлап уанаауа.
Ухәымжәакәа ашьха уханагалап,
Амшынқәеи аӡиасқәеи урырп.

204

Убжьнагап иахьакәым убжьанагалар,
Иууыша уақәшәап, идыртәу удырп.
Ҽмырба аган уҽаҭаны уандәықәла,
Иудыруаз уигьы: уара убӷа хәеит.
Ишааиуаз ажәҩахыр наудҵа, иуқәлан,
Еиҭаҳәашьа узамҭо уахьнархәуеит.
2014
САҬАМЫЗ
Иахьцаз сымбаӡакәа ицагәышьеит
Ҳаидызкылоз аамҭа. Уашьҭаз, иааг!
Сахьаахьаԥшуа арахь зегь нсыжьуеит,
Исзынмыжьуа сыцуп сахьцалак.
Сара исыцуп уччаԥшь улафи,
Саауеит уажәеи уашәеи шсаҳауа.
Ҳанеидтәалаз сгәалашәоит қьаф уа,
Адәы ҳанықәыз ҳара ҳгәы азҳауа.
Мшы лашақәак сыцуп иаасыцрымшәо,
Срылоуп саазрылымҵуа ҵхқәак.
Зегьы сҭахны, арахь, акгьы сҭахымшәа,
Сыршәык сылагылан, сцәымыз қәак.
Сара сыҟан иагаџьара, уахьыҟаз,
Уахьыҟамыз сыҟазар сухьӡон.
Схы сықәыршәны санаауаз аҩныҟа,
Уаргьы арахь уаасызхьаԥшуа уцон.
Амшқәа зегьы мҩасуам усгьы иныҳәан,
Иҟан ҳаззыԥшымыз, ҳаззыԥшыз.
Угәы нсырхар сҭахымызт аказыҳәа,
Аха иҟан зны убас еиԥш хҭыск,

205

Угәы нсырхеит ӷәӷәала – иухәҭамызт,
Хьаас исоуит нас – угәы саст!
Суаҩыраз, сгәыҭбаа ду, саҭамыз,
Узыхсырҟьаз сыздыруам, сзыргаӡаз.
Зны исҳәоит, ҩынтәгьы исҳәоит, саҭамыз,
Ари адгьыл иқәыҩуа сыбжьоуп.
Аха уи засҳәода, мшәан, саҭамыз,
Уареи сареи анышә хьшәашәа ҳабжьоуп.
2014
АСҞАҨЫК ХЬААГО...
Асҟаҩык хьааго, асҟаҩык сгәыҵак,
Ас сабанӡазцап угәахәуа, слеип.
Сшахәаԥшуаз ианӡало снапсыргәыҵа,
Аҽарҭбааит, аҽеиҵнахит адунеи.
Уи аидара сықәҳазаап, санаахьаԥш,
Санаԥырымҵ, сакуан сышьҭарҟаца.
Сара схьаақәа ирыцлон даҽа хьаақәак,
Сыриааирашәа збеит урҭ, агаӡа.
Иабасҭахыз иҟаз дгьылк аҵыхәан,
Сназхьысыр амуаз снаӡаны.
Аха исымамшәа уи ада ԥсыхәа,
Срыдтәалазшәа збалон уа сцаны,
Уа, иҟәыбаса аханқәа ахьеиларыжьыз,
Асабицәа рыҵәаабжь уахьашьуа,
Исымахыз ма гәанылагь уахь мнеишьас,
Хыҵәахышьа абасымаз, сашьа!
Сылабжышқәа хаддыл, ҳтелевизор
Саадтәалон, сыԥсахы еибакуан.

206

Дышьҭан ана дгәаҟуа сара сҩызак,
Дихагәаҟуа, лҽылзымшьуа иан.
Абри схаршҭны сара ҭынч сызмыцәеит,
Абри снахан сзымтәеит наҟ хазы.
Адунеи ахьаақәа рӡымшын схыҵәеит,
Урҭ иҭырхырц иалагеит сыԥсы.
Дышьҭахеит ҳәа сгәыла ихәы санаҵоу,
Ижәҩахыр санааҵагыло ибырны ицо,
Рацәак зхы аҭыԥаҿ иҟам хаҵан
Исыхәаԥшлоит амҩан исыхьӡо.
Сара снеиуеит еснагь акы саргәаҟуа,
Акы сзымхо, ҽакы сзымхо, исымоу шо.
Ацәа ахыҵзар акәхап шьҭа сҟәаҟәа,
Аха усгьы амҩа сықәуп сеикәҟьашо.
Амҩа сықәуп зегь сара исусны,
Ара сагхо, ана сагхо, сыццакуа.
Ари амшгьы цеит исхамацәысны,
Аха сыҟам адунеи сакуа.
Исгәыҵамӡо, аха усгьы исгәыҵак,
Исыма снеиуеит, сықәҳа, уаҵәахьы.
Ианӡалазшәа збалозааит снапсыргәыҵа,
Хәы амам уи, иаԥсазаргьы ахьы.
2014
***
Сылзыԥшымкәа, ус, машәыршәа,
Сҿапхьа дгылалоит даацәырҵ.
Сылаԥш лара лахь ишсыршәуа
Лмырбаӡакәа, сцахуеит сҽырӡ.

207

Аха усгьы, сгәы иауама,
Саалызхьаԥшуеит слыцәшәашәа.
Сагьлеигәырӷьо, хәыцрак саман,
Амш згоит илеихашәа.
Сыжәымҭыҽха, схы цама,
Сажәымҭыҽха, сгаӡахоу,
Схы иҭагьежьуа сагаӡама,
Сыззыԥшымыз лахьынҵоуп
Сзызхәыцуа аҵх сахьалоу.
Еиқәсыршәахуеит цәаҳәақәак.
Уи дысхьаауп, уи дысгәылоуп,
Слыцуп, дсыцуп сахьцалак.
Ишызбо аҩеиԥш дсылсуеит,
Насыԥдароу – саалыршәоит...
Сзыхбырҟьозеи, бан лхылсеит,
Иаҭахӡамкәа ҳаиқәбыршәоит.
Даҽазныкгьы, ус, машәыршәа,
Арахь бааиасуеит, ԥхьаҟа,
Ҩу шҳаму, нас, исбыржәуа,
Сызбырго закәи, ҵапҟа?!
2014
***
Сырҭахымкәа, исҭахымкәа,
Сзырҿамԥшуа, сырҿаԥшуа,
Саарыдтәалоит исызхымго,
Сҽырҭынчшәа, сеилашуа.
Иҟамланда иҟамлаша,
Инхаша нханда, иӡша, уӡ!
Ҳаԥсҭазаара зегь аршашт
Зны, сычҳара анхыҵ.

208

Ҳааиуеит макьана усшәа,
Ҳазцарыма ас хара:
Сара еснагь – ацәгьа зузшәа,
Хара рыдымшәа дара?
2014
***
Еҵәак кыдшәан, ажәҩанаҿ ак аҩуеит,
Ишанхашәа иԥшуеит зегь еиқәышьшьы.
Иааҟәымҵӡакәа сара слымҳа иҭаҩуеит
Аҵх иалыҩуа арашәыгақәа рыбжьы.
Ажәҩан лаҟәны адгьыл иахәыҭхәыҭуеит.
Иахьеибаргәыбзыӷуа иаагоит иныҵак: «Сшьы!..»
Иҭынчым ҩыџьа, рыгәқәа еибархыҭхыҭуеит.
Ишгац игоит арашәыгақәа рыбжьы.
2014
ИАЦТӘИ АМШ
Иацтәи амш цахьазар акәын, аха изымцеит, –
Исыдхалеит, исыдҷаблеит, – агәгьы иҭаӡам.
Сыҽҳәа иҽҳәыҵыр, иадгьежьылоит сымца,
Уи иахьагьы исылҟьоит иҵарӡа.
Иацеиԥш. Иҟалап иахьа иаҳа исхьаазаргь,
Уажәы-уажә иаасылҟьоит ахцеиԥш.
Иахьа сазыргәыбзыӷуам, иац саргәаазар,
Сеикәанаргьежьуеит ицо-иаауа иацеиԥш.
Игәыԥжәаган. Иахьа сгәы злардоузеи?
Иац акәхару саналагылаз ахлымӡаах?
Иахьатәи амш ааит, аха агәы иҭоузеи?
Скыднаҟьарц акәзар уи еиҭах?

209

Сзалымҵит иацтәи амш. Сеиҭалагылоуп
Аӡыжь еиԥш. Салаӡсо. Сеихашт.
Сацәцааит уи арахь – хаала, мчыла,
Сацәцааит, аха уа сагьазынхашт, –
Уа, иахьыҟоу сыԥс зынӡа изызҭымхыз,
Уа, иахьыҟоу иац сыԥсы злаҭаз.
Сааит аранӡа, изулак, ишсымхоз,
Сааит усгьы, уи акәын ихадаз.
Иацтәи амш аҟәаҟәа сықәтәоуп схәыҷхазшәа,
Исымпыҵшәеит, иаалагон еиԥш еихыкко.
Иаци иахьеи еиԥысшьуеит зегьы рцасшәа.
Саццарц саҿуп ари аамҭагь сахьаго.
2014
***
Иҭаҳәҳәоуп, иҵәахуп, – имаӡоуп адунеи зегь, –
Уқәхар иузеиԥшны, угәы цәымсахар.
Зегь ззеиԥшу ахьнеиуа изызнеизеи, –
Иахьаатәаз уа, иасуа аҭамӷьар?
Зегьы рзеиԥшуп: идыдуаз, имацәысуаз,
Аӡыхәашьқәа хыҵны арахь ирзаауаз.
Уԥшыр, игылоит иахьазны ицәысжьысуа,
Сы леиуас иҟам, қәа ауазаргь иауас.
Ирызхоуп хы ҵәахырҭак роуазар – иаҵәахп,
Игылан аӡ иаго инарзыԥшып.
Зегь рзеиԥшми аҳәсеи ахацәеи:
Инеикәаиар – ирмоуеи насыԥ!
Егьирахь, адунеи зегь ааҳәызааит,
Акгьы рмыхьрашәа рбоит уахазы.

210

Зегьы ззеиԥшу ԥшуп, афы рмысааит,
Аҳәалыхәа, аԥхынха, илеиуашәа асы.
2014
УААИ, ҲАИԤХНЫҨЛАП!
Сшьамхы аныӷәӷәаз, иансымамыз сымч агарҭа,
Аҵәы санахаз зны, санхәыҷыз,
Ҳашҭа снықәлон сышнылԥалак аиарҭа,
Сышьҭхыс амш салан уи нахыс.
«Уааи, ҳаиԥхныҩлап!» – сыбжьы наиқәысыргахуан,
Сара сеиԥш, иараапкуаз зхәыҷра.
Сзықәтәаз алаба ҷын аӷәра сахон,
Аха усгьы уҟан схәужәара!
Сузнымкыло анаара саҿаҩуан,
Схагахан сықәын зны аҟәара.
«Уааи, ҳаиԥхныҩлап!» – ҩаԥхьа наҟ инаҩуан,
Еиԥхныҩлара ҟамлазшәа ҳазхара.
Ҳаамҭа цон, ишьҭаҳҵон адәқәа цәырҵәан,
Аҵәыргылақәа ҳархыԥон ҳа ҳаицлаб.
Схәыҷра хага сахьагоз сыздырцәом,
Аха усгьы саанагазар ҟалап,
Адәқәа ныжьуа, иныжьуа, аӡқәа срырган,
Абри амш ахь, иахьатәи ахь, иԥырны.
Издыршаз акы-ҩба снардырқәан,
Сагьынҭала-ааҭалақәеит сбырны.
Шаҟа хҭыс сышьҭоузеи исышьҭахх,
Сызрылымҵуа срылои шаҟа хҭыс!
«Уааи, ҳаиԥхныҩлап!» – аагалоит са сышьҭахь,
Дагьаахгылоит дааины сыбла арԥыск.

211

Сҿынасхалоит сынкахәыцуа аҩныҟа,
Шьоукы срыхьӡо, сырхьымӡо, иԥшаауа,
Иҳалагылам, иахьа араҟа иҟам
Агәра згошәа, исзымгошәа ишаауа
Ҳамш лашарахь – анкьатәи ҳдунеиахь.
Сшазыԥшуа, есааира уи ҭацәуеит.
Снеираны сахьыҟаз шьҭа сызнеиуам,
Аха гәаныла усгьы саахынҳәуеит.
Уааи, ҳаԥхныҩлап, уааи, ҳаиԥхныҩлап, аамҭа!
Аха исыхьӡаз ари аамҭа сыхәнажәоит.
Сышҩаҵҟьара сгылоуп, исылшо гәамҭа,
Иара уаҵәҟьа слеиҿышәшәар ҳәа сшәоит,
Сҿынасхар сыҩны...
2014
СЫЦӘАР СЫНҬАҲАН...
Сыцәар сынҭаҳан, шьыри, уахакгьы!
Уаҵә ашьыжь скеикеиуа сааԥшрын.
Иҟазҵодаз усҟан сызҵаара аҭакгьы?
Иахьантәарак сзыргәаҟуаз уаха сагарым.
Исықәҳаз сзаҵыҵран сыҟоу сыздырцәом.
Уи ак акәында, сабиц, саиааирын.
Убас ирацәоуп саазқәылаз сызмырцәо,
Сызларылҵуеи, ак цар – даҽак ааирын.
Исықәҳаит урҭ, исықәыҩрит схызеиԥш,
Схы дыршаҟәеит – ахаан еихыкком.
Саҵоуп еидарак, исышьҭоу сраԥысуеит,
Ишьҭасҵар сҭахымхеит, изгаргьы исызгом.
Саагылап сымҳәаз, уара, аӡәы ҳәа,
Идсырҳап сымҳәаз ирмаҳац...

212

Арахь, сгәы акы аланаҵоит аҟаҵәыҳәа,
Арахь, еибаҿеит, уара, ҳац.
Шьоуки сареи ҳаиҿыхоит, ҳаиҿыхоит,
Даргьы саргьы ҳҭагылт мышмыжда.
Скарахан наҟ сҭанагалаанӡа сҿыхоит,
Даҽа еилыхарак салоуп еиҭа.
Араҟатәи сусқәа сызрылымҵуа џьысшьоит,
Ак сыҵгәашәа аун, ҽакы сыхьнаҳәоит.
Еиԥшышьа змам мчыла еиԥысшьуеит,
Џьара митә иақәшәаз иеиԥшгьы сыҳәҳәоит.
Сызлоу рыҽдырхагеит, адунеи аҽардагәеит,
Ас убахьоу – иаҳаша аҳауам!
Иааиқәтәахьаз бжьы цәгьак еиҭагеит,
Иауам, уара, ара, сааҭынчхар ауам.
Сҩықәтәеит икылҟьа иааҩыз сарырҳан,
Итҟәацырц егьагым сдунеи аҽарчын.
Сиан, ишеилац еилан зегь урурҳәа,
Ажәҩан ду схызан, адгьыл сыхчын.
Сыцәарц саҿын, снаҳә-ааҳәуашәа, мчыла,
Арахь, акәиц зҭашәаша схы иҭаз,
Ҵхагәаны, ахагацәа реиԥшҵәҟьа саргылон,
Еилкаала нас уи сахьагаз.
Зегь рҭак иашьҭаз акы аҭакгьы
Аасоуаанӡа ашара аақәлон адәы...
Сынҭаҳан сыцәазҭгьы, шьыри, уахакгьы!..
Ари ала араҟа инҵәом аҳәатәы.
2014

213

***
Иҟалоит уаҵәы ҳаибамбар, ҳаибабаргьы,
Уахатәи аҵх ҳзымшар, иҳазшар.
Иалшоит иҟалашаз ҟамлаӡаргьы,
Иҟамлаша ҳажәлан ҳагаӡаргь.
Иҟалонда иҟоу зегьы рзеилан,
Ирԥылонда ихазынаха иззыԥшуа.
Ҳашнеилац еиԥш, ҳгәыӷуа ҳнеилап,
Амҩан зегьы ҳцәамгар ҳара аԥша.
Аӡы ишьҭнахыз зҽалажь иамызхрыда,
Митә згәаӷьуа дабаҟоу, дысшәырба.
Дыҟазар зхы ззақәҵо зқыҭа,
Убри иоуп атәыла зегь аԥа.
Убри иоуп, ихашәҵа, адунеиажә
Даҽазнык иазгыло еиқәзырхарц.
Шьҭахь игылаз аԥхьаҟа даннеиуа
Ҳара акгьы ҳазгашам, дад, ҳабжьарӡ.
Ԥсҭазаароуп иҟоу аамҭа царгьы,
Ауаҩы ззырҳәо дуаҩны дынхар.
Егьаурым уи ҳаибамбаргь, ҳаибабаргьы,
Ҳхы ҳтәны, ҳхы ҳҭахны иҳазшар.
2014
***
Дбывакәашо даауан хәымаа-жьымаак,
Иббон, рыцҳа, ихы ԥшаан иҭаз.
Ана џьара уи аҩы дашьыма,
Арахь даанагама нас, афы аст?
Дбывакәашон, дбеиҽырбон ахаҵа,
Насыԥ иман, иара иитәыз ҵхын

214

Ас дзырхагоз. Дабацарыз, дабаца,
Дгәабҭарц, бнаизхьаԥшырц иҭахын.
Аха бара уаҳа быбла дамбеит,
Иара уи дархагеит еиҳагьы.
Зны арахь, зны анахь деиҭамԥеи,
Иааџьабшьеит быхьӡ анбаҳагьы.
Изҳәада уи, ианба, шәабеидадыруаз?
Арахь баау зны амҩан дырӡ?
Иақәымшәошәа ара ирҳәо, ируа,
Шьоук шәыхәаԥшуан уажәазы иаацәырҵ.
Ахәымаа-жьымаа дҿамызт, шьҭа дӡышын,
Иҵуазеишь уи, бара заҵәык бихын.
Бара быбла ихаддылаз лабжышын,
Бжьра-быжьҵәа бныҵапҟар бҭахын.
2014
***
Сзалымҵуа, салҵрашәа сызлаҳаз,
Саншәылагылаз,
ҭагьӡаа реиԥш шәанеилаз,
Исылшомызт усҟан сара уаҳа,
Иҟаҵәҟьазгьы аузбахуаз ҽеила.
Схы ахьынахаз сцарц сангәаҟуаз,
Аҭӡамц санагәыдлоз хыла,
Бара сааигәа быҟазаарын уаҟа,
Бара быбжьы мыргаӡакәа бгылан.
Аха быҳәҳәеит, ҿымҭӡакәа, иаразнак,
Иҟаз, сзырхагоз бцәа ианыру,
Сара сеиԥш, аҭӡамц хыла басуан.
Иара убра ахҭыс ҳаибанардыру,

215

Ҳнеидҷаблеит, ҳагьеицәажәон лаԥшыла.
Егьымҳәакәа, ишԥарацәаз иҳәазгьы!
Амаалықьцәа арахь иааҩнашылан,
Исызгәамҭеит уантәи ҳахьагазгьы.
Ажәҩан ҳалан амаалықьцәа ҳрыман!
Уи ангәасҭа – сыхлахаҵ гьежьуан.
Мҵәжәҩада ҳара абас ҳаԥрыма?
Акы саргәырӷьон, даҽакы сашьуан.
Баразаҵәык была сгәы ҭәымыз,
Ҳаҵаҟа лашарақәак ҭаауан.
Адгьыл ныжьын, ажәҩан ҳара иаҳтәымызт,
Ҳаахынҳәыр – ҭаӷьӡаа рахь ҳаауан.
2014
***
Сгәы ҩарханы сықәиоуп, зынгьы – ҿыцха.
Зны сыҟоуп, зынгьы сыҟаӡам араҟа.
Сара схәыцуеит, исышәҭозар ахәыцҳа.
Ацәыргашьа сақәшәанда сзыргәаҟуа!
Сара схәыцуеит, убас акы сазхәыцуеит,
Акы убас еиԥш исырбылгьоит, қдым,
Уи сақәӡран сыҟазар, сегьыӡуеит,
Акоуп хьӡысгьы иамоу – ԥсра зқәым.
2014
***
Уҟәышымкәа, иаԥсам, уҽумырҟәышын,
Уҽумырхаган, иҳәеит, еиӷьуп ус иаҳа.
Иамуа ауам ауп, мчыла иузарушам,
Иуаҳазшәа ҟаумҵан ианумаҳа.
Ушцашаз уҟаз, ҳарҩашьо, ҳаргаӡахуа,
Иҟаумҵалан, аҩсҭаа, ҽыргаӡа.

216

Уахьцаша, иуҳәозаргь, уцахуам,
Ухнымҳәрашәа убозаргь, уахь уца.
Ушшаз уҟаз уара жәынгьы ҿангьы,
иуҳәаз ҳәаз уара, иуҩыз ҩыз.
Унаган зны унықәдыртәар ахангьы,
Иухамышҭын ишуоуа арахь аатәыс.
Ууаҩыз!
Р. S.
Уҟәышымзаргь аԥсҭазаара уарҟәышып,
Уканажьп, уаргылап, уарҳәацәап.
Ахьҭа уакып, амла уакып, уӡышап,
Иумаз акгьы умамкәа инҵәап.
Ухагамхан аамҭа уанархаго,
Чҳашьа змам уанақәшәалак иааҷҳа.
Уаргаӡаргьы амуеи иуԥырхагоу,
Иуԥырхагоу уарҟәышыргьы иаҳа.
Аӡыблара уалашәар, ушьҭнахып,
Уарбылгьалап, уахәаҽып ушәар.
Уанӡамызшәа уахьаныз уаннахып,
Аамҭеи уареи ишакәым шәеиқәшәар.
Аԥсҭазаара улахәмарып рыцҳа
Ухаҭа уалахәмарырц ушаҿыз.
Алацәгьеиԥш аҟаҿыҳәа иуцҳаз
Иузаанагап уззыԥшымыз, уззыԥшыз.
Урҭиуазар – урҿагылап мчыла,
Уаархәарц рҿаархар – иуурым,
Зегьы узеиԥшха уара уааигәа игылоу,
Даԥсыуа уи, даурыс ма даурым.

217

Ара, адгьылаҿ ҳаныҟоу знык ауп,
Ауаа ирылоу, уҟала ауаа рашәа.
Арантә ицо, сихәаԥшын, дарныгуп,
Уаҵәызны арахь ибозар даарашәа.
2014
***
Ирымаз, уара, дара ирымаз...
Иеибарҽхәалааит иааиниақәар...
Иуа премиа ирҭарымызт
Иахьатәиқәа, дреигьшәа рбар.
2014
АԤСЫ ДНАСКЬАГО...
Икәыба саҵагылан снеиуан рыцҳак.
Аҽны амшгьы ҽеимызт, иара иеиԥш.
Дықәгатәын иахьанӡагь дҭажьны кәыцҳак,
Изыхәҭаз иакәын уи аҩыза аԥеиԥш.
Ауаа зегьы рхашҭуеит – акгьы рхашҭуам.
Цәгьамзар бзиа ҟазымҵацыз, ҳазҭиуаз,
Иажәымҭазы акама ҭиааит иашҭа,
Мыткәман агәаҟ ииҳәалоз дахьиаз.
Иара дуаҩымзаргь зны, ауаа уаамыз,
Ирҭахымхеит амла дадыргарц.
Шьоук аауан арахь, шьоукгьы аауамызт,
Шьоук тәақәеит, иҟамшәа, рҽыбжьарӡ.
Агәы данықәха, игәылацәа дрызкамыжьит,
Икаужьша иакәзаргь, бысҭа ԥхак
Ааргалон уи изааигәаӡаз – Камшьышьи
Иԥҳәыси... Лыхьӡ схашҭит... Ҟаимыҭхан.

218

– Аҵәыуақәакгьы аанаҳкылап... – Аишәа даахан
Иаԥхьа иааиргылахуан Камшьышь. –
Ухы уахәеи –маҷк уааха-чаха,
Иузаазгаз закә ҩугьы уназыԥшишь...
– Аҩы зжәуа сабаҟаху, Камшьышьхеит,
Агәылараҵәҟьа сылшом сҩеиханы...
– Уаргьы саргьы ҳҿара наҟ инҳажьхьеит,
Иҟам шьҭа сажәра акы аҭахны...
Саргьы срыхҭыгәлеит зны абас иеидтәалан
Иеицәажәоз абыргцәа, дышьҭоуп ҳәа аԥсразы
Данаасԥыла ҭакәажәык – Кәакәала.
Иҭоупҳәагьы сыҟамызт уи лыԥсы.
– Зегь ихьӡеит, ишубо, – лҳәеит, – Кәакәана,
Дҳәыҳәикны дыҩнахеит иқәацә...
Аха дыҟаз, дыҟазааит макьана,
Иара моу акгьы имыхьц Ламшьаҵә...
Кәакәала дызбалон сара уажәадагь,
Га ҳабжьам, ҳаизааигәоуп, шьха ҳабжьам...
Иара уизхәыцыр, уаахынҳәып аӡы даҭан,
Аха ауаҩраҳәакгьы акы ыҟами, сашьа.
Уи иара имамызт, итәымызт,
Дызшаз дишагәышьеит дмыжданы.
Ӷьычра-қәычра игмызт, аха дҭәымызт,
Дааиуан уи ахаҳә гәы изҭаны.
Ауаа дрылан зны-зынла иҽырсысшәа,
Аха цәгьамзар бзиа ааимыӡбеит.
Зынгьы ауаа ирылеиҵан сыԥсызшәа,
Ҳәсақәакгьы арҵәаа-арҵәаа ааҭдыргеит.

219

Хар сымамкәа сааиуан сара усҟан,
Схы сахәеит акыр – сынхеит-сынҵит.
Еиӷьхарашәа сыҟан ԥхьаҟа сусқәа,
Сымшқәа узеидымкыло – иахьеи иаци.
Исыздыруам Кәакәана уи дзархагоз,
Изиҭахымыз сҿар ахьрызҳауаз.
Избеит, илшоз ала дысԥырхаган,
Схы сыхнахуан иажәа исаҳауаз.
Исаҳауаз, избоз хара иреиҳамыз
Иршоз, иеиҵеиҟәаҟәоз маӡала.
Маӡала акәын ишыцҳауаз зны иҳамаз,
Аха нас иаҳԥыраагаз ала...
Убас дыҟан Кәакәанагьы – дла-цҳан,
Дуԥыломызт ахухуҳәа, маӡалоуп
Иԥсы ишеиҭаз аӡәырҩы, ҳацҳа
Зҿаҟәазгьы иара иоуп, уи длоуп,
Аха дҳалоуп – дҳалаиоуп! – дуаҩымыз,
Ауаа рахь ҳааихалон, душьыр –
Дызлаҟаз далаҟан – ҽаӡәымызт,
Дытҟәацырҳәагь ҳшәахуан, дааҳаршыр.
Дыхжәан, аха арахь иҽырҟәымшәышәны,
Цәгьа имуазшәа дықәлан данаауаз,
Дыҟаз џьысшьон сара зынгьы ижәны,
Дааудтәаларгь, уазын ииҳәоз, уаз.
Хьаа имамкәа, арахь зегьы ихьаашәа,
Зегь рхаҵкы шкаимыршәуа дырбаны,
Дымшәаӡошәа ҟаҵаны дахьаашәогь,
Дцарц даҿын арантәи дҳабжьҟьаны.

220

Дабацарыз ахаҵа ддәықәлаӡаргьы,
Дабаҟаз ихы аиҭаран анышә?
Цәгьа ирбаӡомызт дахьымаара дцаргьы,
Уаҳа арахь дахымларгьы иҩныжә.
Аха иара даауан арахь дықәҳа,
Даакылсны деиҭанахылахуан иқәацә.
Дааит рҳәалон ҽаџьара ацәҟьақәа ықәҳан,
Ибз дасуа дааидтәалон Ламшьаҵә.
Иԥҳәыс аӡы деиҭахьан ахыда, –
Лхәыҷқәа лыман дықәҵит уи аԥҳәыс.
– Уҽабаа уақәтәан уалаз уахь ақыҭа, –
Лҳәан, даақәымлеит арахьгьы уи нахыс!
Иаазыркьаҿу, дызламцәажәо ҭоурыхуп,
Иҭаацәеи иареи рҭоурых, иухаршҭ,
Иара усгьы даҽаџьара ихоит,
Иҭахым ахаҵа ара дынхар,
Иҭахымкәа уаргьы унхар – ашана!
Изнымхо роуп уаргьы унызмырхо...
Икәыба саҵагылоуп уажә Кәакәана,
Анышәынҭрахь дназгоит сыхәцәырххо.
Шәанаџьалбеит, иаасымыжәдар, ахьырԥар,
Сыжәҩа уаҳа азнымкылар – ԥсроуп!
Иԥхасшьоит ас ауаа сахьырбо –
Сгарыгаҽоит, уаҳа сылшом, уаҩроуп
Иҟашәҵаша, даԥсамзаргьы Кәакәана!
Даасымырдоит, иагьааивызгоит сыԥсы.
Арҭ рнышәынҭрақәа рҟынӡагь макьана
Иага бжьоуп ҳәа дцәажәоит аӡә хазы.

221

Ҳара ҳцоит, ԥыҭҩык ҳаишьҭагылан,
Аԥхьа арахь зҿаазхаз ҳацрышәшәо.
Агәамҵхамҵра даналага агәыла,
Данаацәажәа уи игәгьы ԥыжәжәо,
Дрызнамгарашәа збеит идамра аҟынӡа.
Хьымӡӷ шааго, аасгәахәит, анцәиныс.
Арахь, ихала ирцәахьан аԥсы имца,
Инеизҵаақәон: уи уажәоума даныԥсыз?!
2014
***
Аԥсшәа иарҳәалон ихырхәан,
Дрымбаӡазшәа ицон.
Еизаракаҿ ицәа ихырхуан,
Еизаракаҿ ддырҽхәон.
Дырзаамгаӡеит усгьы егьысгьы
Ииҭахым рнапаҿы.
Иара иакәын аӷәра зкызгьы
Иҵакәашо иҽы.
2014
***
Исарҳәо сарҳәоит, аха егьи, исцәырӡо,
Исарҳәо аасҭа еиӷьзар – исшәырҳа.
Зны-зынла сара акымзарак сыздырӡом.
Цәгьагьы бзиагь. Еиӷьзар уи иаҳа?
Схы-сгәы иҭамгьы срыларыжьуеит,
Уи саргьы исоулоит рххатәыс.
Аамҭалашәа акәзаргьы, шәынсыжьуеит,
Сызнаало ҽа дунеик сатәыз.
Уҳәан-сҳәан ахьыҟам, иахькашырроу,
Угәы аԥсы ауршьаргьы ахьауа...

222

Ҭыԥк ыҟоуп ус, аӡқәа срырроуп,
Сеиханы сагьнеироуп иахьа уа.
Аха гәырӡ-шашәаӡ араҟа сыӡуеит,
Срызгәамҭаӡакәа инеиуеит шьоукгьы схыс.
Иеиҿаччошәа ҟарҵахуеит, иеиҵашьыцуеит,
Иқәибахыргьы алшоит, анцәиныс.
Ас инықәлар, ԥхьаҟа иага дыршап,
Иага неиқәдырҽаҽап, ирҵәахып...
Сара араҟа иҟоу зегь сыздыршам,
Исзымдыруа иснаҭозар насыԥ?
2014
***
Иахьанӡагь ишьҭаҩуа идәықәуп дызныхаз,
Рыбла ҭырхаха изыԥшуеит урҭ арантә.
Иӡахуеит, иреиҳәом иҿыхаз дзырҿыхаз,
Дабацоишь, ддәықәлеит иҽаҭашәа аган.
Ахада изааигәаз иакәын зегь реиҳагь,
Имҳәаргьы, идыруан уи игәы иҭаз.
Диҵаҟьаргьы, дгәааны, акакеиҳәа, –
Ихашҭыр ҟалозма ахада дышхадаз, –
Иаргьы, ирбац иакәмыз, дласбамыз,
Днеины иҿаԥхьа иаразнак дкаион.
Игәы иахәон – ихҭниҟьоз даргамызт,
Иҿаԥхьа дгәыбзыӷӡа дааины даатәон.
Иирбомызт ахәа анижуазгьы шыҟаз,
Дласбамыз, даауан дҵыхәаршәшәо.
Ихәы даҵалан днеилон аҩныҟа,
Деигәырӷьо уи, аха маҷкгьы даашәо.

223

Далаҟоушәа рҳәагәышьон дызлаҟам
Егьырҭгьы, икәаӷӷа икәшан итәаз.
Ддырлашәырц егьрыгмызт изгәаҟуаз,
Зны аҳәынҵәа иаалиргаанӡа атаз.
Хара-бӷьара идәықәлеит данкаҳа,
Аха иҵыхәа зҽаларԥсны изкыз
Ааицрымҵызт, шьҭа ирыламызт уаҳа,
Егьрыгмызт иваҳарцгьы, анцәиныс,
Аха ишьҭаҩуан усгьы дызныхаз,
Икаҳауа игыло, имҩа ианын.
Иара, даахьаҳәны, акы иазирԥшыхуан,
Дгәыӷуан макьана, игәгьы иҽанын.
Иузмырцәо амца алҟьар атәыла,
Уи длалаӡ дышцаша еилкааны,
Дыбналеит, дыҩит зыҽхаршала игылаз,
Длылабгагь дцеит деиханы.
Дахьымаара дцеит, иоушам ҿааҳәыра,
Аха ирыԥсыхәозеи, амца анрыцрас,
Игьежьы-хынҳәуа, иқәхазшәа ацәҳәыра,
Иҽажәкуа, ажәҩан иаҵаԥшуа инхаз?!
2014
***
Зегь реиԥш, даргьы зны акы иашьҭан,
Анцәа итәарҭа заҭәашьаз, инхашаз;
Амаалықьцәа шырхаԥыруаз рхашҭын,
Иадхалацәеит аҩсҭаацәа ирыхәхашаз.
2014
***
Дычмазаҩуп. Ихьаақәа ааихымгаӡеит уаҳа.
Иҟаӡами хәшәык, џьара ԥсыхәак?

224

Даазкәылаз дзыцәом ахаҵа дынҭаҳан,
Игәы дагаргьы ҟалап шәзимыхәар.
Игхеит, адәы дықәуп дгагоушәа,
Ифа иагуп, ижәуама ҿамҩак.
Дынха-днымха – ибоит зегь акоушәа,
Имамашәа аԥсрадагь уаҳа ҽа мҩак.
Адәы дшықәу рхашҭхьазар акәхап,
Чарак ахь иԥхьом, иԥхьар – дызцом.
Дшааиуаз агәысакараҵәҟьа даақәхан,
Ихы ахьирхашагьы шьҭа ибаӡом.
Арахь, аԥсҭазаара иалиххьеит иалаз,
Иагьифеит, иагьижәит, қьаф уа даауан.
Дзыхьӡаз маҷшьо, дызхьымӡаз шигәалаз,
Абар, анҵәамҭахь инеит ироман.
Усгьы аԥсҭазаара ауӷә хьанҭа дахоит,
Иџьасшьом ихы игәы ахьазҭам.
Иаԥхьаҟа ишьҭоу баша дацәшәахуеит,
Дарбан уи заԥхьаҟа ишьҭам?
2014
***
Акы рҳәан асы аурашәа,
Аха иҟаӡам асы.
Стәоуп иамуагь аурашәа,
Схала, сеиқәыԥсы.
Ақәа леирашәа ахаҽаҳәа,
Усгьы рҳәан, избом ақәа.
Сгәы акымзаракгьы иаҳәом,
Иҟам сзызгәыкуа.

225

Ицаз ирҳәон иаарашәа,
Иҟам – инхацәеит.
Ҳагьзынхом ауаа рашәа –
Ҳанҵәеит!
Сырҭахымшәа-сырҭахшәа
Шьоук арахь исзаан,
Сааидхалеит ауаҩхжәа,
Даныԥшыло ссаан.
Сгәы нлырхоу инылмырхоу
Шысзымдыруаз ԥҳәыск,
Слыргәыбзыӷуеит – охо-хоу! –
Сшеивысуа, анцәиныс!
Сгаӡаҵәҟьангьы сгаӡаӡам,
Сегьҟәышым, сҟәыш,
Сахьымцаша ицатәӡам,
Снеир – сладырҟәышт.
Сахьымҵааша сызҵаари,
Сызцари сҭәаны!
Сахьымаарагь сызцари,
Шәара араҟа шәыртәаны!
2014
***
Афродита леиԥш, ацәқәырԥақәа даарылҵын,
Аҟәара даақәгылт аӡыԥсы лхьыкәкәа.
Шаҟаҩ лзыԥшуадаз рыбла кылцан,
Сшанхашәа сгылан саргьы ааигәа.
Шаҟа аамҭа цазеи, иахьанӡагь
Акы сышьҭнахуеит, сҭанаҵоит скакәкәа.

226

Лара, Афродита леиԥш, иахьа акәушәа
Аҟәара дықәгылоуп аӡыԥсы лхьыкәкәа.
2014
***
Ицаз аамҭак дзалымҵыцшәа,
Дҭанагалазшәа ҳаԥык,
Дахьцалакгьы илаԥш дыҵшәом, –
Иԥсы лхьыхәхәон каҳԥык.
Усшәа ибон ауп: уи дкаҳԥымызт,
Дкаҳԥ акәым, дынцәахшан...
Лара лзыҳәан иман имаз,
Длакәшьо дылҿаԥшуан.
Аиакәым лзырҳәар – дыҵҟьон,
Ираҵәон иҭаҷкәым.
Длашәхахьан арахь... Дкаҳԥы-цқьан,
Зеиԥш дунеи даным.
Ирулакгьы дандырҿыха,
Аамҭа ицәцахьан.
Аха игәаламшәоз – диныхан,
Дихашҭрымызт ахаан.
Дрызгәаамызт шьҭа дзызгәааз,
Иԥшаахьан иҭыԥ,
Аха усҟан, зны, ианиааз,
Измадаз иеиԥш насыԥ!
2014
СХЫНҲӘЫР СҬАХУП
Схынҳәыр сҭахуп сызлааз мҩакы санылан,
Сҽааиқәыршәан, сҳаҭхәыжә аашьҭых, сара ҽнак;

227

Саршанхо зынӡа исхашҭхьоу, иҩны исԥыло,
Исываԥало, исышьҭанеиуа сахьцалак.
Избарын урҭ, санаауаз зны исызгәамҭаз,
Сылаԥш зықәшәаз, аха иҵшәаз наҟ лассы.
Исцәыхәашьыз сахьақәак соурын ҩаԥхьа ҳамҭас,
Снеиларын аҳәалыҳәа исықәнауа асы.
Смааԥсахьеи, сыԥсы сызнагар ҳашҭа аҟынӡа,
Уи сҭагьежьрын, сыҩуа, сыԥо, ҿыц.
Снагыларын сшанхашәа ҳҵәаҵла дуқәа рымҵан,
Сашьҭаларын ара ԥшаашьа змамыз цәыӡк.
Саақәхарын сара анкьеиԥш ҳаҩны абарҵа,
Аԥсуа кәаскьа сныҩнашылан саатәарын.
Нас, ашәыр ду шыҟалаз збарцаз,
Шьҭахьҟа слалбаан абаҳчахь сцарын.
Иеибарыҩны, сгәарҭан, раамҭа мцацшәа,
Арахь рҿаархарын ҳгәылацәа рхәыҷқәак.
Иқәасқәасуа ирышьҭоу ааигәоуп данҩаҵшәа.
Ишьҭа ихыхуп, ихьӡо-ихьымӡо, ласбақәак.
Аа, схынҳәыхт иаразнак схәыҷра атәылахь!
Сызныз амҩа сара аранӡа сазаагоу
Сеибга-еизҩыда? Сзымцо, скәаҩӡа сгылоуп,
Амҩа шиашоу тышак ахь игоуп!
Уи санын сара зны сгәаҟ-гәаҟуа,
Уи атыша савнагеит насыԥк.
Сеикәаргьежьуа саазгаз аамҭа абаҟаз,
Уи цахьан, сахҟьо идәықәын сҭыԥ.
Сахьаахынҳәуа шәҭқәам сымҩа ианыԥсалоу,
Уажәы-уажә акака срыхҟьашоит.

228

Избоит арантә: уаҟа ашәеиқәа салоуп,
Ааӡаб сыман исырхәлоит, исыршоит.
Аӡәы итәы ҽаӡәы издыруам усгьы,
Сара схьаа сара исхьаан ус инхеит.
Исыздыруамызт, иашан, сыԥсы зкызгьы,
Аха Ҳазшаз, сиҭахызаап, сеиқәирхеит.
Иҟоуп сгәы иҭызгаз, уа иҭахазгьы,
Салызгаз, исыҵгәаз, зны сызшьуаз.
Урҭ зегь сара сызрылҵрыма нас-насгьы?
Сызлырҵрашәа збахуа сжьазар – сжьаз.
Зегь акоуп, снеихоит, схынҳәыр сҭахыхуп
Ицаз ахь, хнырҳәышьа змам ахь, даҽазнык.
Исзеилмырго Иаци Иахьеи еилашьыхуп,
Иҟоу-иану исызрыҭом зынгьы хык.
Сыргәылсны сцоит ҩ-аамҭак шеилаҩашьо,
Амҩа сықәуп, шәсыхәаԥш, сыбӷьаауа.
Сахьнеиша снеир, издыруеит иҟалаша,
Сара схаҭа сҟаларымашь сахьаауа?
2014
***
Дааҵымшәеит ауаа рылаԥш.
Иеибарыҩа ахьырԥар лышьҭалт.
Иара убас дылхыбаауеит, убас...
Икәа дҭаршәны димҵәахуазар,
Дабеигари уаҳа?!
2014
СЫЗҬАХЫМ РЗЫ
Ирацәаҩым, аха иҟами усгьы
Сызҭахым. Сзырҭахым уазҵаа.

229

Шьоук анкьа исхан сара ԥсысгьы,
Аҟәара ҳаицықәиан ҳмадазӡа.
Ҳқьаф ҭан, иеибаҳҳәон алафгьы,
Ирацәан даргьы саргьы иаҳзеилаз.
Ҳаанагон аамҭа ацәгьара ҳнавган
Ицәгьарахаргьы, ҳҽеибаркны ҳнеилон.
Аха нас... Сеидру иҟалах насгьы,
Ҳаивнагеит – ҳамҩақәа еиԥырҵит.
Ирусӡамшәа сзынҟьазгьы сзынԥазгьы,
Исцәымӡран иҟаз шьоук ыӡит.
Инылаҳа ицеит, иагоу бна тоурак,
Мшынк ихылан, иахьымаара ихыӡлоу,
Избеит икьаҿхазшәа рыҭбаара, роура,
Санызмыцәогь акраамҭа срызхәыцлоит...
Егьырҭ сааигәа избоит иагьрыман,
Иагьрылан, арахь, еинҟьа-еиныруа.
Сырҭахгәышьам. Сшырзыҟоу сҳәарыма?
Уи ҵқьа схаҭаҵәҟьа исыздыруам.
Иҟоуп – сыҟоуп. Акымзарак ҳзеилам.
Ирасҳәаран иҟоузеи урҭ, сызҭахымхаз?
Аха усгьы... Шәҽибаркны шәнеила, –
Уи сычҳартә сыҟоуп, – шәаасымхо.
Сызҭахым, цәгьамзар бзиа шәхы иҭамыз,
Ишәымаз шьацҳәақәакгьы сзыргылан,
Сара уи сахыччоит, саҭамыз,
Аҭак ҟасҵарц уажәы-уажәгьы сгылом.
Иҟалах сеидроу, шәыхқәа аахәашьызаргь,
Шәыгәқәа бзиаз. Шәсыдхоз шәышсыдхац,

230

Арахь иааҩуа сызҭаху ирыбжьызар,
Сызҭахым шәсыгхаргьы ак сыгхап.
Сааибанарклоит ианышәзымҵәахуа шәгәамра,
Шәшысзыҟоу шәаныҟоу, шәаныҟамгьы исныруеит.
Стәоуп шәысхаршҭуа, сҽаҭашәа амра,
Уи ҭашәаргьы, ишгылаша здыруеит.
Издыруеит, сызну ахаан сышәзаныхуам,
Иага ҟашәҵаргьы, сымҩа сахҟьашам.
Сааизаргь сара сызҵагылаз ҽа ныхан,
Ҽа ныҳәан исымаз, ҽа иашан.
Сызҭахым реиԥш, иагаҩ ачҳап ҳдунеиажә,
Иҟаз, сшыҟамхаша сдырдырлап.
Сышьҭахьҟа схьаԥшуа, саԥхьаҟа снеилап,
Амшынқәа сырхыз, аӡиасқәа срырлап,
Идырны сызҭахымгьы сааигәара ишгылоу,
Сымҩа шыркша, ишаасыртша мчыла.
Идсырбап урҭ исыламгьы сылан, –
Иҟьалаӡан наҟ абна тоурақәа ирылам.
2014
***
Ианхәыԥҳаха дызлаҩымсгәышьеит,
Дызлаҩымсит иаҳәшьаԥҳа.
Иӡырҩуан – дмаалықьыз џьыршьеит,
Иажәахә иаҳәаз анраҳа.
2014
***
Исгәалашәахт: схыцәӡа, слываԥало
Саауан сара аҩныҟа ԥҳәыск.
Исыхьыз сзымдырит: сыԥсы налхьынҳалан,
Схы иҭамшәацыз сгәаҿы иаамацәыст.

231

Иснымаалоз гаӡа бызшәак сҳәахуан,
Иеилыргамыз ажәақәак леилажь.
Дааҭгылон, дысхыччозу, дыччахуан,
Дшылдыруагьы лҳәахуан саб Ҭарашь.
Бааи, схәахит, ҳшааиуаз, ҳамҩахыҵып,
Абна ҳаҵәахп – уаҩы ҳаибарым.
Исгәыдыҽҽалт лычча арахь ихыҵын,
Егьаурымгьы лҳәеит уи, егьаурым.
– Узлажьузеи, – нацылҵахит, – макьана
Уара ухәыҷуп, уҟазишь хәыҷҵас...
Сналыргылт днасыхашәа аган ахь,
Слыԥхьаӡазаргь акәхап уи гаӡас.
Ишылхьынҳалац уи сыԥсы лхьынҳалан,
Сызныз амҩа мҩа хьанҭан саныст.
Сшәыра ыргьало, схыцәӡа, слываԥало
Саауан сара аҩныҟа уи аԥҳәыс.
2014
***
Ҳарҵаҩы дыԥшӡацәан. Дхаан. Дҟәымшәышәын.
Амца скуан уи лнапы санахьыс.
Ҳлыргәааргь, дҳаргәааргь, иаразнак ҳаинышәон.
Сара уи лакәӡан исымазгьы хыс.
Ашколахь снеиуан слызхәыцуа, схысхысуа,
Ашколахьтә саауан исҭахымкәа рацәак.
Зны-зынла, сақәымшәо исҳәо ма изуа,
Илысҭарц икны сгылахын ҵәак.
Уи аҵәа ҟаԥшь снапы иакушәа иахьанӡагь,
Шҭакы сықәгылоуп, сылахеит гәашәк.
Сырҵаҩ лоуп, уара, исыҵазҵаз амца,
Дабаҟоу, дабажәгеи? Шәуаами, дысзаажәг!

232

Схы сыкәаҽ саауеит сара аҩныҟа,
Сеилаԥсаауеит мӡанра, схы аалшьышьын.
Ара сыҟоушәа, сыҟамшәа, сыҟан,
Сыззыԥшызгьы иааиуаз шьыжьын.
Сзыцәомызт аҵх сгәаҭеиуа сахьалаз.
Еилкаамызт иҟаз-ианыз, сзыниаз.
Сцазшәагьы збахуан ӡы-мшын дук слалаӡ,
Сыхчы схы ылагәан сҵәыуо сахьиаз.
2014
***
Уаазқәылаз, иӡша зкәакәылах,
Уашәоуп – угәыбзыӷӡа – уажәоуп.
Усылаҳә, иҵегь усылаҳә,
Сара – иубац – сыхжәоуп.
Иахьа уашәагьы, уажәагь, –
Ихьшәоуп! – иансаҳаша иҳәаӡам.
Уара ушәыгак шьҭа сашәуам,
Сымԥынгьы узықәлом, гаӡа.
Иахьа, сымҩақәа анаату,
Исхаршҭуа иҟаз, ицаз,
Сывараҿ уааины уанаатәо,
Избоит иҟаҵоушәа зегь цас.
Иснаалом иуҳәогьы, иууагь,
Ҽакалагь сҟалашам бзанҵы
Уара, уара узыҳәан, сыуа,
Иацызны сазҭаз аӡы.
Издыруеит, аамҭа ааиҭасыр,
Уи уара ушьҭнахыр, аҵәхәыӡ,

233

Узлаҟаз аашьҭуԥаап – ассир! –
Аӡы сеиҭоумҭашеи ҿыц!
2014
***
Сыкәша-мыкәша игылоу сырзыԥшуеит,
Сырҿыԥсаауа, ҽазны исымбарашәа.
Иахьа заҵәык акәушәа исхашуеит
Ари амрагь. Уаашәап, уаашәа.
Снарԥылоит иахьада исымбацшәа
Иац сызцыз, сеигәырӷьоит иахьааз.
Срыхәаԥшуеит иҟазшәа ибжьаӡшәа,
Сырхашҭызшәа урҭ, аха нас
Ҳахьнеиуа мҩакы ҳаицаными,
Даҽа шьоукгьы ахьааиуа, абар.
Иџьасшьо, – ара исҳәо мцымеи, –
Ҳаибарԥсрашәа ҳаҟан ҳаибабар.
Ҳанеибаба, аа, ҳаиҿагәыбзыӷуеит,
Ҳаицәыӡрашәа ҳнапқәа еибаҳаркуеит.
Аҩы сашьушәа, дара рахь исыхоит,
Ҽакалаӡа сыҟоуп – срызгәыкуеит.
Ҳара аамҭала адгьыл ҳшықәу снырма
Исцәеилаҩашьоу исыуоу, исаӷоу?
Саԥхьаҟа иҟаз аӡқәа зегьы срырма,
Сара абасҵәҟьа саџьал ааигәахоу?!
2014
***
Ҿымҭӡакәа стәоуп, исҳәаша сҳәазшәа,
Исымамшәа уаҳа саԥхьаҟа ус.
Ирбазар исықәҳауа, ихынааз сдыршәазшәа?
Сыгәнаҳа шрықәшәо урҭ, анцәаиныс.

234

Иҟазгьы иааиуагь сықәҳәан срымгашеи,
Уаҵәызны, имцашеи счалтны, исхыс.
Уанӡа сахьнеиша гәанылагь снаӡашам,
Аха уанӡа исымоуп ҽак хыс.
Стәоуп схәыцрақәа рӡымшын сыҽналажь,
Сықәызго саамҭа царгь саарашәа.
Ҳәызба ҵарушәа ицеит сгәы ак налашьшь,
Исзымдыруа ианакәым сызҿашәа.
Иарбан мчу уахантәарак исхаҩо,
Сыԥсан исықәҳауа, храк иаҿыбга?
Сыҳәҳәар – иҟам сыҳәҳәабжь ахьнаҩуа,
Смыҳәҳәар – уеилагап ара, уеилага!
Адгьыл сшьап амкуа, сзымцо иааныжьны,
Хаала-мчыла акыргьы сааскьеит.
Сгәыӷрақәа мшынк ихысҵеит инышьны,
Еижәылоит ара ацәқәырԥеи ацәқәырԥеи.
Абзиа – сызрылҵыр, иамуит иахьамуа,
Сгәыграк гәырк саҿаршәны сакыхт.
Иагьызбеит: ҽа уаауп ианылаз иахьа амҩа,
Урҭ ирҩырц иаҿуп ҽа ҭоурыхк.
2014
***
Ицәырсымгақәаша саарыхар – ҳаилыҵып,
Ҳаиԥырҵып исымҳәақәаша зегь сҳәар.
Иҳахьуазеи усҟан? Ҳашнеиуа ҳаицәыӡып.
Иуаҳарым зны сҩагылан сыҳәҳәар.
Угәаашт, издыруеит, иубаша убашам,
Ублақәа хтымшәа убас улашәхап,

235

Иуҭаххашам уҽнадукыларгьы аиаша,
Ари сара иаразнак саршәап.
Иҟамлои саргьы сышьҭахьҟа схьаҵыр,
Егьҟамлазшәа саагылахыр ҿымҭ.
Иҟалап сара усҟан сегьыӡыр,
Ирбахьаз сакәӡамкәа снеир ауаа рҿы.
Сгәы иҭаз наҟ сгәаҵа инҭасшьыр,
Снадгылар исзеиӷьушәа мцык,
Уаҩрак сатәымыз, мариала инсыжьыр,
Сара арахь схынҳәышам бзанҵык.
Сгәаҵа иҭыҩран иҟаӡам усҟан
Ԥсы зхоу, сышьҭыхны сназго ашәак.
Саашәап исымаӡамшәа шьҭа усқәак...
Хгашьа змам ауп уи – сеиҟәнажәап.
2014
***
Акы сшаҿыз, лҳәон, сахьгәаҟуа.
Сшьапқәа сыҵаԥсан саатәар,
Иҟалап инықәҳаргь сҟәаҟәа
Сгәырҩақәа зегь, нас сыргаргь.
Диашан сан рыцҳа, ахцәышла,
Акы лкәакәон, илрашәон.
Лхьаақәагь хазы илыжәлан,
Зны-зынла ҳаалыршәон.
Дҩагылон днышьҭасқәаргьы,
Хыхь-гәыхь лымамшәа харба.
Адәы днықәлон лара дкәаруа,
Аа уажәгьы дахьнеиуа, абар.

236

Сылаԥш дааҵашәалоит усшәа,
Дагьажәымкәа, дҿаханы.
Сара сгылоуп цәгьак зузшәа,
Абраҟа, сымҩа аханы.
Сҩагылалоит иҟамхаша,
Егьҟамлазшәа, шьоук рцас.
Акы сашьҭоуп, сузыртәашам,
Сан дансымаз еиԥш, хәыҷҵас.
2014
***
Аԥсҭазаара сыцрасуа, исыцәхасуа,
Саман арахь ианаауаз,
Иснарбази уи иснамырбази
Еиҭаҳәашьа сызрыҭомызт нас.
Сҽазыскыргь, еиҭаҳәашьа абамаз,
Еилгамызт, убас ихәашьын.
Иҟаз-ианыз зегьы збама,
Сыхлахаҵгьы зны иаагьежьын,
Рацәакгьы сыгымхеит скаҳарц,
Сахьгылаз уа саагазҽазт.
Сзымцо, исылымшо уаҳа,
Сҿаасхеит арахь сара нас.
Сызлааиз седру аранӡа,
Сеидру арантә сызлацо,
Исдырклоит аԥырқьҳәа амца
Сызламӡо, зны сызлаӡо.
Аха саауеит сара усгьы
Аиҩхаа дуқәа срыбжьыс,
Исзеиԥшшәа усаԥымсгьы усаԥысгьы,
Сраҩс сызҭахым, сызҭахыз.

237

Сааихьеит амшын ду ахықәахь,
Схьаақәа, сгәалақәа зӡоит.
Нас, абри адгьыл санықәуа,
Сызлаҳаз слалаӡгьы сцоит.
2014
МАКТИНА
Сгәы сзырхьуаз жәабжьк аарыцҳан,
Амҩа ҳақәуп аԥсрахьы.
Дыԥсгәышьеит Мактина рыцҳа!
Даԥсан лыкапан ахьы.
Амҩа ҳақәуп, сгәы сҭахәыцуеит,
Мцаха уи дацроуп аԥҳәыс.
Ҟәыдк уфарц, уара умҩахыҵуеит,
Сара – дысҵәыуарц исцәыԥсыз.
2014
***
– Шәара шәеиҩызцәоуп, шәхазынақәоуп, –
имшын аԥшәма.
Дҳаигәырӷьон: – Ишьҭыхны ишәкыз шәбираҟ!..
.............................................................
Ҳара ҳтәан ҳзеиҿамԥшуа наҟ-ааҟ.
2014
***
Иахьа уара уԥсны укҿоуп,
Уаҵәызны сара сыкҿарҵашт.
Адунеиажә шҿац иҿоуп.
Иааиҵагыло усшәа еиҭарбашт.
Ԥхьаҟа ушнеиуаз уеиханоуп,
Исаԥугарц угәаҟҵәаҟуан.

238

Уажә аҭакәажәцәа уханоуп
Иахьаатәаз иааин араҟа.
Исаԥугеит иуулакгьы!
Ус нароуҳәап уа, уахьнеиуа.
Иҩуа ушьҭа ихымыз лакгьы,
Иухьымӡеит, иазымгеит уеимаа, –
Икәалаазшәа абазу, рыцҳа, –
Баша иушьҭа-шьҭашәарыцеит.
Уҽацәыхьча наҟ, иуцҳап,
Аха урыццеит, шьҭа урыццеит
Узыццашаз – инаҳалӡааз.
Укҿоуп макьана уахьыкҿарҵаз.
Уара утәала – уҳалалӡа,
Иахьухәаԥшуагь – уҿамӷьарӡа.
Адунеиажә шҿац иҿоуп.
Иааиҵагыло усшәа еиҭарбашт.
Иахьа уара уԥсны укҿоуп,
Уаҵәызны сара сыкҿарҵашт.
2014
ӠИАСК САҾАӠСОИТ
Саагылазаргь
ӡиаск саҿаӡсошәа збахуеит, –
Исгәыдлошәа
цәқәырԥак, ҽа цәқәырԥак.
Сеиханы сабацо? Схы абахоу?
Иҟам аҭак.
Иџьоушьаша,
аӡиас саҿаӡсалоит ԥхыӡлагь,

239

Саақәтәалоит, сцәырҳар, ҵхагәаны...
Аԥсҭазаара аӡиас сышхыӡлара схыӡлоу,
Саҵәахуоу уи сара арантәи сганы?
Ӡиаск саҿаӡсоит.
2014
***
Ббаха смоукәа исыцәцагәышьеит аамҭа,
Сдәы иаҵәа сықәыхәхәа сшаауаз.
Сҿаԥхьа баагылт амра аҭашәамҭаз,
Агәра сзымго ус ҟалар шауаз.
Аха иҟалеит сыззыԥшыз, сагьыззыԥшымыз,
Иааимҟьан, жәҩануп бысзаазгаз.
Ари амш сара сымшқәа иреиӷьу мшымыз,
Иҟалалакгьы ҟалар ауан шьҭа, нас.
Бара быҟан, бааира мшаԥшаран,
Иаргьежьызшәагь збеит уи сыхлахаҵ.
Аԥсабара ашәа аҳәон, ихәмаруан,
Ҳаннылатәаз сдәы иаҵәаҿ ашьац.
Зегь ссирха избеит ари ҳдунеиаҿ,
Имоуцшәа асгьы уаҩ насыԥ.
Ҳҩеибаргылан ашьац ҳалсны ҳнеиуан,
Схахьы имааиуа: «знымзар зны ҳаԥсып...»
Аха амш цахьан, ицахьан ҳаамҭагь,
Иаҳҿахәмаруан арахь иааскьан ашәаԥшь.
Сҿаԥхьа бгылан амра аҭашәамҭаз.
Шьҭа иҳәатәын, иалацәажәатәын ҽа жәабжьк.
Исҭаххеит иааиуа аҵх ҳара иаҳтәызарц,
Ианамуҳах, ҳа ҳазныжьзар ҵхык.

240

Амш ҳтәымзар, уи ҳагәқәа азмырҭәызар,
Ҵхы заҵәык саҳәон, даҽа ҵхык.
Егьагмызт уи, иааины иааҳхагылон,
Ҳагәыҵакны ашарахь ҳагарын.
Сахьаагылаз ԥшьаала, бнапқәа нкылан,
Наунагӡа жәҩан ахь ицарын
Зыкәа ҳҭаршәыз анасыԥ, иаҳмаӡаз,
Аӡыблареиԥш ҳшааиуаз ҳазлашәаз.
Ицаз цагәышьеит, уи шьҭахьҟа ихьаҵуам,
Аха исыздыруам ҳагьзаршәаз,
Иааиаанӡа иаша аҵх излалаӡ,
Уи ҳаҵәахрым сгәахәуеит агаӡа.
Амш иаҳнамҭаз, суҳәоит, аҵх иаҳзалаз,
Иумырцәгьан, сҳәоит, ҳазшаз ҳлахьынҵа.
2014
***
Иуурызеи, имҩа имҩоуп.
Илаишьҭуеит ибираҟ:
Аԥсра даҿуп. Хьаас имоу
Ихагылоу роуп агәаҟ.
2014
***
Хан хыҵәцарақәак, амаалықьцәа ирыздыргылаз,
Аџьнышцәа зегь неин ианыҩнатәа,
Исылӡаауа збахит сара исылаз,
Сынхарашәа ҟаҵагь сымамкәа сынтәа.
Снапқәа сываҳаит: сахьынаԥшуаз џьнышцәан
Ахан хьыҵәҟара иқәтәан аҳра зуаз.
Сызлариааиран иҟаз сымчқәа сымҵәан
Сыштәаз даулк агәараҳәа иаст.

241

Амаалықьцәа ажәҩан ахь иарырҳаит
Абжьы игаз, ахангьы аагазҿазт,
Усшәа збоу, ауаа ируа, ирҳәо
Иақәымшәо, игылан ишыԥшуаз,
Илбааҟьаны арахь шьоук рҿаархан,
Иҵаларц иалагеит урҭ аҩ.
Шьоукгьы аагылеит ирзыҟалаз иархәан,
Иқәызгоз абжьы ара ианкаҩ...
Аџьнышцәа рдунеи ахьааҳәыз ргәалан,
Иахыҵуан уи, рдунеи цәыршәага, аԥсы.
Амаалақьцәа ԥыруа ажәҩан иалан,
Ахан хьыҵәҟарагь гылан дара рзы.
2014
АҼҲӘАҾ
Ааԥынра аан, ԥхынран сыззыԥшыз,
Аԥхын сазхьыхуан ҭагалан.
Ҭагаланх сын сыззыԥшыз,
Ԥхыӡк еиԥш аӡынра салан.
Аӡын, снаӡап ҳәа ааԥнынӡа,
Асы еимгәҳәо сыццакуан.
Сахьнеиша снеин, санзымца,
Ацәашьқәа каххаа иакуан.
Руак сара исхагылан,
Ҽак ҭаауан уханы.
Иҵшәашаз ыҵшәахьан сылаԥш,
Сцомызт арантә сеиханы.
Ааԥынгьы аԥхынгьы мҩасхьан,
Ҭагалара шааиз ицеит.

242

Сыҽҳәаԥшуан аҽҳәа аԥацхаҿ.
Адунеи ааҭгылт, аԥсы аӡеит.
Сырзыԥшымызт ицози иаауази,
Исымамкәа стәамызт ҳәатәы.
Нас ӷәӷәала аԥша асит.
Сықәнагеит. Хазуп уи атәы.
2014
СИКӘА
Сахьықәцатәымыз сықәцан,
Сахьынхашаз схымҵәеи,
Схәышҭаара леихәлацәт.
Исылаз зегь сылӡаан,
Исымаз зегь сымҵәан
Бызсынхеит, иҳәеит, бараӡәк.
2014
***
Шәышлышьклаԥшуаз Ҳарихан,
Иӡша, ацәа шәалахеит.
Лара бжьынтә хаҵа дцахьан,
Абжьынтәгьы дманшәалахеит.
2014
***
Адунеи ду акгьы сзалам,
Сышәзаԥсамзар уаҳа шәарҭ.
Схы, акәакь иныкҿацалан,
Ома азаазгап, сааикәашәар.
2014

243

***
Уи уажә дызбама, сашьа,
Уи сгәы ҭифаахьеит, дихеит.
Иаб иԥсы ҭазар – дишьуан,
Иан лыԥсы ҭазар – иҭихуан.
2014
***
Уԥсахҩуп. Сыԥсах нас,
Амаҵура ду урҭап.
Сыԥсах –
Уаладыртәап унаган амал,
Ма, ианамуӡах,
Узхара аԥараҿырп урҭап.
2014
***
Уаақәасқәасгьы, уаахыԥхыԥгьы,
Уҩгьы – башоуп, урыхьӡом.
Иумаркып узқәаҭыԥгьы...
Мцым, арахь иузхаҵом.
2014
***
Сгәы ҭызгашаз иҭнамгеит,
Исырҿыцуаз ҿыц имиит:
Аӡы иасҭаз аӡы иамгеит,
Аԥша иасҭаз хыннарҳәит!
2014
***
Сзалымҵуа ацәа салан,
Сҿыхан – сҿыхамызт гаӡа.
Ицаз дзымцеит – дысхьынҳалан,
Иҟаз дыҟамызт зынӡа.
2014

244

***
Иахьцатәым, схы сазҵаауеит, узцозеи,
Уаахықәхалап ӡиаск узмыруа...
Сеимдо адәы сықәуижьҭеи иҵӡозеи,
Иҟам, сырнымиеит зхы здыруа!
2014
***
Зыцқәа ыҵаургылаз уцқәа аныҵырхуа
Адунеи ааҳәызшәа убоит.
2014
АУАҨЫ ДЫԤСИТ
Ауаҩы дыԥсит. Дыԥсгәышьеит.
Уҽшьы уҭахызаргь – дузыргылом.
Ицази иҟази еиԥушьуеит,
Аха иурҭаӡом урҭ ԥыла.
Ицаз цеит, иҟаз ыҟан.
Цәгьеи бзиеи дрыбжбагылан.
Даауан дынкахәыцуа аҩныҟа,
Аҵх ихигон, амш даԥылон.
Зны акымзарак дазыԥшымызт,
Зегьы дырзыԥшыхын зны.
Ус, агәыӷра дуқәа шимаз,
Днаган днықәырҵеит, дыԥсны.
Иргәалашәеит иашәа, иажәа,
Наҟ дызгоз, арахь даазгаз.
Зегь уажәоуп ианалацәажәо
Иԥсы ҭазу иԥсы анҭаз,
Иҭаӡамзу... Уи ҳанижьуеит,
Далгеит, рыцҳа, ишизыԥшуаз.

245

Ауаҩы дыԥсит. Дыԥсгәышьеит.
Дитәын, дигеит зегь Ҳазшаз.
2014
АШЫҚӘС ҾЫЦ ААИУЕИТ
Сышә илагылоуп ашықәс ҿыц ааины,
Сышьҭахьҟа схьарԥшуа, ԥхьаҟа сырԥшуа.
Сааит сара абранӡа, схы саиааины, –
Смаазаргь жәбеит! – сҽамҭакәа аԥша.
Исышьклаҳауаз жәпакы срыцәцагәышьеит,
Сшьапы сықәҟьо ишааиуаз цәықәырԥақәак.
Уахь, сышьҭахьҟа, наунагӡа инсыжьуеит
Исоуран сыҟам уаҵәызынгьы зҭак.
Уахь инсыжьуеит ныжьшьагьы змамыз,
Сшырхьынҳалаз урҭ уахь исцәынхеит.
Исцәынхеит, срыхьҵәыуоит, срыҳәоит, саҭамыз,
Аха, ишԥазури, схеит, уара, схеит!
Исҭахын, аха исзаамгеит аранӡа,
Саауан арахь акыргьы ирҳәазо,
Аха ирхысааит, сҳәоит, уара, амца,
Исзаԥсоугьы исзаԥсамгьы нкаԥсо.
Иҟоуп аҵәымӷ еиԥш иалахаз сгәаҵа,
Иалысхыз ыҟоуп – сыԥсы ааивнагеит.
Сеихахуеит еиҭа, сықәҳа сабацо?
Инаҳәуеит, иааҳәуеит сызлоу адунеи.
Иҟалар ҳәа сшәоит уаҵә исцәыӡуа,
Ӡык иаанагаргьы, ԥшак исцәаго.
Сгәы ҵаӷахеит, схы акәым сзызхәыцуа,
Акы ара ихьааго, даҽак гәынго.

246

Саԥылоит иааиуа ашықәс сҽырҿыцшәа,
Схьаақәа схаршҭуа, ианамуа – иҵәахуа.
Еиҭаацәырҵуеит, сылаԥш иныҵшәан,
Хҭысқәак, уажәы-уажә арахь исҿаххуа.
Ицаз ашықәс иатәымыз, иагьамаз,
Раха змада ҟыба-ӡыбеи ҭыӡшәеи!
Сыбжьы нарықәсыргеит анҭ: «Шәеилагама?!»
Зыҽхаршалан иааиуа арҭ саадыршәеит.
Шәааи, уара, иааиуа ашықәс ҳаргәаарым
Ишааиз, ҳшалагәырӷьо ҳшәырба!..
Иҵыслааит ари адгьыл ду, ҳгара.
Уаха иира сазыԥшуп сԥа иԥа.
2015
***
Жәынгьы ҿангьы акакәын сзызхәыцуаз,
Уи акәын сааргьы сцаргьы исхыз.
Арӡшьа сымамызт сара исцәыӡуаз,
Сыдагь ԥсыхәа змамыз, сызҭахыз.
Абзиараҿ ҳаицрымшәеит, ацәгьараҿ ҳаидгылан,
Лада ҳага, ҩада ҳага, ҳаицын.
Ҳагәқәа аартын иҟьаҟьаӡа зегьрыла,
Егьырҭ мцхәын, инарыхатәын, имцын.
Срылахәдахахьан зны стәы-сымаа,
Сықәынгьы схы збахьан сыԥсны.
Аха иҟан сыԥсы ҭазҵаз: исыман,
Исымоуп, наунагӡа иҟоуп Аԥсны!
Сыччон уаныччоз, сҵәыуон уанҵәыуоз,
Стәыла, угәырҩозар – исымаз гәырҩан.
Сықәын абри адгьыл хазына саԥсыуан,
Сымҩагь сызныҵраны сыҟамыз мҩан.

247

Сара саамҭа цеит, ицагәышьеит,
Исзыԥшу сзыԥшуп, ишсаҭәоу сазнеип.
Сгәы зырҭынчуа: сышьҭахьҟа инсыжьуеит
Зыгәра угаша, узықәгәыӷша дунеик.
2015
***
Ргәы иаанагом акы салабзоушәагь
Сҩымтақәа ирмыԥхьац, измаҳац.
Сааҟалар зны аамҭак соушәа,
Хәыҷ гәарҭак нылартәан ашьац,
Сырзаԥхьарын, уи лакәымкәа, илакәны,
Шәҟәыкгьы ианыз ирзанымхыз жәабжьк.
Ирбаргьы ауан ари сара сакәны,
Ирҿықәларын сшаԥхьоз дара ччаԥшьк.
Ма, сышнеиуаз, урҭ акы иаргәаарын,
Иҟалаз рзымдыруа иҵаарын.
Исыдырҵарын саргьы џьара аара,
Изымцарын арантәи, иагьцарын.
Иҳахҭыгәлаз сышәҟәы даҳәахыргьы,
Сеигәырӷьан, изныжь, арахь саауан.
Исҳәаргьы исымҳәаргьы – исҵәыхыргьы –
Ҳәарада, издыруеит, сгәы ԥшаауан.
Аа, уара, дахьыҟоу аԥхьаҩ сҳәахрын,
Исхашҭызшәа сахьынтәаауа, сахьцо;
Исырӷьазшәа ианылахьаз сгәы ахәра,
Снатәарын ҽа ҩымҭақәакгьы аԥҵо.
2015
***
Егьсықәымшәа сааиуеит, акгьы сықәшәа.
Уи шәаргьы ажәабжьны ишәаҳахьан:

248

Ҟәланырхәа сыԥсхьан зны иаасықәшәан,
Блабырхәа саиааианӡа, ҽазны, сыԥсхьан.
Ашьха сшыҟаз ахра саҿахазшәа,
Уаҳа сзымцо наарак саҿаиан.
Срылаҳаит зныхгьы, сымш ҿахцәазшәа,
Иҩымҭак сшаԥхьоз Уилиам Сароиан.
Анаџьалбеит, сыԥсы, ахац иакушәа,
Изакәи уажәы-уажә изыҿҟьо?
Исызҭоу уаҩ изҭамлац гәума,
Сыздәықәузеи саамтәаӡо, сшаҟьо?
Иҭыҵтәызма ашҭа арҭқәа рышьҭахь, –
Ашә схаркны итәатәызма, саашәашәа?
Исцәыӡзеи, сыҩуа шәкы срышьҭан,
Срышьҭоуп сара ахыда сҽыхәжәа.
Саб сиԥан даҽа ԥыҭрак скамҳар,
Сгәы иасуа ыҟамшәа исызӡар.
Уоуп сахьиз, сахьыԥсуагьы уа акәхап,
Ампыл згон Аҭаранӡа снаӡар.
2015
ЕИБАШЬҨЫК ИЗКНЫ
Исышьҭалан иааиуаз зегь аԥсыуаан,
Сырцәыхьанҭан, иахошәа ауахәа.
Сысакаса иаҵахын абжьыуаа, –
Абжьыуаа рахь снаргон еиҵаӷәӷәа.
Ԥҭа еиқәаҵәақәак ажәҩан ду рхыбуан,
Қәаршаҩык анахь аԥсҭа иааҭалт.
Ихы ҩышьҭыхшәа даацәажәеит ус абзыԥуа:
– Даажыр акәын иара уаҟа, Дал...

249

Сара Дал сыхьчон, уантәи уажә сымҩасуан,
Сгәы хьаауан, исҵәыуон аказы.
Сара снаргон, сара санын сакасак,
Егьсмыхьызшәагь сгәы иабон аԥсы.
2015
***
Дыҟагәышьоуп ус, изызуеи,
Сыгәгьы иауам исымҳәар:
Иеиӷьу дибар – игәы бжьысуеит,
Ԥсааивгароуп – иеицәоу дибар.
2015
ХӘЫЦРАҚӘАК КӘЫДРЫ АХЫҚӘАН
Уи ҳагоу ҳазымгоу, Кәыдры аӡиас?
Зны, ҳмадаз-мадазӡа ҳанҭаԥсаз,
Ҳгәы иҭашәомызт ҳара ҳаамҭа ниас,
Иаҳхыҽҽан наҟ ицап ҳәа зны абас.
Ҳӡаанарҟәрылон, ҳалҵәраауан уи аамҭа,
Иҳаҵасуан, ҳаннаҟьарц ҳашьҭыхны аԥаҩ.
Аха аӷәра аҿаҳарххон ҳаҽнамҭа
Ҳаамҭа-ҳҽыҩ, шьоук ыҵазцалаз аҩ.
Ҳхәыҷра агәхьаа ҳкызма, ҳалахәмаруан,
Ома ахҭаагон, иаҳмыргылеит, иаҳмыртәеит.
Ҳцо-ҳаауа Кәыдры аӡиас ҳаруан,
Иааҳарҳәырц ҳаҿын ҳара адунеи.
Ус ҳамазма, аамҭагь ҳалахәмаруан,
Ҳхәыҷра ҳалԥаан ҳдыршәуан цәқәырԥақәак.
Схәыҷхазшәа снеин сахьгылоу ҩаԥхьа, абар, уа
Иҟасҵазшәа иҟасымҵазшәа акы аҭак.

250

Ацыԥхьқәа сҿанаҭәоит уажәгьы аҽырхаган,
Акы агәалоу, уи хыҵны иааскьацәоит.
Уи сарԥшуеит наҟ, иахьысҭыԥу, агахь,
Сыбла ихгылаз амшқәагь аасцәынҵәоит.
Аҽеиҭанакит амш, ажәҩан ду асы аҩуеит,
Ицаз аамҭа сшалагылоу, ус,
Иҵарыхәҵәаӡа харантә бжьқәак ааҩуеит,
Урҭ ааскьан, дыдроушәагь инасхыст.
Урҭ исарҳәеит ишагаз наҟ Ҟәыдры аӡиас
Аамҭа ссирк, иахьанӡа сызлаауаз,
Сгәы аныбзиаз, схы аныбзиаз, аха иниаст,
Хнырҳәышьагь рыман иҟам шьҭа, аф аст.
Иеимырҵәаз ран леиԥш, снапқәа сгәыҵак,
Скәаҩӡа схала сықәгылоуп ҟәарак.
Снапқәа ааиҵысхын, сымшқәа аныԥрааит
снапсыргәыҵа,
Аҟәара ишасыц иасуеит цәқәырԥақәак.
2015
***
Иеилыскааз уасҳәап
Арантә сахьыԥшуа:
Аҽада уақәтәазар аасҭа,
Уақәтәазааит аԥша!
2015
ИҬАРКЫЗ – ИҬРЫЖЬЫЗ
Агыгшәыг срылоу, ауаа срылоу
Сзымдыруа санықәыз дәык,
Исмоурашәа сыҟан ԥыла,
Уаҳа иамуашәагь са стәык.

251

Сҭакыхны, сҭакымшәа,
Санамышьҭуаз џьаргьы аихац,
Акы иагон сгәы сымжәан,
Игьежьгәышьон сыхлахаҵ,
Аха сзадгыломызт уаҟагь
Сара исыдыргалоз амц.
Издыруан, баша сгәаҟуан,
Сагәыдлон хыла аҭӡамц.
Хақәиҭрак зны исоурушь,
Снықәлару насшәа дәык
Шысҳәалоз, наҟ саноурыжь,
Иҟамлазшәа збеит митәык.
Сахьцо сзымдыруа, сахьаашагь,
Ԥыҭрак ус сааҳәалахеит.
Сҿынасхан нас, сышиашаз,
Ауаа рахь сеихеит.
Сеихагәышьеит зегь аахьааган,
Алакҭа сҭаԥшырц сыҩны.
Иказыԥсозгьы сара схьаақәа:
Сынхеит сышуаҩыз суаҩны.
2015
***
Дсанзар иланасмыжьуаз
Ланасыжьуеит сыԥҳәыс.
Дсыԥҳәысзар иланасмыжьуаз
Ланасыжьуеит сан.
Дсыԥҳазар?
Зегь ланасыжьуан.
Иланасыжьуамыз акгьы.
2015

252

ИАХЬХӘЫЗ ИТӘЫ
Исымазҭгьы заа идырны,
Сыҟазҭгьы уи агәра ганы,
Сақәтәарымызт сҽы кәадырны,
Сыԥсрын исыхьыз гәынганы.
Сымҩахҟьозма сара ас ма,
Исырхиозма аҭацаагацәа,
Уаҩ иимбац чара зуазма,
Насыԥ соуны, сгәырӷьаҵәа?!
Ишысхабгашаз здырма,
Сазыԥшызма мышмыхәла!
Сахьмыршаз ӡиас сырма,
Сцама, саама амала!
Избахьандаз бҭаацәа ма,
Исаҳахьандаз рҭыӡшәак;
Цас итбуазшәа, сыхбырҵәама,
Исгәыдыбҵама ашәақь!
Ҳаилгапи ҟыҟда-ҿыҟда,
Бнықәхәаша бахьааз бца!
Уахь ҩахьнеиуагь бызҭахыда,
Дбықәшәаанӡа сеиԥш гаӡак!
2015
ИАХЬАКГЬЫ
Иԥсы ахәыц иахьынҳалоуп сгәылак.
Игәы ааԥжәар уи, Анцәа иумҳәан,
Аригьы дцагәышьеит – ҳнеихагылап,
Аха бара заа бмыҳәҳәан.

253

Ибдыруазеи далҵыргьы, деиқәхаргьы,
Ҳазшаз дитәуп – деқәирхар Ҳазшаз.
Аха иахьа... Имам иахьа харгьы.
Ҭынч абарҵа длалбааит сшизыԥшуаз.
Иахьатәи ари амш иара имаз,
Далагылаз ахьӡеиԥш ихьыршаны.
Амш заԥсоу ҳзымдыруа ҳима,
Ҳахӡыӡо ҳгылоуп уи, аашаны.
«Иахьакгьы...» – иҳәоит иныҵакны, гәаныла,
Дагьыҟамкәа ас рацәак иауас.
Иԥсы ахәыц иахьынҳалоуп сгәыла.
Ҳазшаз дитәуп – деиқәирхар Ҳазшаз.
2015
***
Абас ала дааиуеит иахьанӡагьы Жьац:
Уаҩы димырҽхәац, уаҩгьы димырџьац.
Шәынтә ицәа ихырҳәахьеит Мац,
Уи иаргьежьхьеит шәынтә ихлахаҵ.
Дырҿаԥало дааиуеит, еснагь еибарххоит.
Шьоукы дҭадырхоит, шьоукы деиқәдырхоит.
Иҩыза Кәыкәылгьы дышьҭоуп дыцәкәыкәы,
Ицәхасуа мацара ддыргәаҟхьеит такәы.
Аха усгьы еснагь дырҿаԥоит,
Дкаҳауеит, дгылоит, дшықәԥац дықәԥоит.
Иимбац арбан ргәылагь, Ҟасҭеи,
Ҭакреи ҭыжьреи, ҭыжьреи такреи.
Ус аҭахызар – дшәом, дыԥхашьом.
Дузыҭиуам, дузаахәом, дузжьом.
Аҭыӡшәа иаргоу имбеит акашәа,
Ԥхьаҟа днеиуеит дхьамҵуа, дымшәа.

254

Ак иҵаԥжәоит, ана акы ихаԥжәоит,
Згыгцәа ргылан зҿаазхо иршәоит.
Амҳәатә изырҳәоит, ицәа дырҟацеит,
Иара дықәҳа, дылҭахәаша дцеит.
Дшыҟац дыҟоуп иахьанӡагь Жьац:
Уаҩы димырҽхәац, уаҩгьы димырџьац.
Дшыҟац дыҟоуп, дшыҟац, намӡа,
Дыҟашәа дыҟоуп – дыҟам зынӡа!
2015
***
Уҵарҟәаҟәааит ҳәа скәыба иашьҭарҵаз хаҵак
Даасгәалашәоит, сшыԥсугьы, даҽа хаҵак.
Ҭырқәак. Уи дыржуан ааигәазны, сихагылан.
Бзиак иакәын, аха дыԥсгәышьеит, дабацоз
Дымԥсыкәангьы – иҿҳәара ааит, дажәгәышьеит.
Шьаршьафк дныларҳәан, дара ртәала, ишахәҭаз еиԥш,
Адгьыл днамардеит Мухсин рыцҳа – зегь ҳазлыҵыз.
Уи сықәгылан сара макьана, усҟан,
Еснагь еиԥш, саргьы сшыԥсыша дырны,
Сазхәыцуа, сеиҭахәыцуа зегь шыԥсыша.
Ауаҩы дыԥсит. Имырҳауҳаукәа, ишиаҭәаз,
Днаскьаганы иаахынҳәит дзыԥхаз еишьҭалан.
Сара скәыба иашьҭарҵаз ахаҵа,
Уҵарҟәаҟәааит ҳәа дгәаҟ-гәаҟуа
Амҩа дықәын, сыхәгьы насыҭо, рыцҳа,
Сара Мухсин сиҵашьыцуа сиахын.
2015
ТЫТ
Ашә даалагылт ицәа дҭало, дҭыҵуа,
Данааҩналагь даатәеит дыԥхашьашәа.
Акы даҳәон дзықәшәақәаз рҿыцуа,
Даацәажәан, данаргон ҽакы агәыԥжәа.

255

Иҽрыцҳатәуа ацхыраара даҳәон,
Дшааиз аӡбахә цәыримгахызт, нас
Дцәажәогьы иҿааихеит аӷьараҳәа,
Инеихауркыртә ашә изамыртуаз.
Хәыҷы-хәыҷлоуп, маҷ-маҷлоуп дшалагазгьы
Дызлагаз араҟа, ҽаџьара,
Имаӡашәа ихы иҭазгьы, игәы иҭазгьы,
Инаалошәа, инымаало рџьара,
Дҩеины дҩықәтәеит. Ихаҵа, ихоумҵан,
Иҽықәырбаӷьа икит убас еиԥш ҭыԥк,
Мызкы уишьҭазаргьы уаха иоуӡом,
Сара иԥсыша, иашҭа ма унҭаххып!
Ҩнык иргылан, иакәыршоу баагәароуп,
Уаахан иузартышам уи агәашә.
«Уи арахь даазгаз акы дагароуп, –
Рҳәагәышьоит агәылацәа, – данахажә
Ари абаагәара – иааҵраҿ ҳаӡуеит,
Иҳахирҵран дыҟаӡам аҟыт
Ажәа ааимаҳкыргьы...» Абри иазхәыцуеит,
Рыгәқәа кыдихт, икыдихӡеит Тыт.
Иара иеиԥш, ихьӡгьы ҽеим, ижәлагь,
Дрылатәоуп ахьӡуп шьҭа, уԥшыр,
Аха издырран дыҟагәышьам ижәлар,
Дызжуагь дара ракәымшәа дыԥсыр,
Иҟам иахьа, уаҵәгьы, иааигәа неишьа:
Абаагәара баагәароуп, уҭатәаз.
Ауаҩы дышԥааҳәуеишь, ухәыцыр ҽеишәа,
Дышԥаҟалои ахӡырымгагь нас-нас!

256

Дыҟами згәалашәараҿ зегь зырҿыцуа.
Тыт дибоит уи арантәгьы, ааигәашәа:
Ашә даалагылт ицәа дҭало, дҭыҵуа,
Данааҩналагь даатәеит дыԥхашьашәа...
2015
***
Иеилыскаауан сызҭахызи сызҭахымзи,
Ирыхәҭази ирыхәҭамзи здыруан,
Изхыстәым машәыршәагь зны сахымсит,
Снызкылоз аӡиас хәашьқәа срыруан.
Адәы сықәуп ахьӡны саныкнаҳаз,
Саныҵамшәоз цқьа сызбашаз рылаԥш,
Даргьы саргьы даҳхыччо аԥсцәаҳа,
Егьҟамлазшәа сааины раԥхьа сгылан.
Сызныз ашәҟәы бӷьыцқәа снарныхны,
Сыццышәыртәырц амца наҟ санарҭоз
Саацәырҵлон аргама саҳәа ҭыхны,
Иаақәсырхахьан ирмоуа уаҳа хгарҭа.
Сара аамҭа заҵәык сатәымызт,
Ицаз сацын, сацлон иҟалашаз.
Сара суаҩын, сара сгәаҟын, сҭәымызт,
Уахьнеилакгьы сыҟан, сыҟаӡам, субашам.
Ицәыррымгар ицәырҵуа соуп мчыла,
Иӡуа соуп, имыӡуа соуп саацәырҵны.
Аамҭа цоит исхашәышәуа, сгәы ҭарҽыла,
Иара атәала даҽазныкгьы сырӡны.
Адунеи ду злеибарку са сылоуп,
Еиҿзыршәшәазгьы срылоуп, еиқәзырхазгьы.

257

Иахьцәырҳәу сыҟоуп – акгьы ахьылам,
Иахьыларҵо са сҟалоит нас-насгьы.
Сара суаҩуп.
2015
***
Аҳәса аккаҳәа амыткәма рҳәахуан,
Ахацәа рхы иаасуа исхагылан.
Сара сахьықәыз, ассир, сԥахын,
Сара сахьықәыз сеидыԥсылан.
Арахь зегь збахуан, исаҳахуан,
Сгәы ҭыԥсаахуан бааԥсыла.
Сҩагылап ҳәа сҩеихахуан,
Аха исылшом, уаҳа сылам.
Инахаран шьоук мҩасуан,
Снеихьыԥшит хара сашьеиҳаб...
Дысхагылоуп ихы даасуа
Сгылар ҳәа ишәо зегь реиҳа.
2015
***
Иҟамыз арбан, зегь ыҟан,
Уи зегь иԥылт дахьаауаз.
Ацәгьа мҩахыҵит аҩныҟа,
Издыруам абзиа ахьагаз.
Ихашҭуам ацәгьа аниԥырҵуаз,
Абзиа арахь ианаауаз,
Имырӡшаз зны ианицәыӡуаз,
Иамуаз нас ианауаз.
Абзиагьы ацәгьагьы ицмыз,
Имшқәа ирылан зқьы хҭыс.

258

Иҟан ихәыцыз, ихәыцмыз,
Дахьҭаҳазгьы днымхеит, дыҩҭыст.
Иҟан бзиа данырбаз,
Ишнеиуаз ргәы анихшәаз.
Иҟан ахшьырахь данырԥаз,
Иԥсы анихаҳаз – даншәаз.
Абзиа дшашьҭаӡаз дашьҭан,
Дыҟан даԥсамшәагьы абазк.
Деиқәышла дахьааҭалаз ашҭа
Издыруам даазгаз ахьагаз.
2015
***
Аԥсра акәымшәа саԥхьаҟа ишьҭоу,
Сеиханы сабацо? Уара идыр.
Умыццакын ҳәа иҩуа шьоук сышьҭоуп,
Сара сҽақәырԥс сантәалоуп скәадыр.
Адәеиужь саннықәла, исырԥыруеит сҽыхәа,
Чоу ҳәа, санҿаз еиԥш, сыбжьы насыргоит.
Нкылашьа сымамкәа, саԥхьаҟа ак сыхан
Сагоит, сгәы ҭыԥсаауазаргь, сагоит.
«Џьара ианхаларгьы иудыруеи сышьҭа», –
Схы иааҭашәахуеит сахьнеиуа сласӡа.
Аԥсра акәымшәа саԥхьаҟа ишьҭоу,
Абри адгьыл санысп сыкәкәаӡа!
2015
АРИ
Сара ари слырхаган адәы сықәӡан,
Адунеи ду сазмыркуаз ла лоуп.

259

Сиоуп уажәы, сааԥсоу, сҟәаҟәа лыдҵан,
Сгәы каршәны, сгәы раҳаҭны сиоуп.
2015
ИДА
Бзиа дызбон сара уи зегь реиҳагь,
Сара схәыҷын усҟан, лара дҭыԥҳан.
Дахьцалакгьы слышьҭаӡан саҳәшьеиҳаб,
Лара лакәыз џьушьап ҳара ҳан.
Хаҵа дцеит сызхара дызбаанӡа,
Ҳаҩны сааҩналырхеит сыууаӡа.
Ашьҭахьы, краамҭагь, лымбара саргәамҵуан,
Лааирагь сазыԥшын уажәы-уашьҭан гаӡа.
Егьырҭ раха анлымам – саха лыман,
Аҭыԥҳа наӡа дсықәлан – даахәыҷхон.
Аҩн усқәа дырҿын хыма-ԥсыма,
Инышьҭаҵан сара сахь деихон.
Зегь рылымкаа еилкаа исыдылбалаз,
Сызлыдҷаблоз саргьы снеин саҳәшьа.
Иҟаз ҳацын, иҟам лакәҵас ҳалан,
Исымалыржхәон, схәыҷымыз, ак сыџьшьа.
Иабаздыруаз сара усҟан иҟалашаз,
Уаҵәтәи амш иаҳнаҭоз, иаҳзыԥшыз.
Аԥшӡа, саҳәшьеиҳаб, абла ҭшаша,
Дызныз амҩа лассы дысцәаныст.
Дысцәаныст арантә сшылхьынԥашалоз,
Данҳалҵгьы дшаац еиԥш даарашәа,
Сыԥшны агәашә сылагылан схала,
Сагьахьааҵло ԥсра ҟадыџь саршәа.

260

Агәра згар сҭахымхеит уаҳа дшыҟам,
Арахь агәашә дышҭамло дыԥшӡаӡа,
Аха издыруан лхы шхаз аҩныҟа,
Дымцарызшәа збахуан, даар, гаӡа.
Наунагӡа Жәындәрыԥшь дазынхагәышьеит,
Лысабицәа рыдгьыл дысцәагеит.
Сара уахь иагараан снеихагәышьеит,
Аха иҭыкка исԥылон адунеи.
Уи ааҳәызшәа збахуан лара лыда,
Аха нас, дагьаламшәо сыԥхыӡ,
Аамҭа дымҵанарсит сара с-Ида,
Маҷ-маҷ ҽа дунеик ахь сымҩахыҵт.
Аха усгьы сгәаҿы дынхеит саҳәшьеиҳаб.
Уҟанаҵ иԥсуа зегь уцәыԥсуам.
Бзиа дызбон сара уи зегь реиҳагь,
Шьҭа сналаҩсрын, аха сгәы иауам.
Сгәы иауам, Ида, сыхазына,
Иаҳхаҳмыршҭран иаҳхаҳаршҭуа сраӷоу,
Аиҳараҩык ахьыҟоу амҩа сымоу,
Саргьы уахь, сажәыми, схы сырхоу.
2015
***
Уаргьы адгьыл уқәхацәеит, са сеиԥш.
Аха, иумчым, уи унапала иузыркьаҿуам.
Уазхәыцуа уахьаатәаз наҟ-наҟтәи уԥеиԥш,
Уаацәырҵуам уаҵәызны укаҿкаҿуа, –
Иац-жәацеиԥш, иануааз еиԥш, угылам,
Укаԥсеит, уазхәыци, уаҵәынӡа унаӡар,
Улаба уҽанҵа аарла унарԥылар
Иацтәиқәа, уҩызцәа. Ҽа ԥыҭрак шәызцар,

261

Шәаб шәиԥоуп! Нарҭаа ргәы шәгәыми.
Аха, иабаҟоу, еихәлацәеит иакыз –
Агәгәаҳәа, ассир, мцакгьы еиқәымеи,
Еиқәҵазар, инаҵхашагь дыҟам акыс.
«Сықәхацәеит адгьыл», – уҳәахуеит, уаагәамҵуеит.
Ихашҭит, ихашҭит аԥсцәаҳагь дшаарыз.
Арахь ианаркыхуеит ҽазныкгьы угәы амца,
Иац имҩа дахьықәлаз угәыла Ноурыз.
Дуеиҳабызу дуеиҵбызу? Абри ухҭашәахуеит,
Уааигәгәырӷьоит уи иаасҭа уахьҿоу.
Аԥсра ҟадыџь! Ҽазныкгьы уаршәахуеит,
Иуҳәацгьы уҳәахуеит хәык уахьаҿоу:
«Аамҭа сымоуп макьана, афы смысааит,
Сабаццакуеи, сахьӡап нас, сшыԥсрыз.
Сымцхәума, саргьы ари адгьыл санызааит,
Иамоузеи иниҵыз нысҵыр Ноурыз!..»
2015
***
Уабаццакуеи, уахьааишаз уааины угылоуп.
Удәыӷба уагхеит, уҳаирплан ԥырхьеит.
Ӷбакы уақәтәан шьҭа мшынк ухылом,
Аӡы иагазгьы узамхуам, иагахьеит.
Аха усгьы уахьыԥшыц уԥшыхуеит,
Угәы уаԥысны унанагоит шьханхыҵ.
Ажәҩан уалоуп, аӷба уҭоуп, уԥшыхәуеит,
Иахьыԥшу моу, иахьыԥшымгьы умҩахыҵп.
Аԥсҭазаара аӡымшын уалагылоуп,
Угәырӷьа-хәмаруеит уа џьара, угәырҩоит.

262

Ишьҭыҵны иааиуа ацәқәырԥа ушаԥыло,
Иухьыз еилургаанӡа зны ухнаҩеит.
2015
***
Адәы сықәуп сара иахьа акалашәа,
Исыҵыууа ицазшәа зны сзықәтәаз аҽы.
Адәы сықәуп уажәы-уажә исгәаларшәо
Џьанаҭ сшыҟаз – сшыҟаз бара бҿы.
2015
ДРАМАК АҞНЫТӘ
Дрыжәлатәны дрыман урҭ рҭаца,
Дшааргаз еиԥш лыхьӡгьы рыԥсахын.
Аӡлагарахьтә, рыцҳа, ашыла даҵан,
Амҿырҟәараҿ дгылан ахәархь дахо.
Дыԥшӡацәан – иааиуаз рыбла хылкуан,
Санлыхьӡазгьы илкыртә дыҟан алаԥш.
Ачараҟны уи зегь-зегь дрылкаан,
Аԥсраҿгьы – лыԥшралагь лыуаҩралагь.
Илықәгәыӷуан, аҳабла моу, ақыҭагь,
Даназырк – иарбаныз дызхьымӡаз.
Дааиуан ус, Анцәа илԥха лыҭан,
Дыҟан уи, дыҟоушәа дахьзымцаз.
Алаф лылхуа, дыччон аџықә-џықәҳәа
Лхаҵа еилымга, аҽҳәа дыҽҳәаԥшуа.
Урҭ ирзеилаз акы иагон иқәҳәан,
Иҵәыуо ааҵра иавахеит аԥша.
Шьҭа хнырҳәышьагь амазма ирцәыӡуаз.
Иҽырҭынчны ахаҵа баша дтәан.

263

Дхарацәан ԥҳәыс ҟадыџь дзеиԥхыӡуаз,
Дгьыл дықәымшәа, ажәҩан ахь дыԥшуан.
2015
***
Аԥсра иаҿу ан рыцҳа дахьышьҭоу
Излымоузеи шә-гәыҵхак, шә-гәырҩак?
Инҭыҵыз дқәасқәасуа дрышьҭоуп,
Ианхәыҷқәаз еиԥш, дрышьҭоуп иахьцалак.
Дшәоит ани далҟьар ҳәа ацалаҟьа,
Аа, аригьы – жракы дҭашәап!
Дықәнагалт гәаныла дунеи ҟьаҟьак,
Даҿахеит дахьзымцаша – уаашәап!
Дарбан, уара, анаҟа ҩаԥхьа идәылԥаз?
Адәахьы иауазар ас асы,
Изихамзеи аҷкәын хәыҷ, ахылԥа?!
Абас мацара ес аашаргьы зегьы рзы.
2015
***
Ашәа ансдмырҳәоз гәанылагь исҳәахуан,
Исыдырҵан, иамуит, исзымҳәеит ашәак.
Сҿы анеихаркуаз сгылан сыҳәҳәахуан,
Агәыцә сҭаԥшуа, иҳәеит, ашәақь.
2015
ИАУА- ИАМУА
Угәы иаҭахым аус уанаҿугьы усшәоуп
Ушыҟоу: унапы акы акуам, иагьашьҭуам.
Сара аишәа сшахатәоу цәгьакы зузшәоуп,
Сшааҭалазгьы ус ауп арахь шәашҭа.

264

Ҳаидиртәалеит аԥшәма, бзиа збаша,
Зжьы ужәыр зтәан еиламгыло дааҳаԥхьан.
Снацҳазшәа збеит ишьҭыхны аҵәаша,
Ари ахаззала данаатәа дааины саԥхьа.
Ҳшынатәаз иқәҳаҳан ифеит уи
Иааган ҳаԥхьа иқәырҵаз днарыхан.
Снеиҿаԥшын, акыргьы сааицәшәеит уи,
Иаразнак ала иубартә иҟан – дгәықәхан.
Исывадыртәаз аӡә дызбеит драхәызшәа,
Крыфаран дызҿыз убригьы дахан.
Иҩыза деимҳәон, излымгаша, ахәыз-хәызҳәа,
Нас цәажәараха ист, арыжәтә даанахәан.
Саԥхьа итәаз аҿамҟәыџь алаф иҳәахуан,
Зны ииҳәаз даҽазныкгьы иҳәахуа.
Уаҩ дарччомызт – икьатеиах ԥҵәахуан,
Иватәазгьы днаигәыӡуа аҵәах-аҵәахҳәа.
Иашьхьаз ракәын сызлашәаз, санрылаԥш,
Саақәхеит зынӡа схы ахьызгара смоуа.
Ҩынаҳаҩык иеирыӡ кны даагылон,
Дныҵашәкәон, дцон, даауан дӡоуӡоууа.
Шәа зымҳәацыз гылан ашәа еицырҳәеит,
Имкәашацыз гылт, иқәлан... иқамсон.
Аиааира згаз ҳәа хаҵа кьаҿк изырҳәеит,
Сымԥсымзар, ихьӡын уи... Самсон.
Сгылап шысҳәоз иааҳалаҳаит Рамшьыхәраа,
Ҩыџьа ыҟан урҭ, аҩызмалақьқәа.
Аӡәы дцәажәон даргәамҵуазшәа ихәра,
Егьи – игазшәа деибашьны қалақьқәак.

265

Аӡәи сареи бзиа ҳаибадыруан,
Дсылаҳәаҵан сикит уи, изымбашаз.
Ӡы ахьыҟамыз дҭалан аӡқәа дрыруан,
Игәра умгар – дцан џьара дузашшуан.
Амыжда ара дыҟан – дыҟаӡамызт,
Бжь-бызшәак идыруан акгьы ззымҵаз.
Ииҳәаз ҳәамызт уи, иҟаиҵаз ҟаҵамызт,
Џьара хьӡысгьы иоухьан «Иааины изымцаз».
Сара сакәын иқәхаз уажәы изымцо,
Изжәызгьы ҩымыз, уара, ӡызма!
Сизымдырӡоу, хьӡыс исиҭеит Хьымца,
Иааџьасшьеит: знымзар зны ҳаицызма!
Ҳаиҩызцәашәагь ҳаҟахын, иҵӡозеи,
Иаргьы саргьы иахьа шьҭа ҳажәыми,
Аха, ухаҵоуп, дныжьны узлацозеи,
Ихы ибозар араҟагьы даԥшәыман!
Ҳаҵыҵгәышьеит нас аарла ашьаԥа,
Аԥаҭхь ду анҳадыргалагьы иаҳзымжәуа.
Сыҽицәсырӡит сара уи ажьабаӷь,
Снаиԥырҵит иаармариан, ҳаицымшәа.
Аԥшәма ҟадыџь, аԥшәма бзиа, ҳауа,
Асҟаҩык абааугеи аишәа-чарахь?!
Уи иац акәын, иахьа исызхом аҳауа,
Сахатәоушәа збоит, уара, аӡлагара.
Иага ҳзылагаргьы илагатәыми,
Ҳаргьы чарак ҳамоуп иааиуа асабшаз.
Аҽаҩра ду ҳауит, ҳцақәа ҭәыми,
Ҳашшуа ҳаҟам усгьы ахаангьы аԥшаз.

266

Ҳзеизо акгьы ыҟаӡам, ҳаицлабуеит,
Ҳарахә нҳарҵәап, иҳамоузеи рахәымзаргь.
Зны дыздыруан, иашәҳәароуп, Харабуак,
Кәыркәнаагь дышәхашҭрым, ҳаилахәымзаргь.
Зымха иԥацәа среиуоуп, с-Ҟалҭаҩырбоуп,
Сыжәлазаҵәуп, суаҩызаҵәуп, ҳаишьцәазааит.
Ачара ду сымоуп, саӷагьы суҩызоуп,
Исцәыбжьахо шәҟамланда, уара, аф асааит!
2015
ХӘЫҶЫНА
Хәыҷына ҳәа ларҳәон дхәыҷыназ,
Илнаалон, уи лыдхалт хьыӡны.
Даасԥылеит жәахазны Хәыҷына
Лхәыҷи лареи амҩан еицны.
«Хәыҷына!» – анысҳәа, дхәыҷыназ
Уи џьалшьазшәа збеит ахәыҷы.
Хьӡыс уи иахьанӡагь ишлымаз
Еилыскааит аԥҳәыс... деиқәкыҷы.
Иага ссир иагаџьара иуԥылап,
Унылаҳаргь амуеи зны шәык,
Уаԥхьа дааины даагылап
Хәыҷына захьӡу ҭакәажәык.
2015
БЖЬЫК
Исыгцәан ара, сырԥхамызт, сагьҭәымызт,
Сгәы каршә сныламгылаӡац шьац.
Саднакылт ажәҩан, адгьыл сатәымызт,
Сцап, нас, дгьыли жәҩани срыбжьаӡ!
2015

267

***
Анҵәамҭахь инеиуан амҩа дызнылаз,
Дагон уи ихы игәы ахыршәаны.
«Ибжьоузеишь?» – дҵаауан уи гәаныла,
Дагьаахьаԥшлон ибжьоу дацәшәаны.
2015
***
Еибаркым ҳара ҳамшқәеи ҳаҵхқәеи рахәыцла,
Дгьыл иқәнамгалац макьана ҳазшьуа.
Амшын ҳазеиԥырымгазар уанхырҵа, уанхыӡла,
Ажәҩан ҳхаҳаргьы, иаҳхабгом, сашьа!
2015
***
Сыргәыбзыӷха лымам – слыргәыбзыӷуеит,
Аԥсыха лымам – иҭалҵарц даҿыхуп сыԥсы.
2015
***
Шәҟәык бзызҩын, баԥхьазар, икәыкәы-цыкә
Инышьҭаҵа, ибмыхәозар уи иаҳәаз,
Апсаатә еиԥш, ма бымҵәжәҩа сныҵак,
Ма ажәҩан салаз уахь џьара, слаҳәуаз.
Ибхаршҭ иҟаз, сшыҟаз, сшыҟамыз,
Зынҟьарала зегь аҵәы рыхьшьы,
Аха ажәҩан салшәаргьы, саҭамыз,
Игалашт, адгьыл иҵыҩлашт сыбжьы.
2015
***
Зегьы мҩасып ҳҿареиԥш, ииасп,
Зегьы агап, ишааиуа, аамҭа аӡиас.
Иацәынхаз аумаҷху, ишәызшәырха,
Икнаҳазаргь инхаз рхы ларха.

268

Ишшәабжьаагоз ари ҳац аҽеит:
Адунеи ҽазныкгьы иаашәырҽеи!
2015
НАҲАР ИАХЬ
Ибзиоума улымҳа иҭарҳәо?
Иҟалоит иумаҳаша уурҳар.
Сшәоит угылазар уартәар ҳәа,
Уқәнагарҳәагь уи, Наҳар.
2015
ԤСҬАЗААРАК
Адунеи дамкуа, иԥырхаган,
Ишакәым данаҿашәа,
Дама ицон акы дархаган,
Амҩа дықәын иҽыхәжәа.
Иҵх ҵхымызт, имш мшымызт,
Дахьымаара дықәҳа дцон.
Даарылагылт изыԥшымыз,
Иахьцатәымызгьы днаӡон.
Ахәы дхыҵгьы, аӡы дыргьы,
Иԥымлагәышьеит џьаргьы ҽеи.
Дабацарыз даахынҳәыргьы,
Уахьгьы арахьгьы иҽизмырҽеит.
Џьаргьы акгьы ыҟаҵәҟьам зҳәахда,
Ус ауп – ухы уанаӷахо.
Дааҩнахеит иуада абахҭеиԥш,
Адунеи ҭшәахо, иҭшәахо.
2015

269

ИААИУА РАХЬ
Ӡиаск шәаргьы зны шәзыррым, –
Иахьазы иагагьы шәыӷәӷәаз.
Са сызгаз шәара ишәыздыррым,
Шәхаҿы ишәзаагарым сзыхәхаз.
2015
АМԤАРК ИАХЬ
Уахьнеиша узнеирым удәықәлар ухала,
Умҩақәа зкыша шәкы ыҟоуп, Амԥар.
Иҟаз ухашҭыр, уабацо, уҟьалап,
Адгьыл уҵууаап, иҟоу умбар.
2015
***
Уахәамԥшын қәрала инысҵыз,
Иузызҩыз – ақьаад ианысҵаз.
Санынаскьалак, ҳнеиҩыс,
Иухоумыршҭын сышуаҩыз.
Сара исымбеит уи еиҳаз,
Ауаҩра аманаҵ аҳас, –
Кашырроуп ладеи ҩадеи,
Иахьран иҟоузеи ҳдунеи!
Иухоумыршҭын сышуаҩыз.
2015
***
Уаҵәызны исас даԥшәыман диԥылап,
Макьана иҿы иазымҳәозаргь иг,
Аҩнаҭа ду ашьапы иқәыргылан
Измоу, аҳас ара иҟоу сабик.
2015

270

ЦӘГЬАҲӘАҨЫК ИЗКНЫ
Исгәалашәоит, дааҳадгылт длахҿыхӡа
Аӡы ҳазҭаран иҟаз цәгьаҳәаҩык.
Дкьаҳәымхацызт, дгылан усҟан дџыхӡа,
Дреиӷьызшәагь сыҟан уи жәпаҩык.
Иахьсаҳаз сҭахымкәа, аха усгьы
Исаҳахьан иаб иҭыӡшәақәак.
Шьоук ыҟазаргь акәхап дызҭахызгьы,
Ирҳәалон убарҭгьы ажәақәак.
Изаауазеи уи, иԥа ҳара даҳҩызан
Кәыдры дҳацҭан, ҳаицаслон зны мпылк.
Иҽишьуазаргьы, ҳаиԥхныҩлозар, дҳаԥысуан,
Лкырпыжәқәагьы ҳзааигалон Гәыгәыл.
Уи дара дыргәылан, деибагәышьан,
Днеиааиуа шҭакы дықәын, дгагаха.
Ҳҩыза днеины луҭра иҽҭаижьуан,
Лара наҟ дныҩналар, дааԥсаха.
Иаартны илыман уахгьы ҽынгьы лышәқәа,
Дахьзымтәоз зегьы ишырбоз уамашәа,
Иаҳзаалрыхит аҭакәажә акарпыжәқәа,
Ус иҳәон уи ҳҩыза, дааччашәа.
«Шаҟа уҭаху, – имшын, – сахьынхыԥаз...
Акарпыжә, ашьынка, ауҭраҭых...»
Саагылалон сара абри сахыбаан,
Ҳаргьы иара ҳиеиԥшымхеи, ных-ных...
Ирзаауазеи урҭқәа, ицахьоу роуп,
Дымҩасхьеит зыхьӡгьы ҳәам аԥҳәыс.
Сара даҽа маҷк сажәа сроуроуп,
Дышгәықәхахаз сҳәарцаз аҽадҳәыс.

271

Аамҭа бзиак ҳхьымӡар – сара сыӡуан,
Уаргьы уӡыр алшон, ихаҵа,
Абри ҳҩыза убас еиԥш дҳаҵашьыцуан...
Схахьы уи дагьзаазгари, гаӡа.
Аха иҟами уара угәы иҭамӡо
Уалацәажәар – маҷк уи анурдо...
Лафқәак ҳҳәон ҳаидтәалан зны ара амҵан,
Иҟоу, иҟам – инамцхәтәуа, ихыртто.
Ала акәалаа анымҵанарсеиԥш, ҳажәа
Мҵарсны игеит уи наҟ, иахьгатәыз.
Рыхқәа ааиларкын, убас еиԥш иҳахцәажәон,
Аус аҽныҵәҟьа ҳауҭарын, аус!
Аҳатәы иҳауазшәа, цара-ааран
Ҳҩыза бзиа уи нахыс дызҿыз.
Дхысхысуа дыбжьан ҳгәарабжьара,
Дақәкьакьашәа иаб «хазына» иҿыз.
Рацәак сымбеит ацәгьаҳәара инаҭаз,
Аха шьцыларан – дызлагаз даҿын.
Даауеит иахьанӡагь аҳәынҵәа ицратата,
Иааимырҳакәа ишьҭахь шьоук ҿыҿын.
Дызлаҟаз далаҟан, дагьеицәан уи,
Даннықәла, сара сеиԥш, данажә.
Ҿан иаҳзамуит, уаҳа жәын иаҳзамуит,
Уажәы-уажә даалаҳалоит ҳашә.
Иаҳҭахын ҳаилалар хыла-гәыла,
Дахьаауԥыло уижәлап уҳәҳәаны.
Дыцәгьаҳәаҩызаап, иҳәахуеит, уара, шәгәыла,
Данаахынҳәуа сыцәгьақәа ҳәаны.
2015

272

УШЫԤСЫША УХАШҬЫР...
Иҵарҟәаҟәашаз уаҩын уажә сызхагылаз.
Иаџьал аанӡа дықәыргеит ахәылак.
Ивакәашалоз мааиуа наҟ ианкылаӡ,
Анышәынҭра даахагылалон игәылак.
Иара уигьы, дычмазаҩхазар акәхап,
Арахь даақәло уаҩы ибом даазқәылаз.
Адгьыл ҩыҵырчаан агәы даақәхан,
Дызлахәылакыз деицәаӡахеит ахәылак.
Дзықәгәыӷуаз иԥазаҵә иакәын. Дыӡшәа
Дыҟан уи, идырны иҽыбжьаирӡшәа.
Ауаа рылаԥш усгьы акгьы ыҵшәом,
Иҟалозма ари ахҭысгьы ныҵшәар...
Сара уи дыздыруан дуаҩхаанӡагь,
Дҩықәызза даатәаанӡагь маҵурала.
Дыҽҳәатәан ақыҭан иаб хәышҭаара амцак,
Иагарааны дубаргь деицрала-еицрало.
Уи иҟазшьа шьҭихит сара сдыргьы.
Иҵырҟьара-иргәаара акы аҭахымызт.
Изеиԥшшәа аӡы дагаргьы дыргьы,
Дшааиуаз, амаҵурақәа ихымыз,
Ииулакгьы шьоукы днарыҽхьнылан,
Аӷәра даҳәеит, лассы идмыркызаргь;
Иахьырҭахыз аӡы дхын, абна дылан,
Иҭахы-иҭахым уи зегьы дырҩызан.
Убасҟан ауп данҩеизгьы машәыршәа,
Иҟалап иахәҭаны рбазаргь усҟан;
Дзыднагалаз дрылаҵәеит, еицырфа-еицыржәуан,
Еицыҟарҵон иаргьы даргьы русқәа.

273

Ианнықәла, ирацәахеит ирзеилаз,
Шьоукгьы уас дҟарҵеит ианааибадырқәа.
Ас иаҳа иаҳзеиӷьуп ҳәа еицнеилон,
Џьара дақырҭуан, уи џьара даҭырқәан.
Ихы ибон арахь даԥсыуа хаҵан,
Идыруашәагь дааиуан зны дшыԥсыша.
Ахьымӡӷ еиԥш акраамҭа акы даҵан,
Уи иахьӡызгьы абри акәын – аҵарҭыша.
Амаҷ изирхон уи аԥхьа-аԥхьа,
Нас, дышнеиуаз, арацәа иҭахымхеи.
Кабинет дук ирҭан, дыҩуам, даԥхьом,
Арҭ даарымхеит дыштәаз, анҭ даарымхеит.
Ҵарҭышада имшқәа зегь ҵакыдан,
Акапеи даԥсамкәа ихы ибахит.
Ачарақәа изыруит зны ақыҭан,
Ихаҵкы камыршәуа, ргәы дахәан.
Маҵурала ҩада аҩеира дшаҿыз ауп
Ишьашәалаз ҩызак дыширҳазгьы.
Дахьугалак аҩыза усгьы дҩызоуп,
Хьаас иумкын, амарџьа, ираҳазгьы.
Зхы хызҵәоз иакәын аҵарҭышаз
Иара аригьы, ҩызан иааизцәырҵыз.
Иара аригьы идыруан дшыԥсышаз,
Хнырҳәышьа шаламгьы иурӡыз.
Дыҟахызма уи ақәыџьма ак ирӡуа,
Дрымҵасуан ирҭозгь, ирымҭозгьы.
Уажәы-уажә дахьырбашаз даацәырҵуан,
Иирҳауамызт харантә абжьы игозгьы.

274

Уи арахь саркьалбжьны иааҩуан,
Иааскьон есааира, илымҳа ҭнашьаауан.
Иара дтәан, аффаҳәа инап ак аҩуан,
Иара дтәан, дагьтәамызт – дыԥшаауан.
Мҩакы дашьҭан ахан лашахь дызгашаз,
Даҩаӡогь даагылт иҩыза иҭыԥ.
Аҭыԥ анакәха, зынӡа ибаша-машам,
Иузҭогьы иара убра ауп насыԥ.
Иааигәаларшәо дтәан Наҩеи Мзауҷи,
Ибон даргьы хракы иаҿахашәа,
Иҩызеи иареи. Зназы ари дареиџьит,
Даақәгылеит насшәа дҿахашәа.
Иҿарагьы абаҟаз, иажәра ааигәамызт.
Днаиҭатәеит днеины арахь даазгаз.
Дҩызамыз, зегьрыла дыгәрагамыз,
Аха усгьы, аха усгьы... Афы аст!
Ицәыцәгьан ихы иҭашәаз бааԥсыла,
Игнархеит, дарцәышит, аха нас, –
Аргама урҭ царызма еидыԥсыла, –
Маӡа шҳамуп иҩыза дызиргаз.
Уи маӡоуп зегьрыла, уи аргамоуп,
Ҵәахышьа змам рымоуп ицәахшәа.
Аӡәы араҟа анышә хьшәашәа дамоуп,
Егьҟамлазшәа даақәгылт алахша.
Ақәыџьма! Аџьныш!.. Акрынхама уаҳа,
Маӡа-аргама акәзаргь, зегь изҳәоуп.
Димгацшәа дыҟоуп уажәгьы аԥсцәаҳа,
Дабеиҭаху – уахьгьы арахьгьы дҳәоуп.

275

Ашәахьа издыруам иара аригьы, амҽыша,
Ирҭо игоит дахан, ирымҭогьы мҵарсуп.
Иара аригьы ихамышҭхьеи дшыԥсыша,
Аха макьана дахьадырсыз дарсуп
Ашьаҟеиԥш. Дыҟаз шьоукы дрыхәшан,
Ргәы дкыдыз, дбаҟангьы дрызгылаз,
Аха уаҩы издыруам усгьы ихьша,
Имҩа имҩахаргьы ауеит ани ахәылак.
2015
***
«– Сызшьуаз аӡә дысгәалашәоит.
Адәы дықәуп иахьанӡагь.
Адәы дықәуп. Дықәхацәеит.
Уеизгьы-уеизгь саргәамҵуам.
Дааиуа џьысшьоит агәықәха
Ирыҭо зегь ҳасаб.
Зны исгәыдҵан сшишьуаз
Ихашҭхьазаргь ҟалап...»
2015
ХЬӠЫДАК
Иԥсҭазаареиԥш, иманшәаламхеит иԥсышьагь,
Ус уҳәаргьы, днасыԥдамызт иԥсымҭаз.
Ԥҳәыс еибак лааигәа дыҟагәашьан,
Дандәықәыз иара иԥҳәыс ҭаха имҭо.
Азнык азы хьаасгьы иҟалымҵахит
Аԥҳәыс еиба абас дахьлыднагалаз.
Ауаа ираҳартә иҳәатәқәам лҳәахуан
Ианнықәла, агәы данаақәха лхала.
Ианеицызгьы иҟан урҭ хазы-хаз.
Ирныԥшцәомызт уи ауаа иахьырбаз.

276

Уара идыр ишнеиуаз адәахь ихаз,
Уи рызгәамҭогь иҟазма ахьырԥар,
Аҳәса, ахацәа, дызлагылаз рызегь.
Аха ак рымбазшәа, ирмаҳазшәа,
Инарывс-аарывусан, ирурызеи,
Ирыбжьаҟазогь идәықәымлеит насшәагь.
Иҭыӡшәахангьы иаламҳаит аҳабла,
Ирымбеит ак рымнахуа, ирнаҭо.
Излаҳаз мцан, ҳабылуазар ҳаблааит
Рҳәазар акәхап, шьҭа шәыда-чгада
Ҳаилгап ҳәа аҵх иалаԥшыхуан,
Ирзымдыруа амш ирзаанагаша.
Ахаҵа дҭыҵын, наҟ џьара дыԥшыхәуан,
Аԥҳәыс илбон иҟаз – иҟамхашаз.
Аӡы шцара уца, нас, уахь униас,
Лҳәон уи, еиӷьшьо лыбла дамбар.
Аҵәгьы наилалҵалон: – Убзиаз,
Ара ушыҟаз уеиӷьхароуп, акәамԥа.
Илҳәаз, ииҳәаз, иҟаз ҳус рылам,
Еиҿаԥшышьа рмоузар – наҟ еиԥырҵтәын.
Ршеи рымҵәышәи еилырго зегьрыла,
Иқәгатәыз ықәгатәын – ирӡтәыз ырӡтәын.
Ус егьыҟарҵеит ани данлыднагала.
Шьоук ирҳәоз башан – дхыркәыкәызшәа.
Дагьыхаахеит иара изы, дманшәалан,
Жәа лыҿшәозма ма игәы ԥызжәоз.
Адәы иқәны лбеит рыԥсқәа еихәлаҵәан,
Иара уи акәхеит – иара уа илалықәшәеит.

277

Аԥҳәыс еибагь, хазы, далҵызшәа ацәа,
Иланамҳәац ак ланаҳәеит ллаԥықәшәа.
Даужьын, аха ихы дақәиҭымызт,
Днаишьҭалеит ахаҵа дааицрыхо.
Иахьа уажәраанӡа ицмыз, идмыз,
Даақәгылеит иагьилымҭо аԥсыха.
Даақәгылеит, ассир, длымбар амуа,
Дылбаргьы амуа уа, дихзыӷьашк.
Ишакәым данхалеит ахаҵа амҩа,
Иагьибеит уи аргама ихьуаз:
Иаԥхьа ишьҭаз ирццакыз аџьалын.
Аамҭа иара изын еиҭанеиҭасхит.
Ӡынра ыҟамкәа, хьҭа ыҟамкәа дырҷалын,
Уҿҳәара ааит ҳәа аҵәҵәагьы инеизасхит.
Унызмырхазгьы узхырҵәазгьы аӡә рами,
Аӡә шракәу еиԥш узшьызгьы уҭазырхазгьы.
Аԥсҭазаара ҟыгә-чыгәрами, цәрами,
Ҳәацәарами – нацылҵап ахаасгьы.
Унхьаҵыргьы, уаахьаҵыргьы, узацәцашам
Уаԥхьа ишьҭоу, уаламган уахыԥарц.
Аӡә лҟынтә ҽаӡә лҟынӡа узынаӡашам
Иамуазар, – ус рҳәоит ахьырԥар.
Убжьахар анахьгьы арахьгьы узымцо,
Узықәшәаз ауп уи, уҽанураалап.
Уанымаалар – уусқәа аӡбаҩ имҵоуп,
Иудыруеи зны духәаргьы акала.
Иззамуз изамуит ауп, дыҟагәышьам.
Аӡәы имаӡаз даҽаӡәы инаимда...

278

Иԥсҭазаареиԥш, иманшәаламхеит иԥсышьагь.
Ус уҳәаргьы, днасыԥдамызт иԥсымҭаз.
2015
***
Схы нықәҵан ацәаха сырҭом,
Исԥырҵуам, илхалоит сышә.
Исԥырҵын, ак ақәшәан сыԥсырҭа,
Ианбаауеи ҳәа сылатәоуп схышә.
2015
***
Зегьы здыруеит: амра шамшамуа
Ишкыдымхало, ишнеиуа ишҭамшәо,
Сызгаран иааиуа самгаргьы шамуа...
Избан, нас, акгьы сзамыршәо?
2015
***
Аҭӡы дадырӷәӷәалан дшыскыз – сыҷкәынӡан! –
Сналыдӡыҭыла сцон, сагьалгалон уаҟа.
Сызмырҭәуаз, сызбылуаз – уи сара исымцан,
Исхылҵуаз акы акәын, саргәаҟуан.
Иҩыҵхахо аԥсҭазаара иахылҵуа ҟатами,
Аха убригьы – арыцҳара! – зны инышәхашт.
Иџьашьатәума, – уи зегь ирыхьуа ахаҭами, –
Уажә адгьыл сықәыԥсазар сыццышәха.
2015
***
Анцәа сишьҭалахт, сшааиуаз, сангәаҟӡа,
Скаҳауан, сгылон, сылхон ҳәынҵәак.

279

Дыҟоуп рҳәан, сықәлан сцеит сара наҟӡа,
Аха џьаргьы синымиеит Анцәа.
Скәаҩӡа ажәҩан саҵаԥшуа сгылан,
Исыгхеит, инхон иахьааихысхуа сҿы.
Сҟьалан акраамҭа абнатоурақәа срылан,
Дсыԥшаанӡа, зегь реиԥш, уи сгәаҿы.
2015
АКЫР ШЫҚӘСА РЫШЬҬАХЬ
Уажәоуп зегь анызбо, ибатәугьы ибатәымгьы,
Исаҳахьаз слымҳа ианҭало уажәоуп.
Исзааигәоу акеиԥш снахьынҳалоит атәымгьы,
Усҟан сеиқәшәамзаргь, иахьала сеиқәшәоуп.
Иаасгәыҵаскуеит сдунеи лас ахь иеихоз,
Исызгәамҭаз, игәасҭаз – ицаз.
Сахьымӡар ҳәа сшәоит ирҽеитәу рырҽеиха,
Истәымзар ҳәа сшәоит сагьзыхьӡаз.
Изызбаз сеидру ҳашықәсқәа хәмарган,
Иатәазбар сҭахымшәа, срылан сшаҟьо.
Егьрыгмызт сеиларгарц, иабацоз сырхаго,
Саанкылахуа нас, ҭӡамцқәак срынҟьо.
Саахынҳәит сара, акыр шықәса рышьҭахь,
Бара бахь – лабҿаба снабҿаԥшыхт,
Бгәашә инылсны ицаз, зегьы ирышьҭаз,
Сара ахәаша, сара амҽеи, аныхтә.
2015
***
Ҳаззыԥшыз аабаанӡа иниаст,
Ҳааиланаргьежьт ҳаззыԥшымыз.

280

Ишцац ицоит аамҭа аӡиас,
Уи иннажьуа заҵәык шәымаз.
Иара убригьы шәымнахыхуеит,
Наҟ инықәлар ицаакы-ццак.
Иааиуа ҽа ссирк шәазыԥшыхуеит,
Шәнанагалап уи шәагәыҵак.
Наҟ, анаҩсан, шәықәнамгашеи,
Ҳақәнамгашеи, дадхеит, ҳазегь.
Изакәызеи ҳзырԥашашо,
Ҳнеилыԥсаартә еиԥшгьы иҳаҳазеи!
Ажәҩан аҵаҟа акгьы ҿыцым,
Иеиҭасҳәо ирҳәахьоу ауп.
Сыӡхьоушәа шызбо – сыӡым,
Сыҟоуп иӡхьоугьы ахьсоуа.
Ссабиуп, агара сгароуп.
Сызхылҵыз аныст ацәҳәыра.
Аамҭа иагаз аанагароуп, –
Зегь арахь ихыннарҳәыроуп!
2015
***
Убжьы раҳарым угылан уҳәҳәозар,
Уҳәҳәарцгьы уҭахымкәашәа, дад.
Уԥсны уанықәгь иумҳәаша умҳәозар,
Иануҵаз анхалоит ақьаад.
2015
***
Ицаз шьҭрақәлан иаауазар,
Уаԥылап аӡиасқәа урыр.

281

Уцәарын, уцәар ауазар,
Уҩрым иауазар умҩыр.
2015
***
Бсыԥҳазаргьы ауан – бсыԥҳамхеит,
Бсаҳәшьазаргьы ауан – бсаҳәшьаӡам.
Сызлаҟаз сеиҵамхеит, сеиҳамхеи,
Саартуп, иббоит, смаӡаӡам.
Сыҟаз исыгу ахьсыгу,
Рҽеишьа змоугьы сырҽеип.
Сбыцны амҩа сахьықәу
Истәушәа збалап адунеи.
Анцәа идырааит, сыбхьымӡар,
Сымҵарс сахьагашаз аԥша.
Иҟалоит акырӡагьы сзымцар,
Усшәа збоит сахьыԥшуа.
Исҳәо: среиӷьын, издыруеит,
Насыԥ араҟа изауз.
Даҽа ӡиасқәак срыруеит,
Саиааиуа збоит даҽа уск.
Сыԥсы баԥшәымамхеи – сҭамхеит,
Иахьа сылахьгьы еиқәӡам...
Бсыԥҳазаргьы ауан – бсыԥҳамхеит,
Бсаҳәшьазаргьы ауан – бсаҳәшьаӡам.
2015
***
Саԥхьаҟа быҟан, ҳшеиқәшәоз крыздырма,
Снеиуан банӡамшәа абри адгьыл зынӡа.

282

Амшынқәа сырхызма, аӡиасқәа срырма,
Сеидру уахь сахьагаз слахьынҵа.
Саԥхьаҟа быҟан, снаӡеит бара бҟынӡа,
Мшынгьы схымлеит, ӡиасгьы смырт.
Быҟан сааигәа, иагьеиқәысҵеит сымца,
Ахаара, аԥшӡара шыҟазгьы здырт.
Сара амаҷ, баша-машак, сахәхашам,
Сыҟанаҵ сшыҟоу дыр бара бзы.
Саԥхьаҟа быҟан, сышьҭахьҟа инхаша,
Саахьаԥшыргьы иҭазҵаран иҟоу сыԥсы.
2015
***
Хҩык аҳәса ааигахьан,
Ԥшьҩык ааныжьны дааиуан.
Аԥшьбатәи бара бакәын,
Ицымцаз.
2015
***
Иҵӡозеи, дыԥшуп Пенелопа,
Одиссеи дахьцаз дынхацәеит.
Урҭ аханатә рыԥсқәа еилоупаз,
Илҳәон: – Дзымаар – сынҵәеит!..
Даагәаҟқәеит, лхаҵа дынҭыҵын,
Сгәылаԥҳәыск... Нас – ҽырбаран.
Ҳаибарыҩуа ҳлышьҭан даҳцәыӡын:
Дырҭахын ара ахәыҷқәа ран.
Дакәшан даауазаргь Европа,
Дааихьазар акәын... Ҳанҵәеит!..

283

Иҵӡозеи, дыԥшуп Пенелопа:
Одиссеи дахьцаз дынхацәеит.
2015
АМҨА
Иумнамхуазар, акгьы унаҭом.
Ианылаз зхы зҭахыз роуп.
Имҩагзышьам уи, ҳәарада,
Аха уаргьы зны уанысроуп.
2015
***
Лыхьыӡ ырцәан – лцәа лхыхын,
Ддырҽхәаларгьы лҭахыхын.
2015
***
Аибашьраха,
Сан сшаалыхшаз адәы сықәхызшәа анызбо,
Схәыцуеит:
исымаз рацәанеи, иабаргеи, сзырҳәыда?
Убас сымлашьуеит,
асаан ианымгьы анысԥаап,
Иеиласыргьежьып
ҿаҵак азы ақыҭа.
Хыдароуп уи, –
ихыдарам арбан араҟа, –
Амца ахьакыз,
сахьалаӡуа, уи ахьрызмырцәо.
Ихы иҭахым,
ихы иҭахым, уара, абас ҳзыргәаҟуа,
Еибгала, ихы ықәган,
уи арантә дцашоугь сыздырцәом.

284

Шаҟаҩ ршьамхы рҽадыргахьоузеи, уаахәыцыр,
Уара идыр, нас,
урҭ арахь иаазцаз, иагьызцаз.
Зегьы удыруашәа убоит,
ушааиуа, зегь ыӡыр,
Унымхазар уеизгьы-уеизгь,
иахьанӡа, ушгаӡаз.
Изакәызеи, сҵаауеит,
изакәызеи усгьы ҳназлаҳаз,
Еилаҳарц егьагым
иахьанӡа ҳазгәыҵакыз ханк.
Ара абзарбзанқәа ҿааихак рымаӡам уаҳа,
Сыҟам урҭ ҿааихак роупҳәагь ахаан.
2015
***
Ҳабаҟоу? Ҳабааихьоу? Ҳақәӡаму амҩа?
Изызбозеи избац?! Исаҳац саҳауеит.
Амра схагылахуп хыхь игьамгьамуа,
Арахь, иҵаауашәа, ӡынроушәа, слаҳәуеит.
Зегь ааныжьны, снықәлашан арха,
Икасмыршәыц сынтәа џьара рыцк.
Аха исурҟаҵагәышьои уа аҭакарха,
Ахьҭагь сакуазар сшакыц!
2015
***
Икамҭәаз сылабжыш сахәаҽуа сааиуеит,
Иҟалап уи, амшын еиԥш, агәы сыхнаҵаргьы.
2015

285

***
Иаанымҵәаӡеит амчыбжь: ҩаԥхьа усура бцахуеит!
Даатәеит иара ҿымҭ, агәашә ахь дыԥшуа.
Абарҵа дахьықәтәоу ҭаҭын ҟадыџь дахоит,
Иагьихьаауп: ишасыц иасуеит аԥша.
Қәаршаҩык лыхьӡозар акәхап уи амҩан:
Ажәҩан иааҵалт ԥҭақәакгьы ӡлачӡа.
Шьыбжьышьҭахь уажәы-уажә
дындәылыԥшуеит: даама?
Иахьагьы аҩны дааҩнахеит дыууаӡа.
Игәы аныбзиаз дазхәыцуеит, аԥхыӡ еиԥш,
Уи ихьаақәа маҷк иаахнаҽуеит.
Хҭыск дахьынҳалан дышнеиуа ицәыӡуеит,
Еиҿагылан ибоит ана ажәи аҿеи.
Иараби, ҳчарақәагь нымҵәеит иҳәахуеит,
Уахьзымцо цатәыс илоуеит аԥҳәыс.
Усҟангьы дкәаҩӡа дтәаны дылзыԥшыхуеит,
Игәы ԥнаҵәеит, уара, аригьы, анцәиныс.
Ҽа ԥсракгьы ҟалазаап анаҟа аԥсра ашьҭахь,
Ақыҭа ҭацәит, уара, аҳабла ҭацәит!
Аԥсцәаҳа иҿааихарц даҿуп иара иашҭахьгь,
Уанӡа игоит уи аӡәи даҽаӡәи.
Лара акы лмыхьында, игәы дааҭацәажәоит,
Хыс ихагылоу, иҵоу шьамхыс.
Аха адәы дықәхеит уигьы дыгәжәажәо,
Шаҟа лылшари , насгьы, аԥҳәыс!
Иеидкылашәа иааигоит данажәи данҿази,
Арахь данаақәла, џьара деиԥхьыттоит.
Иараби, дхәыцуеит, ихьзеи – дымҩасит!
Аха иааиуа игәы маҷк иаалырдоит.

286

Идыруеит, лҿаалхахьеит уи дыццакы-ццак,
Даԥырҵны назԥырҵшьа лымам аус.
Даалгоит, рыцҳа, лымҵәыжәҩақәа дрыҵак,
Иага умҳәан, ла лаасҭа дҿами аԥҳәыс.
Ианиааз еиԥш, имчқәа ҭазар, аф асааит,
Леидара лымдан имгоз длыхьӡаны.
Аӡқәа дырыригон – ирҳәаша рҳәазааит!–
Икәадахеит ҳәа, инапқәа дрынҵаны.
2015
***
Узцәымцаша уацәцазшәа убар – гаӡароуп,
Уи ухьымӡар аушам нас-нас.
Амца исзалымгаз дымцаха дсыцроуп,
Сеиҵаирқыџьқыџьлоит ахьҭа исцәагаз.
2015
АГӘЦА
Сахьынхаша сашьҭам, сахьыԥсышоуп.
Иеидыскылаз иалгоуп, иԥсаҟьоуп.
Ашәахьа шәахьам, амҽыша мҽышам,
Исхараӡам акгьы сахырҟьоуп.
Салагылоуп амш схы лархоушәа,
Сзеигәырӷьоз аԥсабара еицакт.
Исаӷамгьы дзызбазеи дсаӷоушәа?
Сызмышьҭуа сҿагылоуп сахьцалак.
Иҟамшәа иара убригь, сахьцаша,
Аҵабырги амци еилахәоуп.
Ихарахоит есааира сахьахьӡаша,
Скаҳаанӡа сыхгьы уахь ихоуп.

287

Адунеи саныӡаахьоушәа угәамхәын,
Уара усиа зынӡагьы сарбам.
Саҿҟьарым ара ацаҟьа сахьамхо,
Исхыццакуа уааҵәагьы схарԥам.
2015
***
Дибеит раԥхьа Аҟәа амшын данҭалоз,
Данылаиаз аԥслымӡ, амра лҽаҭан.
Уи убас дыԥшӡан, убас деинаалан,
Леиԥш зеиԥшыз дылнымиацызт уажәадагь.
Ианеибадыр – иаҳагьы дыссирын,
Иқәлыршон лыччабжь аҟәара зегь.
Длышьҭалан наҟ амшынгьы дыррын,
Дзакә хьыршәыгәыз усгьы, уҳәарауазеи!
Аԥшаҳәа давалт диманы, еинаалан,
Еишьцылан ӡыкгьы ҩыкгьы лиржәуан.
Длывагыла Аҟәа ашьха дхалон,
Ицыз лахь шәҩыуаак рылаԥш дыршәуа.
Лаамҭа анааи днықәхәашеит, дыԥшуазма,
Ақалақь дазныжьын ихы қәацәӡа.
Лара дынхеит усгьы идунеи дазнан,
Дагьнадтәало уи лыхьӡалагь аҵәца.
Аамҭа цон, аха ацәанырра хҽуамызт,
Дамыргыло, дамыртәо, данышьҭнах,
Дгәаҭеиуа, ишьа еилашуа, – дҿамыз, –
Иҿынеихеит Питерҟа дналышьҭахх.
Уахь инеира ныҳәан, игәы ҭыҵуа,
Дазыԥшымкәа лышәгьы днаст шьыбжьышьҭахьк.
Уи аатуамызт. Дгылан дынкахәыцуа.
Ԥыҭрак дгылан. Иҿынеихоны ишьҭахь

288

Иаатит уи ԥшьаала, имаатышаз,
Дагьгәеиҭеит ахазына илывагылаз...
Настәи иалацәажәатәума, амҽыша
Ианаҳәеит иаразнак: наҟ укылаӡ!
Дахьнанагаз ихашҭшәа, игәы каҳан
Даақәгьежьит, ажәакгьы имҳәагәышьеит.
Арахь дыхнымҳәит уи ахаҵа уаҳа, –
Наунагӡа Петербург аанижьит.
2015
***
Шьҭа уаҳа акагьы сыхнахӡом.
Сықәушәа зызбалои сыԥсны?..
Уи дсықәыршәын зны дыԥшқарахӡа,
Дтатаӡа дсыҵаршәын ҽазны.
2015
АӶАДУА
Аӷадуа ижәлан, аҵеџьқәа жуа,
Ақыҭа иаалалаз агыруак.
Арантә дызбарҭоуп сахьыԥшуа –
Уи саргьы дыздыруан.
Ихьӡ аҵанарӡын ижәла,
Машәыршәагьы иаарҿашәомызт.
Деимиаашәа, дрылӡаартә ижәлар,
Дыԥхашьомызт уи, дагьшәомызт.
Аӷаду соуп ҳәа даацәырҵуан,
Дааудҳалалон уахьнеилак.
Данырбалак аҳәса рҽырӡон,
Изыхҟьазгьы ҳәамкәа ҽеила.

289

– Иҟоузеи, Аӷадуа? – анырҳәа,
– Иҟоуп, – иҳәон, – иҟоуп, иҟа!..
Ишеибарччоз аҟырҟырҳәа,
Иҿынеихон уи аҩныҟа.
Иҟаҵәҟьаз анидыр насшәа,
Ианааиаҳа дазыԥшымкәа,
Дцеит ахаҵа дныҵабазшәа,
Иаанхеит ҳара ҳҵеиџьгьы жымкәа.
2015
***
Схы збахьеит салан хыхь ажәҩан,
Мҵәыжәҩада, ачча ықәыххуа сқьышә.
Сықәхахьеит акгьы аанамго сажәа,
Сыҵарцалахьеит бжьра-быжьҵәа анышә.
Шәзазҵаауазеи, нас, сыԥсы ансоу, сзырҳәацәо?!
2015
***
Дақәҳарц егьигым дахьыҽҳәатәоу амца,
Илаԥш иҵашәоз иаразнак дицәыӡт.
Ани агмыг зны бзиа дшибоз изхамҵо,
Ахәа дылхоит, дашьҭоушәа кәицк.
2015
***
Уаҩытәыҩса ихы иҭамшәацыз схын:
Ҳакнаҳатәхар зны, ҳаицыкнарҳар сҭахын.
2015
***
Дшыбналара дгылан, дыбналар,
Даагатәхар – ҽазнык дааигон.
2015

290

***
Диҵеикәаҳарц далагон – дышьҭылԥааит,
Дылцәыбналарц далаган – диԥаҳалт.
Зхы ықәызгоз аҵыс ҭан ихылԥа,
Зегь илшон акы аазлымшоз уаҳа.
Мҩакы данылахьан – даныӡлон,
Ддәықәылгалт, дихьӡан, ҽа мҩакала.
Дааикәашәар, ахш еиԥш длыцәхыҵлон,
Нас, уԥшыр иҟәба-ҟәшәо иааидтәалон.
Ишырбалоз иҟаз дыҟаӡамшәа,
Рыҵәҩаншьап иакәханы дырзарсын.
Сызлацәажәо закәи сара шьҭа, мшәан,
Уи наҟ-наҟ ауаарашәа дымҩасрын.
2015
***
Игәалашәон агәгәаҳәа ишеиқәызгьы имца,
Данаамҩахыҵлоз арахь иара игәылак...
Иахьа, дахьтәоу дзымгыло аҟынӡа,
Ихы амш алеигахьан уи ахәылак!
2015
***
Издыруаз сханаршҭит исмаҳашаз саҳан.
2015
***
Абри абас ишыҟоу жәдыр, ахьырԥар,
Идыруеижьҭеи крааҵуеит Анцәагьы:
Абзацәа рхашҭны, аԥсцәа бзиа иахьырбо,
Аԥсра иеилаҳауа итәоуп абзацәагьы.
2015

291

***
Сышнеиуа, ахәыцра сааҟәыҵыр,
Ахыҵра саҟәыҵыргьы ахш еиԥш,
Иҟаларын сшыӡра сегьыӡыр,
Ма шәгәы скыдларгьы ахәшеиԥш.
2015
***
Деилалгеит уи – уаҳа илам,
Даакылсын, дышԥалгеи дхыхны.
Деилаҳәа-еилаца иаԥхьа дгылан,
Аха иара дибон деилыхны.
Лҽеилылхуан нас ауадаҿ,
Лан дшаалыхшах дынхеит.
Ас имыхьцызт уи уажәада:
Деилаҳәазар иҭаххеит.
2015
***
Даазқәылаз даргәамҵуан иламыс,
Имамкәа ибон ихы агарҭа:
Длыцышьҭан, аха длывагыламызт,
Изырзеиԥшыз уара идыр риарҭа!
2015
***
Бзиа бызбон, иҳәеит, зны – схы аиҳагь,
Бысзыҟан бара усҟан багьбаагәаран.
Схы изыԥнамҟеи сыбӷа ԥҵәап ҳәа аҿаҳәҩа...
Акәара иҭабааша схы, акәара!
2015
***
Слышьҭан зны шьапыла, ҽыла,
Иҟаз рымбоз ауаагьы...

292

Дцагәышьеит сгәы нҭарҽыла,
Анцәа идырп данаауагьы.
2015
***
Ишәцәысҵәахуа иҟоузеи,
Ицәырызго исымоузеи!..
2015
***
Саб дыԥсхьан, иҳәеит, аԥсразы дықәын сан.
Сара схәыҷын ахьӡын – сшааԥсара сааԥсахьан.
Саб агәаҟи сан арыцҳаи среиҳабшәа
Адәы сахьықәыз сыкны сагон ашәа.
Еибашьран иҟаз, аамҭа цәгьан – еибашьран.
Ахәанытәи лыҳәҳәабжь ааҩуан Кәакәаа ран.
Иабаздыруаз сыкәша-мыкәша иҟаз зегь, схәыҷын.
Схы инапы аақәишьлон сабду иашьа ҷыҷын.
2015
ЛАМЫСДАҚӘАК РАХЬ
Ишәыгымзар аламыс –
Иабашәҭаху сықә лаша.
Салам шәхеилак. Саламыз.
Ахаан шәымԥан сықәлашам.
2015
***
Ақәра ду ниҵит – ихыҵӡозеи Сиҭ!
Даншьтәыз дырзымшьит. Даныԥсышаз дымԥсит.
2015

293

***
Иҟоу удыруама, саалаган,
Суҿагәыбзыӷларын, сумҵахырхәаларын,
Уи сара ишсыхәаша дырны,
Уҿы иааҭшәаз насыгӡарц
Сеиха-еигәа сдәықәзаарын,
Даҽак акәым, иӡәӡәатәызар,
Снатәаны ушьапгьы сыӡәӡәаларын,
Иусырбарын сгәы укыдушәа ухәшаха.
Угаӡара уҟәышраны салацәажәарын,
Иааилоуҟәаҟәаз зегь еилырфаҷа
Иумоушәа ухы ҭысҟьарын...
Сара Кәыҵниа Никәала сакәымзар,
Саб сиԥамзар...
2015
***
Иаҳәшьа дхыркәакәын, иԥҳәысгьы дкаҳԥын.
Аҩны хшара димамызт. Хәыџьара дабын.
Дзыхшаз зегьы иеицырдыруан – иуаан.
Убарҭ дырхьынҳаланы иахьанӡагьы даауан.
2015
***
Уахь дынхааит – дызгаз дрымаз.
Имахуазеи арахь усс!
Иԥсы узҭаҵозар – иҭоуҵарымызт,
Иааугәалашәар уи дзакәыз.
2015
***
Дысзымхеит. Сыҟамыз слықәӡыҭны сцазшәа,
Сшалгара салгазшәа – исыргылазшәа акәаԥ,
Аха схынҳәыхуеит аҵх ду сазцасшәа,
Уи еимыггоит – шьҭа ишаргьы ҟалап.

294

Дымшны амш далԥааны дназгон,
Дрымбарц сыкәа дҭаршәын уи нас.
Сџьаршьон аԥсилаа, сџьаршьон абазгаа,
Саԥсыуан иахьа уажәраанӡагь сахьҿаз,
Сахьаҿаз цаҟьак самхо, сеиҭамхо,
Схыҵыр амуа, схымҵыр сымуа;
Саԥхьаҟа дыҟан – уи ауп сызлаҭамхаз –
Саԥхьаҟа дыҟан арахь сыззаауа.
2015
***
Акыр шықәса раԥхьа ҳаԥсызаап,
Ҳшырхашҭра ҳархашҭхьеит ҳазтәыз.
Иҳақәушәа зызбозеи хызак,
Ҳаԥсаанӡеиԥш, исхашҭны ҳшыԥсыз?!
2015
***
...Иахьагь ашәа ициҳәоит ҳаӷак,
Ҳазлаизыҟоу изымдыруа ҳҭынхак.
2015
***
– Сашьа! – иҳәан,
Ибжьы аасықәиргеит хаҵак.
Саахьаԥшын,
Дычча-ччо дгылан саӷа.
2015
***
Сахьаауаз здыруан
Бара бахь санаауаз.
Сахьцо сыздыруам арантәи санцо.
2015

295

***
Исзышьҭымхӡо еидараны саҵоуп
Ари амш, сызлагылоу, сызжьаз.
Избац акәым,
Ахы иқәгылоуп – иааҳәӡеит адунеи.
Саб дызласеиӷьу – дыԥсхьеит.
2015
***
Уҽуҵәахырц унықәыхәхәоит...
Иутәын – иузгар, аха
Имҵаурсыз уқәыӷәӷәоит
Иузышьҭымхуа еидараха.
2015
ВАВИЛОВ
Дахьҭаку дзызхәыцыц дазхәыцуеит,
Дцоит уи уахь, ихы ахьхаз.
Ара дыҟаӡамызшәагь дыӡуеит,
Ибоит ишьҭа ихылазшәа нас.
Ихшыҩ ааилазыргьежьуа ҿыцуп,
Иҽаларԥс икуп, имышьҭырц.
Адгьыл ду иқәшәо ҽа рыцуп,
Иааиго ҽа рыцуп, имырӡ.
Зегь анилшо, уаҳагь анилам,
Дышԥаҭахеи дамышьҭуа аихац.
Амла дышԥакуеи Вавилов
Иахьак игьежьӡоит иблахаҵ.
Аӷәра зку ианрымпыҵшәо
Дыр уаҳа – иқәхацәеит хыхь.

296

Ԥшак асрын арахь аҽырҿыцшәа
Дамгар уахала игәыхь.
Адунеи зегь акраҿазҵаран иҟоу,
Уи ада измам ҽа зҵаарак,
Абахҭа аҩныҵҟа дызныҟәом,
Даҳәо диоуп ча ҿаҵак.
2015
СОФИА РОТАРУ
С-Анқәабԥҳауп лҳәазаап Софиа Ротару!
Дабаҟоу, уааиха,
уиазҵаа изаҳаз.
Ииашан илҳәаҵәҟьоу Софиа, дыхәмару?
Иуҳәан-сҳәаншәа акәу уи шааз?
Софиа Ротару – Анқәабԥҳа! Ашәоушәа
Ҳлымҳақәа ирҭасит,

ҳаргәырӷьеит убас,
Иаҳтәу аӡә лакәзар, зегьрыла ҳаиқәшәоушәа
Дыҟоуп хьӡы аагазшәагьы збаз.
Дшәаҳәоит дақәтәан дахьнеиуа аӡәы иҽаба,
Ҽаӡәгьы асценахь деихоит,
дшәаҳәаҩха.
Ачара лзаауп рҳәазаап Анқәабаа...
Абас ауп ушырбо ахьӡ уаԥсахар.
Аԥсыуа ашәак лзиҩырц
композиторк днатәазаап,
Иаалаша-лашеит поетк ицәаҳәа.
Рыбжьы ҳақәдыргоит Нхыҵаа, Кавказаа,
Ишьыцуа гылан иааԥшуеит, акгьы мҳәа.

297

Шьоук нықәлан
лабгьы дрыԥшаахит Ротару,
Иеибарыҩуа лыжәла иашьҭахуп лан.
Ирҳәозар – акы ыҟоуп, уи агәра угароуп,
Аха усгьы иҵаауан, иԥшаауан.
Абас ауп, абас ауп еснагь ишылԥыло
Софиа Ротару – иухоуршҭуа хьӡым.
Уи д-Анқәабԥҳаӡамзаргьы, ҳгылан
Ҳнапқәа лзеинаҳҟьоит. Ирҳәогьы мцым.
2015
***
Ахәыҷрагьы мцар ауазма, инасԥыршәеит,
Атыша иҭаҳазшәа, ицеит, аҽаӡеит.
Сара амҩан акырџьара сԥыршәеит.
Сдыргәаҟит акырынтә. Гәырҩак сагаӡеит.
Аха сҽамҭакәа, сыгәгьы сааҭаҵәыуо,
Сҿахьаасхаз, арахь саауашәа-смаауашәа,
Иаасыԥхахалоит, иџьоушьаша, уажәы-уажә
Схәыҷра хага, схынҳәыр ауашәа.
2015
***
Дызсываҩуаз – ибон сшахәыртәуаз.
Имамкәа акәым даҽа уск,
Ирызныжьуа дара иртәыз,
Са стәы ахьчара дзаҿыз.
Сара истәыз дгьылын, жәҩанын,
Изԥырхагатәым доуҳан.
Схы иҭадырԥалоз лагьанын,
Среиҵамыз... Сареиҳан.

298

Аиаша акәзар, сагьырхыҳәҳәон,
Игылан хыхьынтә исзыԥшуаз.
Ауаҩра ҳәа акы сныҳәон,
Ситәын, сиашьапкуан Ҳазшаз.
Инхон сара сныха сныхан,
Схәышҭаара ду схәышҭааран.
Рыгәқәа згахьан исыцрыхоз,
Иага сзырургь – ԥхьацаран.
Иҟан амҩан саазыршәазгьы,
Сааиҭазырԥаз, аха нас
Иаацәырҵқәеит исызкашәазгьы,
Зны, адаул санас.
Убасҟан дунеи ҿыцк сызҭоз
Уаргьы урылан, хаҵарԥыс.
Исываҩуа иубон сшахәыртәуаз,
Иумамкәа акәым даҽа уск.
2015
***
– Сцап ҽа ԥыҭракгьы сгәеигәеиуа,
Аха сахәом сара шьҭа ас:
Саҵарҟәыҿны аа иахьнеиуа
Аԥсҭазаара ҳәа зны сзышьҭаз!..
2015
***
Срымҵаҳар –
Сыблақәа ҭырхрын,
Сырзынрыжьрын
Исхагьежьуаз лаҳәқәак.
2015

299

***
Ҳабзиабара ҳақәыркын, иҳәеит,
Цәгьак аауазшәа ҳгылан, ҳахқәа ҳакәаҽ.
2015
***
Дԥырны дцон уи арантәи дыбналан,
Арахь даауан дҳәазаны.
2015
***
Иҟаҵәҟьоу – макьана ихаҳамтыц ужәроуп.
Уаҵәтәи амш ҳахьӡар – зегь ҳнарбап.
Сшушьуаз схаршҭны, судтәалан ҩыжәроуп
Сызҿу иахьантәарак – сеилагазар ҟалап.
Ҳазшаз исџьеимшьаша усын, сушьуан ҳәа,
Инаугәыдҵан усшьыр сыԥсы ансоу.
Аамҭа бзиазаап, ҳазну ари Нанҳәа,
Анцәа иџьшьоуп саргьы сахьыбзоу.
2015
***
Иарбан уи имажәуа, имхо,
Наӡаӡа адунеи иазынхо?
Хәыцраха исысын, сеиҭымха,
Стәоуп сара ари сҭанархо.
Аамҭала амш саҭахызма?
Сгәаҟуа салазма ҵхык?
Мышкы акәын исыҭаз, сахысма?
Сааины саахықәгылт ахықә.

300

Иааимҟьар саԥхьа атыша,
Сцеит ауп, сахьымаара сцеит!
Арахь, исхаршҭуа сшыԥсыша,
Шә-уск сара исусны иҟасҵеит.
2015
***
Иԥсызгьы духьаам, ибзоугьы,
Иузеиԥшуп иаԥсамгьы иаԥсоугьы.
Узырччаша ыҟоуп, уччанда,
Укәашанда укәашар ахьауа.
Ихьчатәу ма ак ухьчанда,
Угәеигәеиуа уахьрылоу ауаа.
Ҳашьа ҳәа иушьҭоуп, шьоук – ҳаб...
Аха уара... уԥсхьазар ҟалап.
2015
***
Сиаст, иҳәеит, дадхеит, сиаст,
Арахь сыхәрақәа аамӷьаӡеит.
Иҭыкәкәа ишԥацеи сӡиас,
Сылабжышқәа ҭабахьеит.
2015
***
Ҳарҵаҩы дыԥшӡацәан, дыссирын, дҟәымшәышәын...
Ҳәашьа сзаҭомызт уаҳа дзеиԥшыз.
Сара слызгәаҟуан. Хыдаран. Снышәын.
Исхашҭлон лассы-ласс уи дшырҵаҩыз.
2015

301

ТРАГЕДИАК АҞНЫТӘ
Дабацоз дааныжьны? Дахьыӡшаз,
Дахьҭаҳашаз тыша ҵаулак.
Дырԥырҵуан ицшамыз, ицшаз,
Иԥхахалаз, нас иҿагылаз.
Ижәҩан иахаҳаз даԥырҵуан.
Идгьыл иатәымыз аанижьуан.
Ахаҵа аргама иҽирӡуан,
Дыбналаны дцон, дцагәышьон.
Иауашәа ибазар – дхынҳәышан,
Иаирсрын ҽазныкгьы иҵәҩан.
Иаԥхьаҟа иҟан атыша,
Ишьҭахьҟа адгьыл хҩаахьан.
2015
***
– Ҳаилыршьаахьеит уажәа хымҭақәа,
Уара иумаз иуҳәо – ацәа уцәоуп!
– Ишԥашәзеилымкааи, шәара анасыԥдақәа,
Исҳәо зысҳәо бзиа шәбацәаноуп.
2015
***
Анҵәамта ааигәахеит. Алагамҭа схашҭуам.
Алагамҭахь сеихоит – башагәышьоуп.
Ибашазар, шьҭа уахь сагьхьаԥшуам.
Инҵәозаргьы – анҵәамҭахь цалатәгәышьоуп.
Саршәалоит уи – иааигәахазар акәхап,
Исзынкылом арахь аамҭа – аҽуыра.

302

Сгәы иамукәа, сналаԥшуеит илакәха
Алагамҭа, схы ахьызгарагь сыздыруам.
2015
***
Есҽны амра узгылом ишамшамуа,
Иааивугоны иааивҵахалоит уԥсы.
Аӡә идамхаргьы дубар амуа
Адгьыл укәзар – гәаҟроуп уара узы.
2015
***
Дышԥеигәырӷьоз зны уи лааира!
Шьамханынӡа изааиуа ибеит амшын.
Иара игеит зегь зышьҭаз – Аиааира...
Иахьа лцара ныҳәан дазыԥшын.
2015
***
Зегьы бреиӷьзаап, бхазыназаап, аԥшӡа,
Уи гәарҭахьеит, сымҩашьозар, ауаа:
Бара быда уаҩытәыҩса длызхьаԥшӡом
Абасҟатәи ҳәса дрылсны дахьаауа.
2015
***
– Баргьы быҟам, саргьы сыҟам.
Зегь нҵәама, мшәан, ара, ҳаԥсны?!
Изгәалазыршәода ҳшыхынҳәлоз аҩныҟа,
Баргьы бшыҟаз, саргьы сшыҟаз зны?
2015

303

***
Дҵәыуатәуп дахьугалакгьы аҵәыуатә.
Дынхагәышьоит арыцҳагьы дышрыцҳау,
Уи ус акәҵәҟьоуп ҳәа дтәазар
Иҽрыцҳатә.
2015
***
Иҵӡозеи уи аахыс! Сшышлара сышлеит.
Ианыӡаауа рахь сыҟоуп, хжьарамзар.
Нас, избан, бара, сахьынабыцышьҭалаз,
Иахьа уажәраанӡагь сбыцышьҭоушәа зызбо?
2015
***
Иӡиасны иниаст, еилахәашь,
Аамҭа иагаз азаагом.
Инхаз сырӡуама, сахәашт,
Аха ари амш еихыкком.
Аԥҭақәа хылан, ихыҵуам,
Иҟам амра ашәахәа.
Снанамганда сахьыӡуа
Сгылоуп, абар, сеиҵаӷәӷәа.
Ашьхақәа ирҿалакьуеит амацәыс,
Ажәҩан сханы иаадыдуеит.
Иааиз аамҭа иамазкыз,
Ус, жәҩан гәашәқәак сзатуеит.
Уахь доуҳамчқәак сышьҭырхуеит,
Саԥхьаҟа иҟоу сдырбашт.
Сыззыԥшым сыхӡыӡаан, сааҿырхуеит,
Сықәдыртәоит снаган абааш.

304

Сшәарҭам, шьҭала егьсыхьрым,
Аџьныш дҩашьеит рацәа.
Арҩашқәа рышьҭыбжь еихсыӷьрым,
Инапы саныԥшылоит Анцәа.
2015
ААРЦӘЫНТӘ
Аӡы сзырыр, уахь снарыцлап,
Саргьы сцашан зегь ахьцо.
Усгьы збахит иаха ԥхыӡла –
Исаԥысны ицо срыхьӡо.
Иеибарыҩны шьоукы сԥылашт,
Аҟәара снықәлар. Агәра згом.
Исыцхраауа уахь уаҩ дгылам,
Аӡы сырызго дызбом.
2015
***
Ианыхтәу роуп наҟ зегьрыла,
Агәра бымган арҭ ибарҳәо.
Ируа бымбо, сӡаадырҟәрылан,
Даҳцәашьуеит аӡы ҳәа еибарҳәҳәоит.
2015
***
Аԥсшәа аҟнытә аԥсшәахь еиҭаган
Ақьаад ианҵоу цәаҳәақәак.
2015
***
Аԥсҭазаара, цқьа уазхәыцыр, хыдароуп.
Ихыҭҳәаауп, акапеи кылҵәа иаԥсам.
Арахь, уԥшыр, аԥсҭазаара уҭароуп
Сара сызҿу, улго агәамсам.

305

Ус анакәха, аԥсҭазаара ҵакыдан
Избазар, сҿыхазар сшаауаз,
Сахьнымҳалар амуа, мшәан, сызкыда
Иарада ԥсыхәа сымамкәа абас?!
2015
***
Схы санахәаԥшуа аганахьшәа сгылан,
Сазгәаалоит, ҽыԥныҳәак асҭоит сазыҵҟьан.
Исылагәышьам, сҳәоит ҩаԥхьа, исылам,
Иаасыргәаҟуеит ҽазныкгьы сыԥсыцқьа.
Схы санахәаԥшуа аганахьшәа сгылан,
Иџьасшьоит ирызгәамҭаз зегь гәаҭан.
Салаӡсоит иааиуа сымш ҿыц саԥылан,
Акы зџьысшьара ыҟамшәа схада.
2015
***
Иубо акәӡам, уара, араҟа
Иҟоу – ҽакуп, даҽакӡоуп.
Иеилагылоуп иеибаргәаҟуа,
Аха уи ҳа ҳзы имаӡоуп.
Иеибаҭихьеит хаҵеи ԥҳәыси,
Изынеиҿамԥшуа иааидхалт.
Рхәыҷқәа ирызҳан, ираԥысит,
Рхы ахьынахаз ибналт.
Ифырҭын бааԥсуп ирзасуа,
Егьрыгым иагарц ишьҭжәаны.
Иара шгылоугьы иӷьазӷьазуа,
Аццышә ахатәоуп рыҩны.
2015

306

***
Иҟаимҵара иҟоузеи урҭ рымбараз!
Бжьра-быжьҵәа идәықәиҵон, дахьӡар.
Дзыргәаҟуа арахь мариала рымԥаараз
Илшоит уи дахьымаарагьы дцар.
Дрылагьежьрын аӡәаӡәала рыԥсқәа ҭыхуа,
Дылагылон днеины урҭ ршьа.
Ихы рыхҭниҵарашәа дахьырҿагәыбзыӷуа,
Рыкәа дахьҭатәоу ауп са сызшьуа.
2015
***
Сара зегь сыман. Бара быда.
Адунеи зегь сара истәызшәа збон.
Саԥшәыман срылан қалақь, қыҭа,
Саамҭа снацәа иахаргьежьуа изгон.
Ашьха схалон, аԥслымӡ цара сылсуан,
Сахьцалакгьы ауан, сахьаалак.
Излабылшеи, ус, бара баакылсын,
Бара быда акгьы ыҟамшәа зынӡак,
Исымаз зегь наҟ снарыха-аарыхан,
Бынхеит агәы ашшараҿ бараӡәк...
Сгәырӷьара, схьаа, сгәырҩа, сыгәҭыха,
Иханха сыҩназыртәаз ари сқәацә...
2015
***
– Зны ҳазлаҟаз ахь бхынҳәыр, –
Бааҵагылар сыжәҩахыр, –
Даҽа ԥыҭрак сымцарыз, –
Иҳәеит дахьаатәаз Едрыс.

307

Аха, даахәыц-хәыцын нас,
Ибеит иамуаз уи, иауаз.
Дтәагәышьамыз аф ис:
Ибӷа ԥылҵәахьан иԥҳәыс!
2015
ААБЫЏЬ ИГӘАЛА
Иҟалазеи ак санахар амуа,
Иҟалазеи исыхьызгьы сзымхо!
Ишызбоз адунеи ду амаа
Сара искызшәа, сеиҭымха,
Уаҩы сиҭахӡамкәа сҿанаасха,
Исарҳәар рҭахымкәа аԥсышәагь,
Сызҿаԥаларыдаз, нас, асха,
Стәарызу ибзиоуп ҳәа исзыжәуа?
Ҳаидыслаз сызлази сзыжәлази,
Сзыжәламыз урҭ реиҳагь иаапкызар,
Ишакәым ара зегь еиласит,
Ԥшаашьагь имамзаап сҩызак!
Инхаз бара бакәын, саахьаҳәын,
Шьаҿақәак аарла инеихызгеит.
Исоурашәа збан, акы саҳәон,
Исмоур усгьы игәырдысган.
Лаԥшы хаан, иарбаныз уаҳа
Исзымхоз, исыхәоз уажәала.
Аха тышак еиԥш сҭаҳаит,
Сцеит џьара уа сылӡаакәкәала.
Ишыскыз дунеи дуӡӡак амаа,
Бҿаԥхьа саацәырҵит сеиҭымха...

308

Иҟалазеи ак санахар амуа,
Иҟалазеи исыхьызгьы сзымхо!
2015
ААБЫЏЬ – АНАҨС
Уабарго, мшәан, аколнхара уалырцар,
Уҭарымкуазар ҳәа ҳгәылак дшыԥшыз,
Ԥсыхәа рмоуит иҟалазгьы харымҵар:
Даҽазныкгьы хаҵа дцеит иԥҳәыс.
Ауаҩы ддырблаҟьеит, дшьақәырҟьеит,
Иара иара иакәмызшәа дҟарҵан.
Дшааиуаз, дхагоушәа даацәырҟьеит,
Ииуа-ииҳәоз рылагьы дгаӡан.
Уи ҳгәыла даасгәалашәахт ааигәа зны,
Исышькласуа иааиуаз снарзыԥшын.
Иахьагьы акы дмыршар ргәы иауазма,
Схырыҭәҳәаларц иашьҭалеит амшын.
Лафҳәаҩын ирышьҭыз ицыркьыԥуа,
Сызлашам ак ирххахуан дахьаауаз.
Имыргылац аӡәы ҩныкгьы ихыбуан.
Дыҟахын иара усгьы ауас.
Ихы цәыригарц дашьҭан иҟамхашаз,
Дҟалахьан шьҭа харантә дубартә.
Сызлаз еилазаарак салихын ахәаша,
Игәы каршәны даақәтәахит иҟәардә!..
Уабацо, мшәан, аколнхара уалырцар,
Иуҭахны уи уалазшәа гаӡа.
Иҟалоит шьоукгьы уи харымҵар,
Уара уҩагылан шахтак ахь уца.
2015

309

***
Сҟьалан абна сылахын,
Сшааиуаз сыҽӡаны,
Бырӷашьыл Миха дгылахын
Илахь еиқәҵаны.
Сгәаҭан, сизымбатәбараха,
Уабацо ҳәа дҵаауеит.
– Сцом, – сҳәахуеит скараха, –
Сцом, аха саауеит.
Џьара акы сызуаҳәар ҳәа,
Сара сахь дааскьахт.
Дшәоу нас уи сирҿыхар ҳәа,
Длыҵапҟагьы дцахт.
2015
***
Бзиа дышԥарбоз аԥсы!
Ирибамҭо ажәа,
Ицәажәон, ицәажәон...
Игылан ршәы рхьыссы.
Ажәҩан даларҵон цасшәа,
Иасны ирҳәон дызлашамыз.
Ирҳәон дыԥсыҵәҟьаргьы шамуаз,
Иԥсы злаҭарҵо рыԥшаазшәа.
Иржәит нас ҵәыцақәак хҭәалан,
Лафқәакгьы еибырҳәон иныҵак...
Аамҭа анын снапсыргәыҵа,
Изҩыргьы сҭахымызт жәеинраалак.
2015

310

***
Ҩызак дсыман, гәылак дсыман,
Ҭынхак дсыман – дааигәаӡан.
Срышьҭан. Срыхьӡон хыма-ԥсыма.
Зны сҟәышын, зны сгаӡан.
Сҩыза диԥшаан даҽа ҩызак,
Дышнеи-шнеиуаз днасҟәыԥсааит.
Сгәыла гәылас сиҭахымзаап,
Игәашә сылсны аҩныҟа сааит.
Сҭах иакәын сзықәгәыӷуаз, –
Ауаҩ гәыҭбаа ду Уахсиҭ.
Иԥсҭазаара ныхуа, иныхуа
Дшааиуаз, ҽнак, дажәны дыԥсит.
Сзаҵәӡахарц азыҳәа сима,
Сахьнанаго сеидру нас.
Аха быҟан, бара бсыман,
Бара, зегь сымазшәа сзырбаз.
2015
***
Аԥсцәеи абзацәеи еилдыргахуеит,
Иаҿуп рымч зқәымхаша уск.
Изхьынҳалаз аӡә дықәган дыргахуеит,
Ихоуп дыззынрыжьуа еиҳабыс.
Иеицхыраан убас ҽаӡә дышьҭырхуеит,
Уи ажәҩан даҵасуеит шьҭа.
Иаԥхьаҟа игылаз данырхуеит,
Ахаангьы ддыргылом рыгәҭа.
Аԥсцәеи абзацәеи еилдыргахуеит,
Џьабаа ду уи амшала избаз,

311

Аха саркьалбжьык аагахуеит,
Уи иагьарырҳашт убас,
Ирхашҭып изҿымзи изҿызи,
Иҟалоит харабӷьарагь ицар.
Аамҭа ахрақәа ирҿысит,
Ишәарҭоуп ишнеиуа ирыхьӡар.
Уацәшәаргьы уацәымшәаргьы иааиуа,
Узгашоуп усгьы узго.
Аамҭоуп зегьы-зегь ириааиуа,
Уи акоуп ԥси бзеи еилзырго.
2015
***
Бара бакәызма, дмыргәамҵуа,
Дахьцалакгьы ицыз?
Дхаҵа бзиан бара бхаҵа.
Анкьатәи сҩыза. Исцәыӡыз.
Ибымдыруеи, зегьы мҩасуеит,
Ицаӡоит инкылаӡ...
Уажәоуп сгәы ианасуа
Зны бахьивагылаз.
2015
***
Дгәаауеит: мшәан, дабатәи хаҵоу
Даауеитеи даахьаҵуа, иҽынкыло!
Илзышьҭымхуа аидара дшаҵоу
Дцоит лара лыԥшәма диаԥгылан.
2015
***
Исураҟаҵагәышьозеи аамҭа саиааины,
Аҭәеиԥш сышьҭагәышьоуп сырхны.

312

Исҭахын, дабаауго, сан рыцҳа дааины
Даатәар ара... скәыба аханы.
2015
АДГЬЫЛ СЫԤСЫ ЫҚӘХАН...
Сахьымнеиц, шԥарацәоу! Снеирашәа збахуан.
Аамҭагь алшарагь абаҟаз, хжьарамыз,
Сдәықәларгьы шьҭа сабацахуеи сахан,
Ҟәаџьақарроуп шьҭа иҟоу, саҭамыз.
Сызхәаԥшуа ажәҩан иалакнаҳами, хыхьӡа,
Ҩеишьа ахьыҟам, лабҿабамоу – ԥхыӡлагь.
Шәарҭа ыҟам, стәаз ара, егьсыхьӡом,
Иааиуа сацәшәаргьы, ицаз сназхәыцло.
Срызхәыцлап сахьаатәаз излымҵыз, излыҵыз,
Ишьҭасҵап, ишьҭысхып сышьҭахьҟа инсыжьыз.
Сахьҵәуар иснаҭои, иӡӡазааит иӡыз,
Снышьгьы амшын ихыӡлахьоу нышьыз.
Сара ара сыҟоуп, сшыжәбо, макьаназ,
Адунеи сақәлахарц сгәы иҭоушәа ахыда.
Ҭәак сырхуеит исыркызар маганак,
Ус сҳәаргьы, сацәыӡхьеит ақыҭа.
Сшацәыӡра сацәыӡхьеит. Уҿааухар усыцлан,
Ақалақьгьы сатәымхаӡеит сшааиуаз.
Уажәы-уажә саацәырҵлап, уажәы-уажәгьы сыӡлап
Урҭ сышрыбжьоу... Абарҭқәа сыриааиуа
Сышдәықәыз сзымцеит уаҳа сахьцашаз,
Сырхьымӡеит, иамуит, ибатәыз ибатәымыз.
Амч абаҟоу, алшара! Зегь башоуп!
Исцәынхаз шьҭа наҟ шәара ишәымаз.

313

Ажәҩан саҵаԥшуеит сгәы акы еиднарӷәӷәало,
Сныгәнысуа адгьыл сықәхацәан сықәуп.
Сыҽсырԥхоит ари амра ашәахәала,
Гәаныла адунеи зегь сахысрашәа сдәықәуп.
Срыцҳара – ҽа уаауп амҩақәа ирныло,
Анаара икыду, ашьхақәа ирхыҵуа.
Уаҵәтәи амш сара сакәым иаԥыло,
Снагәагәеит иара убригьы сназхәыцуа.
Снеилап ус, исықәҳауа сықәхуа,
Мап ацәыскыр сҭахуп зынӡа абжьаӡра.
Убри азы ауп, адгьыл сыԥсы ықәхан,
Сылаиоуп абра џьара ашьацра.
2015
***
Адунеи шааҳәыз анцәиныс,
Иахьакәымыз џьара ҳааит...
Зыгәра гацәаны дызцыз,
Ешьас дҟалҵан, дихнаҳәааит.
2015
СЫЗМЫШЬҬ УАЗ
Сызмышьҭуаз дбыргын. Ихы цахьазар акәхарын,
Иҽырҵәаҳәны даасҿагылеит симышьҭырц.
Иԥхыӡхарын ари, ма илакәхарын:
Иҳаҵкьаса илеиуан аҽны асырӡ.
Сахьцоз уара идыр, аха сцар акәын,
Уаҳа ԥсыхәа шсымамызгьы здырт.
Иҟасҵаран иҟаз ак ҟасҵар акәын,
Аха уаҳа умԥсит, ӡык сызмырт.

314

Аӡы арраҟны сабаҟахыз, сахьгылаз
Уа сынхеит – дыҟан сызмышьҭуаз.
Ирҟымҟымуа икын лабакгьы нкылан,
Хаҳәыкгьы шьҭԥааны исгәыдиҵарц дышьҭаст.
Дбыргын, аха дбырг мыждан ахаҵа,
Симышьҭыҵәҟьарц иақәикит, деихан.
Саргьы изуам, иара шьҭахьҟа дхьаҵуам,
Лабас иикыз сахәаԥшын – еихан.
Схы еиҟәырԥа сышьҭеиҵозаап аасгәахәит,
Анаԥш-ааԥшхагь сымам – сахьӡарым.
Шҿимҭуаз, ажәак иҳәан – сахәит,
Шьҭа сышьҭахьҟа сдәықәларгь сызцарым.
Ҳаидхалацәеит, игәасҭеит, ҳаидыԥсылон,
Сыҳәҳәап сҳәан, сыбжь џьаргьы имнаҩт.
Илаба-еихала дхысларц даҿын сыла,
Сыҵеицаларц далагеит зынӡа аҩ.
– Исумырбан, – иҳәеит ибжьы ҩҭиган насшәа, –
Усаԥысны, усаԥысӡан џьара уцо!..
Снаихәаԥшын уи иахьа дызбазшәа,
Сҿынасханда аасгәахәит скәараҵо.
Аха уи сара сакәхомызт, иаурымызт,
Садырсызшәа сгылан, сбаҟаха.
Сизгәамҭозу, – иблақәа аш рхымыз, –
Иҽыркьаҳә даасыдыӷәӷәалт саӷа.
Ичгьы леихьан аҿамҟәыџь, саҭамыз,
Иҿы ҭашәашәа, ицқәа каԥсахьан.
Ибон, ԥхьаҟа царҭа имаӡамызт,
Ԥхьаҟа иҟаз сара стәык дахыԥсаахьан.

315

Еидхалашьа ҳамамызт, еиԥырҵтәын,
Аамҭагашьак ҳамамызт шьҭа ас.
Аханатәгьы дыҟамызшәа дырӡтәын,
Аха усгьы дыҟан сызмышьҭуаз.
2015
***
Схәыцын, исылаԥсыз иага сылан!..
Сара зны сҳақьымхаргьы ауан.
Снеиуан ақәа сцәылан, асы сылан,
Сҟьалазшәа, схынҳәны саауан.
Сцон арантәи сықәҳа, сынкахәыцуа,
Уаҩытәыҩса имырдыруа схы иҭаз.
Амҩа сықәын џьара наҟ, сахьыӡуаз,
Сатәарымбар ахьрылшоз, сахьхадаз,
Аха истәу, истәым сҽахьазыскуаз,
Аԥсҭазаара сахьаҟьоз санҿаз.
Иԥысымкуаз ыҟан, зынгьы иԥыскуаз,
Сеиха-еигәо наарак санаҿаз.
Ирацәацәан еснагь сзыргәаҭеиуаз,
Стәар зымуаз, сгыларгьы зымуаз.
Скосмонавтхар ҟалон зны, сышнеиуаз,
Сыҟан ак амургьы, акы ауас.
Аха сакит Ажәа, сырҭаслымын,
Схы-сгәы иаст акырынтә, сарҳәацәеит.
Схы ахьсырхаз сангьы хьаас илыман,
Ҳауак сшалаз салаӡт, сылцәынҵәеит.
Ишпалҭахыз ҭынч абра сынхозар,
Сылбозар џьара лааигәа есымша.

316

Дхагахартә дыҟан дхагахозар:
Ахы иоужьны сақәтәан сара аԥша.
2015
***
Аԥсҭазаара даргаӡан (уара уанарҟәышуаз!),
Иажәымҭыҽха дгаӡаӡан.
Длаҟәцәеит, уаҳа дзылаҟәышам,
Дзымцеит уаҳа, дцан.
Дтәан игәаӷьгьы хыҽҽо,
Дааизымхәыцуа аӡәы;
Дтәан зегьы дырхыччо,
Инарылаҵо аҵәы.
2015
***
Адәы сықәуп сара акгьы саҿӡамшәа,
Адәы сықәуп исымаӡаҵәҟьамшәа утәы.
Акгьы саҿӡам... Сеилагоу сара, мшәан,
Зегьы сырҿу сахьықәхацәаз адәы?
2015
***
Аибашьра адәаҟнеиԥш,
Лхацәа зегь рхны,
Ргәы днықәсны, егьҟамлаӡазшәа,
Ҳгәашә даалагылеит
Дҿаԥха-ҿаччо ҽнак.
2015
***
Аԥсра сазхәыццәо салагеит, сыԥсышоу,
Иҟоу раасҭа срылоуп ицахьоу.
Сыԥсы сшьар иауазеи, иахьа мҽышоуп,
Аха акы иснаруам уи, ҵәык сахоуп.

317

Зны исаҳаз ажәа сгәы иҭахазаап,
Дсацәажәоит саԥхьа дтәоушәа быргк.
Саб иакәзаап, еиҭеиҳәарц иҭаххазаап
Имаҳаз, ма исхашҭыз, сых сырдыр.
Ишԥассиру аҳкәажәк лхымҩаԥгашьа,
Дысгәалашәом илеиԥшу даҽа аҳқәажәк.
Лыгәра шызгоз схыҵәҟьагь агәра згашам,
Дылахазшәа збоит арахь агәашә.
Лара дааиуам, сара уахь сызнеиӡом,
Амҩа сшықәугь, иамуит, снаӡаӡом.
Ус анакәха, сара сусқәа ҽеиӡам,
Ара сзынгылом усгьы, уахьгьы сцом.
Избалахуеит ҳабжьара цҳа хымшәа,
Иахьымаара ицазшәа ицаз лыбжьаӡ.
Избан, нас, урҭ сылаԥш назырхымшәо,
Сара ара санаатәогь сыԥсы сшьарц?
Исымакуа рҿаархеит исымактәымгьы,
Исывагылоуп сымҩахҟьар ҳәа ишәошәа.
Сара истәушәа сдырбалоит атәымгьы,
Ирҳәалоит лассы-ласс урҭ сыгәшәа.
Ражәа ажәоуп, ииашоуп, аха ихасҵом,
Сгәы арахәыцқәа ара ианырххацәоу.
Исыцрамскәа саԥхьа акгьы мҩасӡом,
Акы сзеиӷьуп урҭ, акы сзеицәоуп.
Сдәықәлоит урҭгьы егьырҭгьы срылагылан,
Ухаҵоуп, уҽыԥхьакгьы зымҩа утәа!
Сара ҵыԥх зны сҵыхәтәа саԥылон,
Аа, ҽа ааԥынрак сахьаԥылахыз сынтәа!
2015

318

***
Саргьы амш сшалаз сгәы саԥысшәа,
Слыцкәашошәа сшықәыз уаҟа хышк,
Иҟанаҵеит ҳныҳәа ныҳәамызшәа
Уи аныҳәа иалаҭәаз лабжышк.
2015
***
Дахьугалак дызлашаз ала дшан,
Дшыҟац дыҟан даагылазаргь... длахшан.
2015
СХЫ СГӘЫ АХШӘАНЫ
Зегь сгәы рыхшәеит, иҳәеит, дааҭгылан.
Зегь сгәы рыхшәеит, иҳәеит, убас,
Сзырԥылом, сызрыцныҟәом, уаҳа сылам,
Иаԥсоу ҳәа уаҩ дызбом абазк.
Ани ацәгьа иршоит са даазбазар,
Дшьыцны игәы кыдҩаахьеит ари.
Иҟалап аӡә дуашьазар, аӡә дуԥазар,
Аӡә уабхәа иакәзар ҟамлари.
Аӡәы дгәылоуп, аӡәы аҩыза ихьӡуп,
Даҳзычҳауам аӡә дҳарҭан еиҳабыс.
Исзааигәашәа избоз ихьыз ихьц ауп,
Анышә сеиҭарц дашьҭоуп саниаԥыс.
Ԥҳәыс хазынак слеиҽырбон иансааз,
Адәы сықәын усҟан амца скны.
Сшааиуаз ус... ижәдыруоу сызлызгәааз:
Даацәырҵит сҿаԥхьа... дхыркәыкәны.
Азхарамфа, аҽҳәа иҽҳәажьыз хаҵак,
Ӷьычырҭак дақәшәан, деилаԥсеит,

319

Изышьҭымхуа еидара хьанҭак даҵоуп,
Имал ду ицәыӡрашәа дыԥсуеит.
Дцеит шуҳәоз иаахынҳәлоз аусда,
Иҳалатәаз гәыԥҵәага дук, ҳҭынхак,
Дыҩхаззалан, аа, иахьа дызусҭоу:
Ихаҵкы кадыршәуам дахьцалак.
Маҵурашәа ак ирҭан, адунеи амаа
Идыркызшәа ибоу, ҳара даҳцәыӡт.
Уеилагоума, уи ҳбара даауама,
Дышрыбжьоугьы дыҩуа нхыҵ-аахыҵ,
Ҳаха имам, зынӡа ҳаха имам,
Анцәа дсумырбан, дыҟаз дахьагаз,
Аӡәы изы, ҽаӡәы изы ҳаԥсыма,
Ҳара ҳшубац ҳаҟоуп, дад, абас...
Аха сгәы рыхшәаӡеит, иазууеи,
Издыруаз, сызлиааз, сызлашәаз...
Иахь сыздыруам, адунеи зегь уыууеит,
Уи акәхап сара сшааиуаз сагьзыршәаз.
Изакәыҵәҟьоу уара идыр сызлаҳаз,
Сара слымҳа ак ҭаҩуам иашәаны.
Сгәы зыхшәаз сгәы аархымлеит уаҳа,
Сахьааиуа акәу схы сгәы ахшәаны.
2015
***
Исырҭазшәа иҟамыз ак хәыцны,
Избо лакәшьо, ахара сыԥшуеит.
Зыԥсрала аԥсра иаиааиз сицны
Санаацәырҵ – адунеи лашеит.

320

Иумаз, иҳәеит, уалаҭхаџь, уалаз,
Уаламӡын, амарџьа, иҳәеит, Ҳазшаз.
Уаналаӡгьы мышкызны, хьыӡла уалаӡ,
Уҟанаҵ ԥхьаҟа абзиа уазыԥшуаз.
Дгьыли жәҩани ҳамҭак еиԥш иуҭоуп,
Угәы ҭынчны, уԥсы ҭынчны урыбжьаз.
Урҭ акгьы иаԥсам, мап, уара уда,
Угәыҟаҵаган, ԥшахаан урыбжьас...
Исымазар сҭахуп зегьы рҿыцны,
Исзымдыруа шьҭа сызхьымӡо, сзыхьӡо,
Зыԥсрала аԥсра иаиааиз сицны
Иааиуа амш саԥыларц ауп сышцо.
2015
***
Мап ануҳәа – мапзароуп,
Ааи ануҳәа – ааизароуп.
Уара ануакәха – уакәзароуп,
Уаныҟоугь – ухы уаиааизароуп.
2015
ИСЗЫМҨЫЦ РОМАНК
Сзаԥырымҵуа садхалт, саргәаҟуа, самырцәо,
Сҩымҭақәа иреиӷьу, исзымҩыц романк.
Саамҭа цахьеит, сымч ақәхоу сыздырцәом,
Уи сара сабик иеиԥш исгәыҵак саауан.
Зегь аныцәаз саргылон, сангылаз сартәомызт,
Сцан-саан иара акәӡан схы иҭаз.
Зышьҭа схыз уажәы-уажә исцәыӡуан, избомызт,
Иҟан иҟьаҟьаӡа шәқәакгьы анатуаз.

321

Снарылалон усҟан, ирмарио сусқәа,
Сышьҭахьҟа инсыжьхьаз, исԥыларц иаауаз.
Сҿапхьа ииасуан убас еиԥшгьы хҭысқәак,
Сыҟамызт шьҭа урҭ рылҵра ауас.
Сыцәаргьы снықәҳан, иҽеимызт сыԥхыӡқәа,
Санхалон џьара амҩа ҵәык сахашәа.
Аҳауа иалоушәа сыҟан сыбӷьыцқәа,
Зегьы срыуашәа, зегьы сраӷашәа.
Саԥхьаҟа ишьҭоу, исԥеиԥшу сыздырцәом,
Зегь раԥхьагь сзыхьӡашаз сгәыҵак саауан...
Сзаԥырымҵуа садхалт, саргәаҟуа, самырцәо,
Сҩымҭақәа иреиӷьу, исзымҩыц романк.
2015
АШЫҚӘСҚӘА
Сшәырааԥсеит, сшәыркареит, уаҳа сылам,
Акызаҵәык исзыжәымуц – сшәымшьыц.
Сзыхҟьозеи, сгәы ндырхеит бааԥсыла,
Ӷашақә исызныҟәо, аӡәы дшьыц.
Исымаркыз арбан, уара? Истәыз.
Имҵазырсыз ирыхәом уи рацәак.
Схысуазар, зынгьы исоуеит хыстәыс,
Сыларыжьырц иашьҭан шьоук ҳәынҵәак.
Урҭ ашықәсқәа цар акәын, имцазшәа,
Сҳәыԥыӡыԥуа срылоуп, икаҭаха.
Исҿагылаз сҿагылоуп ҩаԥхьа цасшәа,
Иммақаруашәа имақаруа: «Уҭаха!»
Ус анакәха, џьара акы схароуп,
Суаҩыми, мап, хшла скәабам.

322

Изызҭахатәу, уара узы сҭахароуп,
Сара макьана иҟам рахь сарбам.
Сышықәсқәа срыҵалан сахьааиуа
Акы заҵәык исхьаау – шьҭа сҿахом.
Еибашьракаҿ еиԥш сышықәсқәа сыриааиуа,
Инасхго сдәықәуп... иагьсызхом.
2015
***
Сабаҟаху, ажәҩан салоуп,
Сама инеиуеит сгәы саԥыс.
Сыԥсаатәушәа, сҽааидыԥсало,
Саҿыз аԥырра, саҿыз.
Уҳәан-сҳәани ҟыба-ӡыбеи
Саарылҵын, цәгьа сласуп.
Снеиуеит аԥҭақәа сырхыԥраан,
Иац аасҭа сгәы разуп.
Ара идәықәӡам еинҟьа-еиныруа,
Инеиҿаҳан иеибарххом.
Ара иҟаҵәҟьоугьы уздыруам,
Аха акгьы уҭанархом.
Убла ихгылам иумбаша,
Иумаҳаша уаҳауам.
Уаргәаҭеиуам баша-машак,
Амаҷ-саҷгьы умҩа ркуам.
Лада уцама, ҩада уцама,
Иуҿахәмаруа исуеит аԥша.
Иудыркызшәа адунеи амаа,
Насыԥ умоуп уахьыԥшуа.

323

Акгьы сзалам – зегьы сзалоуп,
Аамҭа саццоит сгәырӷьаҵәа.
Уажәазыҳәан ажәҩан салоуп,
Сизааигәаны збоит Анцәа.
2015
АҼХЬЫНТӘАЛА
Аӷәра зкыз иаӷәра даахон,
Иҽхьынтәалаз даарманшәало.
Иажәа хаамыз, игәы дахәон.
Ихы ихаиршҭуан ашәала.
Ианнықәла, игәы хыҭхыҭуан
Ишагозгьы иажәа аԥша,
Аҽҟаза илымҳа дҭахәыҭхәыҭуан,
Аӡәы изиҳәон «алахша».
Дышҽыжәызгьы уа ак иршон,
Ихы ҭиҟьон аӷәра зкыз.
Лада, ҩада илаԥш иршәуан,
Иумырдыруа имаз хыс.
Ас умцан ҳәа, ас уца ҳәа
Ирбо иҿааихеит мҩақәак.
Дылбаарԥазар, ашацаҳәа
Иҿааихарын, аха аҭак
Имҭаӡакәа, дшиҽхьынтәалаз
Имҩа хара наигӡон.
Ицәыригон ҿыц игәалак,
Иалацәажәо ус ицон.
Аӷәра зкыз илаӡашаз,
Иламӡашаз иаҳауан.

324

Аха усгьы ицашьа ицашьан,
Зынгьы анаара даҿан.
Ишыҟаз иахьнеира инеиран
Даҽазныкгьы снархьыԥшит.
Иҟалазшәа збахт мҽеирак,
Сҩыҵхахеит, сааилашит.
Аӷәра зкыз џьаргьы дызбомызт,
Иҽхьынтәалаз сааирдыст.
Исзаатыз агәра згомызт:
Иара иакәын аӷәра зкыз!
2015
***
Ажәҩан ҳаҵаԥшуа аҵх ҳалагылоуп,
Еҵәа гәарҭак аҵаԥсоуп уи, урзыԥшлеи.
Еиҭаҳәашьа амам, иссируп зегьрыла,
Ухшыҩ арԥыруеит ҳазлоу адунеи.
Схәыцуеит: асҟатәи еҵәа ахькыду, –
Амц сызҳәом, аиаша сыздыруам, –
Усгьы џьара ԥсҭазаарак ыҟоуп,
Снаган уа сыҟахзар, шьыри!..
2015
***
Сызхушьааша акы ыҟамкәа, иҳәеит, суаҩыми.
Зегь ҳаинызҟьаз ауаҩымроуп. Ауаҩроуп
Сызлааз сара аранӡа сыԥсы сыман.
Сара схьаауп, сара сыхәшәуп, сгәырҩоуп.
Иҟамхаша соуп сара зны, санҟьало,
Исымпыҵҟьо уанархаго ианакәым.
Адгьыл сықәу џьыршьоит – ажәҩан салоуп.
Инсыжьыз ныжьуп, акгьы схым, исгәым.

325

Ирбазар акәхап уаҳа акгьы сырмыхәо,
Сахьаныз санырхит – сырҵәаӷәеит,
Аха иқәхар ирымамкәа сыда ԥсыхәа,
Сызхушьаауа шыҟоугьы, схынҳәуеит.
2015
***
Сҟәыбаса, иҳәеит, слымҵаԥсан, даасылган.
Дагьҩыҵхахеит – убасҵәҟьа дшәазу.
Ҽакалаӡа анаҩс лаамҭа лхылгон,
Мыткәмазу илҳәоз уи, ашәазу?
2015
***
Сҿыхар сыбзасып, самысыр –
Сҿыхаран сыҟаӡам шьҭа!
2015
***
– Сааит агәаҩа сҭысны,
Сықәсны сааит ацәҳәыра.
Саман акы сырдысны,
Исыхьызгьы сыздыруам.
Исыхьынгьы исмыхьыз
Арбан сара амҩан!
Зны исхашҭит сыхьыӡ,
Исгәаласыршәар амуа.
Саауан скасы схыхны,
Сыҽрылаҳәан маҭәажәқәак,
Сшамаз акы схыхны,
Даҽакы саражәуа.
Сызгыломызт санкаҳа,
Срызмыртәеит сангыла.

326

Бзыниаз уҳәоу уаҳа?
Еиҭазҳәода хкы-хкыла!
Ҳзеиқәымшәо ҳаивысма,
Иарбан уара иџьоушьо?!
Сышцаз еиԥш сзаарызма?
Иҟоуп, уара, исџьоушьо.
Исылыршьааз сылшьаан.
Шьҭазы иазхазар?
Иарбан уаҳа исылшоз,
Сышуаҩыз сынхазар!
2015
***
– Уца, – лҳәон зныжьшьа сымамыз.
– Уца, – лҳәон даазқәылаз, – уца!..
Сыкнаҳан – стәамызт, сгыламызт.
– Сабацо? – сҵаауан сҽыргаӡа.
– Иахуҭаху. Уахьынтәааз. Усԥырҵи... –
Сыԥсы ҭыхуа, илҳәац лҳәон.
Убасҟан егьигьы даацәырҵит.
Ҿымҭкәа уи дгылан... дыҳәҳәон.
Илбон: са сзы дхарагәышьан,
Иаҳзеилаз аҳтахьан ԥшак.
«Умцан, суҳәоит, снумыжьын», –
Илныԥша абриоуп сахьыԥшуа.
Ара сара нхашьа сымамызт.
Ацҳа иҳазхыз ҭабгахьан.
Сыкнаҳан – стәамызт, сгыламызт.
Сыҷкәынмыз, арахь сышлахьан.
2015

327

***
Сахәаҽыр шауаз сзымдрит
Ари аӡиас сыраанӡа.
Бзиа сшыҟаз сзымдырит
Бзиа сшыҟаз здыраанӡа.
2015
***
Исгәаларшәо адәы сшықәыз зны сгәаҭеиуа,
Сышьҭахь иҟаз шьҭалеит саԥхьа... инышәха.
Ус, зны исыҵаз амца анааибаклак, сышнеиуа,
Сымҩа снаныԥсаларашәа збоит сыццышәха.
2015
***
Сызлаиаз сыздыруам аранӡа,
Зны лгәы сықәӡыҭхьан ԥҳәыск.
2015
АԤСҬАЗААРАХЬ
Иахьа аԥсҭазаара сгәы аҳәом,
Сыԥсыргьы сҭахыхым зынӡа...
Ишыҟоу исырба, исаҳәа,
Џьара сырҟәыш, сыргаӡа.
Сылаԥш кыдуп аҩныҟа,
Итәар ҳәа сшәозаргьы сшьа,
Сырхынҳә арахь, зегь ахьыҟоу,
Саарԥхашьа, уҭахызаргьы сжьа.
2015
***
Ушәаԥырҳаԥуа ушԥақәхеи адәы!
Сухәаԥшуа сҿаасхап... Атәы!

328

Џьаргьы избом уара утәык.
Иумамкәа угылоуп ҳәатәык.
Ассир: уцом, уагьаауам.
Угәыӷуам – џьаргьы иузауам.
Уааи, – зегь сымчым, гаӡа, –
Игәаӷьы, исҿырга апҟаца.
Исхароу схы иҭарԥаны,
Исхароу цқьа исырбаны,
Зны исыхҭынҟьа хаҵаҵас.
Аԥсҭазаара мацоуп, ҳаицасп.
Иаҵахаз даҵахеит ус...
Иуқәшәаргьы уздыруам атуз.
Иулԥсаа-улԥсаауа удак,
Умгылан, зны иуоуроуп аҭак
Зҭак ҟаҵатәу, умшәаргьы ушәаргь.
Уҿааха уааҵыҵны уҳаргь.
Уааи, – зегь сымчым, гаӡа, –
Игәаӷьы, исҿырга апҟаца.
2015
***
Иԥсран иҟоу даадыруашәа ҳаҟоуп,
Ԥсра зқәымҳәагьы зны ҳазхәаԥшуа.
Аамҭа ықәҳашт аҩыџьагьы рҟәаҟәа,
Деилкаам иаҳцәагашагь аԥша.
2015
***
Дрылоуп уи хаҵа дымцацшәа,
Лхы раҳан, дылмыхәо уаҩы,

329

Машәырк лымгацшәа – дымцаацшәа,
Уқәнамыргыло лыфҩы...
2015
***
Сышықәсқәа срылсны саауан,
Исԥылаз рацәак акгьы ҿыцым.
Зхы здыруаз аԥсыуак дызбан,
Дахьызгара сзымдыруа сицын.
2015
***
Ижәны иҟамыз, мчыла
Инеихан, инеины еиҭаиахт.
Лак иарбзон ирхагылан,
Иԥҵәон амра акьатеиах.
2015
***
Сышҿоу саунхахуа, саргьы суаҩыми,
Сажәышт, неихыркәа сымамкәа сажәышт.
Арахь, изыҩран иҟаз зегь ҩымеи,
Исҳәарц исҭахыз ҳәам – сеихашәышт.
Аха аамҭа сымахми уанӡа,
Сцалап, сымҩа саныз сеиханы.
Ӡык сыхнамҵар, ма саламҳар амца,
Ашәшьыраҿ сыхәмарлап саргьы схәыҷханы.
2015
***
Дхагахазшәа адәы дықәын.
Лышьҭа дхыланы даауан.
Бзиа дбацәаны... дидықын,
Ауыха рҽеиларԥсны ишьҭан.
2015

330

***
Исцәызгозеи, иҟоу ыҟоуп,
Иҟам сашьҭоуп сыҽкынҵа.
2015
***
Илыргылаз зегь лара илзыртәарымызт,
Иҩаҩаӡа, иахьлыргылаз ус игылан.
2015
***
– Дыҟоуп шысҳәоз ааԥын дааиран,
Аԥхын дааип ҳәа сышгәыӷуаз.
Аӡынраха, игазшәа аиааира,
Даакылст, аха акгьы дсыхәом.
Ахьҭа сакуеит, даҽак акәым,
Мҿы еидарак изааидкылом.
Сааӷьаҵәыӷьаҵәын, уи ддагәоу.
Дтәоуп дахьтәац, дагьыҩагылом.
Изыхьхьада сара исыхьыз,
Дҩагыларгьы дсықәымҳанда.
Иааигәаламшәо уаҳа сыхьыӡ,
Иҽадкылан дгылоуп ҳаанда.
Дзыргәааз сеидроу, рыцҳа,
Иҭаҷкәымгьы ааираҵәахт.
Дықәыргазшәа дҭажьны акәыцҳа,
Зҿаазхаз сык дысцәаҵәахт.
Дыҟоуп шысҳәоз ааԥын дааиран.
2015
***
Инасаҩсны иааҭгылан, рыхқәа неидкылан,
Исышьклаԥшуеит сыбла иамбо ҳәсақәак.

331

Исгәалашәоит, анкьа зны урҭ аӡә дысгәылан,
Лҳаргь ааиҵылхуан сыцәхаларгьы қәак.
Чаракаҿ сымаҵ луазшәагьы збахуеит
Гагоушәа саԥхьа иниасуа ԥҳәыск.
Лышьҭа схылар – дахьымаара дцахуеит,
Дхынҳәуазаргь баша сыԥшыз.
Иаауан, ицон зынӡа сыззыԥшымыз,
Амш иалаӡуан, аҵх исцәагон.
Амҩа сахьықәыз амра схашымыз,
Ажәҩан икыдыз еҵәак агәра згон.
Исмоуит исаҩсны инеиуаз азхьаԥшха,
Иага иласызаргьы, уи иахьӡатәын.
Агара сгаразшәа макьана сара, аԥшқа,
Наҟ-наҟгьы исмыхәоз ԥхыӡ хаак сатәын.
2015
***
Саргьы исыԥхьон аџьныш ицыз,
Ашәқәа сзаадыртуан ҳаԥык.
Саргьы срышьҭаларцу иӡыз?
Дысзылыԥхандаз еиҳабык, –
Зегь зымчу исиааиуа ириааиуа...
Дҟамлагәышьеит ус аӡәгьы.
Сықәыргарц ишааиц иааиуан,
Исдыркуан ус-ус аҵәгьы.
Аха, адгьылаҿ даныӡгьы,
Дыҟан ажәҩанаҿ сынцәа.
Сахаанхеит сара аҿыцгьы,
Сҿазҳәоз сшахоз ианыԥҵәа.

332

Сахьцо сзымдыруашәа сгылан,
Схы шьҭыхшәа, сгәы ҭҟьашәа.
Саргьы салиааит иҟам тәылак,
Сагахьеит саргьы агәыԥжәа.
Измам арбан, сҳәахуан, ԥсыхәа, –
Уеизгьы-уеизгьы исыхьша смыхьц, –
Сӡышон, аха изымжәит ӡыхәашьк,
Саниаанӡа ҳәа снеиуан ӡыхьк.
2015
***
Иҟам аӡәы сиацәажәоит иац аахыс.
Иаҳзеибымҳәо игәы ԥнаҵәоу сыздыруам,
Длаԥшҵашәароушәа дныҵабалоит, ак иаахаз
Ааџьысшьало ибжьы аагалоит, дуазыруа.
Дааилоит, дцалоит уи абас лассы-ласс,
Ибахуоу цәажәарала сгәы ирдазшәа,
Ҽа ҳәатәқәакгьы сыманы сышгылаз
Деиҭаҵабахт, дааирашәа нас-насшәа.
Дцеит шысҳәо, иҿааихоит длахҿыхӡа,
Ма, зны-зынла, илахь еиқәҵацәо.
Иаргьы саргьы иҳабжьоу ак ныхӡам,
Ҳнаҵалахуеит уи аԥхӡы ҳхьыҵәҵәо.
«Иусҭар, иузгарым ухала», – иҳәахуеит,
Уԥсы ааиҭак ҳәа сыдиҵоит дышнеиуа.
Дызгәо сагәоит, дызхо арахь сахоит,
Зегь ирцәаашьо, наҟ ирԥырцуа среиуам.
Ус сеилыркаауазҭгьы исывагылоу!
Ак ааҭалом рлымҳа, рыҽдырдагәоу.
Сышрыцугьы, сҟьалан бнакы сылоуп,
Даргьы саргьы ҳазлашаҵәҟьоу лакәуп.

333

Иаԥсышәоушәа иҟоуп ҳазлацәажәо,
Аха иҟамлеит уаҳа еилибакаашьак.
Исҿырԥаалоит исҳәаанӡагь сажәа,
Иаацәырыргоит насшәа зегьы рҩашьан.
Исымамзаап ицахьоу рыда ԥсыхәа,
Изырбазеи урҭ шцара ицаӡазшәа.
Издыруеит, издыр, урҭ сара изласыхәо,
Убри азоуп сагьзыҟам исыцәцазшәа.
Аӷаџҳәа дцәажәо аҽҳәа дыҽҳәатәами,
Даныҟазгьы, зны, ирызгәамҭоз хаҵак.
Иҿахәы иҿыхны сааиуеит, иара итәами
Иршо иназго, инышьҭасҵар – сабацо?
Сабацо, мшәан, иҟаз ыҟамызшәа,
Ӡык инаҭан, мҩакы снангылар?!
Убри акәхоит сара сыхәдагь хызжәо,
Сыҵарбганы сықәзырхо зегьрыла...
Иҟам аӡәы сиацәажәоит иац аахыс,
Иҟам шьоукы срылоуп сынкахәыцуа.
Сазгарым ҳәа сыҟоуп сара исаахо,
Анцәа идырааит шаҟа шықәсагь схыҵуа.
2015
***
Аԥсҭазаара иҭахын уи сара сеиҳагь,
Даҿынҵәаауан са сеиҳагь – дазгәышьуан,
Данаарывагылаз зны ԥхьаҟа шәнеи ҳәа,
Ицәа иалашәангьы дыҟамыз – дыршьуан.
Дзалҵуамызт дызлашәаз ари амца,
Игәыӷра ацәашь еиԥш икьаҭалон, иакуан.
Аха днаскьон усгьы уи дымгәамҵуа,
Ижәҩахыр здыз иҩызагь дыгәраган.

334

Иҽаларԥсны Гәыма анаара даҿаршәын,
Иԥсы иман дырын Гәымсҭа.
Ишасыц, иасуан иҳаны аԥша аршәаа,
Ақәа кыдхаҽа аҿаанахон еиҭа.
Алҩа ахаҳан ааигәа Аҟәа шьҭамыз,
Дынҭалашан уи агәашә иахьа, уаҵәы.
Иаԥхьаҟа зегь ыҟан. Дыҟаӡамызт
Иара изалхыз, дыззыԥшыз аӡәы.
Уи лгәынқьбжьы адгьыл ду ианымӡалт,
Идунеи ааҳәны аҽнышьыбжьон ианҭал.
Шьҭа днаӡар шԥеиҭахыз аҩнынӡа,
Иҭарцәны рҿанаарха Дал, Ҵабал.
Аԥсы еивнаго иқалақь данналаԥш,
Анапқәа рхаха иԥыларц ианаауаз,
Знык Абжьаҟа шыҟоу ианыбжьала,
Аҩны дыҟан, акрыбжьазма нас,
Аха ахыкәалаа араҟа изыԥшымыз,
Акәаԥ зыргылаз – уи акәын дызгарыз.
Анаҩстәи амш иара изыҳәа имшымызт,
Иџыџӡа зегь аангылеит уи нахыс.
Ажәҩан бганы иааиуан, иагьихаҳаит.
Ижәҩан акәын – инаҵеикт ижәҩахыр.
Ажәак аҳәаха имаӡеит иара уаҳа.
Ҽа дунеик датәын – аӡиас дырт.
Бжьқәак аагон, шәнеила, ԥхьаҟа шәнеи ҳәа.
Ақәа хқәахьан. Излагылаз шьан...
Аԥсҭазаара иҭахын уи сара сеиҳагь,
Даҿынҵәаауан са сеиҳагь – дазгәышьуан.
2015

335

СГӘЫЛА ИАХЬ
Усгәылазар – усгәылаз,
Усҩызазар – усҩызаз.
Уҟаз, сааигәа угылаз,
Уааидтәала сысас.
Иҟаз сара исхароу,
Ҳаинышәароуп ҳаисыргьы.
Сгәылоуп – суҭаххароуп,
Снаскьоугароуп сыԥсыргьы.
2015
***
Иҟаз ыҟан – иҟаз ыҟам.
Бшьамхы бҽабыргеит аҩныҟа.
Бхы сҭанеи, бгәы сҭанеи,
Сышԥабхашҭи... бчамадан еиԥш!
2015
***
Сахьжу ҳәа
Нышәынҭрак днеин дахагылан.
2015
***
Инна лцәаҳәақәак сырхьынҳалан.
Схы схашҭшәа сықәҳа сшаауаз,
Сџыхӡа сааргылеит жәеинраалак,
Уи мцахагьы иаасыцраст.
Иузхымго хьаа цәгьақәак срылан,
Сашьуан иснырыз гәырҩак.
Сыззыԥшымыз ԥсҭыхгақәак сԥылон,
Исымамызт уаҳагьы мҩак.

336

Ирԥылатәын иааиуаз, ижәылоз,
Иаҳзеиԥшыз, ҳхы зыцәгатәыз.
Амшқәа анҭалаҳаз шәыла,
Хыдарак урҭ анатәыз,
Ажәҩан иалышәшәоз сызма,
Шьҭыбжьызу, макьана ирмаҳац,
Сышԥсра зныкгьы сыԥсызма,
Сызхыз цәаҳәақәак аныбжьаӡ,
Сымч сылӡаан саҵаԥшуан ажәҩан,
Ҵәақәоушәа иҿышәшәон еҵәақәак.
Ԥсыс исхан сара Ажәа,
Ажәа, иҟазҵоз зегьы рҭак.
Даҽа дунеи дуӡӡак ҳалан,
Ҳнеихьӡан иаргьы саргьы нас...
Инна лцәаҳәақәак сырхьынҳалан,
Схы схашҭшәа сықәҳа сшаауаз.
2015
АЦӘАШЬЫ БЫЛӠААНӠА
Иасыркын, садтәалоуп сылаԥш ахымшәо,
Ибылуеит, крааҵуеит, иакуа иххаӡа.
Адунеиажә салаԥшуеит рацәакгьы сҭахымшәа,
Аха акы сахьынҳалт, сахьыгӡа,
Исырба уи исзалаз, исцәыӡуа,
Еиларгьежьуа иаман инеиуа аԥша;
Исырба иҟамгьы иҟоугьы рҿыцуа,
Урҭ уара уахь сҩарго, Ҳазшаз.
Сҿаԥхьа иаагылоит исцәыҵшәахоу сылаԥш,
Ԥсы рхаӡамшәа наҟ аамҭа иагаз.

337

Урҭ исылырхӡарц ишаашьҭоугьы исылаз,
Исыхәом шысҳәо, иаасоуеит ҵыргәас.
Сҭаҳаран сыҟан саԥхьаҟа тышак,
Исцәыцәаран сыҟан сышнеиуаз сцәашьы,
Аха џьаҳаным агәашә дуқәа аатышам,
Ишгалацгьы игалароуп, аасгәахәуеит, сыбжьы.
Саауеит цәаҳәақәак зны исоун маакырас,
Ажәа сахьчан – сыԥсы ҭанаҵан.
Амҩа сызну сахьагаша сыздыруам,
Ибылуеит ацәашьы – иакуп иххаӡа.
2015
***
Сара сбылны санца ашьҭахь,
Сара сӡыҭны санца ашьҭахь,
Шәҿаашәхахт арахь шәара, сашҭахь,
Иҟаз шыҟаз зны ишәхашҭуа,
Иаашәгәаларшәало, ишәызхамҵо, –
Ижәар агәра шәзымго,
Сыргылан уи сеиҭажәҵо,
Ак сымакуа, ак сымдо...
Анцәа идырп шәахьцаша,
Нас шәхынҳәны шәахьааша.
Шәара ижәбап шәзыхьӡаша,
Шәызхьымӡаша – шәа шәиашагь.
Шәшеилагьежьуа сыӡып,
Сыӡӡап сыҟамызшәа.
Ари ҳдунеи шәырҿыцып.
Шәнеилап шәгәы шәаԥысшәа,

338

Ҳазшаз, зегьы здыруа,
Иҭаххар ус насшәа...
Стәоуп сылабжыш цырцыруа,
Сымҩамсрашәа, сымҩасшәа.
2015
АМҨА ИҚӘУ АҬАКАРХА
Уаҩ дықәыршәым сгәахәуеит арха.
Ишьҭоуп адгьыл ааԥсаха.
Сызмыртәозеи аҭакарха, –
Сабадәықәлеи уажә сеиха?
Изсаҳазеи иааҩуа мыткәман,
Изсыхьӡозеи уи ҳәҳәабжьны?
Амҩа сықәуп сыԥсылмыткуа,
Акгьы самахуп сышьны.
Уи закәызеи, исышьклаҳазу,
Сзыцәцаз аума сҽыхәжәаны?
Иԥсҭыхгаҵәҟьоу смаҳазу,
Сааҭгылоит ус сшәаны.
Сааԥшыхуеит слымҳа кыдҵан,
Схы иҭыкәкәоу исаҳахьаз,
Исҳәоит: сара хара сыдӡам,
Исыдкылоуп ауп, аф аст.
Уи уаргьы иумдыруеи, Маџьга,
Аха ақәҿуҭуам зынӡа.
Аԥсҭазаара – агәырмаҷга –
Алахәмаруеит слахьынҵа.
Иҟалап сышнеиуа сархәар,
Иаасҿагылар исаӷаха...

339

Сызмыртәозеи аҭакарха, –
Сабадәықәлеи уажә сеиха?
2015
ШЬЫБЖЬЫШЬҬАХЬК
Сара саныргалак арантәи, шьыбжьышьҭахьк,
Ашҭа иқәкәашо иаақәлап аԥша.
Ианӡамызшәа ара џьара сышьҭа,
Инархалап ҽа цәак сыззыԥшуа.
Сыхьӡ зны ирхымызшәа ирхырхып
Изтәыз, цәгьа изнаалоз – изхыз.
Сгәашә иҭалоз иҿамызшәа иҿырхып,
Уаҩ дааирым арахь уи нахыс.
Ара иҟан схы-сыԥсы назыхҭнысҵаз, –
Ахьҭа иакыр ҳәа сшәозшәа иҭаҳәҳәан.
Анбан еиԥш аԥсҭазаараҿ, исҵаз
Сыман сымцеит – уи цәырган, иҳәан.
Ара инхоит сыдгьыл иснаҭаз,
Ауаа сахьрылаз суаҩны сызлаауаз.
Ак шыҟақәаз здыруан аԥсрадагь,
Саԥхьаҟа ахаҳә леиргь анауаз.
Анцәа дсыман – сизыразын, сицын,
Уи иоуп аранӡа сааира зыџьшоу.
Аҵыхәтәантәи сымҩа сымоуп, иҿыцуп.
Санызго дмаалықьзар акәхап – дыԥшьоуп.
2015
ИҞАШӘА, ИҞАМШӘА ИҞАЗ
Сыҟан срызгәамҭо, сыбжьаӡшәа,
Сцаргьы сааргьы ауашәа.

340

Абри адгьыл иахьада исымбацшәа,
Сгылоуп, стәоуп сшанхашәа.
Сахьынтәааз сзымдыруа, стәымшәа
Сынҭыҵыр, иабыкәу сахьцо,
Сызлаз адунеигьы сатәымшәа
Сналыгәгәо наҟ, сгаӡаӡоу?
Иҟази иҟоуи уаҳа
Еиԥшьышьа рымамшәа збоу,
Анаҟа, агәашәаҿ, сцәаҳан
Сахьырбо џьара сахарԥоуп.
Аҿаанахар арахь исыцрыхо,
Сҽасҭаргьы амурыз ԥшак.
Сықәхеит исхароушәа аныха,
Шәарҭак збоит сахьыԥшлак.
Шаҟантә иааҳәхьоузеи, иааҳәыма
Ари ҳдунеи даҽазнык?
Аԥсҭазаара ахьӡын исымаз
Илыгымшәа идәықәыз алыг.
2015
***
Срыбжьагылоуп иааизи ицази.
Исыҵыҩрны илеиуеит асырӡ.
Ицаз даҽазныкгьы сацрасит,
Иахьымаара, наҟ, исмышьҭырц.
Мчы амоуп иааиз, аҽархагоит,
Араҟа иаԥшаауеит ҭыԥк.
Сахәаԥшын, уи гәазырҳагоуп,
Иашьҭоуп, иагьамоуп насыԥ.

341

Иахьоуп зегь аныҟоу араҟа,
Ианеиқәшәоу, ианеиқәшәам иахьоуп.
Сзаатәеи, нас, акгьы самыргәаҟуа,
Сыҟоушәа збахуа сцахьоу?!
2015
***
Саамҭа шәымҭақәак сзацҵоуп,
Сшашьҭоу уигьы насцәыӡӡар?..
Аԥсҭазаара кьаҿуп, икьаҿӡоуп,
Иҟамкәа иҟоушәа ихәыцзар?
2015
***
Адгьыл дықәмыҳәҳәо днеиуеит,
Ажәҩан даҵакьысуашәа.
2015
***
Сара сымиит, сагьымԥсит. Ахаангьы
Сыҟамызт ари адгьыл аҟны, уазхәыц.
Са исмыргылеит ҩынгьы, гәарагь, хангьы,
Цәаҳәа заҵәыкгьы анысымҵеит абӷьыц.
Сзахәаԥшри ус ҟалашьа змамыз
Акы акәны – ус ҟаларгьы ауан.
Сеиԥш зеиԥшыз гаӡак дирын, саҭамыз,
Ҽа хьӡык иман иӡбахә шәаҳауан.
Сара сатәны, сатәымкәа адунеиажә
Ажәҩан салакнаҳан санынха,
Еҵәак еиԥш уа џьара скәеикәеиуа
Саацәырҵызҭгьы иԥшымкәа хәылбыҽхак,
Дгьыл ҽацәк сахьынҳаларын, ивуазар,
Ԥсы схамкәа, исхоушәа збаларын.

342

Саарын сара арахь, сзаауазар,
Иамуазар – сахьымаара сцарын.
Сцарын абригьы сгәаларшәо: ахаангьы
Сыҟамызт ари адгьыл аҟны, уазхәыц.
Са исмыргылеит ҩынгьы, гәарагь, хангьы,
Цәаҳәа заҵәыкгьы анысымҵеит абӷьыц.
2015
***
Гәаҩак сҭарыжьын, иеибарччо исхагылан,
Рыцқәа хырџьаџьа, избон, ҿаасҭақәак.
Хыхь ак сыхон, ҽакы сыннакылон,
Ишуан ахыухыуҳәагьы лак.
Ала! Уи сара сла акәын, издырит.
Иласбан – снапала зны исааӡахьан.
Иаргьы садыру... Сааихеит, саауазырит.
Исхагылаз цәҳауан, зны иаӷьуан.
Ҩаԥхьа ччараха ирысуан урҭ насшәа,
Рыцқәа хырџьаџьа изҿыз ҿаасҭаран.
Дара реиԥш, саргьы сеилагазшәа,
Агәаҩа иҭарыжьаз сызҿызгьы ччаран.
Иарырҳаит урҭ сыччабжь, уа иааикәагылоу,
Краамҭа рҟытыбжь мго иӡырҩуан.
Ицаргьы иудыруеи, сгәахәит, инкылаӡ,
Аха даацәырҵит, хыхь, аӡә дыцәҳан.
Сла нарылалт убасҟан иаапкызшәа, –
Сгәы иснаҭеит, – бааԥсылагь саршәеит.
Избеит, абжьы анааиқәнак, иршьызшәа,
Ишыԥжәарыз сгәы ҽазныкгьы иԥжәеит.

343

Настәи ԥхыӡмызт, иаргаман,
Сацәшәар сҭахымызт акы.
Салцырц саҿын сара драмак, –
Сҭыҵуан сызҭаҳаз жракы.
2015
***
Шәеиха, Аԥсны аҵеицәа, шәеиха ҳәа
Итәаз иоуп қьаф уа Москва амцан,
Дзынҟьаз-дзынԥаз ҳәа ак неиҭаҳәо,
Ара иҳалатәоу иааины иахьанӡагь.
«Аԥсра абла сҭаԥшуан, аха усгьы
Гәаныла сахьыҟаз ара акәын,
Срыцын сара абџьар зкызгьы», –
Иҳәахуеит... Ҳтәоуп ҳҽырдагәан.
Иххаӡа иакуп ахәышҭаара амца,
Иҳаҳауа иҳаҳац ауп, илакәми.
Ҳҿымҭра иуанаҳәо маҷӡам,
Иаҳҭа, иаҳамҭа аҭак уи.
2015
***
Бара быда сыбла уаҳа уаҩ дамбо,
Аҳәса хазынақәа срылс санаауаз,
Избон ахаангьы сӡыхь цқьақәа ҭамбо,
Иамуашәа иҟаз зегьы-зегь ауас.
Исҿахәмаруа саауан сара аԥшалас,
Амра шамшамуа, игәыбзыӷӡа исхаԥхон.
Сааскьон сара арахь лакә ссирӡак сшалаз,
Адунеи ду сгәаԥхон – схы сгәаԥхон.
Саниомызт, иҟамызт гәымхарак иажәлан,
Амҵәыжәҩақәа соузшәа збахуан – сласын.

344

Сагалон, ӡхыҵрак еиԥш, сынасыԥ сыжәлан.
Иҟьаҟьаӡа ашәқәа аартын сара сзын.
Бара быда уаҳа сыбла уаҩ дамбо,
Сымшқәа сышьҭахьҟа иныжьуа сшаауаз,
Иарбан ԥшоу, бара, сынасыԥ самԥаан,
Исыҵас, сеикәаргьежь, сықәган сызгаз?!
Иамчӡаз – мышкала сдунеи аанарҳәызар,
Ибатәымыз снарбазар, ирӡны ибатәыз!
Аԥхынха,сышнеиуаз, ба быда слаҳәызар,
Сахәазаргьы амҩан хыдарак тәыс,
Еилыргашьа рымоума, сҵаауеит, еилыргашьа,
Ҳаззыԥшымыз,иаҳзааз – ҳазлашәаз?!
Иоуран иҟамшәа ахаангьы еихыккашьа,
Сааҵахеит ажәҩан – санҿыхаз, саншәаз.
Аҟәара сеиҵасуа, сгылоуп слаҳәызшәа,
Сзалымҵуа, салҵуа иааины исхаԥаз.
Исзырбазеи сдунеи зегь ааҳәызшәа,
Ассир, баргьы бара бакәӡамкәа абас?!
2015
***
Иҵӡозеи уи аахыс! Арантәи уԥшыргьы,
Уахьынтә уааԥшыргьы – амитә бжьаӡоуп.
Уааиқәтәагәышьоит зны уааилашыргьы.
Узырқәарқәашьеило закәуишь? Лахьынҵоуп...
Ашҭа сыҭҟьон сара, сгылар, иаразнак,
Агәараҳәа сышьҭахьҟа иныдҳалон ҳгәашә.
Ԥшак сымҵанарсын, саангыларгьы ауазма,
Сахьагоз зегьыҵәҟьа сызшәаҳәом санажә!

345

Иабыкәу сахьамгоз усгьы сзырхагоз
Схәыҷра мҵәыжәҩа лас, арантәи, аҩнынтә.
Акгьы иснамҭошәа збахуан ԥырхага,
Сышнеиуазгьы, Кәыдры еиԥш, «сеилаҩынт».
Сцон анырра, аарра сгәы ахымшәо
Исыҵас, саршәуан, аҵәаҟьеиԥш, Кәыдры.
Аха зныкгьы исымбеит саҭахымшәа,
Уԥры, аҳәон уи, са сышҟа уԥры.
Амҵәыжәҩақәа сыман усгьы, схәыҷымыз,
Ажәҩан салан, сеиԥшхашәа аԥсаатә.
Ах, закә насыԥыз усҟан исымаз,
Уахь сагеит, аха аҩныҟагьы саап.
Саап арахь ҳгәарабжьара сыбжьалан,
Исԥыло сдыргәырӷьо, сахьырбо илашо.
Сааԥсами, сахьааиз сагьаатәашан ԥшьаала,
Аха ахәыҷра акалашәа ишоуп:
Исуҭар – ампыл мҵасырсып уажәыҵәҟьа,
Хәыҷ гәарҭак санрылҟьа, амбахь сеихап.
Арантәигь избар сҭахым аӡәгьы шәыцәгьа,
Ара ааныжьны, шьҭа уахь сҭаххап...
Иҵӡозеи уи аахыс! Иҵӡозеи, иҵӡозеи!
Сабаҟоу саргьы – сиаст, сышлеит.
Аха сахьцац сышьҭыууаан сызцозеи:
Ҳгәарабжьара сыбжьоуп, сыбжьахеит!
2015
***
Саргьы араҟа харак сыдцәоу,
Иаасҿагылан – сарҳәацәоит...
Уахантәарак ақәа кыдҵәоит,
Сзықәгәыӷқәозгьы аасцәынҵәоит.

346

Иҟам ыҟам, иҟоу лакәхоит, –
Адунеи ҽазнык иааҳәуеит.
Сабадәықәлах, ацаҟь садхоит,
Исхылаԥшуагь аӡә дыҳәҳәеит:
Ибазаап ишсымам ҩеишьа,
Шьҭа схьамҵыр – сышҭахо.
Сарах, ҩаԥхьа сҽырҽеишәа,
Ацаҟь садтәалоуп сеихо.
Исылшагәышьом, уара, уаҳа,
Хаҳәыкгьы ацаҟьа ианԥеит.
Скәалкәало срыбжьакнаҳауп
Абра сыԥхыӡи слабҿабеи.
2015
***
Абар ааԥынра гәырӷьахә ахьааиз,
Ааԥынра ахьааиз, аӡынра цан.
Иахьа амра ашәахәа хаауп исиааиз,
Уи сыцәтәалоуп, ари амшгьы сахьӡан.
Ишԥакеикеиуеи ажәҩан гәы асаркьеиԥш,
Иҟьалангьы иаҵаршәын ԥҭацк.
Схәыцрақәа рнапы санушәаҵәҟьа снаргоит,
Сдырԥшуеит сҿарахьы – макьана смышлац.
Ԥарԥалыкьқәак срышьҭахуп ҳашҭаҿ,
Срыхьӡо-сырхьымӡо, срышьҭоуп, сыччоит.
Уи амш сымшқәа иреиӷьын, исхашҭуам,
Иахьанӡа аҽнытәи амра схаҷҷоит.
Сыҟоуп, нас, сара араҟа, сагьыҟам,
Ашәшьыраҿ снатәахуеит сааԥсан.
Ишсыԥхьац, сгәы сыԥхьоит аҩныҟа,
Дааԥшуеит абарҵа дықәгылан сан.
2015

347

ГӘАЛАШӘАРАК
Ақәа ҳақәнауит, акырцх ҳақәыԥсеит ахьхьаҳәа,
Амҩа ҳшықәыз ҳаццакуазшәа, ҳмыццакӡо.
Сбыцны снеиуан инымҵәаӡоз жәабжьк баҳәо,
Исгәаламшәо сахьынтәаауа, нас сахьцо.
Амш бзиан – ахаҳә леиуа иалагаргьы,
Ҳхы аԥша ҭамыз, адунеи ду цәгьа иласын.
Зегь акакәын амш еилымгаргьы еилгаргьы,
Дгьылгьы жәҩангьы ҳара ҳзы иразын.
Иуаа разқәан иаҳԥылозгьы, игәыбзыӷқәан,
Инеиҭныԥсахло ашәан ирҳәоз кырцхи қәеи.
Иаазгьы ицазгьы ҳамш иацын илахҿыххан.
Цәыкәбарк лабжышха сара сӡамҩа инахьықәкәеит.
Иахьыкәкәон урҭ ацәыкәбарқәа бара бӡамҩагь,
Ибырлашха, – усшәа збон, – ҵаҟа икаԥсон.
Ҳақәын ҳара инымҵәаӡоз амҩа,
Ҳаццакуазшәагь ԥхьаҟа ҳнеиуан, ҳмыццакӡо.
2015
***
Рацәак нымхеит, рацәак нымхеит, дадхеит,
Ҳаҿҳәара ааины иааҳадгылеит, ҳнеишьҭалашт.
Ихьаагатәым, иааурызеи, џьара ҳагхеит,
Иаҳцәымцашаз кыр цеит ҳшырхьынҳалаз.
Сара сқәыԥшрагь насаҩст, иааг, иабаҟоу,
Сажәӡазаап: сгәы ԥшаацәоит, снахьыԥшыр.
Ицаз акы сшашьҭоу сгәаҟ-гәаҟуа,
Ӡиаск еиԥш, иааиз сҭәымҭагь сырт.
Ҭагалантәи амшқәа цәгьа игәыбзыгын,
Ишԥахаахеи усгьы амра ашәахәа.

348

Ишсыхац сгәы ажәҩан ахь исыхон,
Арахь, саагылеит, сааскьан, сеиҵаӷәӷәа.
Ашьхақәа ирықәҳаз асыԥса цырцыруан,
Сара сыӡынрагь есааира иааскьон.
Хырԥашьа змамыз шааигәахоз здыруан,
Аха макьана сыӡлагара лагон.
Саԥхьаҟа ишьҭаз мҩазма шьҭа, иҵааршәын,
Саннықәҟьа –сҟәыбаса уаҵәҟьа сцарын.
Иасуа аҿаанахеит ԥша хьшәашәак аршәаа,
Иага уааласыргьы, уи џьеи уацәцарын.
Зҿыҵәахны игылаз аҽҳәа дыҽҳәаршәуп,
Агәгәаҳәа еиқәуҵаргь, мцакы дазырԥхом...
Иаргьы саргьы иаажәшагьы ҳаржәуп,
Иаҳфашагь ҳфоу, чыск ааҳгәаԥхом.
Ҳгәы бжьнахит аамҭагь, – иаҳмыхәеит,
Ҳархәеит ҳкыдҟьо мацара ишаауаз.
Ҳуаа беиақәамхеит – иаҳтәым ҳамыхеит,
Ҳхы анраалан ҳаауан – ишауаз.
Иаҳмоуашәа ҳтәоуп ҳхы ахьааго,
Амшқәа хәашьуп, аҵхқәа ауцәахеит.
Сгәы ҭыԥсаауа, ихьаагатәымгь хьааго,
Ҽа шьаҿақәакгьы ҟасҵарц снеихеит.
Ажәҩан иалышәшәоит ас-цырақәа еишьҭалан,
Аҳауа цқьоуп, сара сеихыккам.
Мҩакы сануп, инымҵәеит, санхалеит,
Сара стәала, уи џьаргьы игам.
2015

349

***
Исҭахын, зынӡа сгәы нырхаӡамшәа,
Зегь шәанажьны, снықәхәаша сцар, –
Саагылар исхьынҳалаз сыҽнамжәа,
Иаԥсамкәа, акашәа исымԥхьаӡар.
Иауамеи! Сеикәаргьежьуа самоуп
Исаахаз, ихьааха исыцроу.
Сызиааишаз саԥырҵуа – сацәашәама,
Уи гаӡароуп, гаӡароуп!
Ҽынкылашьагь збом, сеилагама,
Иҳәамкәа инсыжьуагь сашьып
Сыҽсырдагәар сҭахуп, иауамеи,
Иакәымк ҟалаанӡа сгьежьып.
Исхасыршҭып иҟазгьы шыҟаз,
Ианысхып уи наҟ иахьаныз.
Сықәланы сҿаасхар аҩныҟа,
Ԥсеивгарак соуп, анцәиныс.
Схы збоит усгьы сгаӡамшәа,
Шьоукы сгаӡахазшәагьы рбаргь,
Исҭахын, зынӡа сгәы нырхаӡамшәа,
Зегь шәанажьны, снықәхәаша сцар.
2015
***
Иҟаҵатәу здыруеит, сахьцаша, сахьааша,
Издыруеит иҳәатәу, иҳәатәым.
Избоит, иац аасҭа, иахьыҟоу аиаша,
Арахь саахаран сыҟам атәым.
Снеины исусым уск сҽаласыжьуам,
Еинсыршәом еинышәашьа змам.

350

Иныжьтәым сацәаашьан инсыжьуам,
Игатәым акы шьҭыхны саауам.
Иҟаҵатәу здыруеит, сыҿсырҟәышуам,
Иаҭахупҳәагь сыҽсыргаӡом.
Уара иуҭаххеит ҳәа слаҟәышам,
Саауам иаҭахымзар, сегьцом.
Сыҽсырдагәом, исаҳаша саҳароуп,
Иҟаҵатәызар, иҟасҵароуп аҭак.
Иаззырҳаша сгәы иазнарҳароуп,
Иахьҭаршәтәу иҭасыршәлароуп хҭак.
Издыруеит, зегьы-зегьы здыруеит,
Арахь сыхәрақәа мӷьеит.
Сахьаатәаз баша суазыруеит:
Саамҭа цахьеит!..
2015
***
Аԥслымӡ ҳаларшәын, аԥслымӡ цара,
Амшын ахьарчҳәа инықәҭәон аҟәара.
Адунеи зегь аҿы ҳаҟан ҳамацара
Иаҳзымбацызт уа адунеи ду ҳазхара.
Аҭҳара-аҭҳараҳәа ҳагәқәа ҭыҵуан,
Амра шамшам шанхашәа иааԥшуан.
Ацәқәырԥақәагьы нкаион, ишьҭыҵуан,
Ҳара усҟан, ибгәалашәоит, ҳаизшан.
Аԥслымӡ ца инаган быхьӡ анысҵон,
Амшын нас ианнахырҳәагьы сшәо.
Ҵәахышьа змам сгәаҵа иҭаршәны ибцәызӡон,
Цәаҳәақәакгьы гәаныла еиқәыршәо.

351

Исызгәамҭеит аҽны амра ҳаблын,
Ҳшеиваиаз иҳамбаӡакәа аамҭа цон.
Адырҩаҽны ҳарзымдыруа ҳналсыр ҳҳабла,
Иҳазҵааргьы иҟаз ҳиаша ааӡон.
Издыруадаз ҳара ҳада иҟаз усҟан,
Ҳазбылуаз шымрамыз, ҳашбылуаз,
Ҳрышьҭахын ҳрышьҭаҩуашәа усқәак, –
Ҳамч зықәхоз изқәымхоз-изымуаз.
Ҳаанахәахьан ӡы-мшынк, ҿарамыз
Иҳаҵасны ҳара арантә ҳазгоз.
Ҳхы иҭазгьы ԥшазаарын, саҭамыз,
Ҳаҟамызт ҳазлаз алакә нҵәос...
2015
***
Сахьцалакгьы схы хоуп аҩныҟа...
Сналзыԥшуеит уи ҳашҭа сааҭаххны,
Илыԥсыхәо сзымдыруа саныҟам,
Саныҟамгьы дыҟазар сҭахны.
2015
***
Дынцәыҵасуа, идырны иахьырмыхәаша дахон,
Илаҽхәо дрыман инеихуан ахыуаа.
Аха ирдыруан, иаархамышҭит уаҳа: дыԥсахҩын!
Данԥсыгьы инеихагылан дрымҵәыуеит аҵәыуатә.
2015
***
Сыԥсы ҭалазар – сыԥсхьан ауп.
Сыҟан – сыҟамызт, саакылст.
2015

352

***
Сыблақәа хҩазар ҟаларын,
Иреицәаз дышреиӷьыз збаанӡа.
Иреицәаз дышреиӷьыз збаанӡа
Зегьы среицәазар ҟаларын.
2015
***
Дрычҳар ҟалоит кьаҿк, хәыма-жьымаак,
Дрылазар – дҟәышны – дақәкьакьа иҽы...
Быззырдын ухьӡны ҳәынҭқархашьа умам,
Иухаҵгыло дуоуран уҟам ҳара ҳҿы.
2015
ИСАБЖЬИГО
«Уқәс иҭабгаанӡа ацҳа,
Ухы хырсаанӡа ишьҭых.
Убз ҭахырҵәаанӡа уацҳа,
Ухьӡ кадырцәаанӡа иухых...»
2015
***
Сара сыԥсыр... Аха исызҭада сара аԥсыха,
Сусқәа зегь саԥхьаҟа ишьҭоуп, рыхьӡатәуп.
Иқәгатәу ықәгатәуп, иамазар ԥсыхәа,
Сахьзымцаз, иага ихарахозаргь, цатәуп.
Ишьҭахеит акы ахькаҳаз, уи сара сыда
Ишьҭызхуа уаҩ дыҟам, ухаҵоуп, ишьҭых!
Снаԥш-ааԥшын, сҵаашан: инхада, иԥсыда?
Ианыхтәу аных, ишьыхтәугьы шьых.
Алада акы ыҟоуп – ныжьшьа змаӡам ауп,
Аҩада акы ыҟоуп – ибгашт исымбар.

353

Ибам ауп, иахьӡам, макьана иазцам ауп,
Иантәалоуп амҩа иԥеиԥеиуа аҭакар.
Сықәҳа сышнеиуа асымҟәылгьы каҳап,
Абзиа – сахо грапарак ҟасҵар.
Ишсылымшо уаҳа, ишамуӡо уаҳа,
Саб сиԥоуп ԥыҭрак сызцар.
Усгьы шьхакы схыҵуашәа збахуеит,
Сгәы сажьагәышьоит аасгәахәлоит зынгьы.
Амҩақәа зегь газар икаххаа,
Ианаҳаларызеи аԥсрада... Сыԥсынгьы,
Исызҭада сара макьана аԥсыха!
2015
***
Срыцҳабшьозар – уажәоуп санрыцҳабжьаша,
Иаҳа бзиа саныббашагь уажәоуп.
Адәы санықәызгьы ыҟамыз зны сҩашьан,
Сара уи аамҭа шызбо уамашәоуп.
Алада сагалон ԥшак насыҵас,
Аҩада саҟьон даҽа ԥшак.
Исыздыруам закә мцаз исыҵаз,
Адунеи ҟьаҟьа сықәын, сасуа ашақә.
Бара бзиа бызбон, ҽа нцәахшакгьы
Снеины снылагылахуан лышә.
Егьамамшәа збалон уа исыршаргьы,
Санықәӡыҭлоз уи ахага лқьышә.
Ааигәа дыҟагәышьан хыркәыкәыкгьы,
Уи хара слышьҭуамызт, исҭаххаргь.
Иҭысфаахьан схаҭа даҽа гәыкгьы:
Дыҵагылан дкәаԥкәаԥуа сҳаргь,

354

Ажәҩан ахь сҳәаргьы, исыцыԥрышаз,
Сара амҽеи соуп, абри сара,
Ес шәахьа, ес ҩаша, ес мҽыша
Илгәазырԥхоз, дагьацәызыхьчоз аԥсра.
Бара бреиӷьын усҟангьы, ихабҵар,
Ассирқәа, аҳәса хазынақәа, сызлаз.
Бара бакәын исзыркыҵәҟьоз амца,
Сцаргьы сара арантәи, санаауаз.
Сааит сшаара, ибдыруазааит сегьшымцо,
Уахь џьара сышнымхо зынӡагьы.
Ишаҳәшаҳәуа сыҽҳәатәазар сымца,
Ба быԥхароуп иахылҵуа иахьагьы.
Бара бҟәышын, сара сгаӡахазаргь,
Сцаз – арахь исыхон бымхылдыз.
Исҭахуп шьҭа бааигәа сыҟаӡазар,
Царҭак ыҟаӡамшәа шьҭарнахыс.
2015
***
Идыргылом аҿар кәаԥи кьардеи,
Рцәаҳәақәа каԥсоуп еиԥхьытта.
Ражәа ажәам, раԥсшәа анышә иарҭеит,
Анышәгәалқәа рбылгьо иҭахеит аҳәысҭа.
Фашьа узрыҭом урҭ рҵәаша, рҳаша,
Рбаҳча уҭалан иузҿыхуам шәырк.
Баша иуҳәоит ироуҳәогьы, ираҳашам,
Цәгьа ирбом ихы инықәсыр быргк.
2015
***
Асҟаамҭа дшыҟаз дыӡны,
Даман ишцахьазгьы ԥшак,

355

Аццышә зхаҳаз ҩнык дааҩныҵны,
Арахь лҿаалхеит нцәахшак.
Уи данаачча акыркырҳәа,
Ицахьаз дунеик аатит.
Агәхьаа мкыкәа ауаа ирҳәо,
Снеины лӡамҩагь снагәӡит.
– Уабаҟаз иахьанӡа? – лҳәахит, –
Унҭыҵын, наҟ уҽурӡт!
Иаасыцрасын, лажәа сгәы ахәит,
Аха, сзымцакәа сналԥырҵ,
Сшьақәхеит, акы сашьаҳазшәа.
Дхьааха дсылаҽит, изӡом.
Исмаҳаша ак саҳазаргь,
Схы ахьынахоу сызцом.
Ибылны ишьҭами тәылак,
Игоит ҳааигәара қьыбжьык.
Ҳҩыџьагь аццышә ҳалагылоуп,
Ҳахқәа ҳхашҭызшәа, шьыжьык.
2015
***
Шәаҳәаран, кәашаран – аҽны ныҳәан.
Ауаа гәырӷьо иаван аԥшаҳәа.
Асқьалаҿы дгылан уи дҽыԥныҳәан,
Дадырсызшәа дгылан, акгьы мҳәа.
Инаивс-ааивсуан дрымбаӡазшәа,
Ирҭахымызт акы иҳәо раҳаргь.
Дааԥшлон ихы ныҵакшәа, цасшәа,
Ақәа шыхкәахьазгьы, иҳаргь.

356

Даақәлаломызт уи арахь лассы-ласс,
Дтәан нахьхьи ҩнык иҽыҩнакшәа.
Иԥыршәомызт сахьак, иаԥхьа игылаз,
Иблақәагь неиқәиԥсахт, данацәшәа.
Дацәшәон уи, дагьеигәырӷьон ахаҵа.
Ԥҳәызба ҵәрышкәак даақәлашон ааигәа.
Димпыҵҵәрааны дахьымаара дабацеи,
Аф лысыртә, дшикыз деимлагәа?!
Арҵәаа анааҭлырга дышԥашәаз,
Иҽынеихеит ашә ахь деиханы.
Асаркьа дахьнахәаԥшыз дышԥажәыз,
Шәахсҭақәакгьы инын уи дырӷӷаны.
Иахьа акәмызт урҭ ашәахсҭақәа анинылаз,
Ҽа ҭоурыхын, уи наскьаӡахьан.
Аха имцеит уи ахҭысқәа ирылаӡ,
Иргәалашәоит, акырынтә даҟьахьан.
Уажәгьы ари... Дахьымаара дабацеи,
Аф лысыртә, дшикыз деимлагәа?!
Ихы ахьигара издыруамызт ахаҵа,
Ишьҭашуашәа дгылан алақәа...
Шәаҳәаран, кәашаран – аҽны ныҳәан.
Ауаа гәырӷьо иаван аԥшаҳәа.
Асқьалаҿы дгылан уи дҽыԥныҳәан,
Дадырсызшәа дгылан, акгьы мҳәа.
2015
***
Ашәаџьҳәацәа рыларҵом сыԥсыр,
Ишԥабзиаз сшыԥсыз рмаҳаӡаргьы.
2015

357

***
Сара сеиҳагьы ирыцҳау инхаз роуп,
Сара, закәыхи, снықәхәаша сцеит.
Сыҽсырҭынчит. Ҳшеилгоз абас ауп.
Аха, издыруеит, хьаас сҟарҵеит.
Сзырҭахыз сеидру, срымазар акәын
Ҽа мышқәак, ҵхқәак, ҽа шықәсқәак.
Ара сара сзыҳәа зегь лакәын,
Иссирын сызлаз, аха иааг!
Ус сымамшәа збоу сара уаҳа,
Ҽнак ҽа дунеик ахь сеихеит.
Сышнеиуаз ҵеџь дук сауҭаҳа,
Амҩа сшықәыз скарахеит, схеит.
Уаҳа анымзар акәхарын сылахь,
Инықәӡыҭит, инҵәеит сара стәы.
Сҿынасхеит аиҳараҩык ртәылахь,
Снықәсын сыԥсҭазаара адәы.
Сыҽсырҭынчит. Ҳшеилгаз абас ауп.
Аха, издыруеит, хьаас сҟарҵеит.
Сара сеиҳагьы ирыцҳау инхаз роуп,
Сара, закәыхи, снықәхәаша сцеит.
2015
АУАҨЫ ДМААЛЫҚЬУП
Ауаҩы дмаалықьуп – уааивагылар умаалықьха,
Улахшаны иурбазар – ауаҩы длахшоуп...
Иага сыгхеит сара амҩан, иага сыгхеит,
Зегь зхароугьы зны сзықәтәаз аԥшоуп.
Саҟьеит уи, сыҷкәынра аԥша хага,
Сышьҭнахит, иҳәеит, саргаӡеит.

358

Исыхәарашәа анызбоз исԥырхаган,
Сахьымаара шыҟаз сама ицеит.
Аха сгәы аҟәышрагь сымамыз сахьнеилак,
Схы алызгон сызлаҳаз – саахынҳәуан.
Аԥсҭазаара, уареи сареи ҳаимак
Нымҵәозаап ахаангьы: зны сҿаҳәан,
Зынгьы сҿы еихоукит, исымҳәашаз
Сҳәо салагазар акәхап, сгәы аныԥҵәа.
Исурбеит усҟан сара сусқәа башан,
Аха ажәҩанаҿ дсымазаап Анцәа,
Ара, адгьылаҿ, иҟаз салеихалеит,
Исирбеит, саннықәла, исырбатәыз.
Ианаасырт дунеи дукгьы схала,
Исҭахымхеит сҟаларц џьара тәыс.
Исҭахымхеит тәыс аӡә дсымазаргьы.
Сааигәа игылаз дысҭаххеит ешьас.
Дсырхынҳәуан уи дысԥырҵны дцаргьы,
Нас уаҩран иаргьы саргьы иҳабжьаз.
Уаҩран сара салызгоз аӡы-мшын,
Сеиқәзырхалоз, иакызаргь сыԥсы ахәыц.
«Уаҩроуп, уара, уаҩроуп иҟоу!» – сымшын,
Сааигәа игылаз ауаҩра аницәыӡ.
Сықәнагарц егьагмызт иеиҵеиҟәаҟәаз,
Иагьрылеиҵеит ҽнак убас ажәабжьк,
Уалҵны уцарын иахьаҵәҟьагьы Аҟәа,
Ма дышьтәын игәыдҵан ауаҩаԥшь.
Са сзы ихы хиҵәоит уи иахьа, шәнаразҵаа.
Уи, ала ҳәа изышьҭаз. ала,

359

Шьҭарнахыс ахаангьы сгәы дасӡом.
«Аха ус злаҟоуҵеи, изла?!»
Акызаҵәык алоуп, сҳәоит, уаҩралоуп.
Дысҭахны сааидгылт, деилкааны.
Сара исгәалан уи нахыс игәала,
Ихьаа схьаахеит, исыцралеит имцаны.
Ауаҩы дуаҩуп, уаргьы ууаҩызар,
Ууаҩымхар – ауаҩы дуаҩым.
Арҭ ажәақәа гәыкала иҩымзар,
Иагаџьара иануҵаргьы иҩым.
Сара суаҩыуп, макьана иага сыгхап,
Уара ушыҟоу, егьи дшыҟоу сшоуп...
Ауаҩы дмаалықьуп – уааивагылар умаалықьха,
Улахшаны иурбазар – ауаҩы длахшоуп.
2015
***
Сара арыцҳа соума адунеиажә
Ззеиҟаратәуа! Амшын ду сыхнаҵап,
Акььанџьеиԥш уи схыланы сышнеиуа
Ҽа ҟәарак, ҽа дгьылк аҟны снаӡап.
Еилыхароуп – адунеи зегь уакәша,
Еидыслароуп ухынҳәны уахьааз.
Имҵаурсыргь амариа уанақәшәа,
Иумҟәыҵшәоит – иҟаумҵароуп хьаас.
Уалҵран уҟагәышьам ҟыба-ӡыба,
Идырны исымоуп уи сара схазы.
Иҟалоит иахьа аԥсра уахыԥар,
Ҽакы иҭнахп уаҵәызны уара уԥсы.

360

Удәықәуп арахь ари адунеиажә
Еиҟарастәыхуеит ҳәа – хжьароуп...
2015
ИАБААНАГЕИ АҞӘА АРҬ?
I
Иабаанагеи Аҟәа арҭ:
Акәҷар аҵаҩҩы аҟәарҭ,
Сышьҭа хашәшәала аласба,
Сышьҭа ихымҵуа санаба?
Уи сааҭгылан сазыԥшуеит,
Аҷыӷәҷыӷәҳәа иара шуеит,
Ишьҭанамҵааит ицәкәыкәы
Абарҵа иаақәууааз ацгәы.
Ашьапы изықәгылом аҳәыс,
Игыргыруеит уи, анцәиныс,
Ишкаҳауа, сыҩ снахьӡоит,
Иара ҭрысны исыцәцоит.
Снеиуеит сылаԥш зегьы ирхыг.
Икьыркьыруеит ааигәа ҽык.
Угылан уи уазыԥшыз,
Иааиуеит иашьҭалан аҽҵыс.
Ҳгәарабжьара иҩуа ибжьоуп,
Ишааҩыц иааҩуагь уи абжьоуп.
Акы сарҿеит, акы саражәт...
Иабаанагеит ани ажә?
Агәашә илахоу, иҟаауеит,
Ҳәарақәакгьы арахь иаауеит,
Иазыԥшызар акәхап ран.
Царан, ааран, ааран царан

361

Зегьы зҿыз ара уажәы,
Сабгьы, ишәиҵан икәымжәы,
Мҩакы днықәлеит деиқәҷаб.
Уабадәықәлеи, мшәан, саб?
Ашҭа, агәара зегь лыԥссан,
Ӡаагараҳәа днеиуеит сан.
Аҵеџь араҟоуп, иааигәаӡоуп.
Лылахь лзеиҵымхуа еиқәӡоуп.
Кыр ҟалама ҿыц ара?
Изыршәазеи са схәыҷра?
Дахьымыччо сгәы ԥнажәоит,
Саанаԥш-ааԥшыхуеит,
Саашәоит.
Сҿынасхоит сара нас,
Схәыҷны, схәыҷымкәа, хаҵаҵас.
Аӷәра аҿасҵахуеит аҽы.
Аҽқәа рацәоуп ҳара ҳҿы.
Аха ари ҳара ҳҽоуп.
Саман анаара иаҿоуп.
Сԥырны снеиуеит ахәахьы.
Уаҟатәи аҳауа – ахьы –
Лбаадо срықәууеит адәқәа
Исышьклаԥшуеит ҳара ҳтәқәа.
Сырзынкылом, сықәҳа сцоит.
Саахынҳәыр – зегьы срыхьӡоит.
Аҵла сықәлахуеит – жьҭаароуп.
Аилыхара ду ароуп
Иахьыҟоу – аусқәа нҵәом.
Иара абраҟагь сынхацәом.

362

Сҭаланда сгәахәын ӡык,
Иаарасҳәахын аҩны мцык,
Ҳгәарабжьара сныбжьыууааит.
Зегьы ахьыҟаз саргьы сааит.
Ихәыҷқәоуп, иагьхәыҷқәацәам,
Аӡсараҿ аӡәы сиеицәам.
Схыиааҵәахеит, аа, сышҭаз,
Кәыдры хьшәашәаӡоуп убас.
Ҳаузыртәома шьҭа ҳарҭ:
Ҳнырит, ҳаарит, ҳнырит, ҳаарт...
Иҟамланда, сҳәоит, машәырк.
Ҳаилаҳахуеит ус ашәыр.
Баҳчак ҳаҵоуп, скәалкәало
Ҵлакы сахьынҳалоуп. – Алло, Алло!
Бжьык саанагоит иахьахьы.
Иацтәи амшгьы, аҽырӷьы,
Сагоит исыхан схәыҷрахьы.
Иузырхынҳәуам, уцәҳа, уаӷьы.
Знык уи акәа санҭашәа,
Уара умшәан, бара бымшәан,
Уаҟа егьсыхьуам, схәыҷраҿы.
Иаакьыркьыруеит ҩаԥхьа сҽы.
II
Сара сакәымзааит архьынак
Изхарззала иашьҭоу зшәақь.
Уи ықәтәами аҵла хынаа,
Иагьааҭгашт уажәыҵәҟьагь агәақь.
Шәара ишәҳәо шәара ишәымаз, –
Адәы иқәхацәан, иҷалт.

363

Ахәыҷқәа рхьынак иазыԥшымыз,
Ҵысқ аҵаԥалт ачалт.
Аӷьара ихтәалт дырганҵыхәак,
Исыршәан, избом иахьцаз.
Ӡынроу ԥхынроу сзырҿыхаз,
Ԥхыӡу лакәу сызлахаз?
Санбаҟьалеи зегьы здыруа,
Зегьы снарыхьӡарц сҭахшәа?
Са соуп иалыздаз аҵыруа,
Иҩеины иқәтәалогь амжәа.
Исызҳауеит сҟәыбҷа-мӡышәан
Ԥшаашьа сымамкәа суцәцар.
Иаҭаххар – исыман ԥышәак,
Иҟалон сыҽсыргаӡар.
Сара стәы саҿын сахьнеилак,
Исарҳәоз саҳа, исмаҳа,
Сызрылҵӡомызт сусқәа ҽеила,
Зынгьы салҟьеит алаҳа.
Аҵла касҿон, абна сылан,
Мҿаагараҳәа срыцны сцан.
Зегь анаалон хәыҷра тәыла,
Иара атәала зегь ҟаҵан.
Иааилышьны иргылан қьалак,
Иханха, ԥацхарагь ауа.
Ҳааидтәалалон ҳҽырманшәала,
Асы анлеиуа, ақәа анауа.
Ҳшахыԥоз аҵәыргыла,
Иҳамбаӡакәа иҳазҳауан.

364

Ҳзырблаҟьоз мҩакы ҳанылар,
Иаҳмаҳашагь ҳаҳауан.
Иабаанагеи, сгәахәуан усҟан,
Ақыд дуқәа – аӡқәа анхыҵ.
Рырҳәазара сара исусха
Иаасыдхалан, саадырхәыцт.
Аха уи аныҟаз насшәоуп, –
Санааикәашәаз – уажә сразын.
Сышцәажәахуа митә ҟалазшәоуп,
Макьаназ сдунеи ласын.
Сымҵәыжәҩақәа еиҵыхны салан,
Саԥсамызшәа зынгьы абазк,
Исызцәырнагоз жәеинраалан
Арантә сызгаз, сагьаазгаз.
Сыҟоуп, сыҟаӡам араҟа,
Саашан – соунашьҭуам схәыҷра.
Аҭакарха, абраҟа, Аҟәа,
Ус дук сымаӡам сара.
Ицаз, изымцаӡаз еиҭааиуеит,
Уи санышьҭнах цәқәырԥаҵас.
Сымч зқәымхоз уск саиааиуеит
Зегьы рцасгьы, зегьы рцас.
Исхьымӡанда сгәахәуеит амҩан,
Зны-зынлеиԥш, ҩаԥхьа ақәа.
Иаҟьоит сымрагьы шамшамуа
Аҵыхәтәантәи ашәахәақәа.
2015

365

***
Адәы снықәырҵахт, сеилырхын, смадазӡа,
Сыԥсҭазаара иаламԥшыц, иззымдыруа сус.
Сара сызусҭоу шәалҳәарын, шәлазҵаар,
Шәара ишәзымдыруа, сара исхамышҭуа ԥҳәыск.
Уи ишәалҳәарын сахьынтәааз, сахьыҟоу,
Сахьанырххьоу, сызлашоу, сызлашам.
Уи илдыруеит сызнымшәаз, сзыцныҟәаз, –
Са сахь, иага снаскьаргьы, дааԥшуан.
Адгьыл аҵыхәан сҟаларгьы, сылбарҭан,
Зынӡа исмыргаӡаргьы, сыбжьы лаҳауан.
Сышнеиуаз исымамкәа сықәхар ахгарҭа,
Зегьы драԥысны сахьыҟаз даауан.
Уи ишәалҳәон сеибарыҩуа ишсышьҭаз –
Ишырҭахыз иԥырҵәарц сылахь ада,
Ишгәырӷьаз урҭ амҩан саннышьҭас
Ианызбаз сҟәыбаса сцазшәа схаҭа.
Уи илдыруеит аҵх еиԥш исхаҳаз,
Сымш ишахымҵуаз, схы схәыцраха, ашәшьы.
Уи ихалҵомызт дыҟам ҳәа уаҳа
Шьоукы иларҳәаргьы – иааҩуан сыбжьы.
Сара сусқәа царым, уара, асӡа,
Иахьа ишыҟоу, уаҵәызны сырхысп...
Сара сызусҭоу шәалҳәарым, шәлазҵаар,
Шәара ишәзымдыруа, сара исхамышҭуа ԥҳәыск..
2015
***
Иузҳап, умыццакын, ашҭа унҭыҵып,
Амҩадуқәа унарнылар – хара ургап.

366

Зынгьы, уахьцаз рзымдыруа, уӡып,
Ари ҳдунеи ду уакәшаны иубап.
Умыццакын, унеины ахацәа урылагылап,
Ӡыбларак уҵасп, умҵанарсп...
Сара амҩа сықәуп схәыҷра атәылахь,
Ах, иауазҭгьы уанӡа зны снаӡар!
2015
АМААЛЫҚЬ ИМШ
Сналагылт адунеи зегь снаҭан, сыхнахын,
Шәазымҵаан амаалықь имшны исзырбаз
Сара уи амш – есааира сышьҭнахуан,
Иаԥсамызшәа сшыҟаз, иацтәи еиԥш, абазк.
Иссирқәан, алада иҟаз зегь сԥылон
Рнапқәа рхахан, исдырбон исзауас
Иахьанӡа исзамуаз, аҳәаҭыхла исҿагылаз,
Урҭ реиҳагь иссирқәан ҩадантәи иаауаз.
Агәаҳәареи амчи сырҭеит иаакылсын,
Схы агәра сдыргеит дара убас,
Сназышьҭалаз иаразнак сахьӡон, сагьаԥысуан
Иахьанӡа харантә, харанӡатә сыззыԥшуаз.
Амаалықь имш ссир агәыразра атәыла
Сааланаргылеит истәны, сатәнатәны.
Избеит лабҿаба: ара ахәрақәа еинылон,
Схы-сгәы зегь насыԥла ирҭәны.
Адгьыл иқәыҩуан убас еиԥш ашәакгьы,
Уԥсны уқәзар – уԥсы ҭанаҵон.
Амаалықь имшын, иԥхыӡны, илакәны,
Абаха смаӡо, уи ықәланы ицон.

367

Издыруан, уи аӡбахә акраамҭа еиҭарҳәон,
Ишцаз еиԥш иааип ҳәа саргьы сазыԥшуан,
Аха сшәон аџьныш имш ааигәахар ҳәа:
Ари адгьылаҿ уи аџьнышгьы дшан.
2015
***
Аамҭа ӡхыҵраха инеиуан,
Саргәыбзыӷлон зны – сажьон.
Сҟьо саман, саргәаҭеиуан,
Салаҭхаџьуан, сыԥсы сшьон.
Иаақәгьыжьны схы иасуан,
Сымчыдаха саартәалон.
Иаамҭамыз, наҟ имҩасуан,
Иаанагазгьы агалон.
Иҟаз лакәын, иҟаз ԥхыӡын,
Сҳәыԥыӡыԥуа ҵәын сызхаз.
Сшааиуаз, иҟаз зегьы сцәыӡын,
Бараӡәк боуп исзынхаз.
2015
ДЫҞОУП УС АӠӘЫ
Зегь раԥхьа сара исԥыло,
Снаскьазго, исзыԥшуа.
Сыԥсны сықәзаргьы сзыргыло,
Иҟаз азымҭо аԥша.
2015
***
Ааԥынрам – ишәҭымзар аԥсабара,
Сык млеизар – аӡынра ӡынрам.

368

Аҳабла ыцәоуп быбжьамзар ҳгәарабжьара,
Баныбжьалагь – уи нахыс цәарам.
2015
***
Дцангьы даангьы уи џьарак дызнымхеит,
Дшаҵәышаҵәуа ҩыџьа дрыбжьахеит.
Иамуит, аӡә дынижьыр иҭахымхеит,
Ара дшыҟаз егьи лахь деихеит.
Бзиа ибоит аҩыџьагь, иԥсы рылоуп,
Дхыӡлап дара рзыҳәа амшын.
Дышиашамгьы, диашоуп уи зегь рыла,
Аҩыџьагь бзиа ибоит, уара иумун.
2015
***
Иҟаз ыҟан, иҟамызшәа иузырӡуам...
Иашҭа иҭалаз нымхеи уаҟа, иашҭаҿ.
Дылԥырҵырц иҽазикқәахьеит – дзылԥырҵуам,
Дихаимыршҭырц далаган – дихашҭуам.
2015
***
Аԥшәмаԥҳәыс иаалҳәахьоу иреиҳауп:
«Иҳамамзар егьамам, зны иҳауп».
2015
***
Иҟан ихы иҭашәаз уацәшәартә.
Ихы иҭашәаз... Ихы акәиц ҭашәартә!
2015
***
Аԥсра ашьҭахь аамҭа неигәеит...
Ес сабша ацәашьы изалыркуеит.

369

Ацәашьы изалыркуеит даныбзаз
Амца иркны дызбылуаз.
2015
АФАКТ
Иеиладыргьежьт иҟам ажәҵа,
Аха ирымаӡам аҭак.
Ауҳәан-сҳәан наҟ ишьҭашәҵа,
Сара исҭахуп афакт.
Ани иарҳәеит, ари иарҳәеит,
Аха иҟаҵәҟьоу хаҵам.
Ишьапы данкны дылбаарҳәеит
Хара здымыз – дырҭахӡам.
Рхы иқәтәеит, рыкәа иҭалеит
Урҭ араҟа аус зыӡбо.
Иахьаҿамлашаз иаҿалеит
Ицәҳауа, еисуа, иқәԥо.
Дыҟаӡамызшәа данырхуеит
Изымҵахырхәалоз иацы.
Ихаӡамкәа ицәа ихырхуеит –
Дҟарҵоит дамыӡәӡәо аӡы.
Ииашам ҳәа асгьы егьысгьы,
Иаауҿагылоит уахьцалак.
Шьоук ыҟазаргь иаҭахысгьы,
Афакт сашьҭоуп сара, афакт.
2015
***
Исҵаз схамышҭит – издыруаз сыздыруам.
Исҳәаша сҳәоу, иацу сызҳәаӡом.

370

Сыҽналажьны, ԥасеиԥш, Кәыдры сзыруам,
Ааигәа сыҟоуп – ахара сызҵом.
Иахьахыԥо џьасшьоит аҵәыргыла,
Шьхакы схало сыҟам иахьазы.
Ауаа рацәа снеины срылагылам,
Иҭамшәа збоит зны-зынла сыԥсы.
Аха нас акы убас сарҿыхоит,
Исыҵасуеит сара убас мчык,
Ҵәҩанҵәыҟа, ажәҩан ахь, исыхоит,
Сҩышьҭыԥраарц исыгхалоит хәыҷык.
Сыбла хызҩар, снеины сналаҳахуеит
Исзымдыруа, издыруа дунеик,
Иҵарыхәҵәаӡа иааҩуа бжьык саҳахуеит,
Игәышьҭыхгоуп, уашьҭалан унеип,
Иааигәазаргьы, уи ахьго харазаргь.
Исылсуеит, ҩык еиԥш уи сашьу.
Издыруада сгәы иҭыҩны игазар,
Схаҿы исзаагом уи сара ишсыбжьу.
2015
***
Зны, санҿаз, саԥхьон краамҭа епопеиак,
Цәаҳәақәакгьы схаҿы инымхеит иахьазы.
Сыԥсҭазаара адаҟьақәа хьарҽуа снеиуан,
Сааԥсоу амҩан, сқьышә иқәкын нас сыԥсы.
Сара истәымшәа сыԥсҭазаара-сепопеиа,
Иаауаз аамҭа ацәқәырԥа ианыхнаҩа,
Са сакәмызшәа сҟалеит уи иарԥеиԥеиуаз,
Сара истәымшәа уи ахьаа, агәырҩа.

371

Рхаҿқәа еицакит иалагылаз афырхацәа,
Срылаҩашьеит сшааиуаз саргьы урҭ.
Сажәӡоу, сааԥсоу, исықәҳаит саргьы ацәа,
Салагылам, ԥаса знеиԥш, аурҭ.
Аҵыхәтәантәи адаҟьақәа, сыбӷьыцқәа,
Исҭахцәамкәа акакала еихсыршәшәоит.
Исыздыруам сызго акәу, ак сырҿыцуеит,
Сазыԥшуп уи, сазааигәахоит, сагьацәшәоит.
2015
***
Ахьҭа сылалар ҳәа сымшәозар,
Сажәымҭыҽха, санхәыҷыз еиԥш,
Сылабылгьозар шԥасҭахыз ас быбыш!..
Ахьҭа сылалар ҳәа сымшәозар.
2015
***
Имҵаирсыз иман, арантәи дыбналан
Даннеиуаз игәалашәахуеит иахьеиԥш.
Аҽны ашәеиқәа ззырҳәаҵәҟьоз далан,
Ицәгьахарҳәагь дышԥашәоз иԥеиԥш.
Иҟан изымгаз, инижьыз, дызхьымӡаз,
Ирхиахьаз, данеиха ицәкаԥсаз.
Игәы иалан дахьцашаз дахьзымцаз,
Идыруан дызцаргьы шаҟа изаԥсаз.
Шьаҽакгьы ҟаиҵомызт усгьы изаԥсамыз,
Иоур имыхәоз уск рххатәыс,
Уаҳа назлам иакәны дааԥсамыз,
Иара иус акәын имаӡаз хыс.
Ихы ықәиӷеит арантәи ианижәла,
Ажьеиԥш дыбжьыкәрааит, иԥсы игеит.

372

Ихадыршҭхьан ихьӡи уи ижәлеи,
Еиласт, иааҳәит идунеи...
Ԥхыӡла ибалоит дцахуашәа, дзымцо,
Дхалошәа амҩан, дхыҵуашәа хәык;
Иугаз ырхынҳә ҳәа еихьымӡа-еиԥымӡо,
Еибарҳәҳәо ишьҭа ихушәа жәларык.
2015
***
Сызлаҟоу сеицәоушәа сгәы иснаҭоит.
Исеиӷьушәа исеицәоу рхы анырбо.
2015
***
Иара иара иакәымкәагь зырбо –
Аӡәы иҭыԥ аҟны дтәоуп уи дахьнеилак.
2015
***
Иушьҭагылан иааиуа рымҩа дрыцқьоит.
Уи уара уанхалацәан рбар,
Унаскьа ҳәа, аԥырҳәа иузыҵҟьоит,
Инаугәҭасыргьы цәгьа ирбом, абар.
Иушьҭагылан иааиуа иуааӡаз роуп.
Угәы ахәра анырҵахьан, имӷьеит.
Аԥсҭазаара зегьы ишрызныҟәо ас ауп:
Дара ирышьҭагылоугь ааскьахьеит.
2015
***
Сара сиит ауаҩи ауаҩи анеихәоз,
Ауаа бзиа ианеибабоз сахаануп...
2015

373

***
Дшанхашәа дылагылоуп лара ашә:
Ихы ицаз лықәиҵоит, данажә!
2015
***
Сыԥсы ҭоугьы иҭамугьы рыздыруам
Сыҳәҳәабжь змаҳаз, сахьышьҭоу суазыруа.
2015
***
Сара анԥса дсымамызт, уи азы акәхап,
Сара ара сыҟами ҳәа, зны-зынла,
Аԥсҭазаара ахы заасгәаланаршәо.
2015
***
Уҽушьыр ануҭахым, уҟазар анамуа,
Нырцәи аарцәи зны уанрыбжьахо,
Иубом икаххаа уаԥхьа ишьҭазаргь амҩа.
Убасҟан ауп ухы уанаӷахо.
Уахьымцаша уцахьазаргьы уеиҭааироуп,
Ухәыцрақәа шуцрыхо еишьҭаххы.
Иауы, иаму, усгьы уи уаиааироуп,
Уи, акәара иҭабааша ухы!..
2015
***
Иҳагоу адәы дықәхеит, уара, ихала,
Длахьыцзгьаха, имамкәа насыԥ...
Акьыба кыдыргылан ажәҩан схалап,
Исмоур сара ари адгьылаҿ ҭыԥ!
2015

374

***
Бараӡәк боуп ари амш исзалаз,
Адунеи зегь зыстәугь уи азоуп.
2015
***
Ажәҩан хаарак аҵам, аԥҭа хчылан
Иснарбом ишызбац уи геи шьхеи.
Адунеи сԥырхагоуп, салҵроуп мчыла,
Иаԥҵатәуп иахьаҵәҟьа ҽа дунеик!
2015
***
Санаԥырҵуоуп, иҳәеит, аԥсҭазаара саназааигәахаз,
Избогьы саналагаз – санҿыхаз уажәоуп.
2015
***
Рнапқәа еикәыршаны иеиваиан.
Иеибарԥсны.
2015
СЫЗЗЫԤШЫМЫЗ, СЫЗЗЫԤШЫЗ
Сышԥарԥылоз имҩахыҵуаз –
Сыззыԥшымыз, сыззыԥшыз!
Снарыдтәалон – сгәы шьҭыҵуан,
Исзааизгьы закә мшыз!
Акы сеигӡомызт исымаз,
Счеиџьыка снапы ианын.
Иҟаз ыҟан... Иааиуаз ԥсыма?
Ихышәҭма амҩан ауардын?
Исмырдыркәа сызҭиуадаз,
Саазхәарц дарбану исзааз?

375

Сызцарым аӡыхәашь сҽаҭан,
Аха иҟоу сҳәароуп нас.
Дҳалатәазаарын агәымха,
Зыгәра гамыз, зыгәра гам.
Иҭахын ҳара ҳазнымхар,
Ҳнылаижьыргьы агәам.
Ҽнак, сеишәа уи даахыҵын,
Аиҳабыра рҟны дашшит.
Иҟаз, иҟамыз ирҿыцын,
Иара итәала наҟ сижит.
Иԥшаауан сыҩны зларгылаз,
Исоуз – исымаз, исыхӡыз.
Дҳаиӷьхеит ҳәа ауаа дрылан.
Ихахьы имааиуа иац ҳаицыс.
Ибеит уи сгәашә ҽа гәашәны,
Сара исаҭәамшәа смардуан,
Уи иацызны, изхаражәны,
Дкаҳа-бӷало дылбаауан.
Изыхгомызт сышәҟык ҭыҵын,
Даҽак ҭыҵын – деивнагеит.
Дсышьҭаԥало, дсыҵашьыцуа
Дшааиуаз иажәа агәра рымгеит.
Уи иаԥыго, даҽаӡәыхгьы
Аӡы сеиҭақәахьеит жәантә.
Илшозар, иабџьар шьҭыхны,
Даасҿагылон амишәан.
Арахь, дааилоит дсыцәнымхо,
Акы ихыми, ҽак иҳәоит.

376

Ихы ихьуеит дансыцрымхо,
Иԥсы ифацәахьеит, дыҳәҳәоит
Уи гәаныла – дҳарамцәоуп,
Сызлаижьуа еилкаа уаҵәы.
Гәаӷла иҭәу игәы ҭамцәи,
Наҟ инықәӡаароуп ихәҵәы.
Анкьаӡатәи егьи сҩыза
Адәы дықәуп дҽадашәа.
Ашшыԥхьыӡқәа акымкәа иҩызаап,
Ибоит руакы сагарашәа.
Зхарамфакгьы лассы-ласс
Арахь даақәлалон, данҿаз.
Кыр дааскьеит дышсывагылаз,
Дџыџӡа нас даанҿаст.
Аиҳабыра дырхьынҳалан,
Рыкәа дҭалан, рмаӷра дҭыс.
Уи дызлажьыз ҳара ҳалам,
Иӡбахә аалгалоит иԥҳәыс.
Илахь ада ԥызҵәаз лами,
Дааиуеит дызлашоу ҵәахшәа.
Атәым ҳәсакәа рыӡбахә ами
Дызлацәажәало иаахжәа.
Исгәалашәоит, ларгьы диман,
Дхырбза-кәырбзо зны даҳҭан.
Ргәылак иӡбахә рыман – Дима –
Дашьны ирҿеиҭәахьан атәан.
Иаасгәалашәахт, зны дырдықхьан,
Арыжәтә ҟадыџь дырцәашьын.

377

Дыҟан ҩызадагьы дықәхан,
Сара ҩызас сиҭахын.
Уи акгьы алымҵит, ҳаиԥырҵхьан
Аргамаду, иаҳҳәа, иааӡа.
Иҳабжьаз сагәҭасны исырӡхьан,
Цәашьык аркын иҭааӡа.
Уигьы ҳарцәеит наҟ ҳаннықәла,
Аӡы иасҭан, иагахьеит.
Сиқәӷәыӷуан ааигәанӡа сықәлак,
Уигьы силган саатәахьеит.
Ԥыҭҩык ааилон – сгәы шьҭыҵуан,
Исзааиуазгьы закә мшыз!
Сышԥарԥылоз имҩахыҵуаз –
Сыззыԥшымыз, сыззыԥшыз!
2015
***
Аамҭа, шҳамк еиԥш иҳаржәны
Ҳамшқәа агоит, иаҭаххар.
Аԥсҭазаара цәамаҭәам, иқәыршә-ҵаршәны
Иузушәҵом даҽазнык, ихар.
2015
***
Дыҩуа дсышьҭан. Сара уи саԥсазма?
Дқьыԥаха дааилон уи дхынҳәны.
Схы ҳәазма усҟан, сԥаҵа сазма,
Сыҟан адәы сықәхашәа слаҳәны.
Сзышьҭаз сеидроу, схы сашьҭаӡамызт,
Исымахын адунеи зегь хыс.
Дышьҭоуп рҳәон, сара сышьҭаӡамызт,
Акы сашьҭан аашазаргьы схысхыс.

378

Сара истәушәа исымҵәахит исҿаҳаз,
Истәымыз сахьнымҳалт – исымгеит.
Сышьҭахаӡаз џьыршьеит зны, санкаҳаз,
Сеиҭаҩагылт, сдунеигьы мбгеит.
Мҩакы санылт. Еиҭасырӡуан сышьҭа,
Аӡәгьы издыруам сахьагаз, сахьаанагаз.
Лара дмааԥсеит, лара дыҩуа дсышьҭан,
Акырынтә акырџьарагь дышьҭаст.
Дсышьҭан, иҳәеит, уи, сара амҽеи,
Инасхьылыгӡон убасгьы ажәақәак,
Исхабгазшәа сшыҟаз, аа, еиҭамшеи,
Сыцәхаларгьы амҩан џьара қәак,
Исылша, исылымша, иауа, иамуа.
Арахь сҿаасхон аӡыԥсы сҿыкәкәо.
Уи дсышьҭанаҵ еснагь исыман амҩа,
Сҿахьаасхозгьы сышьҭахьҟа сгәагәо.
иҟамхаша сара, ус сҽысражәма,
Лыԥсы ҭасҵарц сашьҭашәа сшаауаз,
Дабаҟоу ҳәа сҵаа-ԥшаауа аԥшәма,
Хәылбыҽхак сара ашә снас-наст.
Слаҳәны сгылан, сыԥсахәагагь ҭамыз,
Аха сназыдхалаз ашә маатит.
Саҭамыз, аԥҳәыс лаша, саҭамыз,
Сара бара бзыҳәангьы сымиит,
Ҽаӡәы лзынгьы сзыҟамлеит. Сааԥсазма,
Сыԥсхьазу уара идыр, сааҳәны
Схы снахәаԥшызар, сԥаҵа сазма,
Сыхгьы ҳәазма!.. Сгылан слаҳәны.
2015

379

АНЦӘА СЕИЛОУМГАН
Не дай мне Бог сойти с ума.

А. Пушкин

Иҟоузеи, уаанаԥш-ааԥш, уеилазго ада,
Уажәы-уажә иахьурҭало шьапҿаршә.
Ухы удырбап урыцҳан, уҭынхадан,
Уҩызагь дуаӷаны даагылт, абар.
Анцәа сеилоумган, зны схы сқәызҵоз
Ишԥаасҿагылеи, мшәан, арахь иааҳәны!
Ианызба исымҵырԥааз наҟ ишыӡӡо,
Сара шьоукы срышьҭалт сыҳәҳәаны.
Ԥсыс исхоу скыми иахьа сҽаларԥс,
Уи ианаишьҭоу исымҟәыҵжәа иргарц,
Исцәыргар, схагахан ахрақәа сырҿалап,
Ишысгәыҵаку наҟ сыбжьарӡ!
Сзаццом аамҭа изымуша ацуа,
Сызтәом ԥхьаҟа исымамшәа ԥеиԥш.
Анцәа сеилоумган сшәаны саахьаҵуа,
Сызго аӡы сҽасҭо ақыдуахәеиԥш.
Анцәа иумҳәан сара амаҷ сыхнахуа,
Аду уи иахҭнысҵо снагәҭас,
Сара истәым, исмыхәаша саахо,
Исызгәамҭо сара ара ихадаз.
Анцәа сеилоумган!..
2015
***
Аҽнышьыбжьон дыбзахон, дыԥсыхуан,
Ишьҭеиҵон ашәаԥыџьаԥ рааны.

380

Ирыцҳашьан ихы иргәыбзыӷуан,
Икыдиҟьаргьы иҭахын дазгәааны.
2015
***
Урыхәламӡит амҩан ҳаԥи тышеи,
Аӡы хәашьқәа уҽырҭажьны урыруан.
Иудыруазҭгьы уаныԥсуеи ушыԥсышеи,
Иахьа ушыҟалашагьы удыруан.
2015
***
Иага қалақь срылсит, иага қыҭа,
Ацәҳәыра сықәын, сара абнагь сылан.
Дзысгәалашәо: дгылан саԥхьа ҵкыда,
Лан дшаалыхзшаз дмадазӡа дгылан.
2015
***
Аамҭа, ҳарҟәышын, ҳақәнаҵеит амҩа,
Аамҭа арахь ҳхыннарҳәит, ҳаргаӡан.
2015
***
Деихаскуан уи дыҳәҳәаанӡа, –
Уналхьысаанӡа дыҳәҳәон.
Сҿы ааихыхны акы сҳәаанӡа
Лара усгьы шәкы лҳәон.
Ҳаибарыҩуан, зны ҳаицәхасуан,
Ҵлакы ҳақәлон, ҳалбаауан.
Ҳхы ахьынахоу ҳаибарқәасқәасуа,
Ҳнықәхәаша ҳцаргьы ауан.
Иаҳҭахымзи иаҳҭахызи
Ҳрылагылан, ҳақәтәан ԥшак.

381

Ҳара аҳәаақәа зегь ҳархысит,
Адәқәа ҳрықәын, ҳасуа ашақә.
Иаҳҳарҳази иаҳмаҳази
Зегь акакала инеиԥшьы,
Ҳаиднакылан иааиз ҳазегь,
Ажәҩан иалҟьон ҳҿара абжьы.
Ибжьҳарцәажәеит ашьхеи агеи
Урҭ еимаадарашәа нас.
Ӡқәак ҳрыруан ҳаибархаган,
Аԥшаҳәала ҳцон ҳаивас.
Ҳабацоз, нас, иҟаз ныжьуа,
Иҟам ҳашьҭахх, ҳԥыррашәа?
Уҳахәаԥшыр, ҳааԥсагәышьам,
Нас ҳаннықәлоуп ҳаныхәжәа.
Шьыбжьышьҭахь, ҳҽынкыла-нкыла,
Ҳазлацаз ала ҳаауан.
Шәабацеи ҳәа, уара, шәкылаӡ,
Иаҳмаҳашагь ҳдырҳауан.
Саб дахьтәаз акы иҟыцәҟыцәуан,
Акҿаҩра дыкҿамхеи сан.
Сара скараха сахьыцәаз,
Ԥхыӡлагь анаара саҿан.
2015
***
Ҳнеиваиашт мышкызны, – ааигәаӡа акәзаргь, –
Ҳагәқәа каршәны, ҳашьҭахьҟа ҳмааԥшуа.
Иҟалап ҳахьеицыҟоугьы ҳақзар,
Иаҳхагьежьуа, иаҳхашәышәуа аԥша.

382

Ҳагәқәа ааҳарҭынчып ма араҟа,
Ҳанбацо ҳәа ҳаԥшларым аҩныҟа.
Ҳиаз ҳара акгьы уаҳа ҳамыргәаҟуа,
Иааҳгәаларшәо ҳашьҭахь иҟаз шыҟаз.
2015
***
Ҳаибамбеижьҭеи ома ҵуан,
Маҷ-маҷ ус, ҳаицәыӡуан.
Ахьҭа аҿан, зны амра цан,
Хаз-хаз ҳанҭыҵуан.
Бызбан, ашырҳәа снеихеит
Бара бахь, крыздырма...
Иҟалаша ҟалахьеит,
Иҟамлашагь, Сырма.
2015
***
Крыздыруоу, абасҵәҟьа сажәыма,
Исыхәлахо сааиуеит сыԥсы.
Мҩакы ианыԥсалазшәа исымаз,
Сҭацәуп, сзаҵәуп иахьазы.
Акыр ҟасҵоушь исыхәаҭамыз,
Снақәгыло џьысшьоит лаӷәымк.
Саҭамыз, амарџьа, саҭамыз,
Изузар, исҳәазар иакәымк.
2015
***
Стәам сара сгәы ҿыӷьуа,
Сыԥсы еихәлахоит, сгәы ҭыршьаан.
Иабажәдыруеи сара исыхьуа,
Сара исыхьуа иамам дыршьа.

383

Зынӡа истәым саларгалан,
Излымҵша усқәак дыршан,
Уаҩ дрыхәом аламала,
Изҭаҳаша ажрагь ҭыржаан,
Ихықәгылоуп иамгар амуа,
Уазҵаа, сара араҟа изуеи!
Сышԥанхалеи, уара, амҩа,
Арҭ абгақәа ахьеиҿахысуа!
Утәар узтәом, уагьызгылом,
Уназлагыло иубон мцымзар.
Срылахазшәа збоит ИГИЛаа,
Ишԥабзиаз, ҳаи, ҳаицымзар!
Уҿыноухаргьы, наҟ уабацо,
Узышьҭуада, иузыԥшыда!
Адунеи зегь хьааха саҵоуп,
Зегьы ахьыҟоу акгьы сыҭам.
Ахыдара сарҵысуама –
Агәымхақәа ргара сгароуп.
Арахь саазгаз цароуп саман,
Сшаанагаз еиԥш, наҟ сагароуп!
2015
***
Шьыбга аагәоуп ианихабгаз,
Ҳаахынҳәит анышәаӡа днаҭан.
Дымԥсыр акәын уи абга,
Дымԥсыр имуазаапеи Баҭагь.
Сикәа дахьышьҭоу дуазыруеит,
Дышьҭеиҵеит ҳақьым дырӷӷаны.
Изааигәоу ибзианы ирдыруеит
Шьҭа баша иштәоу иханы.

384

Адунеи дакәдыршеит Баџьга,
Игырхам хәшәык уи, быӷьшәык.
Изхом ҳәа еиҭахгьы маҷ-саҷқәак,
Инылхо игылоуп ҽа шәык.
Ахаан ак ихьрымызт Миха,
Убас дыӷәӷәан, дыџьбаран.
Шьыбжьышьҭахьк днықәырҵеит ихан,
Уа иҟазгьы нас џьабарн.
Сгәы далоуп даараӡа Хьымца,
Аиҿамс Хьымца, афцырҟьа,
Дымҩасгәышьеит наҟ дықәрахьымӡан,
Дааҭынчхеит иԥҳәысгьы, ҵапҟа...
Зыӡбахә сымоу иԥсыз роуп,
Иԥсыз роуп исхьаау, иҳаԥхаз.
Саргьы сымҩа саными, санысроуп,
Идырааит Ҳазшаз исзынхаз.
2015
***
Аԥсҭазаара, цқьа уазхәыцыр, чароуп
(Илахьеиқәҵагаз, уи зынгьы игәырҩаз).
Ари адгьыл ҳанаҭаа, ҳаччароуп,
Ҳахәмарроуп, ҳцап ҳахьцашагь нас.
Шәас, уара, иаақәыххыз дкәашароуп,
Иааҭирҟьароуп аӡәгьы акаҩҳәа ашәак.
Ари амш хазыноуп, мыш лашароуп,
Иагараангьы шәаҳәарыла ас ҳаиқәшәап.
Ирацәаны аныҳәаҿақәа ҳкыроуп.
Амш мҩасышт, ахәларахь еихоит.
Ҳазшаз, суҳәоит, маҷк уаамыццакыроуп,
Сара ажәақәакгьы сҳәар сҭаххоит.

385

Ари адгьыл ҳанаҭаа, ҳаччароуп,
Ара ибатәу сызхара исымбац.
Насыԥла иҭәуп, аԥсҭазаара чароуп,
Саҵәцеиԥш, уи макьана иҭысмыркәкәац.
2015
***
Акы арҽеиха шсымамгьы жәбароуп,
Ианалага саџьыл ааигәахо.
Сцозар – зегь шәааныжьны сцароуп,
Исанашәмыжьуа акрыҟоума, инхо?
2015
ИСЫХЬУА
Исыхьны иарбан исмыхьуа!
Исылҟьоит сҟазҵо сеилыԥсаартә.
Сызшьуа, зегь реиҳа сзыргәыӷьуа –
Амҵәыжәҩақәа ԥырҵәеит сыԥсаатә.
Уи – са сышьҭыхны сызкыз ауп,
Сзырԥшуаз ауп, сызгоз ауп ԥхьаҟа.
Аусқәаҵәҟьа ансоу шьҭарнахыс ауп,
Санжьоу, ианҳабжьоу ҳара ахҟа.
Исхьаауп амаҷи адуӡӡеи,
Неишьа сымам снараҩс.
Сахьцоз, истәымыз, исыццеит
Исыхәшәушәа избоз – снап иаҩз.
Исзымҩыз, исзымҳәаз еиҳамхеи,
Саԥхьа хаҳәраҳатәны ишьҭоуп.
Садхалан, ацаҟьа садхеит,
Садхеит, сеиҭадхеит – сааԥсоуп.

386

Сгәазҭазгьы дыҟам, сыкнаҳауп,
Иџьоушьаша, сыхгьы лархашәа.
Исылшом, исылшаҵәҟьом уаҳа,
Ҽак акәым, сагап агәыԥжәа.
Сызшьуа, зегь реиҳа сзыргәыӷьуа –
Амҵәыжәҩақәа ԥырҵәеит сыԥсаатә...
2015
ИСХЫҴУА
Исхыҵуа иазҵаауа сыртәаны сирхәыцуеит,
Ҭоурыхк салеигалоит, сашьҭеиҵоит аҭак.
Уаҳа схымҵуазаргьы... Усгьы шәкы схыҵуеит,
Сықәра сныԥшуеит усгьы сахьцалак.
Хҭысқәак цәырҵуеит, шәышықәсагь ирҭамӡо,
Ҳәаак сахысны, сықәлан снаскьацәоит.
Сышнеиуа, сазыԥшӡамкәа, салаҳауеит амца,
Иҿыцӡа акы аацәырҵуеит, сышьҭахьҟа акы нҵәоит.
Сара снаскьоит, снеиуеит амца салԥан,
Исгәалашәоит, салашәан, ӡы-мшын дукгьы сырт.
Сҿаԥхьа ишьҭаз рыцҳаракгьы салԥаан,
Сымҩа сагеит, хара сыԥсак аацырцырт.
Шьхакы схыҵны, снанылт ацәҳәыра,
Сзымцо-сзымаауа сықәнакт аҭакар.
Царҭа ыҟамзар, иамуазар, ушьҭахьҟа ухынҳәыроуп,
Иаҭахымзар умҩагь уаҳа ԥхьа уагар.
Аха сымҩа шьҭан исымҩан сара усгьы,
Анаҩс иҟаз ҳәашьа сзаҭару? Сазкыз.
Уара идыр исхаз усҟан сара ԥсысгьы,
Исхакнаҳаз саҵҟьеит, сацәцеит исҿакыз.

387

Шәкы ирҭаӡома арҭқәа, хышә-шықәса сырҭысуеит,
Аԥсҭазаара хышәџьара саҿашәоит, сацәцоит.
Саӷацәа сыриааиуеит, ицҟьаны сраԥысуеит,
Сзызгәаҟуаз сцәыӡуам, изулак сахьӡоит.
Хышә-шықәса закәызеи, зқьы шықәсагь аансыжьуеит
Сышьҭахьҟа, исхьынҳалан, анкьеиԥш еилашуа.
Еиԥшьышьа зманы иҟоу наунагӡа еиԥысшьуеит,
Аамҭа асаба аргылоз, иасҭом акгьы аԥша...
Сахьаатәаз саанхеит зегьы срызхәыцуа.
Сыбла ихгылоуп ицаз, арахь иаауа.
Шаҟа схыҵуа... Жәаа роуп сара исхыҵуа!
Дгьыл ссирк сықәуп, срыламӡыр ауаа.
Иџьоушьаргьы, аранӡа сшааиз лакәлоуп,
Анцәа иишаз, Анцәа иҭыԥ иаху.
Ихоуҵозар, сара абри адгьыл сақәлоуп.
Жәаа схыҵуеит. Ԥҳәыс даазгар сҭахуп.
2015
***
Сара санду, иҳәеит, Анцәа иишаз ԥҳәысын,
Ианлааз, лышәҭымҭаз, зынӡа даҳкәажәын.
Ус даҿымшәа дыҟан аҳкәажә – зегьы лусын,
Лҿабызшәа хаан, дыԥшӡацәан, дҟәымшәышәын.
Дрылыԥхон санду, дрылыҷҷон дызлагылаз,
Дџьашьатәын, рҳәон, дхазынаҵәҟьан зегьрыла.
Дахьаацәырҵлак илыршанхон – дцомызт дрылаӡ,
Дааҵшәомызт уаҳа, дахьнеилак, рылаԥш.
Илымамкәа рбеит аҳәса ргәыла ԥсыхәа,
Хацәа гәарҭак рыбз лхьысит ицҳафыруа.
Днаган дарҭеит урҭгьы егьырҭгьы рӡыхәашь,
Ииааҩр ицон уи аӡыхәашь наҟ дызмыруа.

388

Исаҳауаз саргәаауан, сгәы ԥызжәон,
Снапқәа сџьыба иҭакын ираҵәан.
Маӡа-аргама игәарарҵон дкаҳԥызшәа,
Днеимда-ааимдо дрымазшәа ахацәа.
Даныҩагыла, хаҵа дцеит, данцашаз,
Дызгазгьы зеиԥш дыҟамыз арԥысын.
Аха ҭаха рырымҭеит инҵәашаз,
Ирусушәа рбан урҭ аҳәса ирусым.
Иҟам-иным аакылст аҟара ахаргылан,
Ауҳәан-сҳәанқәа ирылаҳаит ишнеиуаз.
Даҽазныкгьы хаҵа дцеит санду дҩагылан,
Рҽеишьа змоу акрыҟазар ирҽеиуа.
Дызгаз ауаҩ аҳ иакәын, сара стәала,
Дабаҟоу рҳәон иеиԥш зеиԥшу ақыҭан.
Инхеит-инҵит, аҳәыҳәқәа реиԥш иеидтәалан,
Усҟангьы ҳәатә ҟамлахит дара рыда.
Рҿаархеит иара абраҟагь илыҵашьыцуа,
Хшара гәарҭак ран – санду хазына.
Зыбз ҭамгылоз, уҳәан-сҳәанқәа рҿыцуа,
Иахьымаара ицон лыӡбахә рыман...
Саргьы ԥыҭҩык среиӷьхеит, изларҳәо ала,
Уи азакәхап, иҳәеит, дадхеит, уи азакәхап,
Иҟоугьы ара иҟамгьы еидыҳәҳәала,
Ирыма изнеиуа. Ари сымҩа саақәхап,
Иацеиԥш, уаҵәгьы урҭ сара исыцрыхо.
Убри аумашь сара абас сзыргәааз?..
Саду рыцҳа илырҭомызт аԥсыха,
Ауҳәан-сҳәанқәа дрылахеит ианлааз.
2015

389

***
Акы уцәахьуеит узыхӡыӡо.

И. Аҳашба
Акы рмыхьында, хәыҷ гәарҭак
Еибарыҩуа ҳашҭа иҭоуп.
Абырг дылахеит ииарҭа,
Уи макьана даҳхадоуп.
Акыр иаҳзаԥсами иажәа,
Акы имыхьында сынтәа.
Иаӡар – изхара дҳарцәажәап.
Дҩагылалап уи дантәа.
Зны ихалагьы дынҭыҵлап,
Ҳивагылаз абжьааԥны.
Акы ихәыцлап, ак ирҿыцлап,
Даабоз ҳаишәа аханы.
Амҩа иқәлаз зегь маншәалаз,
Ихара, иааигәа иахьцо.
Ихынҳәааит уара еибгала,
Изышьҭаз иахьӡо, инагӡо.
Ихымӡлааит амшын ихылаз,
Урҭ ирыцми ҳара ҳтәқәак.
Иццакуа иахьныдыххыло
Ироулааит зегьы рҭак.
Игәаҟуа знык аԥсра дахыԥар,
Даҽа ԥыҭракгьы дцарын.
Акы рмыхьуандаз ахьырԥар,
Урҭ уаҵәызны иҳахьӡарын.
Абџьар иаҵоу саарыцәшәахуеит,
Ҭырҟьатәыс ироур – ҳанҵәеит!

390

Аԥсынтәыла акы сцәахьуеит,
Аусқәа амцхә идырххацәеит.
Адунеи зегь хыла-гәыла
Иааиламланда – саашәаҟьоит.
Аарла дыҟан иаха сгәыла,
Иахьа иашҭаҿх еикәҟьашоит.
Ҳанеибаба, зегь ҳанеиза,
Ҳнеира џьысшьоит акаҿы.
Еиқәханда адунеи зегь,
Аԥхьахә амгаӡаргьы ҳҽы.
Аха усгьы сызҿыц ауп
Саргьы сызҿу – сшәоит сышшәац.
Адгьылаҿ зегьы срыхӡыӡо,
Игьежьлагәышьоит сыхлахаҵ.
2015
СШӘОИТ
Сшәоит сыԥсыр ҳәа акгьы мҳәакәа,
Сшәоит сыԥсыр ҳәа сҳәацәаны.

И. Аҳашба

Иҳәатәу абжа аиҭабжа ҳәаму,
Ак сымҳәацшәа сааилахоит.
Сызлахәӡамыз акы самоуп,
Ажәа саҳәаргьы сҭаххоит.
Иац иҳәамыз, жәац иҳәамыз,
Сназвысыз, саазыцәшәаз
Нашәҿасыжьп иахьа, саҭамыз,
Сыџьбараз иахьа, сыхжәаз.

391

Аҿымҭра акымзарагьы снаҭом.
Сыхнаԥаар аҳәацәара?
Мап, уаҩытәыҩса дысшаҭом,
Исықәшәаӡозаргь ахҵәара.
Амц уаҵанаҵәеит, иҟамхаша,
Угәы икылахоит уԥсы.
Уаах уара арахь аиаша,
Ихәарҭоуп уи зегьы рзы.
Аибажьара акгьы ҳнаҭом,
Аибарҽхәарагь иара убас...
Мап, уаҩытәыҩса дысшаҭом
Сымшын, шәшаҭан сахьаауаз.
2015
ҲАРА ДАҲТӘУП
Зегьы иаабоит, еснагь иҳадицәылон.
Дҳамамызт ахаангьы рххатәыс.
Ҳара ҳзыҳәа ақәа дцәылоит, асы дцәылоит,
Иаҭаххар, иҽшишьуа анцәиныс.
Ҳара даҳтәуп, дааины ҳаӷба дҭалеит,
Идыруеит уи ҳахьаго дшаго.
Дахьаҳҭаху дыҟоуп, дцом дыбналан,
Дҳалам игәра ҳзымго, игәра ааго.
Ихьанҭазаргь, ҳаидарақәа дрыҵоуп.
Қдызар – дҳавагылан ирҳәазоит.
Иҳахьчо, ҳзыхӡыӡо дышԥахӡыӡо!
Ҳахьааԥсо ҳара ҳаасҭагь дааԥсоит.
Ҳахьнеилакгьы дыҟоуп, ҳааигәа дгылоуп,
Иахьнеитәу ҳаԥхьагь днеиуеит деилыхха.

392

Хазҿагыло дырны даҿагылоуп,
Ҳауа диуоуп, диаӷоуп ҳаӷа.
Ҳара даҳтәуп, имцым, ииҳаз ҳәами,
Ҩызас зегьы друҭап, еиҳабыс.
Ҳтәашьа итәашьоуп, дҳаиԥшны деилаҳәами,
Ҳара даҳтәуп... дҳаԥхьаӡаанӡа тәыс.
2015
***
Ҩаԥхьа зегьы рҿынархоит анҵәамҭахь.
Ианбалагаз абарҭқәа зегь? Иацоуп.
Акы анырхт, ианӡамшәа, ахҩахаха амҭа,
Ирҽеины ма ирҿыцны ҽак анҵоуп.
Ианҵо, ианыхуа, еиҭананҵа-аныхуа,
Аамҭа цоит инықәҳа, ишцара.
Сзаиааиуам уи – иамаӡамзаап ԥсыхәа:
Сымч азымхеит, иазымхеит сҵара.
Иццакцәоит идәықәлаз уахь, анҵәамҭахь,
Урыхьӡаанӡа урҭ ахьнеиша инеип.
Мышқәак урҭазшәа аамҭала, ҳамҭас,
Уаалырхуеит уара иутәӡамкәа адунеи.
Зегь ирзеиԥшу акоуп, даҽакала
Ҟалашьа амам – ҳара ҳааит, ҳагьцеит.
Уаргьы уаҳа акгьы узалаӡам, Никәала,
Ари баша хьаас уара иҟауҵеит.
Акы заҵәык – нахьхьи џьара угәаҵан
Гәыӷрак ыҟоуп, иубоит уаҵәгьы иузшо.
Уцала, нас, аха, мшәан, уабацо,
Аамҭа анҵәамҭахь уагозар ужьа-жьо!
2015

393

***
Адунеи ду салоуп самкуа,
Уи иалыҩуа сашәа, суаз.
Ҿааихак змам соуп, аха иҳәамкәа
Аҳәатәқәа нхазар сахьаауаз?
Жәҩан исцәалаз сцәалахазар,
Исзышьҭаз агазар ԥшак!
Сдәықәуижьҭеи иҵӡозеи, схазар,
Дгьылк сахьнықәҳаз исыршап.
Изыхьӡам сыҵнарԥап исыҵас,
Сымра анҩыҵхахо сааԥшып.
Акгьы анӡамкәа снапсыргәыҵа
Снаныԥшылан сааилашып.
Иҟоу ныжьны, иҟам сашьҭаз
Исзаԥсаз сзаԥсамшәа збар,
Сызҭагыларым нас ҳашҭа;
Сымҵарсны мҩакы сагар,
Сахьымааша акәзаргь, саццап,
Схәарҭахозар уахь иаҳа.
Аамҭа гәыраз, сықәра исзацҵа,
Саџьал шааигәам аасырҳа.
2015
***
Уандыԥшылам – умал аныҟоу, амч анумоу,
Ашәқәа аатуеит уахьнеиуа, гәашәк аркым.
Иумазкраны иҟахыда усҟан утәы-умаа,
Иакуп агәгәаҳәа, иуцәыцәо мца еиқәым.
Иахьуҭаху укәаруеит, иануҭаху угьалоит.
Ҩба иацуҵар ҩба – шаҟа уҭаху ҟалоит.
2015

394

***
Ушырҿыц урҿыз уара уусқәа уҷыгәӡа,
Ушыҟац уҟаз, умааԥса, уааԥса,
Иԥсыз дахьрымоу иаҳа пату иқәҵан,
Дыҟамшәа ахьырбо – дахьырхашҭуа абза.
2015
***
Ҽынкылашьа змам иоуп – дақәиҭышәтәыр.
Дақәиҭышәтәыр уи – драхәушәа дҳәып.
Уахьцалакгьы ауеит ҳәа амҩа ишәҭар –
Имч ақәхар – адунеи зегь ааирҳәып.
2015
АҼЫМАРДАТӘИ ДОН ЖУАНК ИАНҴАМҬАҚӘА РҞНЫТӘ
ЛАРИСА
Уи сара сзыҳәан дымизаап,
Дыстәызшәа збазаргь дыстәымызт.
Лариса, Лариса, Лариса
Адунеи зны лыхьӡала иҭәымыз.
Ҽнак, сынхыԥан ахҵысҭа,
Сынҭаԥалахт лашҭа сгәыбзыӷӡа.
Слымбацшәа, дҵаахит: «Узусҭа?»
Исҿамшәаз, иџьоушьаша, сыхьӡ ауп.
– Уабаҟаз, уалыбгоу ажәҩан?
– Ибуеи, иахьада сбымбацшәа!
– Уиеиԥшуп ҳаџьмахьча, ашәуа...
Лҿаалхан, дычча-ччо, абасшәа,
Сызлаз саарылылхит ашьҭахь,
Усгьы лҳәахит дсыцәгәаашәа:

395

– Уаҳа уҿааумхан ҳашҭахь
Иуасҳәогь гәынкылишь, санаашәа.
Хҵысҭала иааиз ахҵысҭахь
Дцароуп ишьҭасуа ихҭарԥажә.
Ҳа ҳашҭа иҭало дызусҭа?
Ишҳазҿоу здыруа агәашә!
ХЬЫЛҚАН
Уҵшәара уҟоуп Аҽымардаа рылаԥш!
Дҩашьом, ибзиан илдыруеит Хьылқан,
Гәылак уимбар, уибоит даҽа гәылак,
Ауҭра уҭаз, иуҟәшәозааит каканк.
Лҿаалхар агәарбжьара дыбжьала,
Ирдыруазар акәын дахьцо, дахьаауа.
Дрымбаӡозаргь, дырдыруан лыбжьала,
Лышьҭа инхылон ҳәсақәакгь бӷьаауа.
Иубац ракәхӡам араҟа ахацәа,
Рыхқәа раҳан лашҭа иҭаԥшуеит.
Дцәырҳаны даалҵуеит уахазны аӡә ацәа:
Иҟалазеишь, ана алақәа шуеит!
Саргьы снанагеит уахь, сымҩахыҵуеит,
Сасык иеиԥш, сахьнеиз саԥшәыман саатәоит.
Ассир збоит, уахантәарак слызхәыцуеит
Аԥҳәыс еиба, дызмыцәошәагь збоит.
Уахь сагеит сара адырҩаухагь,
Дҿаԥха-ҿаччо дысԥылеит Хьылқан.
Арахь акы иаанагозаап ирыхан
Ахацәа. Иҟашәҵа шьҭа гәаран!
Ас сҳәахын, сагьнықәхәаша сцахын,
Схаҭа исзымдыруа нас сахьагаз,

396

Сықәымлеит уаҳа арахь даҽа хаха,
Саатәеит аԥҳәыс даԥсамызшәа абазк.
Сықәымларашәа збон, аха уаҳа!
Аха, сшааиуаз, зны, санашьы,
Скаҳа-бӷало амҩан ӡмахкгьы сынҭаҳан,
Иналықәсыргеит ҵхыбжьонк уи сыбжьы.
Аҵх иамаз анаҩстәи ахҭысқәа,
Уаҩы ибом урҭ, уаҩы иаҳауам.
Анааша, исзымдыруа анаҩс сҽыззыскуа,
Ԥшьаала сааҭыҵит Хьылқан лҳамам.
2015
ДАНА
Дана дыҩныԥҳәысын. Лара илусын
Аҩн иатәыз – ибатәымыз, ибатәыз.
Иагарааны дубаргьы уи дхысхысуан,
Лус нҵәара ақәума аԥҳәыс.
Адәы дшықәыз ҽаӡә иаха лымаӡамшәа,
Ихаҵкы камыршәуа дшааиуаз Сыс,
(Уи лхаҵа иоуп) лгәы амца ҭамшәеи,
Слыднагалт сара аҟадыџь сасыс.
Ҳхәы анлырхиа, ааигәа даанагазшәа
Даҳхагьежьуа даҳхагылан уи.
Лафқәак иҳәон, иҳәеит, лхаҵа насшәа,
Лыхьӡ ҷыда налықәырго – Ӡыркәи.
Ҳаланагалацәаны иаажәит ҳҽаҭан
Сыси сареи – аҩгьы џьбарацәан,
Ҳаныҩагыла, – иҟасымҟац арада, –
Лылахьгьы снагәӡит. Гаӡаран.

397

Аԥшәма уи ибоу имбоу сыздыруам,
Аха сара сахьгылаз снеилыԥсааит.
Дана дгылан лыблақәа цырцыруа...
Уи дызбап ҳәа арахь ҽазныкгьы сааит.
Аԥшәма дыҟамызт, уара идыр, нас,
Дахьагаз – илеимҳәаӡеит Ӡыркәи.
Деиҭасԥылахит лыблақәа цырцыруа,
Дышсеигәырӷьо лныԥшуа уаҟа уи.
Настәи шәара ишәусым. Дыԥҳәысым
Иҭаҵәахны измам џьара маӡак.
Сара макьана, ижәбоит, сықәра сҭысым,
Сазыԥшыр ҟалоит ҽа лахьынҵак.
Схы аԥша ҭоуп сара макьана,
Ус адыруеит ацәанырра, афаст.
Лхаҵа дылбар амуазаапеи Дана,
Дана, сара амҽеи зны сызбаз.
2015
АНЕЛЛА
Ашьха сыҟан зны ԥҳәызбак дсыцны,
Аԥша иақәтәаз лакәын уи, ласык.
Иахьанӡа дыҟазшәа акәын дыӡны
Лхы шылбоз, усгьы салҳәон хәылԥазык.
Закә шьамхыз исыҵаз сара усҟан,
Ашьабысҭа саҩызан, зынӡа сҿан.
Сшьамхы еиԥш иласын са сусқәагь,
Аԥҳәызба дсыман ашьхақәа сырҿан.
Еҵәа гәарҭак ҳханы икәеицеиуан,
Ҳакәша-мыкәша арҩашқәа ҭаҽҽон.
Ҳнапқәа еибаркны ҳашнеиц ԥхьаҟа ҳнеиуан,
Сара сгәырӷьон – акыркыр дыччон.

398

Дыччон, ажшәҩан далалон уи ԥсаатәҵас
Доусышьҭыр, дақәтәамыз аԥша.
Ҳацәан ҳара нас цаҟьак ҳхы адца,
Ҳахьыкнаҳаз ҳаршанхо анша.
Ашьха ҳаҿан еимаа ласқәак ҳашьан,
Ԥхьаҟа ҳнеиуан зынгьы аԥхӡы ԥхьаҳә.
Шьац татоушәа илбон уи, сҩашьом,
Данкараха дзықәсыриаз ахаҳә.
2015
ИАНА
Сгәы ишԥалоу, сханы ажәҩан иалаз
Адгьыл ахь дысзылбаагарашәа збан,
Снапқәа еиҵыхны иҟам сахьынҳалан,
Аԥша ахьықәсуаз цәҳәырак ахь саауан.
Бхарацәан, сааигәа бгылаз џьысшьон,
Бызлаҟамыз ссирӡак сазыԥшуан.
Бара бзыҳәан, иаҭаххаргьы, сҽысшьуан,
Бынцәахшан, сара сзыҳәа бшан.
Настәи зынӡа иамам еилыргашьа
Баргьы саргьы убас ҳаилаԥаҭоуп,
Иахьыҟаҵәҟьоу уаҩы издыруам ҳиаша,
Иахьугалак, арахь иара хадоуп.
Ианӡамызшәа ианыҵт сара сышьҭа,
Бара џьаргьы инабықәшәом сылаԥш.
Ҳнаԥқәа еикәыршаны зны ҳаицышьҭан,
Ҳаицышьҭан – ҳзеидымгылт ҳангыла.
2015
СЕРАФИМА
Иԥсы ишьарц даакылсит иԥҳәыс диман.
Аблахкыга лакәын уи, иԥҳәыс.

399

Зегь леилаҳан илԥылеит Серафима,
Ирбозгь лара лакәын уи нахыс.
Зегь акакәын лхаҵа дыҟа, дыҟам,
Алаф рҳәон, илыцын дахьцалак.
Ҳара ҳахь баалаҳәа иахьа аҩныҟа,
Ичча-хәмаруа иазыԥшын аҭак.
Лара днеиуан диваԥало лхаҵа,
Диҿаччо, дахьынҳалашәа имахәар.
Данҭашәаз сыздыруам саргьы сгәаҵа,
Санаақәлырхаз иамуа уи дсымбар.
Ларгьы, аф лысыртә, лгәы ааиҭаԥоу,
Сара сахь лҽаадылкылт маӡа.
Сызхара дсымбакәа ҿыц деиҭабоуп,
Ла лахь мҩакы сықәуп сыҽкынҵа.
Схы збеит ҳанааиқәшәа насыԥ сыман,
Уи ҵәахышьа сзаҭомызт, иааԥшхьан.
Дсацәажәон лаԥшыла Серафима,
Саргьы ажәада исҳәаша сҳәахьан.
...Лхаҵа даман аҽны акы дырхаган,
Днеин арыжәтә иҽеиҭан, шьҭа дашьуан.
Сарах, уи иԥҳәыс, агәазырҳага,
Аҭӡы дкыдыргылан... лхы сшьышьуан.
2015
ДАРЕЏЬАН
Схылхит уи зынӡа мариала,
Данаасԥыла зны, дааччан.
Аухантәарак сыԥхыӡ далан,
Сымшқәа дрыцлеит Дареџьан.

400

Ихьанҭоуп ҳәа акы сылзаҵан,
Ихарацәоуп ҳәа сцон дахьцоз.
Уахь бабагеи сан лҭаца
Шысҳәоз иҟан санлыхьӡоз.
Ажь сҭаауан ал ду схалан,
Алаҳа лызҿысхуан лаҳачан.
Сынхар ҳәа сшәозшәа схала
Сыҩуа слышьҭан Дареџьан.
Сгәы саԥысуан, схы саԥысуан,
Зны сҟәышын, зны сгаӡан.
Ҳамҩақәа неихыс-ааихысуан,
Ак аргаман, ак маӡан.
Ааԥынраказ лцәа лтәымызт,
Сааҟалахын, сгәырӷьаҵәа,
Аха уи сара дыстәымызт,
Дызтәыҵәҟьаз идырп Анцәа.
2015
АЛИСА
Алиса дхаасын, дкаҳԥыцқьан,
Ҽакалагь иаҳҳәап – дхыркәыкәын.
Алиса дгәаан данузыҵҟьа –
Лгәы ахаҵа ӷәӷәа игәын.
Аҿақ уҿлыргахыргьы амуаз,
Умахцә уанылкыр ҟалон.
Уаԥхьа даагылон дшамшамуа,
Ушлышьҭоу дныҵашәкәа дцон.
Амшын улыманы дхылон,
Ахра уаҿылгон ҽазны.
Укәа дҭалон гәыблыла,
Даагылон уҿаԥхьа дразны.

401

Лҽылшьуан зны сара сзыҳәа,
Ҽазны исгәыдҵан сылшьуан.
Дацын Алиса са сныҳәа,
Ауаа дахьырбоз дсаҳәшьан.
Ианыҵрашәа сыҟан зны лышьҭа.
Лааишьала днықәхәаша дцеит.
Исхашҭуам, ҳаилаҵәан ҳаицышьҭан.
Сгәаҿы дынхеит, дынхаӡеит.
2015
ЗИТА
Зита дхәыҷын, сара адуӡӡа
Слеиҽырбо стәозма хәыҷык!
Данӡалошәа збон снапсыргәыҵа,
Ҳаннықәла, нас, хәыҷ-хәыҷы
Аргама зинқәакгьы сыҭан.
Аҷараҳәа иаанартит сцаԥха.
Лхы сгәы инадылҵан Зита,
Сааилалырхеит уи жәаха.
Саалыхеит, нас ҭынч дысзыртәазма,
Сгәы дықәсны дандәықәлагь ҵаҟа,
Иеилыскааит, издырит иаразнак,
Уи шьҭа дышхәыҷымыз, ҵапҟа!
2015
СЫЗНЫСХЬАЗ СЕИҬАНАНГЫЛАН...
Сызнысхьаз амҩа снеи сеиҭанангылан,
Хара убас сагеит сара абрантә,
Саахьаԥшыргьы, шәыҵашәомызт сылаԥш,
Акраамҭа сшанхашәа сааԥшуан.

402

Амҩа сагеит наҟ, сахьыҟаӡамыз,
Усшәа збазаап, схьаҵынгьы сааҭгылт.
Иахьышьҭаз снахагылеит иҟаҵамыз,
Изԥылатәыз даҽазнык саԥылт.
Изаҩстәымыз сраҩст исымбаӡазшәа,
Исҭаххеит сырхьынҳаларц ибатәыз.
Снацрыха-аацрыхахт акы сазцасшәа,
Исоурашәагь збахуан рххатәыс.
Сызҭахыз шьоук рахь санымҩахьыҵуаз
Анкьаӡатәи ражәабжьк саҳауан.
Иҟахызма ара арҭ ауаа сыӡуас,
Иеибарыҩны исԥылт – сгәы азҳауан.
Ԥҳәызба ссирк, уи дышҿаз дынхазаап,
Зегь раԥхьагьы сыхәда дахьынҳалт.
Ашҭа-агәара шыҟаз еиԥш инхазаап,
Ишьҭан саԥхьа шьацран ауарҳал.
Шҭакы сҭало, уи лассы сааҭыҵуа,
Исзамыртуа гәашәк саахо, иасыртуа,
Иҟаз шыҟаз инсыжьрашәа, ирҿыцуа,
Издыруа, исзымдыруагь рызҿыҭуа
Аҳабла салсит, еимсырҟьеит ақыҭа,
Ахәахьы схалеит анаара саҿыс.
Сызҭахыдаз, нас, уахь, исҭахыдаз?
Схаҭагьы исыздыруам уа сызҿыз.
Сгәырӷьон абри амҩа сахьанылаз,
Иахьысхашҭхьаз мҩахәасҭак сахьагаз.
Издыруазшәа сшыҟазгьы исԥылоз,
Исзымдыркәа снараҩсуан сара нас.

403

Снарҿаҳалон рацәак исҭахымыз,
Исҭахыз аацәырҵуан, сызҭахыз.
Шьоукы ирзысшар сҭаххеит исымаз,
Исымамгьы ансымам шьҭарнахыс.
Схынҳәып ҳәа иҟамыз рҿаархан,
Ишанхашәа иааҭгылан исзыԥшуан.
Урҭ сымбазшәа снықәсит сара арха,
Сааласын, саццеит наҟ аԥша.
Сҭанагалеит зны сызҭысхьаз гәаҩак,
Сымҟьаланда шысҳәоз уи сынҭыст.
Дәык сықәын сара нас сеиҭаҩуа,
Ԥасеиԥш, иахьагьы зегьы сраԥыс.
Исышьҭаҩуа иааскьоз дарԥысын,
Даасхьымӡар амуа, деиханы.
Ҳаннықәла, дагьаагәырӷьахт, дсаԥысын,
Даасгәалашәеит дшыҟац – дсаӷаны.
Иаасгәалашәеит ашьҭахь аҵәқәа ширшоз,
Дыцәгьаҳәаҩны дышгылаз, дмықәшәатәха.
Уи дзакәыз еилыркаахьан дыздыршаз,
Иахьанӡагь ус дынхеит саӷа.
Уи уажә ара дабасҭаху, аиашаз,
Сыԥсы ааиҭакны сымҩа насыгӡап.
Дмааԥсаӡакәа, иацеиԥш, деиҭасзашшуа,
Дахьымаара акәзаргь, џьара дцап.
Сара сымҩа харацәоуп, саркарап,
Схы ныҵаскып шәшьырак, снатәап.
Ахьхьа-ахьхьаҳәа саԥхьа инеиуа акәара
Хаҳә ҟәашқәак инарыхҟьашо инеилаҭәап.

404

Са сызнылаз амҩа сахьагаша
Схаҭагьы исыздыруам – сымҵанарст.
Сқьышә иаақәнакит уи ахаагь ашагь,
Иаҭаххеит исымбашазгьы снарбарц.
Амҩа сықәын нас, сымҩа сықәӡан,
Сыԥсы ахьысшьаз акәу, смааԥсаӡо.
Еидарақәак назгон сҟәаҟәа иқәҵан,
Сызламӡақәоз сыцын, сызлаӡо.
Сзаҩызмыжьуаз ԥҟьаны сқьышә иҭасуан,
Лассы-ласс исырҭалон шьапҿаршә.
Зны сыҵдырҟьон, сцон сқәасқәасуа,
Срыхьӡар сҭахны, сзырхьымӡо ҳҿар.
Исықәҳауа саналага сықәра еидаран,
Сықәлан арахь, шәара шәахь, саауан.
Инсыжьыз сыман сара хьаас даара,
Исԥыххылаз уабаҟаз, уабаӡыз ҳәа иҵаауан.
Сара сахьынтәааз сыҟан, арахь саазаргь,
Сҽырҭынчшәа саатәазаргь шәара шәҿы.
Сыҟан уахь, ара џьара сыжәбазаргь,
Сақәтәан снеиуан уа иԥаџьԥаџьуа сҽы.
2015
АҬОУРЫХ АҞНЫТӘ
Иаҳурҟаҵо акрыҟоума – ҳамчқәа ныхцәоуп.
Илаҟәцәеит, акгьы иаԥсам шьҭа ухә.
Ҳара ҳатәцәам, иҳәеит, ҳтәитәыхцәоуп,
Ҳахәда иқәу ахьӡ ухашҭма – ауӷә!
2015

405

***
Ҷкәынцәа гәарҭак рымҩахь инаскьаган,
Аҵыхәтәантәи рымҩахь, сҿаҳаха,
Саауан сара, крыздыруаз ауаҩага,
Схы рыцҳашьо, дрыцҳашьо аӷа.
Уи дшыҟац дыҟамыз, дсаӷамыз,
Аха иԥсцәа қыдқәоушәа срыхҟьашон.
Урҭгьы ҷкәынцәан, урҭгьы аԥсы рхамыз,
Ргәаӷ сшагоз исрхәлон, исыршон.
Раԥхьа сназхагылаз ҳа ҳтәык диеиԥшын,
Ихагылан, гәаҟ, ихы аахҵәа.
Ахыдараз уигьы аԥсра иԥеиԥшын,
Иҳәахьақәа иимырҳаит, аныхтә, Анцәа.
Сара санацәа ррыцҳара сахаанхеит,
Асабицәа рыҵәаабжь сгәы ҿнакааит.
Сыԥсҭазаара аамҭала акгьы иаԥсамхеит,
Арахь схы хазма, сахьыжәбо сааит.
Исыргылоз сыргылаанӡа инеилаҳаит,
Иҟәыбаса ишԥацеи, ихәашхәаша!
Избеит ҳнықәларгь ҳхы ҳзымҩахо уаҳа,
Амш мшым, аҵх ҳалоуп, иаҳзырша!
Урҭ амшқәеи, урҭ аҵхқәеи схыган
Сҿанаасха, сашьушәа саагазҽазт.
Мшынушәа, ҽа ԥсҭазаарак ахықәан
Схы збеит, сҽагьаасыриашеит нас.
Сақәшәомызт рацәак исҳәоз, изуаз,
Сгәы ҭацәхьан, ихаҳәхахьан.
Амҩа сықәмызт арахь сеиҵақьызқьызуа,
Сылабжышқәа шбара ибахьан.
2015

406

БАРА БЫДА
Балыҷҷон, иҳәеит, ақыҭа,
Ибырлашон адунеи.
Уаҩ дыҟамкәа бара быда,
Ҽнак сышнеиуаз саабыниеит.
Сахьцалакгьы саԥхьа бгылан,
Бсыцны баауан сахьаалак.
Сыҽхәо сдәықәын бара была,
Исзыҟалан збон алакә.
Аха уи рацәакгьы ннамҵит,
Ԥхыӡыз џьысшьахит сызлаз.
Иамуит, сыҩны быҩнамӡеит,
Багьыҩныҵуам сара сцас.
Бышԥалахеи цәгьала ақыҭа,
Лсахьа быҭашәа ахаас.
Зегь сычҳауеит бара быда,
Ацашьа бақәшәомеи бахьааз!
2015
АЛЬФЕИ ОМЕГЕИ
Альфеи Омегеи – алагамҭеи анҵәамҭеи…
– Срыбжьагылан саауеит, уара идыр сахьцо.
Схы ҭҟьашәа сыҟоуп – сахьааихьоу сызгәамҭеит,
Сзыргәаҟуа сыздыруам – шьҭа иарбан сзыхьӡо!
Цәқәырԥоуп исышьҭаҽҽа иааиуа, саргылап,
Сшьапы сықәҟьан сагоит, сааҩеихар.
Зегьы срыхьӡарц зны амҩа санымлаз,
Ишԥасҭахыз усҟан зегь реиҳа суаҩхар,

407

Ишԥасҭахыз Альфеи Омегеи срыбжьамӡыр,
Сымцалар ишьҭыууа инасықәҳауа ашәах.
Шьацҳәак саҿашәазшәа зызбозеи, самҵыр –
Ҟәарак снықәҳап скараха еиҭах.
Альфа, сышьҭахьҟа инсыжьуа, харами,
Ажәҩан икыдшәаз еҵәак еиԥш исцәыӡт.
Алфеи Омегеи ирыбжьырдаз рххами,
Кәаркәашь дук уи ахьану исцәаныҵп.
Анҵәамҭахь! Иқәҳа зегь неиуеит анҵәамҭахь.
Сышықәсқәа акакала ицоит, еихышәшәоит.
Аԥсҭазаара саргьы исыҭамыз ҳамҭан,
Сшазгәаҟуа, сшахӡыӡо исцәыҵәарҳәагьы сшәоит.
2015
***
Хар сымамызт саб иниҵыз нысҵыр.
Акыр днаскьеит, уи қәра маҷмызт, дад.
Иҟаларын ҽа ԥыҭ-чыҭк анысҵар
Саԥхьа иқәҵан сзыдтәалоу ари сқьаад.
Еиҭасҳәаран иара ихьааз, сара исгәалоу,
Иахьанӡагьы иҩымкәа ишьҭоу, иҳәам.
Сара издыруеит: зегь аҳауа иалоуп,
Ицаз аамҭагь шьҭрақәлан ихынҳәуам.
Аха усгьы хҭысқәак аасырҿыцрын,
Ԥсык рхасҵон иӡыз, иҳацәцаз.
Уи инашьҭархх, иара иеиԥш, саргьы сыӡрын,
Егьаурымызт, иусмызт уи зынӡас.
Саап ҳәа сыҟамызт сара аранӡа,
Аха усгьы, ҳазшаз иџьшьоуп, санаах,
Исҭахуп, ҽазнык, сҩалԥар амца,
Ишызбогьы акы сакушәа сԥах.

408

Саб иниҵыз нысҵыр, сара уаҳа
Акрысҭахызма шысҳәо, саахәыц-хәыц,
Ҳазшаз сеиҭаиҳәон снапқәа раҳан,
Снықәирԥшырц ари адгьыл ҿыц.
Иеилыскаауеит, ҽа хышә-шықәса сцаӡаргьы,
Аҟазаара ахаангьы сгәы ахшәаӡом.
Ауаҩ рыцҳа, дышцац иага дцаргьы,
Иҽахьникылаша аҟынӡа усгьы дцом.
2015
***
Сыбжьы назықәсыргалоз аӡә дсыман,
Сназхьынҳалоз сыԥсы ааихәлахар.
Дыҟаӡам, дабацеи уи, дыԥсыма?
Иааҩуам, акрааҵуеит, ихабар.
Дшәарыцалон – ахра даҿахама?
Асыԥса дагама иҿыбганы?
Сара аԥшыха сымам, иуаҳама?
Ухараӡоума, уҟоу уааигәаны?
Уқәхазар амуеи уара ацәҳәыра,
Уԥсылмыткуа, уахәаҽуа аҭакар.
Уеихароуп, ушьҭахьҟа ухынҳәыроуп!..
Иааҩуам, акрааҵуеит, ухабар.
Уҿшааухаша узымдыркәоу аҩныҟа,
Аха иааҩыз самшьи схаҭагьы.
Уахьгьы уҟам, уара арахьгьы уҟам,
Уҟам, уҟам, уҟаӡам џьаргьы!
2015
***
Ианысымҵаран ианысҵаз наҟ ианыхуа,
Сышьҭа рыцқьо сара арахь сшаауа,

409

Саақәхалоит џьара сакызшәа аныха,
Иҟасҵара сзымдыруа, сгәы ԥшаауа.
Сымшәаӡакәа аҵәаӷәа назхьысҳәаз,
Иацтәи амш мариала иасыргаз
Арахь иаасҿагылоит, изуа, исҳәо
Сақәымшәо рацәакгьы сара нас.
Ианысхуеит, ианыхтәу наҟ ианысхуеит,
Акгьы сшаҭом, уаҩ дысшаҭом, мап.
Иара убриалагь иахьа схы ҿысхуеит,
Уи сара сеиқәнархар ҟалап.
Сацәцар ҟалап, иудыруеи, сызцәымцац,
Сахьӡар ҟалап сеиханы сзышьҭаз.
Еибакыргьы амуеи еиҳа сымца,
Афырхаҵарахь снаскьаргьы иаҳа шьҭа.
Ианысымҵаран ианысҵаз зегь аныҵуам.
Абри еилыскааит сааиуан мҩабжара.
Ишыӡра иӡша еишьҭалан наҟ ианыӡуа,
Абри бара бабазго, абри бара?!
2015
***
Аԥсҭазаара шазар акәхап ус:
Иззамуз игәаӷ имоуп иззауз.
2015
***
Изыббазеи снықәхәаша сцазшәа,
Сышцара сцаӡазшәа сара ҽнак?!
Сеилыбкаара быҟоуп зны, нас-насшәа,
Бааигәа сшыҟац сшыҟоу сахьцалак.

410

Сара сыҟоуп аԥшаҳәа ҳахьаваз,
Амшын Еиқәа ацәқәырԥа ҳахьарҵысуаз.
Сара сыҟоуп зны агәырҩа сахьафоз,
Сыԥсы ҭабҵарц башьҭан сахьыԥсуаз.
Сара сыҟоуп ицахьазаҿ, иааиуаҿ,
Аҵх салоуп, сцоит аашоны.
Снеилоит зны исиааилоз сыриааиуа,
Дәы иаҵәак сықәсуеит сыԥшаны.
Нахьхьи, хара, анаара саҿаҩуеит,
Сыҟоуп сахьыбхьымӡо, сахьбыхьӡо.
Сгәы ырхыҭхыҭуа башәаны бысзааҩуеит,
Саахынҳәуеит исзымдыруа сахьцо.
Сара сыҟоуп сахьацәыхароу саџьал,
Иахьысхашҭуа сшыҟоу сыԥсраны.
Сара сыҟоуп бзанҵы сгәы ахьҭарҷаҷам,
Бахьгылало есышьыжь бымраны.
2015
***
Уахьцо сыздыруам, аха иҟаз уазҵаа,
Иҟаз уарҳәап иалагылаз, иахьӡаз.
Зегьы шьҭазу уахь ицәҳәы-ҟьантазӡа,
Игылазу, рыхқәа шьҭыхны, хаҵаҵас.
Иуарҳәарын рҽырҩашьаны аԥсцәа шгылаз,
Абзацәа наҟ иаԥыхуа ишаауаз;
Ишрылаԥсыз, рхы изамыхәазт, шьоукы ирылаз,
Ишырхашҭыз ара иамуаз, иагьауаз.
Иҟаз уарҳәап иргәаҟыз, зцәа зхырхыз,
Агәыр аҵа икылдырԥахьаз шәынтә;
Аибашьра ду иацәынхаз, акырынтә ирхәыз...
Аамҭа урҭ ашәеиқәаҵәеиԥш иршәын.

411

Уара уразҵаа аҳәса, ахацәа, рызегь,
Ргәы иҭоу ргәы иҭоумшьын, идырҳәа.
Иацтәи иахьатәи иаԥшьы, уззыԥшузеи,
Ицҟьан ишьҭоу, имыӡша, ааизыҳәҳәа.
Иацтәи амш иалга иалугаша,
Уи иазныжьтәу уахь инхааит, иазныжь.
Ус ада умҩа ԥхьа уазгашам,
Аӡы иххалап, уазыргарым наҟгьы унышь.
2015
***
Иҟам аӡә иеиԥш ихәаԥшуеит – датәарбом.
Рааигәа дааир – наскьашәа иаагылоит.
Аӡә ахьӡ ҷыдагь ииҭахьеит – ауарба,
Дныҵшәарҳәагьы ишәалоит арахь рылаԥш.
Аҽада ҳәа иашьҭоуп дзықәтәоу ҽызар,
Аԥхьахә рцәагарҳәагьы ишәахуеит.
Егьамамшәа инеиуеит дархәаҽызаргь,
Ԥсеивгаракгьы иоуп ҳәа иаатәахуеит.
Ирҳәашам, аха усгьы реиҳа идырцәоит,
Иҽыргаӡашәа дааиуазаргь – ирбарҭоуп.
Иахьрылшо, иахьзынаӡо ихьӡ дырцәоит,
Бжьрабыжьҵәа леиҩыжаан анышә дарҭоит.
Ихадырбгоит дахьнеилак излауала,
Иара далҵуеит – ихәаԥшуеит дымӡышәан.
Ҿымҭшәа дыҟоуп, арахь ирманшәалом,
Ҿымҭшәа дааиуеит ус, дхааӡа, даԥсышәан.
Шәарҭак ҟалар, ахаан ихы иҵәахышам.
Дахьаҭаху днеин агәҭаҵәҟьа дгылоуп.

412

Ҳаԥсҭазаара злеибаркугьы узыҵәахышам, –
Узықәгәыӷша, абас иҟоу ауаа рылоуп.
2015
***
Иеилагылоуп сгәы бжьыхуа, схы схыхуа.
Аҵәы дыршоит ишдыршац – изҿыц.
Ухы рынҟьала – иеидгылоуп, урыхәом,
Анышә иарҭарц иаҿуп дара аҿыц.
Иеибарыҩуа идәықәуп, уаҳа акы аарзымхазт.
Ана акы мҵадырсуеит, ара акы мҵадырст.
Дарбан урҭ рахьтә, уара, аиаша иаҿымхаз,
Маӡа-аргама – ибжьаӡуа, иаацәырҵ.
Аԥхӡы рылхәаҭоит ахәахәа риашо,
Ахьӡ ԥсахуа, иазныжьуа изызкыз.
Ишыхәахәоу ауп, ҽакала иузбашам,
Аха бираҟк еиԥш ишьҭыхны иуаԥыст.
Иуаԥыст урҭ, ала ԥхашьараҳа
Иԥхамшьо уаҳа, иаазмоуӡаз ламыс.
Ицхраан, дыргылан днаргоит икаҳаз, –
Аҳәынҵәа илаҳаз, иақәырӡтәу зус.
Икыддыртаталаз рҵәахырцаз ишьыхуа,
Иадгылоуп рызқәа сеиарха аҭӡамц.
Иеилагылоуп схы схыхуа, сгәы бжьыхуа,
Иласӡоушәа сырбо, иаҵақьуа амц.
2015
***
Саргьы ссасуп. Саашәылагылт, саамҩахыҵны.
Адунеи ду сақәлоушәа сааԥсоуп.

413

Ицахьеит, санааиуаз шьоукгьы сыцын,
Аамҭа сымам саргьы, ицо соуп.
Акыргьы саагылт шәхаҵкы камыршәуа,
Атәы дырны сааиуан ақә, аҵас.
Исзыжәрым иҳахҭыгәлаз иржәуа,
Урҭ ирҳәогь сызҳәарым уаҩҵас.
Сгылашьа хазын сара, стәашьа,
Сшаарымгаз здыруан ааӡара.
Сара ссасуп, сақәшәозар ацашьа,
Сцоит сара арантәи сышцара.
2015
***
Ишаныҵра ианыҵызшәа зыббазеи сышьҭа,
Аԥша иаҳҭазгьы азгарызма аԥша, –
Бареи сареи зны ҳаилаҵәан ҳаицышьҭан,
Уаҟа ҳанхеит ҳара, арантә сахьыԥшуа.
2015
***
Иаҳхаагоз урҭ амшқәа зегь џьаџьан,
Сылхо ажәырҭ сылазшәа сааԥсан.
Бшааиз еиԥш бцахьан сгәы ҭарҷаҷан,
Ҭагалантәи абыӷьқәа ҿӷәыхаа икаԥсан.
Ирылагатәын ара шьҭа зегь рҿыцны
Ҿыцбараха дгьылгьы жәҩангьы батәын.
Сҿан сара махәык иҿымшәац бӷьыцны,
Бара еиқәтәашьа змамыз ԥшак батәын.
2015
***
Дзыԥҳәысыз сыздыруамызт, дзаҳәшьазгьы, дзанызгьы,
Издыруаз: ажәҩан ахьтә илбааз нцәахшан.

414

Ӡәыр слыҿхагахозар, анцәиныс уи
Сышлыҿхагахоз – дџьашьо сылзыԥшуан.
Дсыртәон, дсыргылон, слыцын слыхӡыӡо,
Лыда ԥсҭазаара сымам ҟасҵеит.
Уаҩы издыруам шьҭа сахьыҟоугьы, сыӡӡоу...
Лшьап ҟәашқәа срыбжьаӡыҭны сцеит!
2015
Ҩ - ЦӘАҲӘАК ТРАГЕДИАК АҞНЫТӘ
Уара ахыҷӡагьы аимпериа дуӡӡа
Уаҿагылазар – иааизаап аҵыхәтәа.
2015
***
Иҟалаша ҟалоит, рҳәеит, усгьы,
Уацәыбнал, уаваҩ, уацәхьаҵ.
Иуханаршҭып уҿанаауха узызкызгьы,
Агәыр еиԥш уланаршәп ашьац.
Иҟалаша ухы анумҟьан баша,
Ара уацәцар, амҩан иухьӡоит.
Уԥсҭазаара архаауеит, иарашоит,
Ишәҭышха ушалагылаз иканӡоит.
Иҟалаша хыхьӡа ажәҩан иалоуп,
Ахаҿаҳәа илеиуеит иқәаны.
Иудыруеит, иагьуздыруам уи абжьала,
Ԥхӡушәа икаҭәоит иухьыкәкәаны.
Иҟалаша ааиуеит усгьы – уалаӡап,
Иуқәҳаргьы сык еиԥш, уазгарым.
Уҽурхаҵар, иҽ-уыразаргь уалацап,
Умҩа хароуп, шьапылагь узцарым.

415

Иушьклашуа ирхуазаргьы рыцқәа ара,
Уҽруҭома, мчыла уԥсы угап.
Иҟалар ҟалар ауп арыцҳара,
Иҟалаша – аҵыхәтәантәи акәаԥ.
2015
***
Снапқәа сгәыҵаԥсашәа сгылоуп сынкахәыцуа:
Аибашьра амца иалаблит сыҩны.
Амш еилгам, макьана аԥҭа хыҵуам,
Схы збом иахьа рацәакгьы суаҩны.
Сҽыззыскра сзымдыруа сышԥаақәхеи!
Иаурсуазар, иарстәуп ҿыц аҵәҩан.
Агәыӷрақәа зегь ахьынҵәаз са сҿы акәхеит,
Сахьгылазгьы, иааԥшуа ибоит, сгылҩан.
Аҵәҩан аурсып, аҩнгьы уаҩы иргылап,
Аха урҭқәа зегь мцурами, анцәиныс.
Иацтәи амш сашьҭахуп, исԥылом.
Сара сакәзар, сыҩны акәымкәа, иблыз?
2015
***
Сыҟахуп Троиа, срыцхуп ахьеиаа...
Храк саҿахахит, сзымаауа, сзымцо.
Сҩагылар сҭахымыз сгәымшәан, аӷьеҩҳәа...
Арахьгьы шьоук сышьҭоуп еихьымӡа-еиԥымӡо.
Мчыла иамуазар акәхап ианамуа.
Иҿысхыр шԥасҭахыз ԥсык сахьӡаны!
Голгофаҟа инагоуп сызну ари амҩа,
Иаса Қьырса иеиԥш џьарак санҵаны.
2015

416

ШЬЫБГА
Сара Шьыбга сакәым, исҳәо мцызар,
Ԥҳәысс иаазгаз лцәа лтәымхазт, ҳаиднагалт,
Сзықәшәаз акәын, ишәымбо иахьа ҳаицызар,
Крааҵуеит, дирҭан, гыруак димоуп Гал.
Срызгагоуп сара аҳәса, уахьынтә, Галынтә
Даԥсыуа-агыруашәа аӡә даазган,
Хымзҟа ааҵхьаны дцеит арантә дыбналан,
Ирхха лхы ианысҟьан адырган.
Саахьан зны Тагилтәык уаҟа дныжьны,
Дшысзыԥшыз даанхеит аӡә Барнаул.
Мыцҳәароуп сызҿугьы шьҭа инеиужьны,
Сааԥсан, Аҽымарда сқәацә сахылт.
Уи ақәацә ауп сзааӡаз, иазхазааит,
Сушьыргьы, сҳәеит, сара арантәи сцом.
Аха уи сҳәеит аҟароуп, аф асааит,
Сара уаҳа араҟа сызтәаӡом.
Деиҭацахт рҳәашт сыздыруа Шьыбга,
Адәыӷба дҭалоу, ӷбак арантә дагоу.
Аӡәгьы ус нациҵашт зны: «Сыбга,
Уи дхынҳәуеит аҩныҟа, зегь акоуп!»
2015
АԤШӘМА
Иҟоу-иану збарцаз
Сныҵыҵрын абарҵа.
Снықәларын ашҭа,
Исгәаларшәо исхашҭхьоу,

417

Ари анхара сагымзар,
Иакуа агәашә аатып.
Исылуршои акәымзар,
Иқәлон зегьы рҭыԥ.
Уара ддыр иахыло,
Иааиуа шәымбари...
Дкаҳауеит, шәаалхылаԥш,
Дрыцҳахеит ари.
Сара сыԥсны сыкҿоуп.
2015
***
Сахахахьан, иҳәеит, аишәа сзахымҵуа.
Сахырмыжьуа. Саҵәцақәа еиԥхьыҟәҟәа.
Аҽадабаӷьқәа, еихәлацәартә рымца!
Аилымгақәа, ирхарҵартә аҟәҟәа!
Исаҳауамызт шьҭа сахьгылазгьы ирҳәоз,
Есааира схаҳәхон, сеикәашәон.
Сшәон сара сеиқәа сҭачхәрыр ҳәа,
Ишәаҳау, сҭачхәырыҵәҟьар ҳәа сшәон.
2015
***
Ашьыжь, санааԥш, шьамханынӡа,
Асы шьҭамыз ишьҭашәы.
Ихьыдхәа игылаз аҵла рымҵан
Ҵарақәакгьы тәан уажәы.
Ҳашҭа иқәҳахьаз азымхоу,
Ажәҩан иалышәшәон асы.

418

Аҩаршьҭраҿы илеиз сымхоу,
Ӡны идәықәлахит лассы.
Аԥсабара ԥшын иӡыҩӡа,
Бжьы ааҩуамызт, аха ус
Иара абжьада бжьы ҳхыҩӡом,
Шәаҳәараха иасит ҵыск.
Сара уи абжьала издыруан,
Иаҳзаалац ауп, аа иахьааз!
Амахә иқәтәан иҷырҷыруан
Акраамҭагьы, аха нас
Аҽарӡит – ҳаннажьт ашәада.
Асы леиуан ара ишлеиц.
Ас еиԥш сақәшәахьан уажәадагь:
Иааҭацәызшәа збеит сдунеи.
2015, декабр
АШЫҚӘС ҾЫЦ АУХА
Ашықәс ҿыц ауха асы ҳзауит.
Илеиуан уи акраамҭа, ԥала-ԥала.
Сара ашьжьымҭан схәыҷханы сааԥшит,
Сҿагьынасхеит сыҩны, сылаԥало
Ас быбыш – анкьатәи иаҩызаз –
Аҽырҿыцӡан адунеи анаат.
Сылаԥш наиқәшәахуеит сысаск,
Сгәылакгьы, – сшыҟазгьы сизгәаан,
Сгәыбзыӷӡа, снапқәа насырхахоит,
Саарзыԥшуеит имааиуагьы иааиуагь.
Асы ауазар сҭахуп даҽа хаха,
Наунагӡа иҳамазарцгьы аиааира.

419

Бжьык алыҩны исаҳауеит аҳауа.
Гәаҟрак иақәшәаз иакәмында исызгәаҟуа.
Арахь амҩа дықәлахьеит ҳа ҳауак,
Зегь ҳаизар еибаҳҳәазшәа араҟа.
Ашықәс ҿыц ауха ԥхыӡқәак срылан,
Урҭ ажәҩангьы саларҵеит сышьҭыхны.
Иааиуаз цәқәырԥак, иацеиԥш, саҿагылан,
Иагон, иагон акгьы ара схы схыхны.
Сырхьымӡо, сыҩуа шьоукы срышьҭан,
Сырмышьҭуа, арахь шьоукы схьынҳалан.
Амҩадуқәа ирынхалон сышьҭа,
Уи аныхуа исышьҭалаз бӷалон.
Аԥхыӡ ԥхыӡын, хракы саҿакнаҳан,
Сыҵаҟа арҩаш хыҽҽа леиуан.
Ԥхыӡлагь, ҵыԥх еиԥш, иаасыцрымҵуа уаҳа,
Исыхьӡан, аргама сдыргәаҭеиуан.
Нас, ӡиаск еиԥш, сыԥхыӡ арахь саарны,
Саалагылеит сааины зынӡа иҿыцыз.
Шҭакы снықәсит сызхара сыхәмарны,
Мҩакы санысит, хьаас имкыкәа исцәыӡыз.
Ашықәс ҿыц ауха сеиҭаҿыхахт,
Санааԥш, избахит иҟаз зегьы ссирны.
Аамҭа ҩаԥхьа саԥхьаҟа инасыхахт,
Сцарц даҽа ӡиасқәакгьы срырны.
2016
***
Дцарашәа уаҵәызны дынкылаӡ,
Длыхӡыӡон, баҩ-баҩы деиҿышәшәон.

420

Дигәыдиҳәҳәалон алифт дахьҭагылаз,
Ашә аатырҳәагьы дшәон.
2016
***
Ирхаԥыруа аҳаирплан анырхала,
Дара ҟьалан ара ианынха,
Ирҭаххеит уи хланҵы иҭалар,
Иҭазгьы ихьӡырҵеит «ҳаӷа».
Аха уи дара драӷамызт,
Зымҵәыжәҩақәа еиҵхны иԥрыз.
Игәы рызхьаауа дырхамыз
Згәаӷ рыман иззыԥшыз.
Издыруада игәаӷгьы зрымаз.
Изрымазу? Дымԥыруаз!
Дара знымзар зны иԥыррыма?
Иҟаӡамызт уи ауас.
Иеилагьежьуан дара ҟьалан,
Ирзымдыруа рхы ахьдырхаз.
Рылаԥш ажәҩан иахьынҳалан,
Далан уи дԥыруа ираӷаз.
«Ухыс!» – иҳәеит аӡә дахьгылаз,
Ианаархагьежь аҳаирплан.
Иарауи акәхеит, иабџьар нкылан,
Агәы аакыдижәаӡеит жәҩан.
Зегь ааҳәит, иҭалеит ҿыцха,
Амца акит илеиуаз нас…
Сара сакәын, сара арыцҳа,
Сара сакәын уи иҭаз.
2016

421

***
Исгәалашәоит, ашкол ҳалымгацызт,
Ӡӷабк дааҳалагылеит ҽнак, убас
Дыԥшӡан – леиԥш зеиԥшыз дсымбацызт,
Иаалыршанхеит иаразнак уи ҳакласс.
Ҳназҵаахит дшааиз лыхьӡи лыжәлеи,
Дыччон лара дахьгылаз уи аҭакс.
Ҳанлышьцыла, ҳаибарыҩны ҳлыжәлеит,
Ҳлываҩуа ҳдәықәын дахьцалак.
Дшаацәырҵыз дынхеит дгәазырҳаган.
Ҳаннықәла, сара исыхьыз дыр,
Зегь ахьлышьҭаз сгәалан рҽырхаган,
Днымхазар аганахьшәа аашьаҟәырк.
2016
***
Лермонтов длыцкәашоит ԥҳәызбак макьана.
Пушкин дыҟам. Пушкин ду дшьуп.
Ажәҩан икыдуп амза маганан,
Иааиуа амшгьы арахьтәи иаԥшьуп.
Еиларԥаҭоуп урҭ, иааиуеи ицази,
Еилыргашьа узрымҭо наҟ-ааҟ.
Ԥшак ҵәыҵәӡа арахьгьы иаабжьасит,
Шәаџьк аанагеит уи, сааргәаҟт.
Аха ашана уҭахызаргь – ашана!
Адгьыл зегь ацәа иҭанагӡоит.
Лермонтов длыцкәашоит ԥҳәызбак макьана,
Абалгьы шцац еиԥш ицоит.
Имааҩыц аранӡа агәкылҵәага жәабжьны –
Дшыҟам Пушкин – апоет дышҭахаз.

422

Усҟан ажәҩан икыдлахьан шәаԥшьны,
Хәылԥ шәаԥшьны, нкылашьа узамҭо иаауаз.
Амшцәгьа салаԥшуеит арантәи, сахьгылоу
Хысыбжьык схы аасыхнахшәа игоит.
Иҟоу ыҟоуп, ицазгьы сзынкылом,
Саагазҽазуеит, снеихоит, снагәагәоит.
Еихсыӷьра рықәым уаҟагь араҟагь
Ахҭысқәа, игежьуеит сыблахаҵ…
Исыздыруам абарҭқәа абас сыздыргәаҟуа,
Сабаҟоу, сара макьана смиӡац!
2016
АХА ЗМАМ
Акы дагхон иахьагьы, дыццакуан иацеиԥш,
Уибеит, аха уимбаӡеит уи, аха змам.
Аԥсшәа иоуҳәеит ачараҟны – уимбаӡеит,
Угәы нымхан уи азыҳәа – иузаԥсам.
Аҽны дындәылҵыр, днеиуеит дыццакы-ццак,
Днеиуеит ихы иқәыршә, дкәалаауа.
Дгәаҭеилоит нас дахьаатәало ихы ыҵак,
Деиханы арахь ддәықәлоит данаауа.
Уахьгьы арахьгьы дагхоит, даазахьымӡеит
Дзышьцылаз, имҵарс аԥша ицәагоит.
Дзымнаӡеит уи, дахьцаша дзымцеит,
Днеиуеит дкарауараха–дгәагәоит,
Саха имам, имам уара уахагь,
Иара ихы ахагь имамзар ҟалап.
Иахашәазшәа ибалоит ихәда ашаха:
Иааизамҭаӡеит уаҳа ак ҳасаб.

423

Дкаҳауеит – ауаҩы дмыцәац хаха.
Иааз дрышьҭоуп, ицазгьы дрышьҭами – иаауам.
Ҳҟазҵада, нас, иҳаман ҳара ҳхы аха?
Ҳҟазҵада уҳәоу? Зхы аха змам.
2016
***
Ихаҭа агәра изгом, аха ԥшьынҩажәа дырҭысит.
Иааизаап, ус анакәха, ажәра ҳәа изышьҭаз.
Имбаӡакәа, дхьаԥшаанӡа уи имҩагьы днанысит,
Дкыдҟьа-кыдԥеит акырынтә, акырџьара дышьҭаст.
Ԥшьынҩажәа дырҭысит! Иацакәын, дхәыҷымыз,
Дыҩуа ашҭа дықәу џьишьалоит. Имцхеит!
Хыдарак даиааир, анаҩстәи кыр имчымыз,
Аха иара убригь даиааирц уи деихеит.
Ԥхьаҟа акәын зегь ахьыҟаз, зны дзышьҭанагалаз,
Дзыхьӡалоз, дызхьымӡоз, дгәыӷуа дыззыԥшуаз.
Иџьабаақәа иԥыло ибон ураҭагалан,
Идыруан, данаԥырымҵ, иамуазгьы шауаз.
Ашьха дыҟан, дхынҳәуан ага изымхазт,
Арха дгьылқәа дрықәын дмааԥсаӡо.
Имш даниба имшқәа иреиӷьыз мшымхаз,
Игәы иҭаршәны иман ауп дышцо .
Ицу бзиабарак ажәҩан далахалоит,
Иҿааихазаргь уи ауп имоу мчыс.
Арахь дынхазшәа ибалоит уи, Никәала,
Ирбац иакәны, дшыҟаз, дышхәыҷыз.
2016

424

***
Аҟамзаара сеилаҳаит, иҳаӷоу дзеилаҳаша.
Сааԥсацәоу, даҽак сыхьу нас еилшәыргап.
Анаҩс иҟоу стәым, сагьазцашам,
Иацәыскырц саатәеит сара мап.
Цқьа снаразхәыцит иааиуеи ицази
Избеит ибатәымыз – ара сзыбжьахаз,
Ԥшак сазыԥшымкәа аҩхаа ибжьасит,
Уи акәхап схы уахь изырхаз.
Уахь, шьҭа акгьы ахьыҟамло уаҳа,
Акәыба ахҩеиԥш ахҩа ахьахашәо
Сдунеи ду; атышеиԥш сызҭахаз,
Сдәықәызгалаз, цәгьа сегьзыцәшәо…
Еихьыс-еиԥыс ҷкәынцәқәак сышьҭоуп,
Егьрыгым урҭ, абар исаԥыст.
Дыԥсны, лҿы еилымго дтәагәышьоуп
Зхы сықәҵо иааиуаз аԥҳәыс.
Амҩа сықәуп сгәы иауа, иамуа,
Сусқәа рҽеишьа рымамкәа шьҭа.
Сымҩа даангылоит ус дбажәгәаламуа,
Уеилагама ҳәа сабик, смышьҭуа…
Аҟамзаара сеилаҳаит, иҳаӷоу дзеилаҳаша.
2016
***
Ус умҳәалоз уара зны, суҭахызшәа,
Суԥхьаӡозшәа, ҩызасгьы акәымкәа, ешьас.
Иҟоу шыҟоу мҳәакәа, снахысшәа,
Исҵәахуан сара усҟан сышжьаз.

425

Избон усҟангьы, избахьаз уакәмызт,
Уҩашьахьан, ҩ-цәак ухарԥан.
Учара сагмызт, счарагьы уагмызт,
Уасаанӡа, уаадгылар, сышә узаатуан.
Исхашҭуамызт ҳаицәнымхо ҳанеицыз,
Ӡхыҵрак уазнымкыло, арахь уанаауаз.
Сылахь сзеиҵымхуа стәамыз ҳанеицәыӡ,
Зны, ианыздыр ухы иҭаз, угәы иҭаз.
Аа, уажә ҳабжьара ацҳақәа хыхуп,
Адунеи ааҳәуазар, ҳабжьы неиқәҳаргом.
Аха сара схынҳәыргьы сҭахуп,
Арахь, иауам, угәра згом.
Иааиқәымшәаӡеит ужәеи ууси,
Иҟам ҳаидкылан ҳаазгоз уаҩрак.
Ааигәа узбан, сухьӡарц саахысхысит.
Исаҳар сҭахын акы аҭак.
Схынҳәыр сҭахуп, уара, аԥхьа ҳахьыҟаз,
Ажәак саҳар сҭахуп: – «Сашьа!..»
Аха умазар, уҿаахеишь аҩныҟа,
Сжьа нас, сузжьозаргьы сжьа
Ҳаиҩызцәа дуқәоушәа…
2016

АԤХЫӠ
Ассир, уара! Иаха ԥхыӡла,
Иларышьҭыхт аҳаирплан,
(Шьҭа уара абри уазхәыцла)
Шьоукы еилагьежьуа еилан.
Иҟамлашаҵәҟьа ак ҟалазу,
Саашәан акәу… Саабжьажьеит.

426

Изгәаӷьыда, дџьаму, длазу?
Иԥхыӡзар – сгәы сажьеит.
Сыԥшуа саагылт схы раҳан,
Сара абри сеиланаган:
Дгьало ажәҩан далакнаҳан
Ҭырқәак. Ижәлан Ердаган.
2016
***

Рушьни Џьопуа игәалашәара иазкны

Днаҳалӡаа дцеит даҽа ԥсыуак,
Уаҩы џьбарак, гәыҭбаак, еиҿамск.
Дыҟам иахьарнахыс Рушьни Џьапыуа,
Иусқәа акыр нхеит бжамҽам.
Инеиуаз иаразнак ҳаи ахьырҳәаз,
Иааҵагылоз иааин ужәҩахыр.
Дреиуамызт уи мариалагьы иахьырҳәоз,
Даанызкылодаз иаӷак днаиҿаххыр.
Ихьуан Аԥсынтәыла зегь иахьуаз,
Аҵәы даханаргьежьуан – илҟьон убас.
Иҟан зынӡа амаҷ даныхнахуаз,
Иҽырҭынч, аду рацәамшьо дантәаз.
Ишьапқәа иҵԥраауан, шәеицызар уихьымӡо,
Аԥсҭазаара асцена дықәын, дласны.
Дҩызан, уицны иабыкәу уахьымцоз,
Даартын Рушьни, уразызар – дразын.
Уи сара дысҩызан, дагьсыуан.
Иарабаи, иусқәа шԥанхеи бжамҽам!..
Дыҟам иахьарнахыс Рушьни Џьапыуа,
Уаҩы џьбарак, гәыҭбаак, еиҿамск.
2016

427

АҲАУА АНУЗЫМХО
Сааин мҩакы сангылоуп, сашьҭуам исымхо,
Избаша акрыҟоуп, уи иснарбом.
Уцаргьы уабацо аҳауа анузымхо,
Ажәҩангьы хәашьуп, иааихыкком.
Иахьа ари амш хааракгьы сзаҵам,
Акгьы сзаламкәа саатәоит сҭууа,
Ара акы бжьаӡуа, анаҩс ҽакы бжьаӡуа,
Избоит сышрылоу схашҭызшәа ауаа.
Иузеиӷьу уздыруам аҳауа анузымхо,
Ухнартәалоз – угәы наӡаӡом.
Иара аласгьы уаҳа иласымхо
Уҟәаҟәа иқәуп, иуман узцом.
Иҟамшәа укәша-мыкәша блахкыга,
Улаԥш иҵшәоит арахь иуҿаҷҷаз,
Уԥсы злаз аусгьы хыԥҽыган
Уаԥхьа ишьҭоуп – иубом изыԥсаз.
Аамҭа ԥсеивгара унамҭаӡеит уаҳа,
Ишԥоуҭахыз амҩа узқәыз наугӡар,
Укәалкәало хра дук уаҿакнаҳауп,
Ушцара акы уцеит ауп уаҿҟьар.
2016
***
Ихәломызт, ишомызт зны бзиабарада,
Уи шсыцӡаз исыцын сахьцоз, сахьаауаз.
Саргәыбзыӷуан, сахьнеилак сашаҭон,
Иснарбон, имчымыз, иамуазгьы ауас.
Сызҩеиуазма снеиран сахьыҟаз иарада,
Сеиқәнархон ианакыз сыԥсы ахац.

428

Исыԥхьон, исыхан сагон апарад ахь,
Иаргьежьлон зны-зынлагь уи сыблахаҵ.
Абзиабара саршәомызт – ҿарамыз,
Адунеи зегь снарбарц аҭахын.
Схьдәықәлаз акы акәмыз иҟаз – царамыз,
Саԥхьаҟа ишьҭаз сашьҭан, исхын.
Иааиуа сзиԥыларан сыҟам иарада,
Уиакәхоит, издыруеит, исоуагьы мчыс.
Ухы-угәы иазынхом бзиабарада
Адунеи шутәыз, ушҿаз, ушхәыҷыз.
Уаҵәтәи амш ахь сгылан сыԥшыхуеит,
Сымчқәа сырҿыцырц саҿуп санкаԥса.
Аҵыхәтәантәи амш анааиуагьы сгәыӷуеит,
Бзиабароуп сзымшьуа саныԥсуа.
2016
***
Исықәумҵан уаҳа араҟа ахыза,
Сахьааз сышьҭы ашҭа сыҭцаны.
Схы аҭӡы ианҟьа уҭахызар,
Аргама акәыз, ма–имаӡаны.
Уаалаган еилырга ҳшеи ҳамҵәышәи,
Сара сахь ухьамԥшын, санынужь.
Исышьҭазааит сахьцалакгьы ушәи,
Ҳара иара убриала ҳаилагарушь?
Сара сгәыӷлоит: иалшоит зегь хынҳәыргьы.
Уҿаԥхьа сыҽкамыжькәа: – Сеиқәырха?..
Бзиа узбалоит адунеи ааҳәыргьы,
Ушызбац, лҳәеит, знеиԥш, суҿҳәараха.
2016

429

***
Аҽеилыхха цқьа сахьымӡеит, аҽеилаҳәахагь.
Сгәаҟ-гәаҟуа, сыццакы-ццак, схьаԥш-кәаԥш…
Бзиабаразаарын иансмоуз абзиабараха,
Аргыларахагь ансмоуаз џьара акәаԥ!
2016
УЗЛАНХАРИ!..
Узланхари ашә ахьамкуа, иахьымаатуа,
Ҩба иацуҵар ҩба – шаҟа уҭаху ахьыҟало!
Узланхари, уаԥхьа игылоу игәра ганы,
Дааганы ушьҭахьгьы дахьузмыргыло!
Узланхари ашкәакәа ахьеиқәаҵәоу,
Аиқәаҵәа ахьышкәакәоу узланхари!
Узланхари амц аиаша ахьахьӡу,
Абри ауп ҳәа уажәы-уажә уи ахьудырбо!
Еицаркырц иахьашьҭоу ухьӡи ужәлеи,
Умҩа ахьыркуа, рҽахьанрыжьло ианакәым,
Иумоугьы ахьумырԥаауа иужәлан,
Идыркаларц ахьырҭаху рҭаҷкәым –
Узланхари! Унымхаргьы уабацо?.
Сааԥсацәеит сара амҩақәа сшырныз…
Сымҩахыҵын, снанагеит ашә ахьамкуа, иахьымаатуа,
Ҩба иацуҵар ҩба –шаҟа уҭаху ахьыҟало…
2016
***
Схы сызнымкыло салагар – скаҳар,
Иҟалап исыҵагылан сыргаргьы.
Акгьы изырҽеиуам ҳәа исыхәаԥшыр уаҳа,
Снаҵагыларц сҭахап ҩаԥхьа аџьар.
Сара сакәушәа Голгофаҟа инарго,
Жәҩан анаҵаԥшра цәгьа исҭаххап.

430

Уи сааҵахар сымчыдан, сыхәмарган,
Сымчқәа ааизызгап, ҽазныкгьы снеихап.
Схы насыкәаҽыргь, иааиуа саԥылап
Ичҳара сыман иҳахҭнызҵаз зыԥсы.
Гәаныла акәзаргь, мчыла сҩагылап,
Егьҟамлаӡазшәа ара иахьазы.
2016
***
Иага аабап, иага ҳрыниап макьана,
Рыцҳарала адунеи ауҭәых.
Уара ара уабаанагеи – ашана! –
Тәы дахьыҟаӡамгьы атәитәых!
2016
***
Уԥсадгьылаҿ уҟан уҟамшәа анубо,
Уҟамзар еиӷьуп зынӡа.
2016
***
Амҩа сықәлеит сынкахәыцуа,
Сызлааз ала сцарц сҭаххан,
Хәык схалон, хәык схыҵуан,
Сахьынтәааз ахь схы хан.
Ӡык сырит, даҽа ӡыкгьы,
Сҭанагалан, гәаҩак сҭыст.
Саниеит иашак, џьара мцыкгьы,
Акырџьара сгәы сыԥыст.
Исхашҭит сықәра шыҟаз,
Ишамуаз амҩан сыҽхәызжәар.
Схы шхац ихан аҩныҟа,
Сыбла иаахгылт иаргьы, абар.

431

Сзынаӡанда шысҳәа-шысҳәоз,
Нахьхьи ҳашҭа сынҭаԥшит.
Умыццакын, ара уааԥшыз ҳәа,
Бжьыкгьы слымҳа аҭаҩра аршит.
Сеилагама, ахыб ақәым…
Ҳкәасқьа гылам зынӡагьы.
Сара, ассир, сара сакәым,
Сыҟан, сыҟаӡам џьаргьы.
2016
***
Саҳәшьа рыцҳа, Жәындәрыԥшь анышә дахьамоу,
Сышәхашҭӡазар ҟалап ҳәа даауазырлоит.
Сныдгылап аасгәахәлоит уахь иахьа ма,
Аха наҟ, ҽа ҟәарак ахь сырлоит.
Быҟамзаароуп, саҳәшьа, иахьа сзыруазыруа,
Абасҟаамҭа ықәҳа ианцагьы.
Быԥсы ҭаны бсымазар, уи бдыруаз,
Сара уанӡа снеирын сҳәазангьы.
2016
***
Уазымҵаан шаҟа шықәса схыҵуа.
Мафусаил сиқәлоуп сара зны,
Зны – агара игарҵны
Ашҭа инықәлаз асаби…
Сахьубо сааихьеит.
2016
***
Сҟьалазшәа мҩакы санылан
Саауеит сара, сыԥсгьы шьам.

432

Абза дсызшьуам, аԥсы дысзыргылом.
Аԥсы дысзыргылом, абза дсызшьуам.
2016
ЗНЫ
Зны сыԥсыр ҳәа даара сшәон.
Сызшьуаз бааԥсыла сгәы ԥнажәон.
Ҽак сыгәҭыхан, ҽакы схын,
Ауаа срыламзар сҭахын.
Иҟам ыҟан сазыԥшын,
Џьаргьы сзымгоз мҩакы санын.
Адгьыл сықәын сынҵәаха,
Ажәҩан салан сынцәаха.
Уи зыхҟьазаалак, сынԥсны
Сықәзар еиӷьасшьалон зны.
2016
***
Сыбхьымӡеит:
Аԥрышьа сҵаанӡа бышьҭыԥрааит!
Ианысҵа –
Бара ажәҩан балшәахьан, рыцҳа.
2016
***
Амҩа санылар – сзылхьымӡо, сымчыдан,
Слышьҭаԥшуа сгылоуп Галина Апачиди.
Иҳахьыц – иҳамоу пату анаҳзақәым,
Уи иац акәмызт, уи иахьагь акәым.

433

Џьара акала архынҳәшьа ҳақәшәар,
Избеит уи, сара стәала, иҳақшәа.
Имыӡша ҳабла шааԥшуа ианыӡуа,
Ианаҳҵазгьы арахь иананыҵуа,
Даара исцәымӷуп, исцәымыӷ, исцәымыӷ,
Сгәы иаланаҵазшәа сҟалоит уи аҵәымыӷ.
Абарҭқәа зегь зысҳәо, Галига: Галина,
Хнырҳәышьа амамзаап ҳаамҭа хазына, –
Ҳқьаф анҭаз зны, ҳажәа аныхҿаз,
Ианызбоз адунеи сара истәызшәа санҿаз.
Иҳамԥаан аамҭа иагеит аӡәырҩы.
Сгылоуп скәаҩӡа, исылсызшәа аҩы.
Скарауараха, сеиқәышла, сымчыдан,
Слышьҭаԥшуа сгылоуп Галина Апачиди.
2016
***
Сышьны сахьышьҭоу ԥхыӡшәа акы збахуеит:
Дауаԥшьқәак еицны иаакылсын, сырԥахуеит.
Анаҩс, аԥсреи абзареи санрыбжьыс,
Ак рыхьыр ҳәа сшәахуеит сызшьыз.
2016
***
Абна иаалҟьан абга ицҳаит,
Иҟалазеи, уара, ҳаит!
Дыбгамыз, ицаша ҿыцха,
Абга дацҳаит ҳәа раҳаит.
2016

434

***
Сыԥсҭазаара мҩасит, Анцәа иџьшьарала,
Ишысҭахыз, ишысҭахымыз, усгьы имҩасит.
Ари адунеижә сара уаҳа сзалам,
Исзалаз зегь азынсыжьит, аф аст.
Иахьанысҵаз сышьҭа ануп, ианыҵуам,
Иахьаасырхаз иаасырхеит сымҳәыр.
Срылагылоуп, избоит ишыӡра иӡуа,
Сышьҭа ихылан иааиуа схындырҳәыр.
2016
***
Ашәа лҳәон Лаганиаԥҳак, хагак,
Дхагамыз, ашәа лҳәаҵәҟьозшәа лбон.
Уи заҳауаз аӡәырҩы дырԥырхаган,
Царҭа рмоуа дааин даархаԥон.
Лара ашәа шылҳәац илҳәауан,
Ианылмыхәа – рнапқәа еинырҟьон ӡәырҩы.
Уи лара даара лгәы иахәон,
Дхызазо дгылан, илылсызшәа аҩы.
Инеины дышьҭырхрын дшышәаҳәоз дкаҳар…
Илыбжьуи, уара, илҳәогь закәи!
Рнапқәа лзеинырҟьон, ишԥаруаз нас, уаҳа,
Зынӡа ддырхагозма уи?!
2016
***
Сызлоу Анцәа среиӷьумтәын, срыцҳауп:
Уи санарыжьран иҟам бзанҵык.
Ирҿаҟәап ақәсха соуаанӡа сыцҳа,
Саларыжьп, сарҭап наҟ ӡык.

435

Сызлоу среиӷьзар… Среиӷьумтәын уаҳа
Сызлаҟоу сызхоуп…
2016
***
Дысгәаласыршәап сҳәан,
Иауамызт, дысгәалашәомызт.
Дысхасыршҭырц анысҭахха
Дысхашҭуам.
2016
***
Ихьымӡеит – ирымҭеит урҭ ихы аԥҽыха,
Ишьҭаз ахьааз ицеит еиҳәҭырԥо.
Уажә дыцәоуп дыԥсызшәа, ахаан дузмырҿыхо,
Адунеи ду ааҳәуазаргьы имбо.
Нас абжьқәа ааҩуеит, аа дахьдырҿыхо,
Иахьаацәырҵыз, аа, иааз мыждарақә.
Раџьал цәгьоуп урҭ, руаӡәык ихы аԥҽыха
Саԥхьа икаҳаит иалууа рлакә.
2016
***
Хьаԥшраха исысит ахьаԥшха ансымам,
Сыбла иаахгылоит сышьҭахьҟа инхаз.
Сыбжьы зықәсыргаз шьоук ҿырҭуам, иԥсыма,
Изакәызеи сшааиуаз абас сеимзырххаз?
Сыццакцәом, амҩа сшықәу сышцац ауп,
Уажәоуп ианырзызуа зегьы-зегь ҳасаб.
Сан илхьысмыгӡаз сзышьҭамҵо саҵоуп,
Сканажьуеит сахьзивамгылазгьы саб.
2016

436

***
Сымҩасуеит, ишызбо сымҩасуеит,
Исыҵууааит адгьыл сызныз.
Ԥшақәак рҿаархан, еиҿасуеит,
Сшықәырго урҭ, анцәиныс.
Сзыхьӡазеи? Сзымцеит ахара,
Сымчқәа сысмырхәеит рацәак.
Ҵәыцак ааныскылеит аҟароуп,
Снацҳаит аҟароуп ҵәак.
2016
***
Аҩны ддәылҟьан дцеит дынкылаӡ,
Ԥшак дагеит дышьҭԥааӡаны.
Ианбыкәу ашә данаалагылаз?
Амшқәа, аҵхқәа кыр цаны.
Даауан уи арахь шьапыла,
Дшынкаҳара дааԥсаны.
Данимба уаҳа иԥылоз,
Дҭалеит иашҭа дҳәазаны.
2016
***
Ишеиԥырҵыз шьҭа имаӡамызт.
Амҩа дықәлахьан, дзаҵәын.
Илхьааз: иеиқәа уанҭаӡамызт,
Маҭәақәакгьы ӡәӡәаны ицәын.
2016
ИАҲАМҲӘО
Иаҳамҳәо наган анышә иамоуп,
Ҳаԥхьа ишьҭоуп, игылоуп – иаабаӡом.

437

Иҽеигәышьам иаҳамҳәо агьама,
Анышә ишамоугь, афҩы гоит, ицом.
Иаҳамҳәо иҳаҵнажааит ҳзықәгылоу,
Ҳазхьынҳалоу аркәадеит зынӡа.
Иаҳамҳәо ҭаҵәахӡаны ҳрылоуп,
Ҳнеиуеит ус, ҳҽырҟәышшәа, ҳҽыргаӡа.
Иаҳамҳәо ҳаԥхьа ишьҭоуп ҽыԥныҳәан,
Иаҳхымԥсаауа хьаауп, хәроуп, иӷьом.
Ҳҽалаҳҵәахырц ҳаҿуп иахьа азыҳәа,
Аха уи иахьоуп, уара, иахьоуп.
Иаҳамҳәо ҳаркәашара ҳаҟоуп –
Ҳнанагоит уаҵәызны иахьакәӡам.
Аӡынраха, ахьҭа ҳанаргәаҟуа,
Ҳназыҽҳәатәаша мцак еиқәӡам.
Иҳазнагар бзиан наҟ, уаҵәынӡа,
Ҳшьапы иаӷрагылоушәа ҳмыҳәҳәар.
Амҩадуқәа ҳрынхалаанӡа ҳзымцо,
Исҭахуп иаҳамҳәо зегь ҳҳәар.
2016
АЛАШӘ
Ааҵрақәа ирывоуп ифҩышәо,
Иабан, иадгьежьылоит чуанк.
Иаазыдгылало ахышә ауп,
Арахь аҿаанахалоит чан.
Иахьнеилакгьы иԥхадырсуеит,
Илымӡааит усгьы ашә.
Иабаргари, ишԥазыруеи
Цәгьала ирылахаз алажә!

438

Шьоукы ашьапы аҵаԥырҵәан,
Ицыркьыԥуеит, уаҳа имӷьеит.
Шьҭа иахьынӡацо сыздырцәом,
Алаба иадыргахьеит.
Зны ашҭа иқәын ахухуҳәа
Аҵх рцәажәо, ала шуа.
Иазеилкаауам ирҭаху ҳәа
Иахьа игылан иазыԥшуа.
Ԥсроуп, уара, зны хагак
Илаишьыргьы ара ашә…
Изырбазеи ирԥырхаган
Ла ҟадыџьгьы анажә!
2016
***
Сара срольгьы ыҟоуп уи адрамаҿ.
Сахьалагьежьуа, аа, ухаҵоуп, уалҵ!
Ԥсҭазаарак соуп сымҳәаз ара ма,
Сзаҵымҵуа саақәхеит уажә ауал.
Сынҵәеит сзацәымцар ҟыбаӡыбак,
Исмаҳаша, исаҭәам саҳауеит.
Сабацари, сцар, схы сахыԥан,
Сшаҵәышаҵәуеит, аҳатәы сҳауеит.
Ааҵра шьоук авахеит, урышьҭаз,
Урҭ арахь рҿархар – шәеибарԥсып.
Урымпыҵҟьар… Ҽраԥагь унарышьҭуам!
Иузеивымго уқәдырхеит уԥсыԥ.
Ари адрама – инымҵәаӡо драмоуп.
Уажәы-уажәы ишԥоурҭо шьаԥҿаршә!

439

Еиланаԥсеит избаз арыжәтә агьама,
Ҳаргьы ҳагааит, уаах арахь, иҳаржә!
Иҟоу ыҟоуп, еилыргашьагь амам.
Сықәнакшеит, сыԥсы ҭнахит сроль.
Ишцац ицоит инымҵәаӡо адрама,
Иузымдыруа ахи аҵыхәеи заҟароу.
2016
***
Сызшьуаз сыҽрысҭар – исылгон, сагьыршьуан,
Санырхуан ԥшаашьа сымамкәа нас.
Исзыԥшуаз сҽахьрысымҭаз сџьыршьон,
Сахьааиуаз сара абас хаҵаҵас.
Зегь реиҳа сыӷәӷәамызт, сдаумызт,
Аха издыруан, сдунеи ак анахь,
Иқәҳәан ӡык иагон сара исымаз,
Исызҭамшәа сагьаатәон агәаӷь.
Гәаӷьын иҟаз, акы заҵәык – гәаӷьын,
Сахьаахьаҵыр ауамызт, уи самыршәеит.
Сагар ауан, аха самгеит сгәы ак ахьын,
Уи ԥсҭыхган, цәгьа иԥнажәеит.
Сеигәырӷьеит амш хазына, сызламӡыз,
Иалшон аҵхгьы насшәа исхаԥар,
Аха иарбан мҩацәгьаз сызламцоз,
Саԥхьаҟа иҟаз сыԥсы алан избар.
Ари аԥсҭазаара ахаара сзаҵан,
Игмыгха иаацәырҵыр – иахасҵон ҽа цәак.
Ҽа дунеик ахь саԥырҵны сабацоз,
Дабаҟаз сахьыҟам, анаҩс, даҽа нҵәак.
2016

440

***
Игмыгқәан урҭ, аԥҳәыс илыҵашьыцуаз,
Иҟам-ианым згоз, арахь иаазгоз,
Илзырбарц иаҿыз иахьала илцәыӡуаз,
Агәра лзымго дҟазҵоз зыгәра лгоз.
Иеибарыҩуа ихыхын урҭ аӡә лышьҭа,
Еицҿак ирҳәоз акакәын: дхыркәыкәын.
Лхаҵеи лареи рбазшәа зны еицышьҭан,
Акы иалацәажәон, рцәашьгьы ркын.
Илабҿабан, еилкаан, зегь аргаман,
Иаархан иркын иахьарбаз амҳәыр,
Аҭакс лара уи ҟалашьа шамам
Акәын иалҳәоз лхаҵагь даахынҳәыр.
2016
***
Баша сгәаҟуам, –
Стәам, сгылам, сыҵәам, –
Баша уахгьы ҽынгьы ԥхьа сеихом.
Икадырцәаргь,
Адгьыл сыхьӡ ахацәаргь,
Сыԥсы аҭазаара ԥсҭазаарак азхом.
2016
***
Зегь схьаауп: сахьанырхуа шьоук асиа,
Снаган сахьанырҵо сахьанҵатәым;
Дахьымааз сҩыза, сгәыла игәы ахьыбзиам,
Сцарц ахьсыдыргало иахьцатәым.
Иахьанӡагьы сааиуеит сара стәала,
Сшыҟац сыҟоуп, ус, аҵәы сшахаз.
Исҭахым дааган дсыдсыртәалом,
Дысзыҟаҵом уасгьы зны исаӷаз.

441

***
Ҳаиқәымшәар ҳәа ушәома, ара акәыз, нырцәы акәыз –
Усгьы ара еицҭаҳаршәуамызт хҭак,
Иҳаманы ҳнеилап еидараны иҳақәыз,
Иҟасҵап саргьы уа акы аҭак.
Иахьыҟасҵашаз ара акәын, издыруеит,
Рхы хызаҵәны уи уасыргар,
Баша арҭ аӡыхәашьқәа срыруеит…
Уҵсырҟьап уа, акгьы ахьыҟам, ҳаиқәшәар.
2016
***
Исзыԥшуп ҳәа гәыӷрак игәаҵа иҭаҵәахымызҭгьы,
Даҽа шәышықәса амҩа дықәхон
Дхынҳәны Одиссеи данаауаз.
2016
***
Зегь бхьааны… Бараӡәк ус быршама!
Бызлаҟаз еснагь саршанхо саауан.
Бара Анцәа бихьчеит ҳәа сыҟоуп, Шана,
Ахшара дбоур, акы анихь – бихыԥсаауан.
2016
***
Иахьанӡа ҳаазгазу? Изласҭари ҳәашьа,
Изланысҵари инаганы қьаадк?
Излеиқәхазеи ҳаԥсуара мҩашьо,
Ишыӡра ианыӡшаз уи, дад?
Ҳаԥсы ахәага ҭамшәа, ҳаныҟазгьы аарла,
Ауаҩра ахьӡала ҳшан.
Аԥсышәала ҳрыԥхьон ҳарахә ангәарлоз,
Ҳлақәа аԥсышәала ишуан.
2016

442

***
Илымҟьеит уи аҵәы дахарҵан,
Иџьыршьазаргь акәхап деилагаз.
Дырзықәымгеит уи арантә дыԥхарҵан,
Даанагеит нас арантә дызгаз.
Ирхадыршҭит шьазаргьы ирыбжьаз,
Ианимыхәа, уи дҟарҵеит… ешьас!
2016
БЫРГК
Иҟоума аӷьараҳәа адәы уқәлар руа!
Сҿынасхоит сара цасгьы… сгыргыруа.
Даауеит, рҳәеит, ҳанҵәеит, рҳәеит, шьоук ааԥшуа.
Сабаҟахыз сара усҟан, сагахьан аԥша.
2016
***
Инаскьаргоз дҩагыларашәа дықәын
Днаскьазгоз ԥсны иахьеилагылаз.
2016
***
Иԥсы ҭарҵарашәа еицхыраан,
Иршьыз ихагылан. Дрыцәгылар ҳәа ишәошәа.
2016
***
Аа, дахьнеиуа амҩаду данылан,
Сыԥсы шҭоугьы ззымдыруа зынӡа.
Лшьапы ԥшӡақәа сшьапы сықәдыргылан,
Днаскьазгоит уи лаԥшыла хараӡа.

443

Исхашҭыз зегь сгәаларшәо, дааҭгыло,
Зны-зынлагь даахьаԥшуа, дмыццакӡо,
Дцеит аԥҳәызба амҩаду данылан,
Дцеит, аха иабыкәушь уи дахьцо?
Насыԥ змоу дарбан – илзыԥшыда?
Дарбан ари амш лаша зызшаз?
Иҟан, иҟан ара, сара сыдагь,
Илыршанхан, игылан илзыԥшуаз.
Аӡәы дитәхоит уи иахьа, уаҵәы ма,
Дымҵанарсызшәа, дысцәагашт аԥша,
Маҷ-маҷ днаскьоит, адунеи ҭацәыма,
Акгьы ыҟамшәа збоитеи сахьыԥшуа.
Зегь ыҟоуп! Зегь ҟалоит аринахысгьы,
Ашьапы ԥшӡақәа сықәдыргылонаҵ сшьапы.
Избеит макьана аамҭа сшаҭахызгьы,
Схы анысҭахха, сҿанынасха сласны.
2016
***
Ус акрыҟазма, ҳзыцәшәашаз,
Ҳазгашаз акрыҟазма ус?
Ҳтәан иаҳзымдыруа ҳахьцаша,
Дыҟа-дыҟамкәа иаҳзыԥшыз!
Иахьӡу сабҳәонда ҳазрырҳаз,
Игәыҭҟьагаха иаҳзааз.
Ҳаазыршәазеи, нас, ҳаԥсыр ҳәа
Ҳагәқәа абасгьы иҭзырԥсааз?
Ҳақәыргома аӡқәа хыҵны, –
Адунеи ҳа ҳзы иааҳәуоу?

444

Адгьыл ҳақәхома ҳаицәыӡны,
Иаҳзырҳәома араҟа ауоу?
Сышәара адгьыл сыҵан,
Ажәҩан салаӡхьан џьара,
Иауамызт ҳамԥсыр ҳаихӡыӡаан,
Хара ишгылазгьы аԥсра.
2016
***
Ҳаилоуп ҳаилыхо: исышьҭаныҟәо, срышьҭаныҟәо,
Аӡә зегь исҭо, аӡәы ицәыскуа мап…
Адәы сахьықәу сзеицәоу иагаҩ ыҟоуп,
Сыԥсы санықәугь сзеиӷьу иагаҩ ҟалап.
2016
***
Уаақәхашт акгьы ыҟаӡамкәа уаҳа.
Аҵыхәтәа ҵыхәтәоуп, ушәаргьы умшәаргьы.
Ԥсроуп уара уҽушьыр уҽыкнаҳан,
Ухыкәалаа ҽнак ухы иҭашәаргьы.
***
Утәаз, угылаз, иааиуа уазыԥшуаз.
Иҟаиҵаша идыруеит зегь ҳазшаз.
2016
***
Ахәыҷқәа аӡын асы салырхызшәа,
Саргьы адгьыл зны снықәӡыҭ сцашт.
2016
***
Аԥсҭазаараҿ, аӡәык-ҩыџьак рыда,
Лабжыш кызымҭәоз дсымбеит.

445

Агәаҵәажәпақәа ҳәа срышьҭан
Сара урҭ, аӡәык-ҩыџьак.
Аха, срызхәыцуа сҿаасхан, иҟалап
Урҭ ракәзаргьы, еиҳагьы, лабжышла
Изкәабаз аҳәса, ахацәа – иԥсыз.
Урҭ рылабжышқәа рӡамҩақәа
Ирықәланы илеиуамызт –
Рыгәқәа ирҭаԥсон.
2016
НАСШӘА
Иалшоит насшәа аӡқәа хыҵыр,
Аӷба, амшын иху, ӡааҟәрылар;
Гәырӡ-шашәаз, сышнеиуа, сыӡыр,
Исхабга-схахәашар зегьрыла.
Иалшоит насшәа зегь ааҳәыргьы,
Уззыԥшым, уаназыԥшым,
Ицаз арахь еиҭахынҳәыргьы.
Амш мшхаргьы – уажәтәи мшын.
Иалшоит насшәа асду леир,
Амра кыдшәошәа ицахар.
Иалшоит, насыԥшәа, уҩеир,
Улыҵахәаша ҵаҟа уцар.
Угәы зхымыз угәы ахылар
Алшоит насшәа, уазыԥшла;
Уӷбак ҿыц амшын ихылар,
Иумоуша уоургьы амала.
Уанаатәо ицаз цаӡазшәа,
Даҽазныкгьы уаԥхьа ицәырҵп.

446

Сызхьынҳалоу зегь нас-насшәа
Иласымҟәыҵыҩрып, исырӡп…
Иҟалаша сеидроу насшәа.
2016
***
Шеқспир итрагедиақәа срыԥхьон.
Иахьатәиқәа срызхәыцуа,
Хҭыс бааԥсқәак срылан. Изаҳарыдаз сыҳәҳәар?
Сыҟан анкьа амч ду сымазшәа – исцәыӡуан,
Сызлаихәо ҳәа егьыҟамкәа саақәхон Лир, аҳәынҭқар.
Сыҽҭыган, схы сгәы азҭаҵәҟьаны снеилон,
Адунеи агәра згон, лыгәра шызго сыԥҳәыс.
Аха амца ихызҟьаз закәызеи амавр Отелло,
Адгьыл насыҵууаан, исхадыдит нас, имацәысит.
Саха амамызт ажәҩан ду, исхаҳаз
Уи исыхнамгеит. Изласыхәо акрыҟоушь ҳсенат?
Ииҳәо саҳаргьы сҭахым сара уаҳа,
Дгьежьы-хынҳәуеит Иаго, ҽаӡә дыҟам шаҳаҭс.
Шесқспир итрагедиақәа… Ромеои Џьулеттеи аасхьаахан,
Ҽазнык сынхыԥшылоит рышьҭа, саатәоит.
Саатәоит агәы сықәхан, исымамкәа схы аха,
Исыхь уара идыр, баҩ-баҩы сеиҿышәшәоит.
Аусқәа ҽеим нахьхьигьы, Даниа аҳәынҭқарраҿ,
Еилагьежьуеит, иахьцара аздыруам Европа иахьак.
Ацәҳәырақәа ирықәуп ари аамҭа мақаруа,
Аԥсра абла уҭаԥшуеит уахьцалак, уахьаалак.
Асаркьалбжьқәа ааҩуеит ишааҩыц, ургәаҟуа,
Арантәи иуԥхьо хара уазымго, уаго.

447

Иарбан, шьҭагь ҭынчра ҟамлозаап араҟа,
Унеиуеит, абар, зегьы нҵәазшәа, ухала, угәагәо.
Ицаша зегь цанда, угәахәлоит нас, ҿыцха,
Еиқәхашьа змоу уаарых уара арахь, еиқәырха.
Зегьы ирызхәыцлоз, имоуа уаҳа акы азхәыцха,
Днеи днеиҿагылоит иԥсы ҭихырц иаӷа.
Уи дарбан? Даӡәума? Иеицыз еилалоу,
Икым акы ахы, акы аҵыхәа еилыргам.
Ныжьшьа змам дунеи лашак ҳалоуп,
Ҳашҭа иааҭаҳауа Агәымхақәа ргәам.
Исҭахуп уаҩрак, гәыразрак ҳадгьыл иахыҵәар,
Аха иамур? Сраҳарымашь сҩагылан сыҳәҳәар?
Шеқспир итрагедиақәа… Иҟьалт ҩаԥхьа сыцәа,
Сицхраарц сҭахуп Лир, аҳәынҭқар.
2016
***
Иажәеинраалақәак лзикуеит, – дааиуеит ус, –
Ирзымдыруа, зегь ирдыруа ԥҳәыск.
Уи иижьо, ииҟаҭәо ҳа ҳауп!
Амаҳагьа дызважьу диаҳәшьаԥҳауп.
2016
***
Сқьаадқәа срылахеит. Ицәгьамызт сынҭыҵыр,
Мҩақәак снарнылар, сдырҟьала, срыхьча.
Ибзиан ҳәа сыҟоуп аамҭала сыҽсырӡыр,
Иасмырбар уаҳагь схы аџьа.
Адунеи сақәлахо џьысшьома усгьы,
Иҵӡозеи, сааиуеит хҩаха ҟамҵа.

448

Стәан сара араҟа, шьацҳәоушәа сызкызгьы,
Аха ак ааҵысит иааины: «Уца!»
Сахьымаара акәу арантәи сахьашьҭуа,
Исхыццакуеит уи, ҭынч сызмыртәаз.
Исцәыцәгьоуп, макьана сҭагьежьуеит сашҭа,
Ргәашәқәа ааимҟьоит, сара нас
Сналаҳауеит дунеи ҿыцк, аӡыжь еиԥш,
Сахәаҽуоу, зны аҵахь сагоит.
Ныжьшьа змам зегь сышьҭахьҟа инсыжьуеит,
Сымшқәа ааиласуеит, нас иааихыккоит.
Аԥсҭазаара аӡымшын сҵәаҟьаны схыршәлоуп,
Саргәаҟуеит – саҟьоит уи сшаҟьац.
Исыхьӡан, сызҭахым рышҳамгьы сдыржәлоит,
Аха уи самгац, игьежьуаз сыблахаҵ.
Сџыр ԥаҵа иараӡоит, ижәдыруаз, уи ашҳам,
Самгар ҟалап, мап, урҭ сыздырго.
Баша сышьҭа ихуп шьоук ҳашҳашуа,
Иааиргьы, ицашт урҭ арантә игәагәо.
Сара араҟа сыҟам, сымҩасхьеит,
Сагахьеит, сатәнатәхьеит исзыԥшыз.
Акырџьара акырынтә аԥшақәа еиҿасхьеит,
Еиҿаслааит, урҭгьы сшыриааиуа, анцәиныс.
2016
***
Ихынҳәны арахь акгьы аауам.
Иауз ауит, иамуа ауам.
Аҳауа салам сыхҿаны.
Сара шьҭа сыԥсуам сҿаны.

449

Сара шьҭа сыԥсуам сҿаны,
Сылбааит сыҵла каҿаны.
Сыҩны рбганы исыргылеит ҿыц.
Иҟоу ыҟоуп, иӡша сцәыӡит.
2016
***
Аамҭа неиуеит ҳаҩхуа, ҳԥышәо,
Иагаз агәыҵак, ихынмырҳәуа.
Ҳара уи бзанҵы ҳзанышәом,
Ҳаатәоит, иамур, акгьы мҳәа.
Иаҳхагылоу ажәҩан ԥҽыр ҳәа,
Иаҳхаҳар ҳәа арахь ҳаншәо,
Аамҭа икыднаҟьо данџырхо,
Ма амҩан уи данахаԥжәо,
Адунеи ду наҟ иааҳәызшәа
Аҵыхәтәа ԥҵәазшәа ианааиуа,
Даҽазныкгьы ауаа ԥысшәоит,
Рыгәра згоит ҽазныкгьы ауаа:
Аԥсҭазаара еиҭадырҿыцуеит,
Аамҭа иацҟьаз хындырҳәуеит.
Иззымхәыцӡац акы рхәыцуеит,
Анаарақәа рҿы рырахә ҳәуеит.
Хьаа рмоуцшәа ашәа рҳәахуеит, –
Акәтаӷь былгьарашәа шьҭа.
Абираҟ еиԥш ҩада иҩахоит
Уи, аԥсҭазаара ахаҭа,
2016
***
Усқәак сымоуп, суҳәоит, уаасхылаԥш,
Иаасараӡа маҷк, аранӡа санаах.

450

Ахаҳә еиҟәызжәом, абаа ду сзыргылом,
Аха бзиарак сашьҭоуп, сыхнахт.
Уазымҵаан уи иахьӡу, уи иажәлоу,
Иахьыҟоу, иқәҳа арахь излаауа,
Аха акала ирыхәоит уи ажәлар,
Ауаа ирылгоуп, ирысҭоит ауаа.
Сара акымзарак смоуц мариала,
Амҩангьы икаршәны ак сымбац,
Арахь дманшәалахеит рымшуп Никәала,
Арахь сылаиоу џьыршьоит ашьац.
Сара ақәыцқәа сырхаԥало сааиуан,
Акырџьара амаӷ сҿыхеит, изӡом.
Акырынтә даҵахеит шырҳәоз сааиааиуан,
Иахьысҭахыз сцон, иахьысҭаху сцом.
Рацәак нымхеит сызхьымӡаз аҟынӡа,
Лассы иахасыршәуеит уи аҟәараӷ.
Уара иумырцәан, сеиҭауҳәоит, сымца,
Иаасараӡа маҷк, аранӡа санаах
2016
***
Иҳаздыргәышьом ҳаныԥсышеи ҳшыԥсышеи,
Ҳазыԥшымкәа аамҭа иаҳзаанагаша.
Ҳҿажәкуа ҳааиуан, акырынтәгьы ҳӡышеит,
Аха уи иахҭнаҳамҵаӡеит ҳиаша.
Ҽамҩак аӡы, ӡымыз, ԥсеиқәырхаган,
Иқьышә иқәкны иркын, ирҭаӡомызт.
Ахаҵа, аҭӡы дкыдлон дандырхагоз,
Зегь акакәын, гәымхарак дазцомызт.

451

Иԥсы ахҭниҵон издыруаз, исыуаз
Импыҵыржәоз, иахьанӡа дызхьынҳалаз,
Дынхарц азы дышуаҩыз, дшаԥсыуаз…
Ирхынҳәны ирҿаижьуан дыхзыртәалоз.
Ирылиааз соуп сара урҭ, ихьамҵыз,
Ицаз зиаша инақәхаша – ибжьаӡыз.
Изуҭаххеи сгыларц иахьа амцаз,
Сара сызтәу, сагаӡозаргь, сацыз!
2016
***
Еиҵашьыцроуп иҟоу, еиҵашьыц…
Шәызҿыз ауп, шәаҿыз уи, шәызҿыц.
Сыӡбахә ада ӡбахә имам дахьцалак,
Иҭыҵыз сҩымҭақәак ихьаауп еиӷрабаак.
2016
***
Саҭахымкәа сықәхар адунеижә,
Сацәымцхәхар уи, инасыгәҭасп.
Сханы икыду еҵәақәак кәеицеиуа
Иаасҿалашап, саадырҭынчырц нас.
Иабардыруеи урҭ сара аԥсрада
Сшазмырҭынчуа акызаҵәык акгьы.
Сымҩасрангьы сыҟам аӡы сҽаҭан,
Сшырхьынҳалоу сара ара зегьы.
Аӡа скыргьы, аҩа скыргьы, иамуеи
Исымпыҵаԥҵәар рыҩбагь шьыжьымҭанк.
Иара убасҟангьы снанхахалоит амҩа,
Уи еснагь аԥсҭазаарахь иган.
Ажәҩан сааҵагылап сматанеиуа,
Сеигәырӷьо ҽазныкгьы иахьсызшаз.

452

Са иаусырҭах наунагӡа адунеиажә,
Настәи зусу уара уоуп, Ҳазшаз!
2016
***
Сара избахьеит ашәышықәса аԥсышьа,
Иниасит сшалагылаз, исцәынҵәеит.
Сгәы иалан наунагӡа уи ахьынсыжьуаз,
Сынасыԥ ацын, исхьаан, сарҳәацәеит.
Исхьынҳалан сакын, ақәҵра аҭахымызт,
Аҿҳәара шааиз абоу, аҽарххон.
Анышь еиԥш агәы сыххаланы схымыз,
Арахь саауан, сара уаҟа сынхон.
Уаҟа инхон сҿареи уи аусқәеи,
Сылаԥш иҵашәарц сҭахым иеилакшо.
Даргьы саргьы мчыла ҳнеивысқәеит,
Иҳабжьаз, иҳабжьамӡо иааиуаз рхәашо.
Ԥырҵшьа змамыз мчыла саԥырҵуан,
Аамҭа иазныжьны саауан акы убас,
Схы сырӡит ахьӡзар акәхап иахьсырӡуаз,
Ишьҭԥаан уантә иргашан избаз.
Арахь иахызгартә алшарагьы змадаз,
Сыԥсы шацыз ицеит, иӡаакәкәалт.
Ачҳара! Ԥсыхәа смоуит уи ада,
Уи сыман арахь иааиуаз сааҭалт.
Иҿыцын уи ашәышықәса, издыруада
Сатәхозу санӡамшәа саннахуаз наҟ.
Абраҟа ишыҟало дырны сыԥсырҭа,
Сҩахеит усгьы сгәыӷра абираҟ.

453

Уи саҵагылан сааиуеит макьана,
Сыҟоуп, сажәыми, ԥшак сагара!
Ишамац иамоуп аԥсҭазаара агьама,
Иҟамлозаап уи ԥсы зхоу азхара.
Изакәызеи, нас, сахьаатәаз сзыргәаҟуа,
Рацәак сҭахымкәа збоит схазы.
Ицахьеит, сара сшәышықәса абаҟоу,
Иалаӡзар акәхап уахь уи сыԥсы.
2016
***
Иахьа ажәҩан қәа ннакылом,
Иҳаҵалеит аҩарқәа хыҵны.
Сынкахәыцуа баша сгылам,
Исымами ссирқәак хәыцны.
Аа, исыҵасны сышьҭырхуеит,
Инырхагоуп урҭқәа збар.
Ҽа хәыцрақәак сыԥсы ҭырхуеит,
Иқәнаӡәӡәаар ҳәа сҳәоит аҩар!..
2016
***
Сыҽсырхагоу, ҳашҭа самкызт,
Амҩаду ахь са сеихахт.
Саанымгылар, уи сагьамгоз
Сахьымаара. Сыӷәра саахт.
Саанаԥшааԥшит, саахәыц-хәыцит,
Схәыҷымыз, сыццакцәеит.
Сҭаацәа сышьҭалан ихыҵит,
Сымҩадугьы уа иаанҵәеит.
Иҟоу гәасҭан, иҟам гәасҭан,
Сгьежьуа ашҭа сааҭахеит.

454

Насшәа исыԥхьеит амҩахәасҭа,
Уи ианыршәланы снеихеит.
Скылнагеит зны сахьнеихьаз,
Амҩаду ахь, уи аатит.
Исымамызт акы арҽеиха,
Амҩа мҩамыз, сатәнатәит.
Уара уазҵаа нас сахьыҟаз,
Сахьагаз, сахьаанагаз
Сҿаасхалақәон аҩныҟа,
Сеиҭахынҳәлон наҟ, аф аст.
Уажәы, акырӡа санымчыдоу,
Иқәыҩрны саамҭа анца,
Сгылоуп салаԥшуа ақыҭа,
Сеиқәышла, схьанҭаӡа.
Дыҩуа иҿааихоит хәыҷы хаак.
Сара сахь, аха, сибан,
Санизымдыр, наҟ ак ихан,
Анаара дҩаҿалт, абан.
Зегь акоуп, схынҳәит аҩныҟа,
Сзымааӡаргь арахь санҿаз,
Сара сакәызшәагьы сыҟан
Нахьхьи анаара иаҿаз.
2016
***
Анцәа идырааит уаҵә исыхьуа.
Сызну хара имцо мҩоуп.
Изҭаххода исцәыхьцәыхьуа,
Иазхьаԥшрыда исгәырҩоу?

455

Ираҳарыма, ирмаҳарыма
Иахьа сзырҳәҳәо, сыбжьы игаз?
Ицарыма иныжьтәым рыман,
Иззынрыжьуада исҭынхаз?
Ирбылуама амца иақәҵа,
Инаган иарҭомашь аӡы?
Сзызхәыцуаз арҭқәа ракәӡан,
Сара исхьаазгьы иацы.
Иахьа уи сеиҭаргәаҭеиуеит,
Мцоуп аԥырқьҳәа иснаркыз.
Иҩеиша лассы илеицәоит,
Уи сшархаго, анцәиныс.
Изҭаххода исцәыхьцәыхьуа
Иазхьаԥшрыда исгәырҩоу?..
Анцәа идырааит уаҵә исыхьуа,
Сызну хара имцо мҩоуп.
2016
***
Инеихьымсша анеидыкшало,
Рыбжь иаҳагьы ицәгьацәахоит.
Урҭ сдырҿыхоит ацәа сшалоу,
Иҟалазеи ҳәа сҩеихоит.
Адунеи ду гьало икнаҳауп,
Уи анҟьама ҽа дунеик?
Ҳазшаз, ара иҟоу гәнаҳауп,
Ҳаиҭеиқәырха, уҳазнеи.
Ҳара иаҳхаҳаршҭит ҳахьнеишаз,
Ҳахьымнеишаз шыҟоу ҳаршәт.
Даҽазнык ҳзыниаз арҽеишьа
Ҳақәуршәозар – зынӡа ҳаршәҭ!

456

Исаҳауам ауаа ирҳәо,
Сыбла хтыму, акгьы збом.
Аҩсҭаа дыччоит аҟырҟырҳәа,
Уи џьаракгьы дузыртәом.
Иара икума идунеи амаа,
Иара итәитәхьоума зегьы?
Ҵаҟа иҭалоит акы саман,
Уара идыр сахьагогьы.
2016
***
Аҭоурых уазхьаԥшыр, узызхәыцша
Иагаҟоуп, урҭ еиларԥаҭоуп.
Аамҭа иагагәышьахьеит имыӡшаз,
Иархынҳәыз иааишаз ахаҭоуп.
Асаба зықәҳаз шаҵәахра ианаҵәах,
Наҟ анышә иагаз анагаӡа,
Ҳзалымҵрашәа сгәы иснаҭеит ацәа,
Уи касыжьзар акәхап агаӡа.
Аамҭа шынаҳәааҳәӡоз акрыздырма,
Аӡә арахь даацәырго, даҽаӡә дыф…
Даахынҳәрашәа сгәы иснаҭоит, ссирми,
Зны Мысраҟа ирҭихьаз Есыф.
2016
***
Ашьабсҭақәа реиԥш, акы иарырҳан,
Ишәаԥырҳаԥуа сымшқәа храк иаҿоуп.
Уаргьы ушәама, мшәан, сыԥсыр ҳәа,
Иеихызгаз анаҩстәи ашьаҿоуп.
Сырҿаҩып макьана иага наара,
Срырып макьана иага рҩаш!

457

Усгьы схы сыргәыӷлоит, акы ацәаарагь
Сылаԥш нақәшәоит сахьықәгылоу абааш.
Аҵыхәтәантәи амш акәзар, иаашәмышьҭын,
Исымоузеи ԥхьаҟа шаҟа ус!..
Излоудыри ууардын анхышәҭуа,
Узаушагь аҵыхәтәан рххатәыс!
2016
***
– Избаша збеит, исаҳаша саҳаит,
Схәыҷқәа духеит, ирыхшаз ирызҳаит.
Рыцәгьа смырбакәа иахьаҵәҟьагьы сшьы.
Сҩагылар, сызуҳәо абриоуп есшьыжьы…
2016
***
Ақьаади сареи ҳаизынхан, схы сааҩахом,
Акы анысҵоит, акы анысхуеит, сцоит сҳәацәо.
Уи акрааҵуеит, – ари ҩахам, ари хахам, –
Избоит саамҭагь иаарласны исцәынҵәо.
Сцар сҭаххоит, аха сықәҵны сцаргьы,
Уи акә, ари акә, исҳәароуп сара суаз.
Сыкәша-мыкәша игылоу ирмаҳазаргьы,
Уажә исымҳәар, нас ианбасҳәо, нас?!
2016
***
Ауаа рацәаҩуп, ҵҩа рымам,
Унаргәыдҳало уцоит, урыхҟьашо.
Уеилызкаауа ара ӡәыр дҟаларыма?
Уи ушазхәыцуоуп даҽазныкгьы ишшо.

458

Ирацәаҩуп иеизо атрышә уасыр,
Рҿаархаргьы ауеит арахь узбаз.
Аха рыцҳароуп уара наҟ умҩасыр,
Уеилызкаауа дҟамлаӡакәа абас.
2016
***
Иауазар, исеиӷьым сиқәӡыр сҭахымызт.
Саԥхьа дтәоуп уажәы ашьтәы.
Арахь даанагеит, дысгәымызт, дысхымызт,
Сыҟамызт дықәуп ҳәа адәы
Ари иҩыза агәыԥжәага, ацәыршәага,
Еиҭасҳәоит, ашьтәыцқьа, ашьтәы.
Инаало дҟалом ахаан шәага-загак,
Имам, уи имам аутәы, аҳәатәы,
Аха дызлажьым ҭыӡшәа ыҟам, дахьнеилак
Ирххоит, зегьы ирылоуп иус.
Рҽеишьа змам ажәала ирҽеилап,
Еилыргатәыс ара зегь зауз.
Иахаӡамкәа атәыла ацәа ахихуеит,
Зегьы ртәы идыруеит, иҳәоит.
Ажәа имоукыр , адгьыл уанихуеит,
Ахага дубар думдыруеи – дыҳәҳәоит.
Шаҟаҩ рыԥсы ифахьоузеи агәықәха,
Еилкаашьа амам дахьатәу, дахьатәыз.
Ишԥасҭаху ддәылысцар абрантәи, снаиқәхәаан,
Аха уи сара дсымоуп чҳатәыс.
Иахьазаҵәык акәхындаз, иахьазаҵәык ма…
2016

459

АХЬҬА
Ӡынроуп. Хьҭоуп иахьа бааԥсыла.
Снылаҳауа саауеит асыршәы.
Амҩа сымоуп, арахь уаҳа сылам, –
Сшьапқәа сыҵӡаауеит уажәы.
Сахьыԥшлакгьы икнаҳауп ашьашьалқәа,
Срыҵахарашәа збоит ҵаҟа ианлеи.
Уаҩ дыҟамкәоу ирысуа асаркьалқәа,
Аҽырдагәашәа изыԥшуазеи адунеи?!
Иацеиԥш, амш иахьагь ашьа аҿыҵуеит,
Адгьыл иахаҵааит убас – еиҟәжәап.
Аҟазаара аамҭала аҵакы ацәыӡуеит,
Зегь убас иааиҵақыџьқыџьт – ушәап.
Иҟаӡамшәа ԥхара ахьыҟоу тәылак,
Аҵааршә уҵацәажәоит уахьцалак.
Ахьҭа бааԥс иарҭаслымны игылоу
Изыҟамҵарашәа ибахуеит ҽа шьаҿак.
Ԥхаррахап, иабацари, ҳааԥшыроуп,
Агәыӷра зцәымӡыц шәыҟами ԥыҭҩык…
Изыԥсоузеи ари ахьҭаха, шьыри,
Ицаҳәцаҳәуа уаткак, иԥхеиԥхеиуа ҩык!
2016
***
Ҽыццышәк ашьапқәа ирыҵҟьо амца
Иахылҵуа ацыԥхьқәа сыцрасуеит саадыртәартә.
Сылаԥш иҵашәалоит сара урҭ иахьанӡагь,
Исыздыруам ус цәанырра шәоухьоу шәарҭ.
Аҽы неиуеит иақәтәоу аӷәра имжәо,
Адәеиужь иакәшоит уи, еиҭакәшоит иԥшаха.

460

Шьоукы иџьаршьоит аҽыҩҷкәын зынӡа дахьымшәо,
Ҳәсагьы хацәагь еилагылоуп ишанха…
Аҽыццышә аауеит схәыҷра амшқәа ирылԥан,
Нас, сымҵарсны, сықәнагалоит наҟ ԥшаҳәак.
Лгәы ҭыԥсаауеит сан рыцҳа сахьылбо, –
Скаҳар ҳәа дшәаны арҵәааҳәа дыҳәҳәап.
Уи аҽыццышә иахьанӡагьы сылаԥш иҵшәом,
Адгьыл ҵәырҵәо иааскьо ахаҭоуп…
Ишԥахьҭахеи! Сшьапқәа цоит исыҵшәаан.
Сҭагьежьуа абри ҳашҭа сҭоуп.
2016
***
– Сҟьалеит, уара, сиеиԥшуп абна илоу,
Схы ахьсырхара сақәшәомеи, сагьыӡп.
–Уҟьалазар, аа сыҩны ахьгылоу,
Ухгьы аҭыԥ иаақәлап, умҩахыҵ!
2016
***
Ааҵра иавахаз аԥсшәеи ибылгьан
Ашҭа иқәҳаз ҽа бызшәаки еиҿаҳан,
Аамҭа царц иаҿын сара исылган, –
Саақәнархарц схы сзамыхәо уаҳа.
Сгылан, уаҩ имаҳац ак саҳазшәа,
Иҟаларц ак ҟалазшәа араҟа.
Шьоук ирбеит, анҿысымҭ, сҿаҳазшәа,
Еилкаашьагь рзамҭеит сзыргәаҟуаз.
Исзыҟалаз, исықәҳаз сардагәоу,
Слымҳа иавсит, исмаҳаит исаҳашаз.
Слашәхан, исызгәамҭеит сымҩақәа ахьнагоу,
Еилыскааит анаҩстәиқәа шбашаз.

461

Ааҵра иавахаз сабиха исыхьҵәыуон,
Адгьыл ишақәлоу азымдру, иахашҭу.
Абна илаз гыгшәыгқәакгьы уууан,
Иҭаҳар ҳәа сшәон даргьы ҳашҭа.
2016
***
Ахыдақәа игәра абаргеишь,
Даауан дахьынҳалан мцык,
Иагьибалон, инацәа иахаргьежь,
Адунеи ааирҳәуазшәа хәалаиццык.
2016
***
Исҳәаран иҟаз сымҳәазар–сҿаҳәамызт,
Сахьымӡеит, аҳәаха сырымҭоу цас.
Сыҟан, иҳәеит, исеиҳам сахьреиҳамыз,
Среиҵамызт ахаангьы исеиҵаз.
Уаҩытәыҩса сиҿамԥалеит сыԥан,
Сҭагьежьуа зныкгьы срымбеит.
Инасыхан, иааины иангылоз схаҭыԥан
Сшьапқәа срықәырҟьаанӡа сықәԥеит.
Схала сгылеит усҟан, сангылоз,
Исыцәдырӡыз схала исыԥшааит.
Сцарашәа шызбоз сынкылаӡ,
Схынҳәны арахь, сахьыҟаз ахь, сааит.
Икылатәан ацәгьа дыршоит ишдыршац,
Ишьыцуа цәгьала иқәхаз адәы.
Урҭ уаҵәынӡа иузааргогь уздыршам,
Ҳәатә змам, аха измымҵәо ҳәатәы.

462

Исҳәаша здыруан, ахаангьы сҿаҳамызт,
Сызхьымӡаз акрыҟан, сааин – ирыхьӡоуп.
Сынхеит сара исеиҳам сышреиҳамыз,
Среиҵахом сара ахаангьы исеиҵоу.
2016
***
Амш ахы иқәгыланы идәықәлан,
Ҳахьагара ҳзымдыруа ҳаилан.
Игәы дкыдхо даҿын сара сықәлак,
Хәыҷык дшәаны дылхьынҳалан лан.
Еилыхаран шьыжьаахыс, еилкаамызт
Иҟалаз араҟа уи аҽны.
Ихы аҭыԥ иқәҟьан – деилагамыз –
Аӡәы дцарц иҿааихеит зегь шьаҽны,
Иарбан усгьы иҟалаз ҳазмыхәо, –
Қыҭак азыргаӡеи агәыԥжәа?
Ахдырра аҩҵәыҵә еиԥш ҳазҿыхәо,
Ҳаиларгьежьуа иҳалоу аҭыӡшәа.
2016
***
Ак саҳәамызт, ак саҳәан
Иҟаз, иҟамызгьы збон.
Аԥсҭазаара бзиа саҳәон,
Уи азы сықәԥон.
Аамҭа наҟ ицеит иниас,
Сахьӡа-сахьымӡа сыззыԥшуаз.
Сааиуеит саҳәо ԥсышьа бзиак,
Исыҭ уара уи, Ҳазшаз!
2016

463

***
Абахә саҿыҩрын, аԥсра алакҭацәгьа
Сынҭаԥшит сара зны иааигәаӡаны.
Аҵыхәтәантәи акәаԥ сыргылон уаҵәҟьа.
Саақәгылеит адгьыл сгәы цаны.
Иаԥсамызшәа збеит мчыла аҩеирагь,
Исылымшо ҭынч атәарагьы.
Саҿын акы ацрыхара, арҽеира,
Срыхьӡарашәа збахуа нас зегьы.
Схы смырхеит акраамҭа аҿаҩахь,
Сааит арахь, амшын аԥшаҳәахьы.
Инсыжьыз анаарақәа ирҿаҩуа,
Сара иахьа исзымгәаӷьуаз гәаӷьы,
Инахаран шьоук ахрақәа ирҿакнаҳан,
Арҩашқәа ирыруа ҩада ицон.
Уахь ус сымаӡамкәа сара уаҳа,
Ара сгьежьуан, ара шәкы срыхьӡон.
Саркарар ахҭысқәа реилашыра,
Зегь ааныжь, ҟәарак ахь сыццакуан.
Сҭан сыӡсо амшын ҟәандашьшьыра,
Саамҭа ссирын–сыжәҩан еихыккан.
Уи сыхнаху, даҽакы сыхнаху,
Амшынгә ихсыршәлеит сара ҽнак.
Насшәа амш иснаҭаз зегь сыҿнахуан,
Аҟәара иазцатәымыз, аха иааг,
Сымч абаҟаз, ацәқәрԥақәа имҵадырсхьан,
Исҿаҵәон уажәы-уажәы, сырхәаҽуан.
Аԥсцәаҳа дааскьан, ихы сирдырхьан,
Аха сара аҟәарахьы саауан.

464

Иҟалаз хҭысуп, уи иазкымыз
Сҿараан изҩыз цәаҳәақәак.
Аԥсҭазаара аказы саҭахымыз
Сеиқәхазар сара усҟангьы, гаӡак.
Адгьыл саннықәс знык сыԥсы сыман,
Сҽеиҵыхны сиан аҟәараҿы.
Исыздыруам, сыҟоу уа, сыԥсыма,
Сеиҭақәтәаху сгылан ҩаԥхьа сҽы.
Уи, рашьушәа, ажәҩан саннаҟьаанӡа
Сҽыжәҵраны сыҟамзаап гаӡа.
Саауеит сазхәыцуа сара иахьанӡа,
Ицәгьа-ибзиа уи, слахьынҵа.
2016
УАЖӘЫР
Уара уакәӡамшәа уаақәхоит
Ари адгьыл зны, уажәыр.
Узҵоу нышьҭоуҵалар акәхоит,
Иҟалом арыжәтәгьы ужәыр.
Ԥасеиԥш, ашьхаҟа узцашам,
Амшын узҭаларым уӡсо.
Уаԥхьа инеиуа урыхьӡашам,
Умчқәа есааира ианкаԥсо.
Аҟәара иқәиоу, амра иашәуа,
Урыҵашьыцуа урзыԥшлап…
Ах, ишԥаҽеим уанажәуа,
Зегьы ианырцәукуа мап.
Уҽыжәлан узцарым ачарахь,
Унеины узгылом аԥсраҿы.

465

Усс иумоузеи аҿар рахь,
Даҽаџьара ихоуп уҿы.
Узбада, мшәан, узаҳада,
Ушыҟоу рхашҭлоит иахьазы.
Ушьамх иаақәтәало умаҭа
Иҭакны икуп уԥсы.
2016
***
Уара исоуҳәозар сызлацәо,
Шәкы санырку сеимырхха,
Сгәи сылаӷырӡи еилаҵәо,
Аҵх саналаршәу уаха.
Ихьааго ихьаасымгашагь,
Иҟам санаго сеилшьаа,
Ибашамгьы бахуа ибашан,
Иҟоу сыжәлан санашьуа,
Сызлацәари, мшәан, сынҭаҳан,
Снаҳәып, еиҭа сааҳәып,
Ихнымҳәрашәа избоз уаҳа
Аҵх иалыхәхәа ихынҳәып.
Сзырԥыруаз сналагылап,
Сацны сдәықәлап сахьаго.
Исхасыршҭхьаз еиҭасԥылап,
Ак хьааго, ак гәынго.
Сызламҳашаз саларыжьып,
Саларгалап уҳәан-сҳәанк.
Инысмыжьша шьоукы нсыжьып,
Сагьаҿаларым мардуанк…

466

Сызлоу зегь уаарылагылар,
Уааиҭаԥарын, уаашәарын.
Скарахеит, уаҳа сылам,
Уахак исызшар – шарын.
2016
***
Адәы сықәуп иахьа акгьы саҿымшәа,
Иагьсымамшәа, иашан, уаҳа ус.
Бӷьыцын ҵлакы иҿоу соуп, лассы сҿымшәар.
Усда-ҳәысда… изусны зегь зауз.
Ирымбазшәа иахьнавсло схы сыхнахуеит,
Сыбла ихылоит уи, сеиланакшоит.
Аҵх дыршалоит еҵәа гәарҭак каххаа,
Урҭ срыҵаԥшуа, схы схәыцраха исыршоит.
Салагьежьуа салоуп уаха атәыла,
Иахьа избаз уажә избарҭоуп еиҳагьы.
Ак ыҵшәаран иҟам сгәахәуеит сылаԥш,
Сгәы ҭызшьаауа, сгәы иаззырҳауагьы.
Исгәыҵаку рацәацәоуп, арахь сызхыда,
Акгьы саҿымшәа сықәлан сахьаауа.
Сацәыӡхьоушәа ргәы иабоит ақыҭа,
Срылаӡамшәагь иҟоуп иахьа ауаа.
Ԥсрак сахьымӡаз, чарак сагхазаргьы,
Гәыла-ԥсыла уахьгьы арахьгьы снеит.
Срылахәымшәа шырбоз џьара исҳәеит азаргьы,
Алакә салан сакәшеит адунеи.
Иҟәыбаса иргаз қалақьк салҵит,
Уи агәра шырзымгогь, сеибганы.
Ажәҩан ҭбаа саҵагыламыз сҳалалӡа,
Исхаҳар ҳәа сшәахуа уи бганы.

467

Ара сыҟан, ана сыҟан, сыҟаӡамызт
Иаҳа санаҭахыз сахьаҭахыз.
Суаҩымыз, зны џьара сгаӡамыз,
Даҽазнык срыман шьоукгьы хыс.
Сықәсит нас, срыцәхагәышьеит, скаҳаит,
Аха гәыла са смажәыцызт, сҿан.
Сматанеиуан жәҩан ахь снапқәа раҳан,
Срыҿҟьа сцаанӡа ахрақәа сырҿан…
Иудыруазеи ԥхьаҟа инеиуа иухьша,
Аха ухьамҵын, унеила ус, ушнеиц.
Иҵхәра ишнеиуа аԥсҭазаара ӡыхьшәа,
Инаҳәааҳәы иагараан адунеи.
2016
***
Ари амш ссируп, сыԥсыр – сыгәнаҳауп.
Адгьыл сыҵууа ицама – сыкнаҳауп.
Сахьымӡо, саԥхьаҟа инхеит сыззыԥшуаз.
Даҽа маҷкоуп сызуҳәо, Ҳазшаз!
2016
АҞАЗА
Дызлагаз нагӡашьа змам ауп,
Ахырхарҭа цәгьам, аха инҵәом.
Рацәак игым, арахь изаҭом амҩа,
Изиҭарц даҿугьы игәаԥхаӡом.
Иааидыскылеит шиҳәо инахабгоит,
Иаақәыршәаны даалгон иааиҿышәшәоит.
Иамуз ус, имоуп ҽа ҳасабқәак,
Даарыхоит арахь, даарыцәшәоит.

468

Аха аҟәыҵшьа имам, дызлагаз ауп,
Иеибакыроуп кәицны ихы иҭашәаз.
Аусқәа рцашьа шыҟалаша абас ауп,
Еснагь ауп… Изну абӷьыцқәа ԥжәаз!
Романума, драмоу, иамаӡаму
Еиҭаҳәашьак уаҳа, ирххацәоит.
Даанаган, ицоит арантәи даман,
Импыҵаку асапын еиԥш ицәынҵәоит.
Ибахуазар аҭӡамц икыду сахьан,
Аӡиас ду ихырымҵац цҳаны?
Даҿуп акы, деигәырӷьо, игәы ахәуа,
Музыкан илымҳа иаҳаны.
Дузадгашам уи хаала, мчыла,
Ддагәахазшәа, иуҳәо иаҳауам.
Иқәҳаз уара идыр, игәы ҭарҽыла,
Акы ихысуеит, дамшьыргьы ауам.
Иԥсы ҭызхуаз иԥсы ааҭанаҵахуеит,
Ибоит нас аԥсаатә еиԥш дԥыррашәа.
Уаҩытәыҩса дахьымнеиц дцахуеит,
Уи арахь уаҳа дмаарашәа,
Аха, сыԥшын, аа дахьҳалагылоу,
Данҳазгәамҭо – ҳлашәхазаргьы ауеит.
Дыздынҵәалаз сны инхаҩоит атәыла,
Аарҩараха уи қәаны иауеит.
2016
***
Анцәа сиҳәон: – Зегьы сырхьыгӡа…
– Зегьы ирыхьӡаз дҟалахьоума, гаӡа!

469

Макьана амҩа умоуп, уца…
Акәаԥ рацәа ргылан инҵәоит сымшынҵа.
2016
***
Анқәаб схы игәасырԥхоит ҳәа дҩеихан,
Ихы агәараҳәа инаниҟьеит ахан.
Иара абраҟа иагьыргылан акәаԥ…
Сҵаауеит, уажә дабаҟоу, Анқәаб?
2016
ИԤШЫЗ ЛАЖӘА
Ҿымҭ унеила, уара уажәа ҟәышқәа,
Ихоуҵома, зынӡагьы исҭахӡам.
Сҭалаӡом иааины игылоу ушхәа,
Уи амшын ишхыӡлаша маӡам.
Сышьҭыԥраашәа зызбазгьы сыздырӡом,
Сузыԥшӡамкәа арахь уаныӡхыҵ.
Сзырхынҳәуа, издыруеит, цҳа хырҵом,
Зегь сцәыӡып сыдгьыл анысцәыӡ.
Иҟаӡамызт, ҽнак уабақәнагалаз,
Мышрақә акәыз џьысшьо сара сзы.
Уабацаз, мшәан, уара нас убналан,
Сааныжьны ишыҭшәара сыԥсы?
Убаагәаран, удунеины усымбахыз,
Уӷбашахаз џьысшьан, сухьынҳалт.
Иарбан мчу уара уахь узԥахыз,
Уаазмышьҭуаз, ианҳабжьала асал?
Ицаз цеит, сара ара сыԥшымызт,
Сара ара сыԥшымызт, сагьыԥшын.

470

Сыҵх ҵхымызт, исҳәом, сымш мшымызт,
Схыԥшыло сгылан ус амшын.
Уаақәгылеит уи арахь уӡхыҵны,
Сгәы ҽаӡәы имҵаирсхьаны, ихьшәаны.
Ҳрылагошәа убазаап зегьы рҿыцны,
Ҳгылоуп ҳҩыџьагь иҟоу ҳацәшәаны.
Уцәажәала уҭахызаргь, уажәа ҟәышқәа,
Ихоуҵома, зынӡагьы исҭахӡам.
Сҭалаӡом иааины игылоу ушхәа,
Еилкаа, сара знеиԥшгьы сгаӡаӡам.
2016
***
Иацоуп сара арахь санааиз,
Санаацәырҵыз слахҿыхӡа.
Изакәызеи, нас, исиааиз,
Сгыламеи ԥасеиԥш сџыхӡа!
Избазаргьы бзиак сԥеиԥшны,
Баша, башаӡа сыргәыӷуа,
Аамҭа неиуеит зегь азеиԥшны,
Сыҟаӡамшәа наҟ саныхуа.
2016
***
Инызкыло уаҩ дыҟам амц анырҳәо,
Ирҿазыкшо уаҩ дцәырҵуам деикәашәа.
Ирызхьаауа инаскьаргоит наҟ иахырҳәо,
Изалымҵуа иалагылоуп аҭыӡшәа.
Зегьы ирҿуп, арахь акгьы иаҿӡамкәа,
Рыҽдырзажәлоит, рыбз иаҳәоит иаҳәац.

471

Ирцәҭшәахан, ара адунеи ианамкуа,
Идыргьежьуеит баагьы ԥсгьы ублахаҵ.
Иқәырххьоушәа уарҳәоит рхы аџьыка,
Уаҩытәыҩса дара реиԥшгьы дмеибашьыц.
Иҭәымзар ҟалома иахьа рџьыба,
Иқәибагоит маӡа-аргама, еиҵашьыц.
Ауаа рахь ицәырҵуеит рыжәҩа еибыҭан,
Ирԥырхагоу аӡыхәашь дадыргоит.
Агәы ԥырҵәоит иалымҵыр ақыҭа,
Макьана урҭ рӡлагарақәа лагоит.
Чҳашьа змам роуп уаҳа, аринахысгьы,
Мардуанқәак ирҿаланы шьоук ҩеит.
Иаазыхо роуп ирымаӡоу хысгьы,
Иаазыцрыхаз ықәӡааит, ирыцәҩеит.
Ирыцәкаҳаз дгылоит дбаӷьырбабо,
Ҳа даҳтәуп ҳәа даадыртәоит рыгәҭа.
Инеины дара иртәым иахабабоит,
Ирызҭыго зегь ҭыргоит уҳәысҭа.
Ԥсыхәа анамам ухы нарыдумшьылар,
Иуҿагәыбзыӷуа рҿаархоит, ихәшаха
Угәы икыдларц иалагоит. Еидгылан,
Ишеидгылац, унышьҭарҵоит урҭ ухы ларха.
Иҟам ракәым, иҟоуп сызлацәажәо.
Ирзымдыруа – адунеи уаароуп…
Аизараҟны исырҭом саҳәар ажәа,
Уи аизарагь мҩаԥызго дара роуп.
2016

472

***
…Зыда дсымам сгылан анрызҿысҭуа,
Раҽдырдагәоит… Ирысҭо зҵаараны:
«Сылацәақәа еиқәызыԥсо дызусҭа,
Иҟада ацәашьы схазыркраны?»
2016
***
Абри ажәҩан сҩаҵамԥшыр уаҳа,
Абри адгьыл снықәымлар ҽнак,
Сыԥсы зыхҭнысҵоз еилаҳап,
Анаҩс ирызнамго шьаҿак.
Иааины акәкәыҳәа иацрыхап,
Иахалан убас ирыжәжәап,
Инрыжьып уаҩытәыҩса имыхәо…
Абарҭқәа урызхәыцыр–уаашәап.
Уҳәҳәап уажәнатә уҩагылан,
Агәараҳәа уҽануҟьап аҭӡамц…
Крыздыруоу уаҵәызны исԥыло:
Ахыдара, ахәахәа, амц…
Срықәԥалап урҭ излауала,
Сшыми акырӡа, исыжәжәоит…
Нас зегь нҵәозар аԥсрала?
Инҵәагәышьоит, уи сагьацәшәоит.
2016
***
Аҟәара аҽықәнажьуан амшынҳәа,
Иабоу ӡыда инхарашәа.
Кәыдры, сахәлабгоит амшын ҳәа,
Избеит ашьхаҟа ицошәа.
2016

473

***
Инаҳҵшаз, кыр ҳагума, инаҳҵит,
Иааҩшазгьы ааҩхьазар ҟалап.
Еилаӡҩоит ҳиашеи ҳа ҳамци,
Ирыҭам зегьыҵәҟьа ҳасаб.
Ҳазхьымӡаз ацәаҳәеиԥш ибжьажьуп,
Иуԥылом арахь уаахынҳәыр.
Ҳахҭысқәа инымҵәо ажәабжьуп,
Иҟоуп иахьаархоу ҳамҳәыр.
Ҳшашьҭаз, акы ажәҩан иаҳцәалаӡт,
Ҽак адгьыл инықәӡыҭ ицеит.
Иреиӷьыз ҳамшқәа – жәеинраалан,
Ҽа шәакгьы аԥаҳҵап ҟаҳҵеит.
Аамҭа узынкылом, иҽуроуп,
Аӷәра ҳамжәан иагоит.
Ҳаԥхьаҟа акәым, иудыруаз,
Ҳашьҭахь ӡлагарак лагоит.
Даара акрыбжьоушәа уаҵәынӡа,
Рацәакгьы ҳамамшәа цәыӡ,
Ихьааго ҳазхьымӡо, ҳахьзымцо,
Ҳаԥшлар ҳҭахыми ҳшыԥшыц…
2016
***
Сара аԥара змоу уаҩым, дад,
Салаҽхәартәгьы исымам мал.
Садтәалоуп схы аршлан ҩымҭак,
Иагьысымкит шьыжь какал.
Иақәсырӡуеит сымчи саамҭеи,
Иацгьы уи акәын са сызҿыз.

474

Исцәыхьцәыхьуа акгьы снамҭеит,
Сақәтәан сцап ҳәа сыҟоуп сҽыз
Зегь зҿу ахь – схы сымҩаха –
Амал, аԥара арҳарахьы,
Аха сара акы сыхнахуам,
Салатәозаргь уаҟа ахьы.
Саауеит ус, ишысхаҟыруа
Ажәҩан иалоу лаҳәақәак:
Иахьынтәаауа цқьа исыздыруам,
Сдыргәаҭеиуеит цәаҳәақәак.
2016
***
Акыр сырҳаит ара, акыргьы сырӡит,
Аамҭакы саршәҭит, сагьарҩеит.
Схы сымагәыхьха наҟ саԥырҵит,
Ишџьасшьоз, ишлакәысшьоз ҳдунеи!
2016
***
Аҩеира сҭаххаргьы сызҩеиуам,
Сеиха-еигәо сзаҿалом мардуанк.
Аԥшаҳәа савоуп снеиҩеиуа,
Сҩаҵаԥало ажәҩан аҭуан.
Сылаԥш иҵшәахьоу исцәыӡхьоу
Акрыҟоуп, арантә иубаӡом.
Сеиҭазцом сышьҭа ахьаныҵхьоу,
Сҽазыскыргьы башоуп – сызцом.
Еибарҩуа идәықәу мпылуп,
Хыдароуп ма изышьҭоу.

475

Ари адгьыл ԥшӡоуп, икәымпылуп,
Ҳсасцәоуп, аамҭала ҳаҭоуп.
Срызхәыцуеит ауалгьы аҳақгьы,
Исҭаххоит зынгьы саакәашар.
Насыԥуп исзырхәлар иахьакгьы,
Насыԥуп уахакгьы сзыршар.
2016
***
Гатәыс уара иумоуп, исырҭаз сзаагазар аранӡа,
Еивнагоз ыҟоуп, умаашьан, ҽазнык еиқәыршәа.
Аԥшацәгьа иаршәшәаз каԥсоуп ана, ара амҵан,
Еилкаа сызлацәажәо, унеи, каканк еиԥш иҟәшәа.
Икаҳаз ԥсаҟьоуп, иҟамкәа адгьыл ианыхуп,
Имыӡшаз, ҽнак, ахьаԥшха ҳауаанӡа, иӡт.
Аамҭа иагаз агаӡеит, изаакәкәалаз ҭоурыхуп,
Инхаз иазҳап, – иҩеип аҟата, – аҽарҿыцп.
Уара ирҩашьатәым уазхьаԥш, иумырҩашьан,
Иоумҭан мариала иумԥаан иагарц иузаауа.
Сара схы нкыдҟьо еиқәырхашьа змоу зегь срызцашан,
Аха сааҭгылоит сымч зқәымхо сырго сеилшьаауа.
Скарахаӡама, сазыԥшуеит арантә сахьзаҿамло,
Иқәҟьан иааиуа арҩаш ацыԥхьқәа сҿаҭәоит.
Иҽырҭынчны дтәоуп ана аӡә дакхьеит ҳәа амла
Згәы иҭамшәац, уи акраамҭа ус дтәоит
Дыҵнарҟьаанӡа рыцҳарак, дықәхаанӡа шәкы изымхо.
Уара иумоу иацҵа, иахьа иумоу наузырхо.
Ухы мацараз уҟоума, уааивагыл мчымхак,
Ихҵәо дыхҵәоит, дынхароуп, уара, инхо!

476

Иубо, иумбо рацәоуп, иага уԥгылоуп,
Урҭ зегь убаргьы, иашан, уаашәап.
Унзырхаша, уеиқәзырхаша раԥхьа игылоуп, –
Апоетгьы имҳәеи, нас, – амалқәа ирмалха убызшәа.
Уи анурӡ, уазыԥшымыз, акгьы уԥылом
Ԥхьаҟа узгаша – атәым уара иутәым.
Уалагәырӷьо Анцәа иуиҭаз ари утәыла,
Иҟаз ыҟам, иахьа араҟа уара утәым.
Саԥхьа ихәмаруеит аԥсыӡқәа амшын иҭыԥан,
Ашьха икыдуп шәарах гәарҭак ҿиан.
Снарҭаланда сгәахәуеит Ҟәыдри Бзыԥи,
Ҳалаӡырҳәагь сшәоит ҳашнеиуа океанк.
Иумырӡын умч зықәхо аанкыл, амарџьа,
Икаҳаз шьҭахазар, дад, – уаҟа еимдам.
Иузалоузеи уи атәыла, ухәыҷқәа хәмаруа,
Аԥсышәала ицәажәо, шҭа иахьҭам!
2016
***
Бла еиҵыхра, бӷа еиҵыхра уҭ, иауазар,
Аԥсны ԥшӡа, уамгааит агәыԥжәа.
Саҵоуҵар еидара хьанҭак, саҵаԥсуазаргь,
Сыҟоуп иахьгатәу изгарашәа.
2016
ДОН ЖУАН
Дон Жуан ҳәа ишьҭан уи ақыҭан,
Иқәҵны иҟаз, ашьҭахь Аҟәантә иааз,
Ахьӡ рҿакын, уаҩ дыҟамшәа иара ида,
Иагьрылагылаз дарбан еиӷьны, хаҵаҵас.

477

Зегь ирыхьӡоз иакәын уи, дуаҩ наган,
Инаилоуҵаргьы иуамызт баша аҵәы.
Ҵәахышьа змамыз – аҳәсақәа дрызгаган,
Иахьа аӡәы длышьҭан, уаҵә – ҽаӡәы.
Аӡә ичара изиуан дивагылан,
Абза дихәон, џьара иԥсы дижуан.
Дазқәымшәацыз акрыҟазма хкы-хкыла,
Аҳәса рхы аҭыԥ иқәызҟьоз Дон жуан.
Еиҿамсқәак рыԥҳазаҵә дымҵаирсхьан,
Дырнууа днаскьахьан мҩақәак,
Аха ихьӡ усгьы, иеиҿахысхьан,
Инижьуамызт иҟаимҵакәа акы аҭак.
Амца далаԥаларгьы – дымцаԥшьын –
Акы дузаргомызт, иара ахгьы.
Уи изкыз инымҵәаӡоз ажәабжьын,
Иӡбахә рыман изгәааны, дырҭахны.
…Иԥсраҿы сыҟан сара уи ахаҵа.
Амш иоуит. Уи иахьа дыржуан.
Длаӷырӡышо дгылан шьоукы рҭацагь,
Иара убригь дылдыруан Дон жуан.
2016
АСАРКЬАЛҚӘА
Сааԥшит асаркьалқәа сдырҿыхан,
Краамҭагь сызмыцәаӡеит уаҳа.
Самҵаматанеиуан уа ныхак,
Асаркьалқәа сханыҵәҟьа икнаҳан.
Акы сарҵәыуон, лабжышын
Сӡамҩақәа ирықәлан илеиуаз.

478

Сыԥсы снаршьомызт амҽыша,
Адгьыл саақәхеит сгәаҭеиуа.
Исҭахын жәҩан сахьынҳаларц,
Ицхыраара саҳәон Ҳазшаз.
– Сыӡуазар, уахь џьара саларӡ! –
Сҳәон схы ҩышьҭыхны нас.
Сыкәша-мыкәша ак қәацомызт,
Аҿымҭра ахатәан адунеижә.
Арантәи сцон, сагьызцомызт,
Амра ԥсырмаҷга схацеиуан.
Сыԥшуан, сыззыԥшымызгьы сԥылеит,
Исыҵас саргылеит санкаҳа.
Зегь сзыԥшны шьаҿакгьы смыргылеит.
Асаркьалқәа сгәаҵа иҭакнаҳан.
2016
АҴХ ИАЛОУ
Аеҵәақәа збода – ажәҩан аҵаԥшыха
Имам уахагьы – дадхалеит иқьаад.
Ицахьоу дунеик далоуп акы ԥшыхәуа,
Аха арахь уи алҵшьагь имам, дад.
Дрылахаӡеит хҭысқәак, заа дзыршлаз
Изҭымго игәы иҭахеит, еиларԥаҭоуп.
Дабааугари иҟаз-ианыз зегьы здырша,
Аха аҽырҭынчра ахьаҭахым ара ихадоуп.
Акы аамҭа иалыҳәҳәоит Анаҟәаԥиеиԥш,
Зегьы ирбарҭоуп, амҩан, уи арантә.
Егьи ҵәахуп, – ԥшаашьа ахьамам бзиам, –
Аха аханатәгьы ашьҭа ишхыз иаауан.

479

Адгьыл иҵаз наунагӡа адгьыл иаҵәахит,
Уи имааԥсаз аӡә дашнеиуа дахҟьашашт.
Иаԥхьа ицәырҵуеит бла иацәыӡхьоу хацәак,
Рыбжьы ааҩуеит – иажәлоит хаха баашк.
Амшын ихылаз изырхынҳәуам – цәқәырԥак иаццеит,
Иага иунда, изазныжьуам рыхьӡ ақьаад.
Акаршәрақәа ирықәнагалаз хара ибжьаӡӡеит,
Иҟьалазшәа адунеи иқәхеит рызегь, дад.
Шаҳаҭ дызмам дрышаҳаҭуп гәыла-ԥсыла,
Дырхьыԥшуеит, рышьҭа дхуп иааигарашәа.
Днеины дгылоуп анкьа зны иахьеидыԥсылоз…
Еҳ, инхозеи ара иҳәамкәа шаҟа ажәа!
Амҩа иқәу ирымам тәаха, ԥшыха,
Ҭынчра иоуран дыҟам зегь зху.
Изҭода, нас, ари ажәҩан аҵаԥшыха!
Ашара ааигәахоит. Иԥсы ишьар сҭахуп.
2016
***
Аамҭа цеит, иҳалазгьы ҳалам.
Ҳамчи ҳахшыҩи ҳазхом…
Шәыжәҩан салҟьар – Аԥсны сахьынҳалап,
Ҽа дгьылк сықәҳар сҭаххом.
2016
***
Иҟалаша аӡәгьы заа издырӡом,
Аха абраҟоуп усгьы, дахьцалак,
Унасыԥ ахьааиуа, узгаша ахьцәырҵуа,
Ҟаҵатәыс иахьуоуа зегьы рҭак.

480

Уаԥхьа ишьҭоуп асакара, атыша,
Уцашт џьара ашьхақәа унархыҵ.
Иҵарҟаца уаԥхьа ашәқәа акышам,
Адунеи узаатып зынгьы ҿыц.
Акы уацәцар, даҽакы узацәцашам,
Ацәгьара ихьӡап ацәгьа зуа.
Ҳадгьыл аҟноуп иахьыҟоу ахаа, аша,
Абраҟа ииз абраҟоуп дахьыԥсуа.
2016
***
Дызлажьу пылҳаҭуп, дынкылоуп,
Дықәнархеит уи цәгьала адәы.
Қьач-ныха иҿасны дахьгылоу
Ириҭеит жәларык аҳәатәы.
Дгылоуп, дадырсызшәа дгылоуп,
Иҭахуп – макьана дмыҳәҳәац.
Арахь ибзгьы ҭагылом,
Иаҳәарц иаҿуп уи иаҳәац.
2016
***
Дзаҟароуу? Дрылыҳәҳәом аҵан.
Ихамызт, ихам уажәгьы цәак.
Иара итәқәак дырбеит дфырхаҵан,
Ихоит, дырзылгом ҳәынҵәак.
Быӷь ҿам, икарҿахьеит иҵла.
Аф ықәсуа дахьтәоу данынха,
Ибеит дахьышьҭалаз ԥхыӡла
Даацәырҵызшәа ҽазныкгьы ддауха.
2016

481

***
Илымҳақәа хахаӡа, джьажәлоуп,
Дшәаны мацара, дшәаны,
Дышьҭууан агага дажәлоит,
Бӷьыцны дкашәоит дыҿшәаны.
Ус дыҟоуп адәахьы дынҭыҵыр,
Ус дыҟоуп дахьаатәо иҩны.
Иҟалап зны дахьнышьҭыԥо дыӡыр,
Их уаҳа имбаӡакәа дуаҩны.
2016
АԤҲӘЫСЕИБА ИАРНА
Аԥҳәысеиба Иарна, лқьышә кәамкәамуа,
Дқьыпшәыпуа, иагарааны дубаргь,
Дхысхысуа данын, рыцҳа, амҩа,
Ақәа анауа – илхаркьакьа лҳаргь.
Иԥсны илымҵәыуаз дарбан ақыҭан,
Чаракаҿ дарбан змаҵ лымуз.
Шьоук рынасыԥ уи насыԥны илыҭан,
Шьоук ргәырҩа даҵан краамҭа ус.
«Адунеи уззықәу уиада иарбан,
Удагәахар ҟалома, улашәхар?!» –
Абас дхәыцуан аԥҳәызба Иарна,
Илымамкәа даныҟаз зны хар.
Нас дкаҳаит – дышьҭахеит дышнеиуаз,
Дыздәылымҵуа лқәацә хәыҷ дааҩнахеит.
Аҵх далан аԥҳәысеиба дгәаҭеиуа,
Лхы лхәыцраха уи иахьеи уахеи.
Ԥсышьа бзиак дшаҳәоз кыр цагәышьеит,
Ашҭа зынгьы днықәлеит дыбӷаӷо,

482

Аха нас, иамуаз амугәышьеит,
Шьоук ааизеит Иарна дахьынхо.
Ауаа маҷҩын уи анышә данарҭоз,
Илхыццакуа шьыбжьоншәа иааилагылт.
Инаԥшааԥшуан иҟоумашь ҳәа тәарҭа,
Нас дышьҭырхырц иааины иаалхагылт.
Дырмоуит агәаҟ лкәыба иаҵагылоз,
Ашҭа аҵыхәахь насшәа ирыԥшаауан.
Ишьапқәа ихьуан илзааигәаӡаз, агәыла,
Сара сгәы сыхьуеит ҳәа аӡә дааԥшуан.
Ирулакгьы анышә дарҭеит Иарна,
Дшыҟазгьы лассы ирхашҭп ауаа.
Иҭыкка ишьҭоу ашҭаҿ хәыҷ дыхәмаруам,
Агәашә азыркуа дыҟам, иазыртуа.
2016
БАГРАТ ИҞНЫ
Ажәа ӡыхьқәа ҭабазшәа, ҳҿажәкуа,
Баграт иҟны зны ҳаизалон.
Иаартын иҟьаҟьаӡа аҩны ашәқәа,
Ҳҿақәан ҳара, ара ҳаисалон.
Ҳрыԥхьон иҿыцыз, иҿыцмыз
Цәаҳәақәак, ҳазхьынҳалан ҳааиуаз.
Ҳгәырӷьон, ҳгәынхарақәа ыӡмыз,
Ҳаҟан ара зегь ауас:
Иҟалон иҳәатәым акы ҳҳәаргьы,
Иҭазу иаҳа аамҭагь ақьаф,
Аԥшәма игәаԥхон ҳаашәаҳәаргьы,
Уаҩ дахәомызт уи иара илаф.

483

Рҿыцшьа змам ак ҳарҿыцуан,
Икарыжьхьаз шьҭыхны иааҳкуан.
Аҵх гацәаны ҳнеилыҵуан,
Иӡбахәгьы шҳамаз Лаган.
«Ахаҳә еиҩса» ҳҿаԥхьа ишьҭамыз,
Днаскьон, дааскьон цынҵәарахк…
Ҳаиқәшәар ҟамлари, мшәан, саҭамыз,
Баграт иҟны, ԥасеиԥш, еиҭах.
Ҳархынҳә уахь, ҳҿара атәылахь,
Аамҭа, уи ԥыҭрак ҳнырха…
Ҳәатә имамшәа, изеиҵымхуа илахь,
Дгылоуп Баграт ду дбаҟаха.
2016
ҲАРУН
Ишҽеим изымдыруазар, уара, ииуа?
Иаҳамҳәо ҳҳәар, илымҳа иаҳару?
Ауаа дрылахеит, иубоит, дҳәаркьиуа,
Зегьы змоу – акгьы змам Ҳарун.
Кабинетқәак рышә дахьылагылоу,
Дқьақьо дахьаацәырҵло шьыжьла,
Ибахьеит, лакҭа хаакгьы иԥылом,
Аха иҵыхәаршәшәо игылами ала,
Уи ак намҵаумыршәӡаргьы. Днаскьашам
Хаала-мчыла игаанӡа џьара акы.
Ари салацәажәом сара баша,
Ицәарӡгоуп, сҳәоит ҽазныкгьы, ари аҿкы.
Ашә аӡә дасуеит, дарбан гәықәхоу,
Ицаз иоума ихынҳәыхны иааз?

484

Исыздыруам ас ала дынхоу, днымхоу,
Дшыҳәаркьиуа дниасуоу абас.
Ҳашә дылҵуам, иаҳирбом лашара,
Дагар бзиан арахь даазгаз цәқәырԥак.
Иара иахь ицар ҟалап ихшарагь:
Дышьҭахан, ҳәаркьира дцеит иԥак.
2016
АЏЬНЫШЦӘА РТӘАРҬА
Снанагеит ус аџьнышцәа ртәарҭахь,
Уа иҟазгьы збеит сшырхагылаз.
Иҽеиҵых дышьҭан аӡәы аиарҭаҿ,
Иҿаччоз ихәыԥшқа ааинышәшәылон.
Игәасҭеит, дызгыломызт ишьҭаз, –
Қьафшақә уи уаҟа дышьҭамызт.
Игылаз акы аашьҭихит днышьҭас,
Ишьҭазгьы игәеиҭеит ишгәамыз.
– Икасыжьит, ахалагьы икамҳаит, –
Иҳәеит уи, ишьҭаз, даацәажәан.
Ихәда анхызжәоз еиҭамҳәак,
Ассирқәагь алахын иажәа.
Уи дсыҳәон маҷӡак дысшаҭарц,
Дҟасҵарц днеиртә аҩнынӡа.
Саахынҳәит, анышәаӡа даҭан,
Сааины сныҽҳәатәеит сымца.
Силымгар – дсылгарыз џьысшьеит,
Сыҽсырҭынчит иаразнак дахәыстәын.
Уи сара схы иагьаџьысшьеит,
Сааишьала сымҩа ианыстәын.

485

Иааилатәын сыхәда хнажәаанӡа,
Сыџьнышра шыскыз лабашьан.
Иаазгон уи даара саршәаанӡа,
Избаанӡа араҟа зегь башан.
Саамҭа цахьеит, аҽырҽеиха
Сымам – сымҩасроуп сыџьнышны.
Сымҩа ианыршәлан уанеиха,
Уцалароуп ауаҩра ныжьны…
Даман ахаҵа аиарҭа,
Иара изынхон иага иҳәаргьы.
Изаҳауадаз аџьнышцәа ртәарҭаҿ,
Дахьышьҭаз, дҟааргьы, дыҳәҳәаргьы.
Дабацеи, дабаӡи иаразнак
Иқәацәӡа иааины ихагылаз?
Имҩа данылар иуазма,
Уахь дцаӡозаргьы дкылаӡ.
Ииааӡаз иакәын, дыџьнышын,
Аарла ихәы ааинышәшәылон.
Дыжәбар дыжәдырын, уи дхышын,
Анцәа иџьшьоуп макьана дахьшәылам.
2016
***
Иац хьҭан, иахьа даара ишоуроуп,
Амҩақәа иаарыншылеит аҭакар.
Џьара шәшьырак, хыҵакырҭак соуроуп,
Ҵлакгьы ахьгылоу иџарџаруа, абар.
Саатәап сара уи амҵан, сынкахәыцып,
Сгәы ҭырхаха инасныздап ԥшак.
Араҟа сыҟаӡамкәа, аамҭала сыӡып,
Уахь џьара исзыԥшушәа, сахьцалак.

486

Иҟам срыцлап, – саатәалоит урҭ гәхьааган, –
Снарацәажәап, рыԥсқәа ҭоушәа, сызхара.
Инаскьазгап иара убриала схьаақәа,
Сналамгахыр раԥхьа усқәак рырххара.
Инҵәо роума, сахьцалакгьы исыцрыхо,
Сыԥсы сшьозар, сахьаатәо, исызмыршьо, –
Ацәа сҭанагаларгьы сзырҿыхо,
Исылахәмаруа, сзыргәыбзыӷуа, зны сызжьо.
Сахьцалакгьы иҟоуп, – урҭ ҵҩа рымам, –
Зегьы ықәҳауеит иааины сыжәҩахыр.
Сара абарҭ зегь сыриааиуа сҟаларыма,
Ҽа хырхарҭак ыҟоушь сымҩа ркыр?
Иахьа шоуроуп, ихьҭахашт уаҵәызны,
Сыԥхынра цар – сыӡынра ааигәахашт.
Саауеит сара мҩа харак санысны.
Саатәеит ара. Сааԥсарақәа схаршҭ!
2016
***
Иууз ацәгьа зны ишузыхынҳәыша
Уаргьы иудырроуп. Утәоуп уҽыргаӡа.
Аха уааргәаҭеит ус ари амҽыша,
Ԥшӡала ашәахьанӡа Анцәа унагӡа.
Иааит ашәахьагьы, амчыбжь цама,
Ҩаԥхьа мҽышоуп, ҭынч уаатәа.
Анаџьалбеит, узыцәшәоз ухьӡама,
Уаҳа ҭынчра умоузаап сынтәа!
Уи аауеит аҽынкыла-нкыло,
Ма, ушазыԥшым, иццакцәаны.

487

Иахьцалак усгьы ашә ишаалагыло
Дырны уҟаз уи знымзар зны.
2016
***
Удәықәымлар – уахьтәоугьы узгылом,
Џьаргьы унаӡом умеихар.
Уаныл, нас, амҩа ҽыла, шьапыла,
Уԥры жәҩангәыла, иуҭаххар.
Амала, удәықәла, уаанҿасыр –
Уусқәагь џыџӡа иаанҿасп.
Уаниарц уҭахызар уара ассир,
Унеила, ахра уаҿаз,
Унаскьа ашьхақәа урхыҵны,
Уца, акаршәрақәа урныс.
Уаатәа џьара умҩахыҵны,
Умаашьан, амҩақәа урныз.
Уаԥхьаҟа иҟоу нумыжьын
Имбакәа, уи харацәам.
Адгьыл ахкаараеԥш еиужьым,
Ункылаз – умҩа нырҵәам.
Ахала арахь акгьы уԥылом,
Идыртәу – узхьымӡо ухьӡом.
Уқәацәӡа амҩа уангылар,
Гәаҳәара умоур узцом.
Џьаргьы унаӡом – умеихар.
2016
***
Уара еилкаа изызбаз изымбашаз –
Сыцәахын скәыба сҭаианы!

488

Сагьымшәахит санааԥш: иҟалаша
Ҟалоит усгьы сынтәа ма ҽааны.
Иҟалоит аамҭа харахаргьы,
Шәышықәса рҿынӡагьы снаӡар.
Сааскьахьеит, исымаӡам харагьы,
Ҳазшаз иџьысшьарым сымцар
Сцараны сахьыҟоу, акгьы ахьыҟам,
Зегь ахьыҟоу, уахь иахьагахьоу
Изымхынҳәуа ахаан арахь, аҩныҟа.
Сара сус аныӡбахо иахьоуп,
Уаҵәоуп, иҟалап – уаҵәашьҭахь,
Сакуп сара араҟа амхылдыз.
Ԥсҭазаароуп уи иахьӡугьы, сахашҭуам,
Гәыӷрала сара сымшқәа зегь зырҭәыз.
Сгәы снархьлоит, иҳәатәуп аиаша,
Рацәаӡакгьы ҵуам уи, зны,
Сазыԥшымкәа изызбеи изымбашаз –
Сыцәахын скәыба сҭаианы!
2016
ШӘААИ, ҲАИҬЕИҚӘШӘАП…
Шәааи, ҳахьиз, ҳахьааӡаз ҳаиҭеиқәшәап,
Иацтәиқәа ҳауп, иахьатәиқәан ҳаибадырп.
Усҟан еиԥш, ицәгьоуп аӡәгьы илеишәа,
Ҽаӡә ҽакала иқәҵатәуп ҳаҭыр.
Иаабац иакәым уи, зегьы дҳаиҳами,
Ахӡырымга, аилыҷҷа, Анцәа итәы!
Сара уахь инхаз зегь среилаҳама,
Снықәыххыр шԥасҭаххеи адәы!

489

Иҭалаҳауп аԥсабара бӷьы иаҵәала,
Ажәҩан шԥацқьоу, иаҵаӡом сыԥсы.
Шәааи ҳмеицәажәап ҳара араҟа цәала,
Аиаша амҩа аҳҭап иахьазы.
Ҳазгаша акәзаргь, аиаша иашоуп, ҳацыз,
Ҳхы ақәаҳҵап иаҭаххаргьы, хьӡуп.
Ҳанаақәымла, шьоукгьы иџьыршьеит ҳаӡыз,
Аха ҳара ҳаицын, еснагь ҳаицуп.
Аӡәы арӷьарахь, аӡәы армарахьгьы дахоз,
Абзиа иашьҭоу ҳакәзар, ҳаиқәшәыршәа.
Иҳамамзаргь ҟалоит ҭынч атәаха,
Аԥсыхагьы, иаҳҳәозар даҽа ашәак.
Дарблаҟьахьеит аӡәы амал дыхнахын,
Ахьӡ иашьҭоу изымгеит мчыла хьӡык.
Иаҳзеилымкаау сыздыруам, уи уаҩ дахәом,
Зны иаургьы, наунагӡа – бзанҵык!
Аиҳабыра дашьҭоуп ҳҩызак дыҩуа,
Иаҭәоумшьаша акәми – дқьақьаӡоит.
Издыруеит, ихьӡ ҟалом Аԥсны иахыҩуа,
Дыҟамызшәа, ишьҭа нмыжькәа дцоит,
Иӡбахә ҳаҳаит, даабахьоума икаҳаз,
Зхы зҭахымкәа уи иазынхаӡаз?
Иага деихаргь, илшагәышьом уаҳа,
Дааҳаваҳаргылап, шәааи, иахьа уаҩҵас.
Иҳаиӷьыз иакәын, дҳаицәахар ԥсрами,
Цқьа иаадыруоу, сшәазҵаауеит, дзықәшәаз?
Дангыламзар макьана аԥсра амҩа,
Дырҿыхатәызар – адаулгьы шәас!

490

Иҟоуп ҳдәеиҵҳәа ахьыҟаз, изгарыдаз,
Ишьҭарымҵазар наҟ ицәаӷәаны.
Усгьы акәзааит, иҟами ақыҭа,
Уи ҽа ԥсык ахаҳҵоит ҳаихәаны.
Ашҭа дықәны збон ақыҭа ахаҩаҿаӡараҿ,
Даҳкәажәха арахьгьы иаацәырҵлоз зны ԥҳәыск.
Уара уакәмыз икәашоз уи лчараҿ,
Иуаҳама уажә ааигәа дшыԥсыз?
Ҳзеиҽырбалоз лакәын, ҳаҩуа ҳлышьҭан,
Убригьы абра датәын, абра драаӡеит.
Данҩыҵхаха, дангәарҭа, илырӡит лышьҭа,
Ҳаршанханы ҽнак уи хаҵа дцеит.
Дцеит, аха лыԥсы абраҟа инлыжьзаап,
Дыԥсаанӡа царан, арахь ааран дызҿыз.
Ҳара ҳахьцаз ҳанхацәеит, илышьҭаз,
Иҟалап иакәымк ҳахьзар, анцәиныс.
Иԥсуа ҳауп ҳаргьы шьҭа, ҳаццакыроуп,
Ҳахьеиқәшәаша нҳажьит, ҳаиқәшәыршәа.
Шәҿаашәха арахь ишәыманы шәҵакырагь,
Шәхаҭақәа шәҿақәоушәа шәхы шәжьа.
2016
***
Ицо нукыларц уалагар мчыла,
Иахьҭамҳаша иҭаҳап, амҩақәа аҭ.
Сыҽсырааԥсеит баша, уаҳа насылам,
Нкылашьа змам зегь сымпыҵҟьахьеит, дад.
Имаҷым ара угәы иамыхәаша, иахәаша,
Шәкы аацәырҵуеит уҿаԥхьа, аа, зҵаараны.

491

Уара уеиԥш, зегь реиԥш, сныбжьахәаша
Сыҟоуп саргьы арантә сцараны!
2016
***
– Шәаадгылала, сымала сыншәмыжьын,
Сажәымҭыҽха сашәмырган агәҿыӷь! –
Дцо-даауа еснагь абри даҿгәышьан,
Дахьаатәоз далацәажәо игәыхь, ихыхь.
Рыда ԥсыхәа змамыз, ауаа ирылаз
Баграт ду азаҵәра дацәшәеит.
Дмажәыцшәа дыҟоуп уи зегьрыла,
Аха абарҵа дықәтәаны дшәышәуеит.
– Иааскьеит, – иҳәоит уи акы даргәамҵуа,
Изакәыҵәҟьоу, иааиуа ахьӡ мҳәа.
Иҩаихҟьеит, данаҿыз еиԥш, ҩаԥхьа амца,
Иқьышә иаақәыххуеит дзыргыло ацәаҳәа…
«Сымала снашәмышьҭын», – сыхҭашәахуеит.
Аамҭагь снахьынҳалоит: – Маҷк саашаҭ…
Шәыҽшәырдагәар, иара саргьы сшәахуеит, –
Дыҟан, аха дҟалаӡом Баграт.
2016
***
Амш иланаганы аамҭа, дацәны,
Даҿнаганы, дагьазымшькәа ахәархь,
Дкынҩалаӡа, ихылԥарч ихарқәацәны,
Сара соуп ҳәа дтәоуп уи… «апатриарх».
2016

492

ҲӘАШЬА ЗМАМ
Ҳәашьа змам ҳәа акы ыҟоуп, уи ҵәахышьас
Иоуҭара узымдыруа, укыдлалоит аҭӡамц.
Еиҿаххышьа еиԥшым аӡәи уареи шәеиҿаххышьа, –
Уаршаҟьоит, укыднаҟьоит аргама амц.
Ани дыҟам ахаан ак ианаужьуа,
Ари иаҳәам уаҵоуп, уеиҟәнажәоит.
Унапы иакуп ахаҳә еиԥш ирҿаужьуа,
Уаахьамҵыр – иаургар ҳәа ушәоит.
Уаргьы бзиа узалгаӡом, иудыруеит,
Аҿаанахоит арахь урҭ ирынԥаз.
Иумбазшәа убла ахьхуҩо уаруазыруеит,
Иумбаша абла ҭыхгақәагьы збаз.
Ԥшышьа аман иҟазар – уааԥшышан,
Зны уԥшрын, даҽазныкгьы уԥшрын.
Уԥшларыма, нас, улҭаҳаанӡа атыша?
Унхыҽҽар – уаԥхьа ашьа кашрын.
Снеит, еилгашьа ҳамамзаргь лыԥхала,
Сартәом, саргылом, сгәы ҟадыџь иауам…
Агәысакара сықәхеит, уара, схала,
Иасҭарызеи ҳәашьас ҳәашьа змам?!
2016
***
Исҩызцәан урҭ сызрыцымлеит – игмыгқәан,
Ирылшозар – мариала уаархәон, урҭиуан.
Иуцәнымхо рҿаархон зны, урнықәуан,
Аҳатәы рҳауазшәа ицон, иаауан.

493

Иахатәахьан иагараан иааины сеишәа,
Сныҳәаҿа кны ицәажәалон урҭ зны.
Дааузымычҳартә ицәгьан аӡәы илеишәа,
Уманшәалахар, даагылалон дыԥсны.
Укәа дҭалон егьи, узыргәамҵуаз,
Аеҵәақәа узкыдырԥаарц иаауаз.
Иара убригьы, уманшәалахар дыԥсыхуан,
Ихашҭлон ауаа макьана ишуааз.
Рган иҽавак дгыламыз аҵәыршҩы,
Иуҳәан-сҳәанқәа ирылаҵан иԥсы.
Даарзымдырӡеит ицны ицоз, дыздыршаз,
Дыгмыгха арахь даацәыргоуп иахьазы.
Даҿырҩит зны амардуан иаҿалаз,
Аласбеиԥш идәықәу иҵыхәаршәшәо.
Абраҟоуп, уаҳа сара сажәа уалам,
Ддәықәыз уахь дыԥхамшьаӡо, дымшәо.
Анцәа иџьшьоуп, уаҳа ԥсышәагь ҳзеилам,
Ҳаилызхша ҳаилнаххьеит, ҳаилыргоуп…
Шәызну амҩа шәаныланы шәнеила,
Сара сымҩа ауаа рахь игоуп.
2016
***
Данааԥш – ихы ихагылаӡамызт.
Зегьы иреиҳаз иакәмыз абжьааԥны,
Уажәых, ассир, уи зегьы дреиҵамызт,
Дхырффаӡа, иԥштәгьы ихҟьаны.
Ихагыламызт, ихы ихагыламызт
Жәларык ирхагылаз ҽыҭҳәа.
Иҵәахуан дызлаҟаз – имаӡамызт
Уи дызлаҟаҵәҟьаз аҳәа.

494

Ддәықәын иара ирҭазшәа ақыҭа,
Дырбалон еснагь џьара аханы.
Аха ииҳәоз дыдмырҳаит ахыда,
Ихәаԥшуан, иныҵак, драӷаны.
Изыргәамҵуаз зныкгьы дамыргәамҵит,
Иахькеиҭәашаз изкамҭәаӡеит лабжышк.
Инаган иеилаижьит аиашеи амци,
Иара иеиԥшгьы диааӡеит ихәыҷ хыш.
Хы шихагылам анибаз ааигәаӡами,
Игәы ԥнажәеит. Уи макьана ирдам,
Ахы ухазыргылозеи, уҵаа ма,
Ууаҩханы, арахь гәы анузҭам!
2016
ИЦО - ИЗЫМЦО
Излазбо ала, баргьы саргьы ҳаидыӡлоит.
Инеиуа збоит иҳаҵыҩры асырӡ.
Бцеит шысҳәо, ҩаԥхьа арахь баацәырҵлоит,
Анцәа дсыман сбыҳәоит, бца, бысԥырҵ!
Баанагеит, ӡаха бара ара батәымзаап,
Быҟоуп гәыла-ԥсыла ҽаџьара.
Ара бымра бымрам, бымза бымзам,
Быгәгьы ақәԥымҵәеит уаҳа сырџьара.
Сырџьара, саных џьаргьы санӡамшәа,
Аӡы саҭ, аԥша, саҭ – бызҿыц.
Бшааиуаз… иббазар сыҟаӡамшәа?
Аха сыҟоуп! Ҳрылагап зегь ҿыц.
Бҿара акәу гаӡароу бзырҩашьо?
Шьоукы ҳартәуп, ауаа ҳрылоуп, быԥхашьа.

495

Бзықәҵрашәа зегь ныжьны… Бгәы бышԥажьо!
Бымцан, амарџьа, ицатәыҵәҟьоу џьшьа.
2016
АЧЧАԤШЬ
Царҭа смоуа, исықәшәацәгьан сангылаз,
Лыччаԥшь сыҿлыршеит сара ԥҳәыск.
Иааҳәит ахы иқәгыланы атәыла,
Иагьааласхеит саԥхьа ишьҭаз уск.
Амҩа лыман, уи аԥҳәыс дыԥҳәысын –
Дыҟазаргьы акәхап илзыԥшыз.
Лымҩа ааихысҵәеит усҟан сналаԥысын,
Лафқәакгьы наласҳәеит нас аԥҳәыс.
Лҿыналхеит дысԥырҵны, дыццакы-ццак,
Дымгәаакәа, даҽазнык дааччан.
Сгылазшәа збеит зназы дысгәыҵак,
Аишәагь сахатәан слызхәыцуан чан.
Уи аччаԥшь, знызаҵәык исаӡаз,
Исзымхаз, сгәаҟуа сзышьҭалаз,
Исҿаччаз шьоук раҳәшьа ма рҭаца,
Дымцаӡеит акраамҭа наҟ дымҩас.
Схәыцуан нас: уҿамхо, уласымхо,
Ччаԥшь уцны абас ԥхьаҟа уаннеи.
Кразымхозар, аччаԥшь ауп иазымхо
Икарахаз, уаҳа злам ҳдунеи!
2016
***
Иҟалап уаҵәы амш сара истәымхар,
Иахьатәи,сзыргәаҟуа слалахәаша сцар,

496

Уи азы акәхап саамҭагьы зысзымхо,
Сзыццакуа уаҵәынӡагьы снаӡарц.
Ари амш,сымш ду,сызлагылоу,
Ажәҩан ԥҭа шхымгьы, еихашьшьуеит.
Сыԥсы ҭаҵо, акы арахь исԥылоит,
Маӡа-аргама, исыхьӡаны, ҽакы сашьуеит.
Анҵәарахьы идәықәлеит аамҭа исыҭоу,
Абӷьыцқәа реиԥш, маҷ-маҷ еихышәшәоит.
Саԥхьа ишьҭоу цқьа изымбац қыҭоуп,
Сышьҭахь иҟоу нсыжьуеит, сагьаршәоит.
Сышьҭахь иҟоуп ихьаагацәо сызԥырҵуа,
Исхьынҳалоу, исылаԥсуа, сызмышьҭуа.
Сышьҭахь иҟоуп сара ишсырӡра исырӡуа,
Саахынҳәызаргьы рацәак исмыхәо шьҭа.
Сыԥшуа сгылоуп уаҵәтәи амш зтәу рахь,
Ак расҳәақәар сҭахуп, аха сахьӡом.
Зегь акоуп, саԥхьа иҟоу исгәадуроу,
Исхьаау акызаҵәык ауп: сацны сцом.
2016
***
Хьҭоуп, – ӡынрами усгьы, – Урыстәыла,
Хьҭоуп Европа, Африкагьы ԥхарам.
Сара стәала, игылац амра гылом,
Уи иара амрагьы иахарам.
Зегьы иаҳнырит адгьыл иқәҳаз ахьҭа,
Иҟоуп агәқәа аҵаа ахьырҭашәыз.
Иҭарцалазшәа зырбо, мшәан, абахҭа,
Иара уи адагь икарахаз, иажәыз.

497

Аҿа ҩеишьас иамоузеи ианҵаауа,
Уԥшыз шьҭа ианааиқәтәо ҳәа аԥша.
Уи асуеит аҵла рымахә раауа,
Ԥхара џьаргьы иҟам сахьыԥшуа.
Џьара асы, џьара аҵаа ԥсасиуеит,
Ԥхарак усгьы ҳазыԥшуп, хьҭацәоуп.
Зны аҩада, зны алада сыҩуеит,
Иааиуа акы сашьҭоуп, сыццакцәоуп.
Сыззыԥшу сшазыԥшу исаҩнамгандаз,
Иааиуа ааироуп, уи ара ихадоуп.
Имгылои амра шгылац, ԥхараханда,
Ԥшак ара сыцәхалацәеит, ихьҭоуп.
2016
ЗАРҬЫЖӘ
Ҟәбина аԥшаҳәа саваланы снеиуеит.
Сара Нарҭаа рыхьча соуп, Зарҭыжә.
Сыԥсылмыткуеит, убас амра иканарцеиуеит,
Еиҩыжааны наҟ уҵалап анышә.
Аха анышәгьы сзыҵалом, Ҟәбина
Хьшәашәаӡа исывыҩрны ианцо.
Дарбан нырцә игылоу ахазына,
Арантә сылаԥш зхьымӡо изыхьӡо?
Саҭанеи лоуп уи, – Саҭанеи Гәашьа!
Ара сыззыԥшымыз, сыззыԥшыз…
Еицакра зқәым лоуп, лара дҩашьом,
Шәара шәҟынӡагь днеип уи аԥҳәыс.
Ахҭысқәа еишьҭоуп, ихырҩаша хырҩашт,
Иузынкылозеи, уқәгылангьы уҳәҳәа.

498

Иҟалап са сагозар аамҭа аӡырҩаш.
Саваӡазаргь Ҟәбина аӡиас аԥшаҳәа.
Сара Нарҭаа рыхьча соуп, Зарҭыжә.
2016
***
Уеиқәхарашәа ахжьара аҭахым ара:
Аамҭа аӡымшын ҳаҵоуп игазго.
Иахьа акә, уаҵә акә уи уахьымаара
Уаргьы уагоит, рыцҳа, са сызго.
2016
***
Ари амшгьы цеит иниас,
Исҭахын макьана имцар.
Ишԥаццакуеи аамҭа – аӡиас,
Инанагоит зегь мҵарс.
Уи салаӡсо салагылан,
Адунеи ду сара истәын.
Иҟахызма сгәы ҭагыло,
Ихыхәхәа насыԥла иҭәын.
Зегь еинаалан, зегь бзиан,
Ирыцҳаран иныжьны сцар…
Ишԥаццакуеи аамҭа аӡиас,
Саргьы снанагоит сымҵарс.
2016
***
Дымшәарашәа ибахуеит имшәац,
Иаб игәы шизҭоу даауеит.
Арҭ хәыҷқәоуп, макьана ихымшәац,
Макьаназ ирҳәалакгьы ауеит.

499

Зегь мааҳәышеи дара шнеиуа,
Убасгьы икыднаҟьап урҭ, убас,
Агәаӷ шырку адунеиажә
Ицазаргьы ауеит имҩас.
2016
***
Арҭ рҟны субар саахә уаҵәы!
Макьаназ исымамызт хар.
Слымамзар лҽыкналҳауан аӡәы,
Сыкналҳауан егьи сылзынхар.
2016
***
Дуаҩымыз, Шекспир дугьы акы игын,
Ак игымкәа дыҟазма Толстои.
Уара уакәзар, нас, иҟоу умбои,
Уаагылазаргьы уарныгын,
Зегь угын, зегьы, зегьы…
2016
***
Сара сыҟоу сыҟаму рыздырӡом.
Сара сыхьыӡ мҩахәасҭакгьы иахырҵом.
Ирдырыр – урҭ амцхәгьы рдырцәоит –
Иҟамызшәа зынӡа сыхьӡ кадырцәоит.
2016
***
Гәыбӷан исҭом, сыԥсы злаҭоу злеидыррызеи,
Иззымдыруа сыԥсны сшыбзахахьоу.
2016

500

***
Сынхон сара уа, сахьырҭахымыз,
Акы ахьырҳәоз ҽак ргәы иахьҭаз.
Рыда ԥсыхәа сымамзаргь сырхымызт,
Инасаҩслон срымбазшәа инасыгәҭас.
Сгәы иалслон, зынгьы аҟыҵәыҳәа
Аҵәы аларҵон, сҟалалон убас,
Иныҳәамызт аныҳәа сара сзыҳәа,
Амш лашақәа мшымкәа исзырбаз.
Сынхон сара уа, амц еибыҳәо,
Аиаша ҳәа аҭан иара хьӡыс,
Иахьеидтәалаз ахацәа еибаныҳәо,
Ҳара ҳауп ҳәа иҟоу шьҭарнахыс.
Сынхон сара уа, акгьы ахьамуаз,
Ҟалашьа змамшәа иҟаз ахьауаз.
Иарҭомызт агәашә аҟынӡа амҩа,
Уа акәын агәықәхақәа ахькаҳԥуаз.
Урҭ ауаа сдырааԥсеит бааԥсыла,
Сызларылҵзеи, срылахар – сыршьуан.
Саанаԥшааԥшын, срылҵу срылагылоу
Сара агәықәха ҳәа сшәаны сҵаауан.
2016
***
Убас дизааигәан… Изцарыма асӡа
Бзиабарала ихы-игәы зегь ҭәны?
Иҿаԥхьа дгылан лҽеилыхны, дҟьантазӡа,
Дацәыԥхамшьо, иараӡәзаҵәык дитәны.
2016

501

***
Башаӡа гәыӷрала уҭәыхуп,
Иҳахьеит ух иқәтәоу иҭра.
Уара утәым, уара утәитәыхуп,
Уахылаԥшла убраҟа ааԥҭра.
2016
***
– Ирдыруазар сҭахуп сара ҟәышгьы арныггьы:
Иԥсы ҭазар, игәыдҵан дыршьуан даҽазныкгьы!
– Узлажьузеи, иуҳәо закәызеи, Антон!
– Дыршьуан даҽазныкгьы, ихьҵәыуогь иаатәон.
2016
***
Исымоу сҭахында, исымамгьы шсоурыз.
Схы-сгәы зегь ҭәышан, схы иҭамзар аԥша.
Иԥарақәа иман дсышьҭоушәа Сорос,
Саахьаԥшуеит, уаҩ дыҟам уахь, сахьыԥшуа.
2016
***
Убас ҳаибаҭахуп, убас…
Уи еиликаауеит ҳазбаз.
Ҳнаган ҳақәҵазар аринг,
Ҳаибарԥсыргьы ҟаларын.
2016
***
Сзаатәаз сыздыруам сизхәыцуа,
Сшааиуаз схы дызҭашәаз.
Сазхәыцуан иансзааз зны ихыҵуаз,
Издыруан дышнеиуаз дзықәшәаз.

502

Адәы данықәыз дгәаҟ-гәаҟуа,
Еилкаа дзышьҭаз дахьагаз.
– Дыҟоума, насгьы, дабаҟоу? –
Сҵааит сара ааигәазны абас.
Дыҩуа дтәамыз аффаҳәа.
Уиаахыс иагагь иҩхьеит.
Дыҟазар. Абас еиԥшгьы саҳәан:
– Иара дыҟоуп, иҩымҭақәа ԥсхьеит!
2016
***
Икаҳаз дгылап, дааин дааҳалагылап,
Дааҳадтәалап, дҳацнаскьап ҳахьцо.
Дыззыԥшыз акы ыҟамыз, иԥылап,
Дагьгәырӷьап дызхьымӡац данахьӡо.
Игәы цар ҟалома, уара, икаҳаз, –
Уара укаҳап, сара скаҳап – ҳцар.
Арыцҳара – ҳзымгылар ауп уаҳа,
Ҳахьынкаҳаз уа ҳашьҭахазар.
2016
***
Избеит, – лабҿаба акәу, ԥхыӡу –
Аџьныш сицахатәаны еишәак.
Иара иеиԥшыз шьоукгьы ицуп,
Игылоуп ивараҿы ишәақь.
Иџьнышра ҵәахышьак наҭо,
Иватәаз рыгәқәа ааиртуеит.
Идымтәалацызт иахьада,
Дмаалықьын ихы дирбеит.

503

Сара сиқәшәахьан дыџьнышны,
Дыкнаҳатәны дкәалкәало;
Акы ырҵәааны, ҽак рҿыжны,
Дрылҟьа, длылабга дцало.
Дшыҟац дыҟамыз уи, дгәықәхан,
Аха ара зегь иҵәахын,
Дтәан деиқәлафха, дмаалықьхан,
Са сылбааидарцгьы иҭахын.
Инасыршәлон ишҟа сылаԥш,
Избон, игәгьы ааиҟәыҷҷон,
Ацаразы дымцеит дҩагылан,
Дахьтәаз аҽыгәҽыгә дыччон.
2016
АУАҨЫЗАҴӘ ИХӘЫЦРАҚӘАК
Одиссеи изыԥшыз Пенелопа
лымшқәа реиԥш аамҭа неиуан,
Аидара ӷәӷәа зқәу уардынха, имыццакӡо.
Иҟаӡамшәа збон араҟа ак уаҳар аиуак,
Икамлагәышьеит сылаԥш ақәшәо ҽак ахьцо.
Иҟаз ыҟан, иаӷахазаргь – шьҭа рҽыҵәах,
Сара исмыхәо, ҽаӡәы имыхәо – ԥсы зхақәам.
Ицәарашәа збеит инҭаҳан ааигәа иҿыхаз,
Иадыркит жәытә ҩныкгьы, ашә нҿарҵан абырқәам.
Ари, сназлаҳаз, агәра згон, сара исдунеиӡам,
Ак сышьҭыргьы, ак смышьҭыргьы,

ара инсыжьуа мцурахоит.
Схы ахьсырхаз ааигәаӡазаргь, уахь сызнеиӡом,
Аха усгьы, зегь акоуп, сшеихац уахь сеихоит.

504

Сзымнеиуазаап сара ананӡа, агәашә аҟынӡа,
Аеҵә кыдызԥаарашәа иац иаҵаԥшуаз жәҩан.
Аамҭа, уара уоума изырцәо сымцахә,
Самҵатәоуп абраҟа сыҵла заҵә сыцәҩан.
Иаууеи, схала акгьы саԥсамзаап, анцәиныс,
Бара бабагеи, бара ҟадыџь, зегь зымчыз?
2016
***
Ицаз хынҳәны иаакылсыр ауазаап,
Иҭалар ауазаап иҟамгьы аԥсы.
Агәгәаҳәа саԥхьа иаацәырҵит Кьаразаа,
Бжьыкгьы аарылгеит: «Шәласы! Шәааласы!»
Ишаҵац рабџьар иаҵоуп ахацәа,
Раӷәрақәа рымжәо игылоуп рыҽқәа.
Аҵхқәа идыркаран ирықәҳалоит ацәа,
Иаалашоит урҭ нас рхаҿқәа.
Аамҭа иалԥшаатәуп иззықәԥо, ахақәиҭра,
Амца акуазаргь, икаҭәозаргь ашьа.
Ихиоуп, рус рдыррами урҭ уа,
Саргьы срылоушәа збахуеит, сашьа.
Иахьанӡагь хьаҵрак шыҟамло здыруеит,
Сызԥыло аамҭа исцәагоит, срыхьӡалоит.
Сгәы сызмырҭынчуа аҽқәа кьыркьыруеит,
Ихыҵны инеиуа аӡыхәашь залоит.
Иҟаз, иҟало, иаҳԥеиԥшу сазхәыцуеит,
Сгәаҟуеит сышгәаҟыц, иубоит, зегь рзы.
Арҩашқәа хыҽҽоит, аӡиасқәа хыҵуеит,
Ишааҩыц иааҩуеит: «Шәласы! Шәааласы!»
2016

505

***
Иҳәатәу сҳәалоит, иуҭахы-иуҭахымха.
Сызлатәарызеи ҭынч – аҿаԥа сҿам.
Акы ыҟамшәагь умбан сара исзымхо,
Схазыҳәа акымзарак сҭахӡам.
Исымоу рацәамзаргьы, имцхәыми,
Уҭахызар – иаргәаҟуа ирызша.
Иеилагылоу уаами, ҳаилахәыми,
Уаҵәгьы, Анцәа, ԥшӡала иаҳзырша.
Ианамамгьы ыҟоуп ак ҵәахышьа,
Цәыргашьа змамгьы ак ҵәахыз.
Аха иҟоума ажәа «иҟалагәышьом»,
Чҳашьа зманы иҟам шьҭарнахыс.
Иҟоу шыҟоу иҟоушәагьы ихарҵом,
Рыбла иадырбом, иддырҳауам,
Ламыс змоу ахаан аҿаԥа рҿарҵом,
Измам ироуҳәарызеи, ргәы еицҳауам.
Итәоуп урҭ арыцҳақәа цаны,
Нахьхьи џьара, аҿаԥа рҿаҵаны.
2016
**
Ианалага сымш мшымхо,
Ианысхаҳа сыҵх ҵхымкәа,
Аамҭа салаҳаит имшынха,
Сыцәхалацәеит ақәа хымкәа,
Ажәҩан саҳәан – аҽардагәеит,
Адгьыл сықәхеит сзықәымгыло.
Сахьагаз сагеит… Сабагеи?
Гәашә дук снеины сылагылоуп.

506

Сахьгылоу ԥшақәак еиҿасуеит,
Цәгьа игәыҭҟьагоуп адунеи.
Иааиҿагылоит исыгәҭасуеи
Сара арантәи сызмышьҭуеи.
2016
***
Сматанеиуа аныха
Самҵагылт ишшаз:
Лаԥхьа исыҭ аԥсыха,
Сшамкәа са сызшаз!
2016
СХЫ - СГӘЫ ИҬЫМҴУА
Сажәымҭыҽха, саргьы шьҭа сыԥсышоу,
Сани саби схы-сгәы иҭымҵуа стәоуп.
Амш бзиоуп, иахьа ныҳәоуп, мҽышоуп.
Схәыцрақәа хышхыҵәо еилаҭәоуп.
Сазыԥшымкәа акы сҩашьҭнаԥаахуеит,
Салнагарц аҭаху сеилазырхаз.
Ара иҟам сҿаԥхьаҵәҟьа избахуеит,
Сымҵанарсуеит, сатәнатәуеит уи нас.
Ҳашҭа сықәуп, ҳашҭа ду, сқәасқәасуа,
Исышьҭарҳәо саҳауа, исмаҳауа.
Усс исымам адәахьы аԥша ахьасуа,
Арахь ԥҭақәак хылан иахьаауа.
Ақәа аургьы, сгәырӷьо ақәа сцәылоит,
Сеилнаршәаашт ара ишьҭахар асы.
Сан усгьы ҳаԥхьа, шаанӡа, дгылоит,
Ак сыхьрашәа, дгәаҟуеит сара сзы.

507

Агәашә сҭыҵыр, дгылан сышьҭаҿылҭуеит,
Ҳгәарабжьара сбыжьҟьа сцар ҳәа дшәоит.
Хара инагам арантә сышьҭақәа ылдан,
Акраамҭа ас цырақәа аҿышәшәоит.
Аа дахьаауа сабгьы, ааҵәак даҵоуп,
Слымҳа иҭаҩуеит ҳаӡлагара абжьы.
Иахьанӡагьы ихьааха иҭаршәуп сгәаҵа
Иеидара аасызмырласызт уаҳа, сшьы!
Ашықәсқәа иҟаз кыр сацәдырӡуеит,
Ирхәашьуа ак сыбла ихаҳалоит уажәы.
Ус, зегьы днарыхан, саб даацәырҵуеит,
Цәгьа инаало икаба, икәымжәы.
Нас дабаҟоу? Иааит, абар, ҭагалан,
Рымахә хьыдхәа игылеи шаҟа ҵәа.
Ажь иҭаауеит саб, аҵла дхалан,
Сизыԥшуеит уи, амҵәышә иҵго, сгәырӷьаҵәа.
Лыбжьы ааҩлоит сангьы, лусқәа нымҵәо,
Шәкы дыҿуп уи анахь-арахь, дшырҿыц.
Дыҽҳәагьежьуеит ҳара ҳаҽҳәа, иҿымцәо,
Акы ажәит шаҳҳәо, иааиуеит даҽа ҿыц.
Насыԥуп ҳазлагылоу зегь макьана,
Ишҩеиц ҳалҩаҵә ҩеиуеит ихәхәаӡа.
Шьоук хәархьуеит, сара искуп маганак,
Ҳаԥхьа дгылоуп ҳабгьы дыӷәӷәаӡа.
Аусқәа аныҟоу, ҳаззыԥшым зегь нас ауп
Еишьҭагылан ҳара арахь ианаҳзаауа.
Ҳаиларгьежьуа ҳазмаз ҳаазыцәшәаз ауп,
Ҳазхымԥсаац ауп, нас ҳазхыԥсаауа.

508

Иахьанӡагь сан лмыткәмабжь ааҩуеит,
Ажәҩан агәы кылнаҵәеит ҳәҳәабжьык.
Аамҭа анца, иахьа каламк излаҩуеи,
Иаҳзыҟалаз усҟан ҳара шьыжьык!
Ҳаҳәшьа рыцҳа, иҳаиӷьыз, ахазына,
Ида гәыхәша, аилыҷҷа, ахьҟәыршәа,
Дыгәхьаабгоу егьи ҳаҳәшьеиҵбы, Зина,
Блызцеит. Ҳазшаз, џьанаҭ, џьанаҭ урҭ еиқәыршәа.
Ак схашҭыргьы, иауам, ҽакы схашҭуам,
Сгәы иҭыҵуам, сыԥсы иаҵоуп шәкы.
Иахьанӡагьы сыҩуа сықәуп ҳашҭа,
Бжьыкгьы гахуеит: «Уааццакы шьҭа, уааццакы!»
Сыҟоуп лассы ари ашҭа сҭыҵран,
Сызныԥшыло мҩакы сагараны.
Иҟалап уахь сыҟазаргьы сыӡран,
Арахь ма, сышцаз еиԥш, саараны
Игыланы иааԥшуеит саби сани,
Анцәа исзиҳәоит, ирҳәогьы еилсыргоит.
Исхылаԥшларц иҳәоит дгьыли жәҩани,
Уи ус шакәхо наҟ-наҟгьы агәра ргоит.
Саргьы аҭакс сырзыԥшуа саагылоит,
Рыкәша-мыкәша избо зегьы ԥшьоуп.
Ишԥасҭаху сажәымҭыҽха ма сырԥылар,
Аха, изури, ҳара анышәаӡа ҳабжьоуп!
2016
***
Иҿаԥалазшәа дшааиуаз ацгәы ыԥан,
Дзыниаз уара идыр, дыцәкәыкәын.

509

Ишьҭахьҟа мӡышәакгьы дишьҭан дхыԥхыԥуа,
Лаба дукгьы хаҩҩала икын.
Нкылашьа имоума, аа, уара, ахага,
Ишызбо ихы ихаԥыххаа дигашт.
Цқьа санаахәаԥш, ихаҩҩалаз ҽаган,
Сыччаразу… Аха ара уеилагашт.
Данааихьӡа, – сара сымшәаӡыӡоз, –
Аҽага зкыз дааччеит: – Уцала,
Уигьы уилгеит, иузызҽода абыца?
Аамҭа умоуп, шьҭа урашәала!..
2016
АХЬАԤАРЧ ЕИԤШ…
Ахьаԥарч еиԥш, ицәа дҭалан
Даатәеит дшааиуаз уи, сибан.
Дцар шԥеиҭахыз дыбналан,
Аха шәшьыран сихаԥан.
Зны, дандәықәыз ицәа дҭыҵны,
Ӡыхәашьк саҭан данаауаз,
Усҟангьы са сзыҳәан дыӡны
Дыҟан, ашьҭахьгьы, аф аст.
Сара снеиуан дыҟамызшәа,
Дашхьаԥарчхахьаз баны,
Уаа гәарҭак ргәы ԥызжәоз,
Ирылакьакьоз илбааны.
Акраамҭа дықәтәан хыхьӡа,
Иҽырхагашәа, иҽырӷәӷәан.

510

«Ахаангьы уи егьихьӡом», –
Абасгьы рымшын, аха, мап,
Дылбаарышьҭит дыркәымпылуа.
Мардуанк кыргьы даҿатәан.
Дцагәышьеит нас дҩагылан.
Анцәа, уаҳа дсумырбан!
2016
***
Ҳа даҳтәуп ҳәа, инаиҵас,
Дызлаҟамыз ркит иҩах.
Инанырҵон рнапсыргәыҵа,
Иссирми ҳәа иаҳдырбахт,
Зегьы рзыҳәа игәы разызшәа,
Омаӡа еилнацозшәа ихшыҩ,
Дҽыбӷаҟазазшәа, дыԥрызшәа,
Аԥхьахәқәа агалозшәа иҽыҩ,
Даныҟамгьы ирҭоит аԥхьахә,
Иркуп рқьаадқәа еиԥхьытта;
Уеиламгашеи ирҩыз уаԥхьар,
Ирҳәо аауаҳар еиҭа.
– Ахаангьы уи дыбжьаӡуам! –
Изеинырҟьоит рнапқәа.
Ҽадак дақәдыртәаанӡа иҟәаҵуам
Аҽадақәа, аҽадақәа!
Дрызгарашәа рбоит дахырҵәо
Адунеи зегь, урзыԥшыз…
Аԥс рыцҳа ихьӡ казырцәо
Иара итәқәа роуп, анцәиныс.
2016

511

АШЬЫЦРАЗ
Дыҟамкәа, дышԥаҟам сара сызҵашьыцуагь.
Сара, Анцәа ида нцәа дызмам.
Сгәыразра сыцнаҵ сыҟами, сыӡуам,
Сымҩа ахылаӷьарахьгьы игам.
Сызҵашьыцуа дырроуп, мчуп, иԥшӡами,
Сахәаԥшуеит, исзымбеит сызхара.
Сызҵашьыцуа цқьа ибам, иҵам иуп,
Избоит, иаҿуп уи мшызҳа азҳара.
Схырхын, дгьыли жәҩани срыҵашьыцуеит,
Еиҭазбаран сахьыҟам сеивнагоит.
Абираҟ еиԥш, сызҵашьыцуа шьҭыҵуеит,
Сызҵашьыцуа ԥхьаҟа заҵәык сагоит.
Дубап иара саргьы исыҵашьыцуа.
Уи дхарам, дысгәылоуп, ҳаиҿаԥшуеит.
Инапы санхалар, слықәхәаша сшыӡуа
Здыруеит, иахьала днеин дашшуеит
Сахьырдыруа, сахьырзымдыруа, иахьижьо,
Иларха-ҩарха дахьрыҵоу зҵаарақәак.
Аҳәынҵәа дылхоит, амагә дуқәа ишьоуп,
Аӡыԥсы иҿыкәкәа дыцәхалацәеит қәак.
Сыҟазаара мацара ихы ихнахуеит,
Гәаҟ, адәы дықәми зегь гәынго.
Игхеит, макьана дхахачахоит,
Кыр дагозар, шьыцроуп уи дызго.
2016

512

***
Сгәы иҭаршәуп, иҳәеит, схы иҭыҵуам,
Ирыцуп, уаҵәызны исзахылҵуеит ҟатак,
Сыԥсадгьыл ахьыҟоу сыҟоуп, сегьыӡуам.
Сыԥсадгьыл иснаҭоит зегьы-зегьы рҭак.
2016
***
Зегьы дрышьҭоуп уи дқәасқәасуа,
Адәы дықәуп дааԥсаны.
Ицаз днаскьеигеит… иаҳә дҭасуа,
Иааиз диԥылеит дҳәазаны.
2016
***
Еиҳаб дуны зхы збаз, иуеиҳабыда?
Узымҵакәашо дарбан уеихас-еихасуа?
Иузҳама, мшәан, абранӡа абыда?
Аныда адәы уқәызма уқәасқәасуа?
Зегь умчны ухы ахьубахыз ароума,
Инархьысыр зегьы ириааиуа унапы?
Еиҳаб дызмам, нцәа дызмам уа уоума?
Дунеик амаа удыркыма, аиҳабы?
2016
***
Адгьыл сықәлеит, зегь реиԥш, сеилыхны,
Сан сшаалыхшаз, усҟан, сҟьантазӡа.
Сагоу адгьыл аԥшӡара схыхны,
Саргьы нас сыҽзеиласҳәаз уазҵаа.
Сыԥшӡара-сыуаҩра хыхьӡа сышьҭнахып,
Адунеи иадырбап сара сызлашоу.

513

Аԥсҭазаара насшәа сабик иеиԥш сеилнахып.
Зегь аазгаз, иагьызгазгьы ԥшоуп.
2016
***
Имцымкәа, ианааиз усҟан иаиааизар, –
Игыламызт усгьы ицарц иаагьежьын, –
Итәазарц рыгәқәа каршәны имааизар,
Ҭамара Шьаҟрылԥҳа дышьны;
Егьҟамлазшәа уаҵә ҳашҭақәа ирҭалап,
Амц ақьышә инықәыршьп аҵәаԥшь.
Ашәак изырҳәап, изыркып жәеинраалак,
Иуадеиԥш Кремль дыҩнагьежьп Багаԥшь.
Иаҩаӡо ишьҭагыладаз, гәаҟ, уи,
Маскәоуп игылахьаз имра ахьҭашәаз.
Иԥылан, ишакәым аамҭа дабаҟи,
Изакәызеи ҳшыԥшым ҳаазыршәаз?
Хҭысқәак ҳашьҭа ихызааит ҳаргәаҟуа,
Иҟаз шыҟаз еиҭазҳәогьы ииқәап.
Акы ҳнацрыхалап наҟ-наҟ ҳаргьы араҟа,
Иҟаз зегь ықәган имгазар Анқәаб.
2016
***
Иҽхарззала дҳалоуп, ддауушәа,
Аха сараҵәҟьагь сиеиҳауп…
Акьаҿ изибои усгьы дауушәа,
Дкаҿушәа ибоитеи ара ау!
2016

514

***
Шаҟа бжьоузеи шысҳәоз сара уанӡа,
Саԥхьаҟа зегь ыҟоуп ҳәа сшыԥшуаз,
Сахьаатәаз, ишԥаски иахьа амца,
Саахьаԥшаанӡа саамҭа цеит, имҩаст!
Агылаха смоуит, џьара атәахагь,
Исызгәамҭо сахьгылаз, сахьаанагаз,
Сыԥсҭазаара гәаҭеиран схы сыхнахуан,
Сықәнакшалон сықәлан сахьаауаз.
Иԥхыӡын, аха уи зынгьы иԥхыӡхаан,
Иааимҟьалон џьанаҭ агәашәқәа, абар,
Амшын аҵа сҭашьқьыруан сыԥсыӡхан,
Ажәҩан салан, сузымдыруа субар.
Иагеит аамҭа-аԥсаатә амҵәыжәҩа иҵак
Иреиӷьыз сымшқәа, иреиӷьыз сыҵхқәа агеит.
Уаныԥшыл, ианузеи снапсыргәыҵа?!
Салаԥшуеит акгьы сзаламкәа адунеи.
2016
АИБАШЬРА ЦОН
Алемсаа аҭабиа ддыржуан ақыҭан.
Итҟәацәан. Шьыбжьышьҭахь арахь иаарган,
Иҟа-иҟам урҭ рыгәхьаа зкыдаз,
Дара аншәалазшәа рбон адырган.
Рхы рҭахымхо раамҭа гәырмаҷган,
Иаҳәон фатәы-жәтәык, ҭаҭынк.
Ирызналгеит сан зны ачаџьқәа,
Ҩыкгьы диржәит ҳгәыла Дадын.
Иуаамыз, ирарҳәон инеиуаз аԥсышәак,
Дадын лафқәакгьы иҳәон, ирмаҳаз.

515

Уи ҳара ҳарччон, ҳгылан ҳаинышәан,
Ашьацра цәырҵәан иқәлан иаауаз.
Ҳара ҳахь, ашьхақәа ирхууаа,
Ҳаипланқәак ҳхагьежьуа иаҳхан.
Бомбакгьы рыларыжьит, рымшын, ахыуаа,
Илгазшәа Гитлергь, ихы ладырхан.
Ҳгәырӷьарызу ҳҵәыуарызу ҳаздырамызт,
Аибашьра еилгеит ҳәа анааҩ.
Ҳабацарыз, ҳаҽқәа кәадырмызт,
Амҩаду ахь ҳкылсит ҳаиваҩ.
Рус иалагеит алемсаагьы шнеиуаз,
Изҭагылаз аҭабиа ду ржын.
Уи ҳаван арантәи ианықәҵгьы ҳгәаҭеиуа,
Ицаз аауазу, ҽакы ҳазыԥшын.
Исыхьыз ауп иуҳәаша амшцәгьақәа рышьҭахь:
Аҭабиа сҭашәҵеит сахыԥарц сшаҿыз.
Аӡы сахәаҽуан исхьымӡазҭгьы исышьҭаз,
Сагьықәломызт уахь уинахыс.
2016
***
Ихы иԥнаҟом, инапы иаҩуам,
Арахь дтәаны дцәыхьцәыхьуеит.
Иажәа ажәамхеит – џьаргьы инаҩуам,
Изаҳазгьы ихы ихьуеит.
Дахьынҳалеит, дузаҟәыхуам,
Иара иитәым дарқәасқәасуеит.
Аҵыхәтәантәи имчқәа ныхуа,
Дыҟамызшәа наҟ дымҩасуеит.
2016

516

ЏЬАНСЫХӘ


Џьансыхә Чамагәуа изкны

Гәырҩак, аӡыжь еиԥш салаҳан, сзалҵуам,
Сахәаҽуеит уи, сзаиааиуам – уаасыхә.
Уаацәырҵ уара арахь уразӡа, уҳалалӡа,
Ажәала сгәы аарҿыха, Џьансыхә!
Унаскьеит, аха уцаӡазшәа угәы иамбан,
Ухьаазгаз ушьҭалан иааиуеит, уаахьаԥш.
Ари ҳаамҭа цәгьа аӡыблара иамԥаан
Игатәуп игатәу зегь иахьа.
Ажәҩан иалышәшәо асцырақәа аранӡа
Иааиаанӡа, иҟоу рбан, иқәахеит.
Угылоу иахьутәу, уҭыԥаҿ, уахьхьамҵуа.
Ҳәатәқәак сыман сара – сҿаҳахеит.
Ари адгьыл ухьҵәыуоит, ажәҩан ухьҵәыуоит,
Еиҭаҳәашьа змам ак сгәаҵӷа ҿнаҵәоит.
Аԥша ааҵрақәа ирывоуп иуууа,
Амш мшымкәа, аҵх ауцәахоит.
Уаазгәыҵазкыз дгьыл ҟадыџь хьшәашәоуп,
Рыцҳароуп, гәаҟроуп уи уазынхар.
Ажәоуп, Џьансыхә, имԥсуа ажәоуп.
Убжьы саҳауеит аԥсыуашәак гар.
2016
САРА СЫԤСЫР…
Иҟалоит иахьа, уаҵәы, уаҵәашьҭахь,
Иаалырҟьан, сынкаҳаны сыԥсыр.
Иҟалозар, сыҟанаҵ, саагәаҭа,
Ицәгьам саргьы иҵегь сааласыр:

517

Саԥхьаҟа ус гәарҭак еиқәыми,
Урҭ ҽаӡәы иусым, сара соуп
Изырҽеиша, ҭынчра змам гәыми
Исызҭоу, ҳәарада, уи азоуп
Зны-зынла иусымгьы сзашьҭоу,
Зегьы срыхьӡарц – абӷа сырҵысырц.
Аагацәа реиԥш, сҭхууаалоит ҳашҭа,
Ишауагьы уи, сынкаҳаны сыԥсыр,
Саԥхьа игылоуп измаӡамгьы рҽеишьа,
Саԥхьа ишьҭоуп сызхьымӡаз, сзыхьӡаз.
Иманшәалам, исгәаԥхом са снеишьа,
Аамҭа сыман – исзымхеит зынӡас.
Сазхәыцуеит ҽакгьы: ирҽеитәуп неиааишьак,
Саамҭа ааихьеит, уаҵәызны сыԥсыр,
Еилыргатәуп урҭ имааишеи иааишеи,
Исхагылаша збалоит саанаԥшыр.
Исхагылар ҟалома ианыхтәыз,
Сара саџьал аанӡа сызшьыз!
Иаанкыланы шьҭа ирымам рхы ҿыхтәыс,
Ирылаз наҟ изцәаз, дара зжьыз!
Иҟоуп макьана сыԥсыргьы сыԥсымшәа
Згәы изнаҭо – схы зжьозгьы изжьоз!
Сахьааиуа ишызбо рацәакгьы сласымшәа,
Уи агәыӷрала ма сыԥсы сшьоз…
Иҟалозар, сыҟанаҵ сгәашәҭа,
Ицәгьам шәаргьы маҷк шәааласыр:
Иҟалоит иахьа, уаҵәы, уаҵәашьҭахь,
Иаалырҟьан, сынкаҳаны сыԥсыр.
2016

518

***
Ақәа хыдхаҽо, ииуа
Изымдыруашәа акитаниа
Амҩа дануп дмыццакӡо,
Дагьааџьаршьалоит ихьӡо.
–Уанаџьалбеит, уааццакыр,
Ақәа шлеиуа умбаӡо?!
– Исыхәома уи акыр,
Қәами саԥхьаҟагь иауа! –
Иҳәеит акитаниа.
2016
***
Игәкылҵәагаха абжьқәа ааҩуеит ҵхагәанынӡа.
Ԥҳәыск «Шәеиха! Шәеиха! Шәагәыдла!» ҳәа дыҳәҳәоит.
Жәҩагә ианылан, адамыӷ еиԥш акы аныҵуам,
Иԥхашьоу нас, ахаҿы ԥҭала иҭанаҳәҳәоит.
Гагрыцәк, аӷьаҩ-аӷьаҩҳәа агәашә дахьасуа,
Ихижәарц иҭахушәа аӡәы ихәдаџьал,
Дишьҭагылоуп иара иеиԥш гмыгк деихасуа,
Даҵахарҳәагь дшәахуа арахь «ачалт».
Аихатә гәашәқәа маатит, ибаагәарахеит
Изыдҳалоз ҳәсеи хацәеи еибаршын.
Ихьаҵит шуҳәо, еиҭажәылоит, икарахеит,
Аангылашьа змоугьы ракәым, сырзыԥшын.
Ԥхыӡу џьысшьоит зны, илабҿабазаап,
Лыбжьы шааҩыц иааҩуеит ахыҭкәаҩ.
Лгәы аныԥҵәа акәу, дкәашо даақәлоит – ассаа! –
Дхагахеит ҳәа илыцәшәаз ыҵалт аҩ.
Ҳдемократцәоуп ҳәа ааҵра иаваз рҿаархан,
Реиқәақәа ҵыркәакәа иҭоуп аӡмах.

519

Иааҭырҵыргьы џьара идәықәлашт иархан,
«Шәеиха! Шәагәыдла!» ҳәа еибарҳәҳәо урҭ еиҭах.
2016
***
Ҳазшаз, сеидроу, ус дишама,
Ус сылнымиац даҽа ԥҳәыск,
Агәра лзымгеит уи ишамам,
Дназлагаз наӡашьа уск.
Ашҭа дықәуп – амра мгылац,
Ауаа шьҭалахьеит – дышьҭам,
Аусқәа лбазшәа еиқәыла-еиқәыло,
Дҭагьежьуеит ҳашҭа, шҭам
Уи, хкаароуп, уи џьармыкьоуп,
Зегьы ирылаҟоуп – уахьӡа!
Ара дыҟоуп, ана дыҟоуп,
Зны иубаӡом дахьаа-дахьца.
Маҭәаӡәӡәароуп – аӡы дӡаауп,
Уанҭароуп, уанҭацәароуп.
Акы дашьҭаҩуеит – изаауп,
Акы дагхеит – харацәоуп…
Арҭқәа шызбо уамашәами,
Зынӡа лусқәа еиқәылт зынӡа.
Дызҭынхоу шәаалхылаԥш, шәуаами,
Исҳәо лмаҳаит, даашәыртәа.
Аамҭа леишәацәгьа дартәаанӡа.
2016
***
Иқәацәӡа игылоу иоуп араҟа ирбо,
Итәоу уаҩы дизгәаҭом, дышьҭаԥсыргь.

520

Акы ыҟаӡамкәоу уаҳа аԥсра уахзырԥо?!
Уи ҟаларгьы иудыруеи, уааԥшыр.
Аха уара убри ахагь умам,
Ухы ақәырԥсны уадтәалоуп уус.
Ашықәсқәа цоит, уара маҷгьы уума,
Аха ааҵра давоуп уи зҭахыз.
Иуҭаххалоит иқьышә инықәукшаргьы
Абзиа ахьыҟоу уаҳа иаазымбаз.
Иҟоу ыҟоуп ара ихәларгьы, ишаргьы,
Уара утәоуп, уааԥсаӡамшәа абазк
Иҟам зырмацәысуа, изырҳауҳаууа
Рыбжьы ахьумаҳаша ганкы уҽаҭ,
Зны-зынлагьы ара иузымхо аҳауа,
Уцәыҵатәоуп думамкәа шаҳаҭ.
Икәацәӡа игылоу ажәҩан дахьынҳалоит,
Адгьыл дықәӡом уи – џьара дакуам.
Дгәарҭан, шьоук еибарҳәҳәо иҳалоуп,
Дҩаган хыхьӡа дыдмыртәаргьы руам.
2016
ААМҬА ЦОИТ ИЦЦАКЦӘАНЫ
Инахызго усқәак сымам,
Сыркуп урҭ сырххацәаны.
Ԥсааиҭакра смоурц сима,
Аамҭа цоит иццакцәаны.
Исхьынҳалоу сырзынкылом,
Саарыдтәалом сгәы ԥҵәаны.
Сызмыртәо, сагьзмыргыло –
Аамҭа цоит иццакцәаны.

521

Аԥсҭазаара сыԥсы шалоу,
Иаасҿагыло исзеицәаны,
Ӡыблара дук саларԥало,
Аамҭа цоит иццакцәаны.
Издыраанӡа ахаа шыхааз,
Избеит аша ашацәаны.
Исмоурашәагь збоит аԥсыха,
Аамҭа цоит иццакцәаны.
Исыздыруам ишәзынсыжьуа,
Сцазшәа арантәи сыхҵәаны, –
Сыҟан – уаҳа сыҟагәышьам,
Аамҭа цеит иԥырцәаны!
2016
***
Адгьыл уқәымӡо уҿааухар – уабацо?
Ажәҩан ахь иумаӡам ус.
Уҭалароуп унеин ауаа ргәаҵа,
Ухгьы налыдкылан ԥҳәыск.
Агәыразра ҭбаауп, уара утәылоуп,
Аҳәаақәа аартуп, иҭшәахом.
Анапқәа еиҵыхны аԥсҭазаара уԥылап,
Уаргәыбзыӷлап, уи ада узынхом.
Уааҟьалар – ирӡтәымгьы урӡлашт,
Зынгьы араҟа хьҭахашт – улаҳәуеит.
Ажәҩан уԥхьашт, адгьыл уаԥырҵлашт,
Аха уара арахь ухынҳәуеит.
Игәықәхаха иқәу, аԥсымҭәи ишьыцуеи,
Ирыхәартә араҟа каканкгьы рыҟәшәом.

522

Адгьыл иамкыз, иқәымӡаз дыӡуеит,
Иалыԥсааз – рыцны ҿыц дызкашәом.
2016
***
Игәаларшәо ицази иаази,
Дынкахәыцуа дтәоуп Ҳанашә,
Ԥҳәыск длырԥыруан данҿаз уи,
Иқәра ихалыршҭуеит данажә.
2016
***
Ицәыргамкәа,

иҭаҵәах,

ихьыршәыгәха
Иага ссир азныжьуп адунеи.
Ирҭахӡамкәа баша адгьыл иқәхаз
Жьакцеит,

еиҿышәшәеит,

иҩеит.
Ԥсра зқәым ауп

изышьҭоу, изхьынҳалоу,
Рыкәа иҭаршәны ирымоу, иаҳзаарго.
Имырӡкәа урҭ шьҭыхны иҳалоу
Наскьоит ԥхьаҟа, рацәак рыбжьы мырго.
Аамҭа уаҩ дашаҭом, акгьы ашаҭом,
Уи иамгашагь лалахәаша ицоит.
Аамҭа зегь унарҵоит, акгьы унаҭом –
Наунагӡа, уи жьара иухьӡоит.
Уарҿыхоит,

уалнахуеит уара ацәа,
Уавнагар ҟалоит атыша ахықә.

523

Акы ахьрангьы иҟаӡам аҭаҵәах,
Анышә иафом ахаангьы ахьыршәыгә.
2016
***
Шьақәыргылашьа змам шьақәыргыло,
Еиҭаҳәашьа змам сҳәаратәы,
Иааиуа саиааирц саԥылоит,
Изԥырҵтәу саԥырҵуеит сымшәо.
Исзымгаша еидарак санаҵоу,
Ажәҩан есааира исхаӷәӷәоит.
Сзымтәеит. Сықәҳа сабацо?
Саҵәца гәырҩала ихыхәхәоит.
Амш, – шәахьа амам, мҽыша, –
Ааихәласыр, қәаны исхьыкәкәоит.
Сықәхазшәа аӷьара сӡышо,
Сҿажәкуеит, аарла сгәагәоит.
Снеиуеит ӡыхьк ахь, ахьхьаҳәа
Иҵхәраауеит уи – сыхнаҽып.
Уаҳа акымзарак саҳәом
Адунеиаҿ ара, ауаа рҿы.
Сааԥсоуп, суауаӡа сгылам,
Снеиуеит иааивыган сыԥсы.
Шьақәыргылашьа змоу шьақәыргылам,
Иҳәатәугьы ҳәам уажәазы.
2016
ҨНАҬАК АҞНЫ
Ажәабжь
Араҟа уаҳа уԥсыԥ узылагаҩагом,
Уаарылахар даҽа ԥыҭрак – урхәаҽып.

524

Зегьы зхароу лара лакәу, иара иакәу
Цәырыргом макьана ауаа рҿы.
Ахаҵа, крааҵуеит, арахь аҩныҟа дааицәом,
Дааиргьы, ихы рацәак изыҩнакуам.
Иага ирҵәахыргьы,

аҩнаҭа ҭыӡшәа амҵәом,
Еибыргәааны зегь ылатәоуп агәам.
Ԥҳәыс ҟадыџь

лыҩмсаг џьаргьы ишьҭылшьуам,
Аҩны аҩнуҵҟа, ашҭаҿ, адәахьы.
Ари азыҳәа араҟа аӡәгьы иҽишьуам,
Иуҭаху ҟаҵала, нас, игәаӷьы
Аҩнаҭаҟны уаҩытәыҩса иимгәаӷьышагь,
Уара игәаӷьы, иҟаҵала цыгәхыршәҭ.
Ирбо рҿаархеит амшқәа зегьы мҽышан,
Еицлабны аҩыџьагь надтәалеит арыжәтә.
Ихы ирхалеит ахаҵа шьоукы рԥацхахь,
Лхы ҭкәаҩӡа аԥҳәыс даҵахт ресторанк.
Гәы узҭазар, иҿнаҵәап ари угәаҵӷа,
Дыҟаӡамшәа дырцәыӡт ахәыҷқәа ран.
Иагьхәыҷқәоума, шьҭа урҭ ҩеидасқәеит,
Аиҳаб ԥҳәыс дааигар ами лассы.
Уаха аашаанӡа џьара амаца дасуеит,
Уаҵә қьафуроуп, ҩыжәроуп иара изы.
Уи – даныманшәалоу, ианааиуа амаца,
Ианааиуа, данаҵахо, дандырххо
Дахьымаара дцашт, аха дабацо,
Иҿанааихо уаҵәгьы арахь деихо!

525

Ишьҭанеиуахь цәгьала адәы дықәхеит,
Иаб дыҟамшәа, дицәыԥсхьоушәа иан.
Акырџьара акырынтә уи дырдықхьеит,
Илакыҵа ҵшәаа аҩныҟа ҳәа даауан.
Дахьааиуаз изыԥшыз ӡәыр дыҟахызшәа!
Деилаҳәа-еилацазма ауаа рашәа
Аиҵыбӡа ҳәа иҟаз, зегь реиҳагь дырҭахызшәа
Зны ирымаз, иадыргаз нас агәыԥжәа…
Иҟам шьоукы рҭоурых сҽалазгалеит,
Салацәажәоит иҟан – иҟам рлахьынҵа.
Ари хьаада, ари унызмыжьша гәалоуп,
Ухаҵоуп ҽмырба-ҽмырҳа наҟ уца.
Иугәылацәоуп, ухҵәаны уабацо,
Иуҭахцәоуп, узрылҵру урҭ, узрылҵ?!
Дызҿыц даҿуп ани, иасуа амаца,
Егьырҭгьы аҟәыҵма, зегь аҿуп изҿыц.
Хаҵеи ԥҳәыси шылац абна илоуп,
Ара исасцәазар акәхап ианаауа.
Аҩны еиламҳац, анцәа иҟнытә, игылоуп,
Излагылоугь лакәыршьо ауаа.
Аҩны сҳәахит, игылагь уи, игыламгь,
Игылаӡазаргь, иаҳҳәап, иханха ахаҭа,
Уаамҩахыҵыр арахь, уаҩ дуԥылом,
Иҟагәышьам, иҟам аҩнаҭа!
2016
***
Асҟаҩыуаак ахьыҟоу, ирасҳәаша нҵәазшәа,
Аганахьшәа, срылаԥшуа сгылоуп аџьар.

526

Аӡә дырбан урҭ ааигәазны дынцәазшәа,
Икәшан игылоуп, иччахуеит дааччар.
Амал ду ирҳаит уи, зегьрыла деибыҭоуп
Уара уазҵаа ирҳаз ахьирҳаз,
Ихәаԥшуеит ашьапы иқәгылан қыҭак,
Ирбоит иац аасҭа иахьа ишизҳаз.
Ихаҵкы кадыршәуам, даԥсами,
Ишьапқәагь рыӡәӡәап, иҭаххар.
Дранылҵырц даҽуп уи, дааԥсама,
Аха дныркылт, ирымаӡам харгь.
Иазҵаауан иҟоу-иану адунеиаҿ,
Иреиҳәон екранкаҿ иаха дызхәаԥшыз.
Нас, зегь ааныжьны, имашьынахьгьы днеиуан,
Дынҭатәаанӡа дахьнеизгьы дшыԥрыз.
Краамҭа рацәа дхаҵоуп рҳәахуан,
Имеикуа, дихыҳәҳәогьы рбахт аҳәынҭқар.
Ианахдырҟьа, ирҳәоз игәы ахәуан,
Иҽизнымкылазт, уа аӡә даамақарт:
«– Шәызлажьузеи, аҳәынҭқар иаԥызго дабажәбеи,
Дахьугалак дӷьычуп аӷьыч, шәеибажьар
Акгьы иаԥсагәышьам…» Уиакәхеит,
Инаскьа-ааскьеит, инеилыҵит аџьар.
Сара аганахьшәа сгылан, сахьгылац,
Ирасҳәаша нҵәазшәа, срылаԥшуа аџьар.
Акрааҵуеит, дцоу ахымдыргьы дкылаӡ,
Иҟам уаҳа арахь ихабар.
2016

527

ФАЗИЛЬ
Фазиль Искандер изкны
Фазильгьы дыԥсаанӡа ахара дгылон,
Бла иамбоз тышак ҳабжьан.
Дычча-ччо аԥсшәа иҳәозар дысԥылан,
Убас дааигәан уи, убас – дсашьан.
Нас дабаҟаз, ԥшьаала ҳнеиԥырҵуан,
Дымҵарсны дагахуан даазгаз.
Хҭысқәак дрылан, аамҭала дсыцәдырӡуан,
Дықәҵызшәа сыҟан уи, аха нас
Избац иакәны даакылсуан ихала,
Иҩызак ма дицны – исзымдыруаз аӡәы.
Чагьамҟа шыҟоу ҽазныкгьы дныбжьалон,
Ара дыҟам ҳәа уарҳәон уаҵәы.
Дибон дныдгылан ҳажәлантәык Бадра,
Диргәыбзыӷуан, дирччалон ԥҳәыск.
– Сара аратәуп, ижәдыруазааит, дадраа, –
Абасгьы нараҳәан, иаацәыригон хҭыск.
Дааигәаӡан, аха ахара дгылан,
Ҳара ҳаиԥшгьы гәыӷрала дҭәын.
Уи датәын Аԥснтәыла, Урыстәыла,
Фазиль адунеи зегь уатәын.
2016
***
Фазиль Чагьамаа рыԥшӡа ҳәа длышьҭан,
Дахьнеилак ибла ихгылаз саҳәшьа.
Заа ари адгьыл ианыҵит уи лышьҭа,
Даҳԥырҵит, ҳанлыижьит аԥшӡа ҳаиқәжьа.
– Дабаҟоу, дышԥаҟоу? – усазҵааит аԥацхаҿ,
Дҳагәҭылакны зны ҳаибарыччо ҳаштәаз.

528

Ҳҿаԥхьа уажәы-уажә амцагьы днаҵхон
Ажьҵаа ҳзызӡуаз аԥшәма, ҳазҭаз.
– Дыԥсхьеит, – сҳәеит, – дабаҟаху, рыцҳа…
– Иуоу?! – Фазиль дахьтәаз дыҳәҳәахьан.
– Иумаҳаит уара уи, инарыцҳан…
Анаҩс иагараан уаахьан, уцахьан,
Аха иумаҳаит… Иҟалап сара исхароугь
Ыҟазар… – сҳәан, саатәеит сеиқәыԥсы.
Ҳҟамлеит ара уаҳа ҳахәмаруа,
Иҟырҟы иааҵагылт Фазильгьы иԥсы.
Рҿаархеит илабжышқәа иаразнак,
Рыгәқәа аарыхьит ишызбоз зегьы.
Фазиль инырыз инырт, иҵәахуазма,
Дҵәыуо даатәеит, деиҵақьы…
Акыр шықәса уцхьеит шьҭа уиаахыс,
Исхамышҭит сара ашьҭахь акгьы.
Уажә акәушәа сыҟоуп иаахаз аниааихаз,
Дҵәыуо дтәоушәа збалоит деиҵақьы.
2016
***
Уааигәа игылоу удыруеит, иагьуздырӡом,
Иҟалашагь уазҳәода уаҵәы!
Пушкин ихаҭа уакәзаргьы, ухырҵап,
Дуҿарыжьп Дантес ма даҽаӡәы.
Амца уаладырԥалап иуҵашьыцны,
Иааиуа аӡыхәашь уарҭап, уадыргап.
Иааудтәалап иҟам-ианым хәыцны,
Лнапы уанырҵап арупап.

529

Уи, аҩсҭаацәа ран ҳәа иҟоу,
Дахьугалак дхәырҭлаӷьуп – ахыҭкәаҩ.
Иулҭо ӡым, шҳамны уда иҭаныҟәап,
Уаахьаԥшаанӡа дныҵашәкәап лара аҩ.
Идәықәлап уи лаҩсҭаацәа еибархысхысуа,
Уԥсы еиқәдырхарц рҭахушәа ауаа ржьап.
Арупап даатәап деиҵақьызқьызуа,
Аҵәыуацәа шьоук ргәы лыжьжьап.
Пушкин ихаҭа уакәзаргьы, уацәдырӡып
Ари аԥсҭазаара, иухьызшьуа аҵәы…
Уааигәа иҟоу удыруеит, иагьуздырӡом,
Иҟалашагь абоудыруеи уаҵәы:
2016
АМШЫН ИХХАЛАЗ
Сахьыҟоу шьҭа схаҭагьы исыздырӡом.
Аҟәара иқәгылоу уара, арахь уааԥшишь.
Иара саргьы срылоу, мшәан, идырӡуа,
Агәхьаа ркымкәа амшын иххалеит снышь.
Ацәқәырԥақәа сыҵасуеит ишьҭууаан,
Ампыл еиԥш сдыршәуеит – сырҟьацәоит.
Днымхазар исызгәаҟуа игылоу сыуак,
Икьаҿхеит сымш – уи абраҟа инҵәоит.
Исыман сыҟам сзыниақәаз рызхәыцха,
Иргахьеит, ирыҵаӡт цәқәырԥақәак.
Сыбла ихгылаз, сызлақәаз зегь ԥхыӡхап,
Исоуран сыҟам зҵаарақәакгьы рҭак.
Еиҟарастәрашәа збалон зны, иансааз,
Сыԥсы ҭыхуа саазгоз адунеи.

530

Сызнымаалаз дарбан – исыргәааз?
Икыдхаҽа қәаны гәаӷк ауеит.
Умбо, сшааиуаз, адгьыл сықәымӡазаап,
Амшын схылеит (схырҵоу?), уааԥшишь.
Сеиқәхар сҭахуп, иашан, аԥсы ҵаазаап,
Арахь, ари амшын ду иххалеит снышь.
2016
АҶКӘЫН ДГӘЫРӶЬОН…
Аҷкәын дгәырӷьон:

«Сара исзынхеит ахан хьыҵәцара,
Амал ду сара исзынхеит, амал!»
Днаԥшааԥшуа дгылан, икын иӡара,
Акгьы мҳәо, иҿы иҭахазшәа аҳампал.
Ашҭа дамкит нас, дынҭыҵ-ааҭыҵит,
Ииҵәахуаз ҵәахышьа изамҭо даахынҳәит.
Амашьына лас данақәтәа, џьара дыӡит,
Амҩан ижәит, данааи игәы хынҳәит.
Иҟаз реиҳәон,

иҟаз џьаргьы иӡомызт:
Амал ду далатәан ҽнак дааԥшит.
Иахьцатәызгьы,

иҭахымхар, шьҭазы дцомызт,
Анышә иеиҭарц ииҭахқәазгьы ижит,
Амал иман, ҽакын ишәыз, ишьаз,
Дгәырӷьон аҷкәын,

лакәын уажә дызлаз.
Дыԥсны дахьықәыз абарҭ зегь изынзыжьыз
Дшыԥсра даҽазнык дыԥсуан, аф аст!
2016

531

САЏЬАЛ ААУ…
Узрылымсуа еилатәоуп ара, еилаҵәыӷьан,
Ирҵәахырц иаҿуп, аха еилабаауп.
Агәхьаа скым насшәа сара исыхьуа,
Иқәсыцҟьанда сгәахәуеит, саџьал аау.
Иара итәушәа мал дук далатәахуп
Иацтәи ацәҳәыҟьантаз – аӷьыч.
Уахгьы ҽынгьы иааибо арахь дахоит,
Дызҵоу хьанҭоуп, иланагашт ич.
Аԥҳа лакәу, дыԥҳәысугьы сыздыруам
(Апақҳәа дахо аҭаҭынгьы лҿакын),
Исзеилкаауам дзырыччо, дзыруазыруа,
Ианктәу лоуп сгәахәуеит зхыцәкәакәын.
Абжьыс иоуп аҷкәын хамаԥагьа,
Чҳашьа змам иоуп уи зынӡа.
Саџьал аау, дҭаскрын бахҭак днаган,
Иааиҿсырганда апҟаца.
Уԥшыр, сгәы ҭгәырӷьогьы саагылоит,
Егьи арԥыс дыздыруеижьҭеи кырҵуеит.
Сара стәык иеиԥш арахь даасыдыскылоит,
Саџьал аау, илахьгьы снагәӡуеит.
2016
СААИНЫ СЫҞОУП…
Сааины сыҟоуп ҳәа схәыцуеит сахьааишаз,
Исҭахцәамкәа

исыргыларц саҿуп ара акәаԥ,

532

Саакылсит

сгәахәуеит сыриааины сызиааишаз,
Џьара сахьаҵахақәазгьы ҟалап.
Сааины сыҟоуп сышьҭахьҟа иныжьны
Ԥсгаха сымҭо исҿалан иаауаз.
Сырԥырҵит цәгьамыцәгьас иҟаз леиқәыжьны,
Срылсны иахьамуаз, зны иахьауаз.
Сааины сыҟоуп иреиархан сызқәа
Хҭысқәак, амҩан сара сызлашәаз.
Ирылаӡхьаз сакәны схы збон урҭ ахҭысқәа,
Рыцқәа еихасуа бааԥсыла сзыршәаз.
Агыгшәыг деицәами усгьы дгыгшәыгхар
Џьара аанкылашьа змам ауаҩԥсы.
Уи шәицны агәысакара шәанықәха,
Шәалгеит, акгьы ыҟам нас шәара шәзы.
Анцәа дсымазар акәхарын усҟан,
Аԥсра алакҭа сҭаԥшуа санацәцаз.
Ах, ишԥашәарҭаз усгьы са сусқәа,
Сшьапы саақәгыларц сшаҿыз санхырҵәаз!
Сара исыхьит, сшааиуаз, ирыхьыз
Сызлаз, сызлиааз ажәлар, сызтәыз.
Урҭ ирхьааз, иргәыхьыз зегь згәыхьыз,
Исҭахымхеит сҟаиҵарц аӡәы тәыс.
Сышьҭахьҟа – иҟамхашаз сызлаҳаз,
Сызлыҵыз сгәы ҭашьны, сыбжаны.
Сара сааԥсахьан, исылшомызт уаҳа,
Аха иныхмыз мчқәакгьы ԥшааны,

533

Сҿаасхеит арахь, дунеи ҿыцк сатәушәа,
Сҿаасхеит арахь, сеихан, иахьахьы.
Исымаз акрыҟазма, сааҟалеит стәушәа,
Слаладыргылазшәа ахьы хәдацәахьы.
Абар сааины сахьыҟоу, шәаасыхәаԥш,
Сажәа иаҳаргьы сҭахуп сара аӡәы.
Ԥсыхәа змам излоуҭари ԥсыхәа:
Сҟалом – субар саахә, нас, уаҵәы!
2016
***
Исҳәарын иҟоу қьаадгьы ианӡалом,
Аха рҳәаха смоурашәа збоит.
Ашьагрын цәа есааира еиҵалоит,
Иҵхәраа иааиуаз аӡыхьгьы ҭабоит.
Алагамҭа неиуеит анҵәамҭахь,
Аамҭа џьбароуп – иццакцәеит.
Аԥсҭазаара – исымаз аҳамҭа –
Абаха смоукәа исцәынҵәеит.
Жәҩануп сара сызлакнаҳау,
Адунеи ҭаҵәуп сахьыԥшуа.
Мшәан, акгьы ыҟамкәоу уаҳа,
Иаанагаз зегь агама аԥша?!
2016
ЕИЦӘАЖӘАРАК
– Унаскьеишь, усылаӡом.
– Укаҳауеит! – Сгылаӡам.
Игылоу иоуп икаҳауа…
– Унаскьеишь, усылаӡом.
2016

534

ДЫЦӘОУП АХАҴА
Хаха-хымш думырҿыхаргьы дыцәоуп,
Дыцәоуп ахаҵа – бааԥсыла дааԥсоуп.
Ихьӡ-иԥша атәыла иахыҵәоуп,
Илаҽхәо дааиуеит – даԥсоуп.
Ида ԥсыхәа ыҟам иааиҿыхар,
Даарыбжьагылоит иааиуа еибарԥсырц.
Сааԥсоуп ҳәа дахьықәиоу дымҿыхар,
Нкылашьа змоуа шьоук ирӡп.
Ишеит. Иара дзалымҵит ацәа.
Илымҳа иҭаҳәҳәо рыбжьы иаҳауам.
Аҵх далан ишьҭаҩуа ахацәа,
Урҭ рус дук угәы азнарҳауам,
Аҵх ишалоу мацара иӡбамхар,
Еиҿыхо ишнеиуа ирыцәшар,
Иауам ара шьоукгьы ҭамхар,
Акы иазкылсрашәа сыҟоуп еикәшар, –
Анахь иҟоу арахьтәи иаԥыршьыр,
Еиҿырбаар – инеип акаҿы.
Иҟалома ишааԥшуа рҽыршьыр,
Дарбан зыӷәра иаамыхогьы зҽы?!
Ари иаха акәмызт, ари уахагь акәхом,
Уаҵәы, уаҵәашьҭахь, насшәа, ҽазны.
Ӡбашьак аиуроуп игәықәхаха иаақәхаз,
Зегь наӡап ҳәа иԥшуп иласны.
Иара дыцәоуп, абар, уажәы дҭаҳан,
Дшыцәоу дыҟоуп, ных, дцәалаԥсра.

535

Аха илшом, мап, илшаҵәҟьом уаҳа,
Макьана уи дышәмырҿыхан шәара.
Дҿыхар – икәшамыкәша ирҿыхап,
Ирхеиҵап зыԥсы зхаҳаз рыԥсы.
Шәара ишәымамкәа шәгылоуп аԥшыха,
Иара дыцәоуп. Шәаҟәыҵ уажәазы.
2016
***
…Сгьежьы-хынҳәуа ара саақәхоит,
Усзынкылом, сашьа, ицо.
Схы аҭӡамц ианысҟьаргь акәхоит,
Сызшьуа уԥсы анҭанаҵо.
2016
***
Акгьы снаҭом сара ари, сызҿаапкыз,
Сызнымшәо, иҳәеит, уҭаххаргьы сшьы!
Сызхымсшаз аҳәаа арахь санаахыс,
Егьҟамлазшәа санаатәа сеиқәышьшьы,
Хәдацәахь ахьгьы салатәааит анаҩсан,
Исмырӡшаз мариала наҟ иансырӡ,
Исымбаӡазшәа ара ибатәу санаҩсуа,
Сумбаӡашәа уаргьы наҟ усԥырҵ.
Адгьыл уқәзар – уқәыз гәатабӷата,
Ибӷаԥҵәагоу ухы зануриари.
Аԥсҭазаара ԥсҭазаароуп иунаҭо,
Мап ацәыскран сыҟам сара уи.
2016

536

***
Ари адгьыл сықәхацәоу, сықәымӡоу,
Саҭахымшәа баны акәу, ҽаку,
Сықәҵыр сҭахны, аха сзықәымҵуа,
Сызмышьҭуа акы саҿакуп.
2016
***
Сшәаԥырҳаԥуа адәы сықәмызт, срыцын
Сара исеиԥшыз, схала сыҟан ма.
Зынӡа исжьымыз-исцәамызгьы срыхӡыӡон,
Ҭакәажәык зны илызҿысхуан атама.
Алаҳа лҭаххан ачымазаҩ, иҿысхит,
Инаган лаԥхьа иқәсыргылт слаҳа.
Срыцхраан агәылацәа, икаҳаз шьҭысхит,
Уахь сеихеит – иҟаз ансаҳа.
Сҳақьымушәа хаҵак дысхәышәтәыхуан,
Деиқәсырхарц слызгәаҟуан сара ԥҳәыск.
Исылшоз уаҳа, ажәала игәы сырҭәыхуан,
Инышьҭеиҵар зуамызт аӡәы иус.
Сшәаԥырҳаԥуа хәыҷқәак рышьҭа схымыз,
Еилсыргаанӡа иахьагаз, иахьаанагаз.
Срызгәаан сыҟан зхада хы зҭахымыз,
Изхазыршҭыз ара иамуаз ма иауаз.
Избон сымч зқәымхоз иақәхарызшәа,
Уи саҵалон, изгон ирҳәазаны.
Иахьа имчыдоу иҳаиӷьхо иакәхарызшәа,
Саауан ишьҭа схылан сара зны.
Иашоуп иҟоу, сымшын, иашоуп, шәацыз,
Шәақәӡыр шәақәӡит, уи иаҳа ихьӡуп.

537

Сандыршәоз сыӷәӷәан, ахаан сымшәацызт.
Сиаша, Анцәа, исцәумырӡын, сҳәоит, ҳаицуп.
2016
***
Дахьагалак, дхынҳәрашәа сыҟоуп ибжьаӡыз,
Иага дкыдхаларгьы, сыԥшуеит даарашәа.
Иҳалагылаз зны, ҳахьнеилакгьы иҳацыз,
Дагар ҟалома уи адгьыл леиҩжәа!
Дхынҳәуеит, дахькылсуа уи егьҟамлазшәа,
Ҳагәҭа даагылоит дыхәмаруа, дыччо.
Иҟаз, дзыниаз зегь ҳаиҳәап нас-насшәа, –
Иҵашьыцуа, ддырҽхәахуа, ддырџьо.
Иара даагылап ирҳәо имаҳазшәа,
Дызхьымӡаз, изымҳәаз раҳазшәагь ибап.
Ицлазшәа, игхазшәа, акырӡа изҳазшәа
Ишихәаԥшуа, игәы каршәны даатәап.
Дааит, иаара ҳазыԥшыназ ахаҵа,
Ҳгәыӷуа агәашә ахь ҳаԥшуан есыҽны.
Иаргьы ииҳәоз: – Смааргьы сабацоз…
Сшааша здыруан знымзаргьы зны…
2016
***
Аӡә ажәҩан далакнаҳауп, иҵӡозеи,
Игәы ҿыӷьуа уахьынтә дааԥшуеит.
Ирыхәо акрыҟазар, ишьҭала имцози
Егьырҭгьы, ицазгьы дашшуеит
Салахацәеит ҳәа уи ажәҩан ҵаула.
Албаашьа дақәшәом, дылбаарц иҭаххан.
Араҟа иулам уаҟагьы иулам,
Иҵысуеит, ишәарҭоуп дызхалаз ахан.

538

Баша ханмызт данҩеиуаз, ажәҩанын,
Анцәа итәарҭа дазааигәоушәа ибон.
Аха ахан ду еилыбгоз ханын,
Акәшамыкәша имшынха ицәқәырԥон
Зычҳара хыҵны идәықәлахьаз ажәлар.
Деихеит, деиҭеихеит, иааиуаз дрыцәшәон.
Идыруан, урҭ ахан ду ианажәла,
Иҿшәаз ҵәабааны раԥхьа дкашәон.
Акралшарыз џьишьон иреиҳәалоз ажәа,
Акраамҭа иманы ибон уи насыԥ.
…Адгьыл уқәымӡар, уаламлан ажәҩан,
Ушьапы ахьнықәурсра узыԥшаарым ҭыԥ.
2016
***
Амҩа сықәларын сыҟами ҿыц.
Шәҟәыкгьы самыԥхьац, жәеинраалагь зымҩыц.
Ирацәоуп, ирацәоуп макьана исырҳам.
Избада бзиа, ҩыза дырҳам.
Акгьы исыхәом сышьҭахьҟа инхаз,
Ихынҳәраны иҟам наӡаӡа исыԥхаз.
Исырӡыз сырӡит, рацәак сырзыхьуам,
Изырӡызгьы здыруеит, сгәаан сырзаӷьуам.
Зегь сыман – егьсымам, сӡиас ҵыкәкәеит.
Сышьҭахьҟа ашәқәа еидаҳалт – иакуеит.
Сеидара шьҭасҵоу, иааивызгеит сыԥсы.
Ус сымам сгәахәуеит шьҭа, иахьазы.
Саԥхьаҟа избо, нахьхьи сыззыԥшуа,
Хыҭҳәаауп, иргьежьуа иамоуп аԥша.

539

Сзынгылоу, игәасҭоит, сызмырхынҳәуа мҩоуп.
Аҷкәынцәа иаарго акәыба иахҩоуп.
Аԥсҭазаара ахьыҟоу алҩаҵәгьы ҩеит.
Салаӡуа, саламӡуа збоит ҽа дунеик.
2016
***
Ижәынгьы дыҟамызт, имч наилӡаан,
Иҽеиҵыхны днылаиеит асы.
Дынхазшәа уа, дахьынаиаз, дықәҵаан,
Дҩеиханы дагьзымгылеит лассы.
Ажәҩан цқьахан, иказказуа
Иааихагылт ахаҵа дџьашьашәа.
Аҽарҭынчит насшәа аԥша иасуаз,
Зегьы ибон, иныруан уамашәа.
Амра ԥхазар, шьҭа асгьы ӡыҭышам.
Изакәызеи ахаҵа даазыршәа?
Дхықәиалазшәа ибеит уаҟа атыша,
Лассы асеиԥшгьы днықәӡыҭ дцарашәа.
2016
***
Сҭахы, сдыр, сҩыза, сыуа…
Излоуҳәарызеи зегьы ртәы!
Иԥсран иҟоу заа иҵәыуо,
Сгәаҟуа сықәхеит сара адәы.
Саԥхьа игылоу ахазына,
Сышьҭахь иааиуа ахьҟәыршәа,
Иахьцалакгьы мԥсышьа рымам,
Урыхӡыӡа, урыцәшәа.

540

Избоит даҽакала ишамуа,
Ишыҟам уаҳа даҽа мҩак.
Ииз зегьы аԥсра иазшами,
Уи иаиааиуа аӡә дысзааг.
Сҭахы, сдыр, сҩыза, сыуа…
Илоуҳәарызеи зегьы ртәы!
Иԥсран иҟоу заа иҵәыуо,
Сгәаҟуа сықәхеит сара адәы.
2016
***
Сеиҭаақәхахит зегьы сусха,
Исхьааха, инымҵәо, исгәырҩаха.
Исыздыруам, иашан, сҿызхуа,
Сзырҭынчуа збом уаха.
Иҟаз, иҟоу, иҟалаша,
Зегь араҟа иааизыкәкәан,
Иназгахуеит сара сиаша,
Зынгьы инамакуа азакәан.
Исықәҳауа наҟ сырнахоит,
Сдыркареит урҭ убас,
Схы иҭагьежьуа схы сыхнахуеит,
Стәарҭа хыгәыгәит сыштәаз!
2016
***
Схәыҷымыз, саацәырҵит смаалықьха,
Ажәҩан салазшәа збахуан,
Амҩан дысҿаҳаанӡа гәықәхак,
Иҭаҭын абырқьҳәа дахо.

541

Ибоу амҵәыжәҩақәа сыман,
Урҭ ирҟәыдырц иҭаххаху,
Ддәықәлеит дхысны, симан,
Исымҭо уаҳа аԥсхага.
Сахьгылаз сеиҵасны снеиҭаԥеит,
Симпыҵҟьан ԥхьаҟа снеихахит
Агәымха даасысуа сирабеит,
Сахьиаз сзымгыло хахагь.
Уинахыс уаҳа смаалықьмызт,
Сҿыхеит салазшәа ацәа.
Каҳарагь гыларагь сыгмызт,
Искын сҭаҷкәым хәыҷқәа раҵәан.
2016
***
…Шәа сышәтәуп ҳәа аринахысгы,
Ирымҵеикуеит иԥсы ҭыхцәан…
Атәцәа ыҟам зҳәода усгьы,
Иҟам зҳәада атәитәыхцәа?!
2016
***
Сабацоз ари амшгьы саԥымлар!
Иааит зегь ахы иҭарԥаны.
Сыбла ҵарқәа аш анырхымла,
Сеилаԥсон сара иҟаз баны.
Ишьҭанаҵон аԥша аҵлақәа рааны.
Иаҳазшәа игәы иамыхәаша ажәабжьк,
Дааԥшуан, акырӡагьы дгәааны,
Ихы шьҭыхны дахькыдыз Багаԥшь.
2016

542

***
Акрааҵуеит, уаҩ дҭамлаӡац иашҭа.
Дзызхәыцуа баҩ-баҩы деиҿнаршәшәоит.
Дызгәалашәо дырхадыршҭырц иашьҭоуп,
Дызхазыршҭхьоу дыргәалашәар ҳәа ишәоит.
2016
***
Аҵаа еиԥш дыхьшәашәан. Снапаҿы данаазга.
Днасымпыҵаӡыҭ дцеит, иҳәеит, асеиԥш.
2016
***
Ари амш иаго иааиуа иунаҭом.
Уалахәаша, уалаапк ари амш!
2016
***
Аӡ иасҭаз азымгазт, иӡааҟәрылан,
Инхеит иара уаҟа, аӡы аҵан,
Сара сгәаҟуа арахь хҭысқәак срылан,
Сдәықәын сара арахь сҽырхаҵан.
Аамҭа-аӡиас шнеиц ус инеиуан,
Ихнаҩоз азхымҩо, аҵахь иахо.
Сара араҟа иҟам шьоукы среиуан,
Иснаҭомызт иӡаасырҟәрылаз ҭаха.
Сышрылац сара арахь ауаа срылан,
Сдәықәын сшырбац еиԥш сҽырхаҵан.
Аха уажәы-уажә схаҭагьы сӡааҟәрылон,
Саргьы сыҟан, сагьынхон аӡы аҵан.
2016

543

***
Саныҟоу исывагылоу, санԥсуа исхагыло,
Санынаскьарго исхьынҳалан сызмышьҭуа,
Бхы бмыргәаҟцәан, уа џьара ҳаиԥылан,
Ара ус дук сымам сара шьҭа.
2016
***
Дмааргьы амуаз, аха даакылсит ашьыжь
Иаха дызцышьҭаз леиқәа иџьыба ишҭаз!
2016
***
Ухы убар ҟалоит уҳәынҭқарын,
Уара ара зегьы урхаданы.
Унарылс-аарылсуа умақарын,
Даара ухы угәы азҭаны.
Уҟалар ауеит нас зегь уман,
Уаақәхаргьы ауеит уҭацәны.
Краҭахума, уахьтәоу, краҭахума
Зны ухы убаргьы унцәаны.
Убасҟан, иузгәамҭакәа ушҩашьаз,
Ушиашоу унҭалап хланҵы.
Иахьа уахьыҟоугьы убашам,
Азхәыцхагь – уахьыҟаз иацы .
2016
***
Сыннажьрашәа сыҟан, аха сыннажьуам
Ари аамҭа ҽа ԥыҭрак, ҽа маҷк.
Уимоу, избоит, ҩаԥхьа снанашьҭуам,
Уаатәа, нас, сгәахәуеит, уааҭхаџь.

544

Уи хжьагагәышьоуп. Ианумаз ауп аамҭа
Қьаф уа, уҭхаџьуа уантәаз.
Арахь зегь уҿнахуеит уцамҭаз
Аԥсҭазаара ргәаҟга, аф аст!
2016
АУАСИАҬ
Иаҭахым аҵәыуара, ахы асра, агәы аҵасра.
Ашәқәа аашәырты, ԥшакгьы ааҩнасп.
Сыҟамыз? Сыҟан. Сагьыҟан сымҩасран.
Сан лгарашәа ааҩрашәа сиаз.
Аамҭа ззынкылахьада, ицагәышьеит.
Исыман сара араҟа насыԥ.
Сыԥсы араҟа иқәхоит, инсыжьуеит,
Сыԥсы араҟа иамаз аҭыԥ.
2016
***
Инхо рахь сыҟазар сҭахын, гаӡаразаргь.
Снаскьазго ирдыруазар сҭахын сара акы:
Хьаԥшра аҭахым, царазааит царазар,
Иԥсыз рахь сыҟазар – шьҭа шәааццакы!
2016
***
Ажәлар еиқәхозар, абаагәарақәа еилаҳаргьы егьамам.
Ажәларқәа ықәеибахны, абаагәарақәа нхар?!
2016
***
Саԥхьон. Иҟалап ауаҩага
Ззырҳәо са сакәзар, сҵаауан.

545

Аԥсшәа аҟнытә аԥсшәахь еиҭаго,
Садтәалан инымҵәоз романк.
2016
***
Ауаа дрылагылоуп ихы шьҭыхны,
Арахь дшааз ихашҭны дҵачхәырны.
2016
***
Дцар иҭахын иара дхысны,
Игәахәтәы дахьӡа:
Сшьапы ԥшӡақәа днархьысны…
Агаӡа, уара агаӡа!
Уаахынҳәында арахь, аҩныҟа,
Улаба уҽанҵа.
Лара дыҟан, аха дыҟам,
Дыҟаӡам зынӡа!
Дыҟоуп дшыҟац уалда,
Ишамуеи ишауеи…
Иԥҳәыс лыԥсы далҭан,
Дгаӡаӡа дааԥшуеит.
2016
***
Аҿара анышә иаҭан
Иажәра дааҭагылан,
Ихы даасуа днықәлеит
Аԥсраҿы.
2016

546

***
Аҩнуҵҟатәи ҳусқәа…
Бареи сареи ҳусқәа…
Иаамҭоуп, ирыҭ еилыргашьак.
Аҩнуҵҟатәи ҳусқәа рминистр
Са сакәӡам
2016
***
Насыԥ зласымаз –
Саргьы абри адгьылаҿ сынхон.
2016
ЗХЫЗДЫРУА
Даауеит аӡиасқәа дрыруа,
Аӡын – днылсуа асыршәы.
Дуаҩуп, даԥсыуоуп зхыздыруа,
Ишәуп икаба, икәымжәы.
Даауеит амҩан еинраало
Еинаалашьа змамкәа иаауаз.
Дразуп уашҭа данҭало,
Дразӡоуп арантәи дышцаз.
Дзыдтәалоу рылахь ааиҵырхуеит,
Иааччоит ишнеиуа рлакҭа.
Еидтәалан ашәақәа еицырҳәоит,
Ԥсеивгароуп иҟоугьы шьҭа.
Зхыздыруа арахь иҿанааиха,
Уаргьы унаиԥыл, уааласы.
Уицзар – уусқәагьы ҽеихап,
Дҟоуҵап ушнеиуа уасы.

547

Унақәтәа уҽыхәа кәадырны.
Иҿыҵуеит усгьы ахьы.
Зхыздыруа уигап ухурдырны
Ауаа рахь, Уигап уаҵәахьы.
2016
***
Сара ахьҭа сакхьан, ашоура сакхьан, амлагьы.
Ахьҭа санакуаз, исгәалашәоит, хьҭан.
Асыршәы салахеит, исарҳәаз слымҳа иҭамлазт,
Исықәҳаз саҵан амҩан, уи хьанҭан.
Сара ашоура сакхьан, цәгьа сыԥсылмыткуан.
Адгьыл иқәын иԥеиԥеиуа аҭакар.
Сыԥсы маҷхоу… Иааҩуазгьы мыткәман.
Иҟалон аамҭа еицәоу ахь сагар.
Иаауан амамзаара сышьҭашәарыцо,
Снапқәа сыванажьт ус, иаасыхьӡан.
Шәыр зҿалоз баҳчақәак срыҵан,
Истәызгьы – саԥхьа ишьҭаз – сыцәӡан.
Адгьыл иснамҭаз снаҭозшәа ажәҩан,
Схы сҭахцәамкәа саҵаԥшуа сгыламыз зны.
Сгәыӷуан… Нахьхьи џьара ацәаҟәа аӡы ажәуан.
Избон сара усҟан сыбзиахозшәа сыԥсны.
Амҩа сықәын исымамкәа схы аха,
Абар шьҭа, егьсыгым, уи амҩа саныст.
Избан, уара, амра ԥхозаргьы икаххаа,
Иахьа абас шәара хьҭакы сзашәыркыз?!
2016

548

***
Исҭахуп сынҭыҵыр, ара аҩны санамкуа,
Қәак сынцәылар, иаасықәнаур сык.
Изызбалои, мшәан, сыҟан сыҟаӡамкәа,
Исзынхазар акәхап ҽа шықәсык.
Исымоугьы сеидроу ашықәс дуӡӡа,
Изызбозеи саԥхьа ҽа мызқәак?
Ишԥазури, амш, сахьуго суццап,
Исхьымӡанда усгьы, сгәахуеит, қәак.
Аха илеилааит уи, ишлеиц, ахаҽаҳәа,
Сакәабааит, сыргәырӷьо, даҽазнык.
Ажәа ҿыцк, ашәа ҿыцк сгәы аҳәап,
Лажәа ԥхақәа схьылыгӡап анык.
Сажәагәышьоит аамҭа, сархысхыслоит,
Зны иснарбоит хара сызцарашәа.
Аха ари амш ааины иаасҿагылоит,
Санаргалоит уажәы-уажәы агәыԥжәа.
Ахәыҷқәа реиԥш нас сагьаргәыбзыӷуеит,
Анкьеиԥш, санҿаз еиԥш, сшыԥшыц,
Схы шьҭыхны саԥхьаҟа сыԥшыхуеит,
Акы ыҟоуп ҳәа наҟ хара, шьханхыҵ.
2016
СШААИУА
Аҿара иатәуп, иаԥсам ҳәа
Снахоит сшааиуа сызлахаз.
Инышьҭасҵоит изҩыз иамҳәан,
Иагьаагәасҭоит схы сшаӷаз:

549

Аҵхқәа срылаӡан сгәаҭеиуа,
Зны иҟьаҟьаӡа исыршон.
Саҿагылан адунеиажә,
Уи сахьалахаз сеикәшон.
Исымазгьы хьаан, гәыҵхан,
Са исгәырҩан, ҽаӡәы игәырҩан.
Иахьырхашҭхьоу џьара сцәыҵхон,
Сагьаашәеит уи сарҩан.
Исызгәамҭоу сымчқәа шнысхыз,
Снадынҵәала сцон сызҿыц.
Сахьӡаӡомызт сыԥсы ҭызхуаз –
Иҟан, иҟамызт аҿыц.
Сахьцалакгьы схын акы ашьҭа,
Џьара схалон, сылбаауан.
Сцарц, егьсыгӡамызт сегьнашьҭаӡ.
Сеиҭаҿалон амардуан.
Сцон зны сгәы ахьҭыԥоз, –
Сцон сықәҳа сҿарахьы.
Иубар – иаахә! Уи ахаҭыԥан
Иаасҿагылеит аҽырӷьы
Сықәра абар сахьаргазҽазуа,
Исҭахӡамкәа сахьартәаз.
Сышԥеилнашьааи аԥша иасуа!
Сара уи фырҭынха исзаст.
Сыҩнацалоуп скәымра-суада,
Аха абраҟагь, саамеицак,
Имиӡацшәа реиԥш иахьада,
Ақьаад ианысҵоит цәаҳәақәак.
2016

550

***
Абаха смоукәа саргьы саамҭа мҩасит,
Сыҩнагьежьуа сыҩнахеит уажә қәацәк.
Шаҟаџьара сахьымӡази сахьӡази
Сара соуп издыруа уи, сараӡәк.
2016
***
Цәаҳәақәак снархысит сгәы ҿыӷьуа,
Икәыкәны иҿаԥсанда ҳәа изҩыз.
2016
ҲАШҬАҾ
Ижәбо акәӡам сара сыбла ихгылаз,
Ишәаҳауа акәӡам араҟа исаҳаз.
Акы аацәырҵит ҿыц, ҽак кылаӡт,
Игәасҭеит уи иҟаз ишреиҳаз.
Ашҭа иқәу ҽа хәыҷқәоуп, ижәдыруаз,
Урҭ цахьеит арантәи ишцара.
Анҭыҵ џьара ҳалаиоуп аҭырас,
Иаԥшьаагеит хәмарракгьы – аҽӡара.
Иҿақәоуп макьана саби сани,
Ак рыхьрашәа сыҟам урҭ ахаан.
Иҷаԥшьӡа иахьа саб иԥаҵа сами,
Мҩакы дықәлоит, џьара даҭаххан.
Аа иахьгылоу уи иҽы кәадырны,
Ахьышәҭҳәа дыҩҽыжәлан, даалашеит.
Дабацеи нас аамҭа-аӡиас дырны?
Дааирашәа сгылан сизыԥшуеит.

551

Илзеиҵыхуам сан ахцәышла лылахь,
Илхылгахьеит ԥсрак уи, даҽа ԥсрак.
Адәы днықәлоит уеизгьы шаанӡа дгылан,
Илиааир ҳәа сшәоит сара гәырҩак.
Саҳәшьа ԥшӡа дычча-ччо дааиуеит,
Сынхаӡазшәа лбоит уи сышхәыҷыз.
Лажәа ҭаҩуеит слымҳа, лашәа ҭаҩуеит,
Дыҟоуп шысҳәо дыҟам уинахыс.
Аха усгьы ишааҩыц арахь иааҩуеит
Уи лыбжьы хаа, ҩаԥхьа сеилшьаауа.
Аҵәыргыла ҳаиҭахыԥоит, ҳаиҭаҩуеит,
Агәра аагоит иамуагь зны ишауа.
Схәыҷыми, анҭыҵ иҟоу сыхоит,
Уи сагоит арантәи, саанагоит.
Ишԥаҟалеи зааӡа зегь сыгәҭыхан,
Сызлоу адунеи ду агәра згоит.
Игәра згоит агәыла, агәашә иҭалаз,
Иааиз асас ҳа даҳтәуп, дҭынхоуп.
Дыҟам сара сҩызак аламала
Сыззыразым, итәыму, згәы нырхоу.
Сара араҟа сашьцәа срывагылоуп,
Ҳаиԥымхара џьысшьоит, аха, аф аст,
Иарбан дгьылу, сҵаауеит, иарбан тәылоу
Иҟамызшәа урҭ арантә изгаз?!
Ҳашҭаҿ сара сызлагылоу чароуп,
Шәаҳәароуп ашьаԥаҿ, икәашоит.
Ҳара араҟа ҳгәырӷьароуп, ҳаччароуп,
Иҳархәлоит ҳара араҟа, иҳаршоит.

552

Бзиабарак салахеит, ӡыжьшәа исхыҵәеит,
Гәыразра дук сашьҭам сара арантә.
Сышрыхәаԥшуаз анахь цәашьқәак сцәыцәеит,
Иасыркрызеи урҭ сара шаҟантә!
Абра иаатит, иҟоуп иара абраҟа,
Сыԥсы ҩыҭшәаанӡа сызлагылоу адунеи.
Ишәаҳашам, ижәбаргьы шәабаҟоу
Сара араҟа избои исаҳауеи!
2016
***
Лылацәақәа неиқәылыԥсон, иаахылтуан,
Даасыхәаԥшуа, рыцҳа, аԥсра иаҿыз.
Лаԥшыла зҵаарақәакгьы сылҭон,
Сҿымҭроуп са сахьгылаз сызхәаҽыз.
Избагәышьон, аҳәсақәа лхагәаҟуан,
Дымчыдаха днеиааиуан аҳақьым.
Дыҟаз џьасшьон, аха шьҭа дабаҟаз,
Лымҩа дықәлеит уи, ара датәым.
Исҳәар, изур сҭахын уи лгәы иахәаша,
Лара дааԥшуан ҿымҭ, дыҳәҳәарашәа.
«Иҟалозеи, иҟала, уара ахәаша,
Уаҳа акгьы узысмыхәо!» – лҳәарашәа.
2016
ИААЗ, ИЦАЗ
Ҳәатә ыҟамкәа уаҳа уи ада,
Рыӡбахә рымоуп иааз, ицаз.
Аӡә дрымбацызт ас иахьада,
Асгьы иҟәышыз ма игаӡаз.

553

Иааит ачарахь, иааит аныҳәахь,
Шьоук шәаҳәон, шьоукгьы кәашон.
Дџьаршьон иԥшра-исахьа азыҳәа
Хаҵак – рҿаԥхьа даалашон.
Иааз, ицаз рыӡбахә рыман,
Ирыхцәажәон аԥсраҿы.
Иеиԥшу ԥсыуа дҟаларыма, –
Иҵакәашон аӡәы иҽы.
Ашҭа иҭалоз иқәкын рылаԥш,
Ирбон уи данааз, данцоз.
Дгәарҭон иааины изыламгылаз,
Ирхьымӡаз дыҟан, ирыхьӡаз.
Згәы былуаз дубон иаразнак,
Дааины дцон зыгәгьы цәымсаз.
Зегь аргаман, кыр маӡазма,
Иааԥшуан иаԥсамыз ма иаԥсаз.
Иааз срылан, ицаз срыцын, –
Иҟаз срылан саргьы ара.
Саԥхьа инеиуаз аӡә дысцәыӡын,
Саахеит ихәышҭаара.
Егьи сыҟаҵәҟьоуп ҳәа дгылан,
Иҽаларԥсны ҭыԥк икын.
Ихы шьҭыхны амш даԥылон,
Иааиуаз аҵыхқәагьы итәын.
Дыҟан арахь ибжьанагалаз
Дахьааиз наӡаӡа дынхошәа.
Уи азакәхап ажәҩан дзалаз,
Ихы зимбозгьы хашәа.

554

Аха аамҭа алеишәа цәгьами,
Инарыжәло иааз, ицаз,
Инеиуеит иара саргьы саман,
Исоуагь сеидру лахьынҵас.
2016
***
Дшаҟьо ддәықәын, џьарак дакуамызт,
Ихы ҭаԥҽын, игәы ҭаԥҽын.
Иԥҳәыс ажәак излымакуамызт,
Анцәа имеикырц даҿын.
2016
АШАМҬАЗ
Арбаӷьқәа иааиларыԥсоит ашамҭаз,
Иџьоушьаша, ақалақь агәҭа.
Сахьаанагаз, сахьыҟаҵәҟьоу хы амҭа,
Адәахьы сындәылыԥшуеит еиҭа.
Агәашә илагылоуп ҽык кьыркьыруа,
Издырит уи: дзықәтәалоз аҽоуп.
Сгәы азнарҳаит иахьанӡагь сахьадыруа,
Ус анакәха, саргь макьана сҿоуп.
Иҟам ашҭа сықәыԥшуеит сахьгылоу,
Иара убасҟан наҟ иныҵшәеит сылаԥш
Иара убасҟан наҟ иныҵашәеит сылаԥш
Сҿы ԥаџьԥаџь. Амҩа саԥхьа ишьҭан
Аҽеиҵыхны, саныларгьы сзанымло,
Сахьагозгьы сзымдыруа рацәак.
Иҟоу збарын, сыбла аш анхымла,
Сахьынӡазцо снеирын, аха, иааг,

555

Сықәра алшара снамҭаӡеит, аф асыртә.
Снаԥшааԥшуа сгылан. Сзаҵәын.
Сцоит арантә, асаркьал исзасыр.
Сҽы аӷәра зкызгьы, игәасҭеит, даҽаӡәын.
2016
АХЫҚӘ АҞНЫ
Сгылоуп ахықә аҟны сааины,
Сазхәыцуа сышьҭахьҟа инхаз.
Сааит аранӡа саиааины
Исаӷаз, инхаз ишсаӷаз.
Сашьҭуам мчыла сызгәыдлоз,
Скаҳақәеит уи санԥаны.
Исымам хачҳарак сыҭ, нас,
Иумган сзышьҭоу сырбаны,
Схәарҭоуп макьана ҳәа сгылан
Сиҵаԥшуан усҟан Ҳазшаз.
Гәыӷрала аҵхқәа сырԥылон,
Мышлашаран исԥылазгьы нас.
Уи саанагеит сара аранӡа,
Ацхыраара сызҭаз сырнықә,
Салҵит сызлаҳазгьы – амца
Сҽаақәыскит сааины ахықә.
Лаҳәак схоуп исхаҟыруа.
Сгылоуп акы сархханы,
Аамҭа-аӡиас сызмыруа.
Сызмыруа – сырыр сҭахны
2016

556

***
Ахәыҷқәа ашҭа иҭеибаҳәан исԥылон,
Лнапы ыргьежьуа лҿаалхон сан.
Сара скәаҩӡа, сшанхашәа саагылон,
Исныԥшуазар акәхарын – сааԥсан.
Исхалашоз ааԥын мыш саргәыбзыӷуан,
Сҭашәон уаҟа агәыразра амацәаз.
Саахынҳәыр, шьҭахьҟа ақыҭа сыхон,
Иабон уи сахьцозгьы сшынхацәаз.
Иабон уи ӡыбларак сахьалаз,
Сҟьо сахьамаз аамҭа, сахьагоз.
Иааԥшуан арахь иаманы агәала,
Издыруан сыгәра шагацгьы ишагоз.
…Ахәыҷқәа ашҭа иҭибаҳәаны исԥылом
Уажә санааиуа. Урҭгьы арантә ианца,
Шьҭа уаҳа изеиҵымхрашәа сылахь,
Абар, ҳашҭа сықәгылоуп сзаҵәӡа.
Хара зду уаҩ дыҟаӡам са сыда.
Сзымаашоу уаҵә арахь, ҵаны,
Даҽакала исыхәаԥшуеит ақыҭа,
Ишьҭоуп сҿаԥхьа алахь еиқәҵаны.
2016
***
Ҳаиҭеиқәшәахт, иҳәеит, еиӷьзу ҳаиқәымшәар,
Сшааиуаз сааҭгылеит сара саашәаны
Ҳааиҿаԥшит рацәак ҳхы ҳгәы ахымкәа –
Бара бҭакәажәын, сара слыгажәын!
Иҟоу иахьанӡагь анышәашьа сымам,
Иааҳәит зны ҳазлагылаз дунеик.

557

Ашәҭқәа канӡама, ииасма, иԥсыма?
Ҳаззыԥшыз акыргьы ҳрыниеит.
Иаҳхагылоу ари ажәҩан ҵаула
Ҽа жәҩануп, иаҳҭахны ҳазыԥшуам.
Иахьцаз сыздыруам сызлаҟаз, исылаз.
Ишыхәлара ишом, арахь иагьсызшом.
Иахьантәара ишасыц аԥша асуеит
Ҳагар ҳәа сшәоит сыжәжәаны.
Сыҳәҳәар сҭахуп: иааҳадгылт, ҳамҩасуеит!..
Бара бҭакәажәны, сара слыгажәны...
***
Сабантәаауеи сара? Сабаҟоу? Сабацо?
Иахьсықәыхәлаз абыкәу ма иахьсыршаз?
Саԥсыуа хаҵоуп, аус хьанҭа саҵоуп.
Мҩа мариа симҭеит сыԥсуан сызшаз.
Саԥсыуоп, иҳәеит, сгылароуп скаҳар.
Иҟоуп сахьцаша, иҟалом уахь сымцар.
Сызмышьҭуеи сареи иагараан ҳаиҿаҳап,
Ԥсроуп сара усҟан, зны, сыԥсы зӡар.
Сыргахьазаарын иагараан саныхны,
Аԥшәымас схы самами, стәым.
Саԥсыуоуп, искуп сыхгьы шьҭыхны,
Сашьҭамызт, сашьҭам атәым.
Саԥсуара салаҽхәоит, салаауеит, салацоит,
Суаҩыми, зны сҵәыуап, сыччап.
Сақәшәар, имаҷу, имаҷӡоугьы салаӡоит,
Уи ӡәырҩы ирызсырхарц еиҟәсырҷҷап.
Иагараан аамҭа ӡхыҵраха исыжәлап,
Сықәнагарц уи ԥшацәгьан исзасп.

558

Исҭахуп, сыбжьы нарықәырго сыжәлар,
Иҿаԥхьа снахырхәарц саԥсыуан сызшаз.
2016
***
Дкаҳаит уи ҽнак агәараҳәа,
Иаҳзымдыруа акы игәы ԥнажәаны.
Ддәықәмызт игәала нараҳәо,
Дгәааны, ирбартә, дыхшәааны.
Уимоу, аџықәџықә имшын,
Дыччон, алафгьы иҳәалон.
Иеиҭаша аиҭан аӡы-мшын,
Еидарак ихала игалон.
Ибомызт изышьҭымхуа еидаран,
Цхыраарак дашьҭан рымбеит.
Аха дшааԥсахьаз даара
Аныԥшуан усгьы идунеи.
Изнагар бзиан ҽа ԥыҭрак,
Дызхыҵыр хәык, даҽа хәык.
Ихы иааизамҭо хақәиҭрак,
Дашьҭамкәа уаҳа мыцхәык,
Дшааиуаз, илымшеит уаҳа,
Ҽнак адунеи аагазҽазт,
Агәараҳәа амҩан данкаҳа,
Иҟалеит ӷәӷәалагь иаршәаз.
Ак рыхьрашәа рбоу иазыԥшымкәа.
Рцәа иааҭаӡыӡеит шьоукы.
Диан уи дыбзамкәа, дыԥсымкәа,
Даԥсамкәа арахь шьҭа акы.

559

Иааиз неихалт уа ихагәаҟуа.
– Уааԥшы!.. Дадын соуп, Дадын…
Данааԥш, иџьаршьаз ауп уаҟа:
– Уаах, уара, сархеи ҭаҭынк…
2016
***
Сындәылҵыр сҭахым, уахь изыԥшымда?
Уаа ҳәа сазҳәода арахь санаауаз?
Ақалақь ԥшым, сахашҭхьеит ақыҭа,
Стәоуп сара араҟа, иагьысҳәалоит уазк.
Сындәылҵыр сҭахым, сагоит сара ашәа,
Сындәылҵыр, изызбои схынҳәны смаарашәа?!
2016
***
Дыҟамкәа сҭахык, дыҟамкәа сыуак,
Сахьымӡо, сахьӡаргьы сҭахымкәа исаӷаз,
Стәоуп сара араҟа, аҳәҳәыҳәа срыхьҵәыуо
Хәыҷқәак, нахьхьи џьара Алеппо иҭахаз.
2016
СХӘЫҶРА АҞНЫТӘ
Сара схәыҷуп. Сара ахьҭа сылалт.
Сышьҭоуп, срымоуп сыҩнакшәа.
Уажәы-уажәы исыршәуеит сылаԥш
Наҟ, иахьдәықәу шьоук шәышәуа.
Асы леиуеит аҳәылыҳәа,
Асы шьҭалоит шьамхахьы.
Илаҳауам сан сызлыҳәо,
Илуам, слышьҭуам адәахьы.

560

Сеиҭааимҳәоит ахәызхәызҳәа,
Сыхәда иамоу акәырша
Кны сахоит, аха исҳәо
Џьаргьы инаҩуам. Сахьыԥшуа
Иҟац ыҟоуп: аҳәалыҳәа
Асоура ишаҿыц иаҿуп.
Ишԥасҭаху сеиҭалыҳәар
Сан – лааира сазыԥшуп.
Дахьындәылҵыз дынхагәышьеит,
Уи ас быбыш дыхнаҩеит…
Ах, иҵӡозеи!.. избагәышьоит
Рацәак сзаламкәа адунеи.
2016
***
Сеибга-еизҩыда сааит иахьанӡа.
Анцәа иџьшьоуп уи, Анцәа иџьшьоуп!
Сагьаауеит макьаназ схьамҵуа,
Скаҳара џьызшьо джьоуп.
Унасыхар зуам аган ахь,
Снатәарц саҿым аханы.
Адгьыл сықәгылоуп макьана,
Сара стәала, саҭахны.
Акы исыхәап ҳәа, сгызмалӡа,
Ахаангьы мыц сымҳәац.
Сгәаҟ-гәаҟуа сзышьҭоу малӡам
Хьӡык иамыргьежьит сыблахаҵ.
Сҩыза дҩызазар дсыԥсахуам,
Сивагылоит ешьаҵас.

561

Аҽхырцәажәарагьы сахәом,
Иҟасҵар сҭахым ак цас…
Сааит иахьанӡа, уаҵәынӡагь
Сгәы иабахуеит сцарашәа.
Анцәа ду, иумырцәан сымцахә,
Ҽаангьы ԥшӡала ҳаиқәыршәа!
2016
АМШЫНҴА
Инасԥырҵқәан схы сазныжьны,
Саатәеит саԥхьо сымшынҵа.
Акы саашьҭнахын иныжьны,
Сама ицахуеит уи хараӡа.
Сналагылеит мшы хазынак.
Уи иаразнак сышьҭнаԥаан,
Сара уаҟа насыԥ сыман,
Џьара уаҟа дыҟан сан.
Рҩыџьагь ыҟан – сангьы сабгьы.
Исхымԥаӡо лаԥшы схын.
Исымоушәа зегь ҳасабны,
Сгәы ҭыган, схы сҭахын.
Саргәырӷьомызт сара насшәа,
Сҟьо идәықәлеит слахьынҵа.
Хыдарала наҟ аӡ иасҭаз
Зыԥсаз аҳәоит сымшынҵа,
Имчыдахо сашәеи сажәеи,
Сеикәаргьежьуа иасит ԥшак.
Суазыруан – самырцәажәеит,
Инылабгеит, иасуа ашақә.

562

Амши аҵхи еиларҩашьо
Сыззыԥшымыз аамҭак ааит.
Исымамшәа збеит еиқәхашьа,
Нарцәынтәи бжьқәак саҳаит.
Аамҭамыждан, абџьар иаҵхеит,
Снылагылеит ҽнак ашьа.
Излаԥымҵәаз сеидру сгәаҵӷа,
Сыԥсы злеиқәхаӡаз, сашьа,
Адунеижә злаҟоу ҿыцуп,
Сара салагеит сажәуа.
Иҟоу срыцуп, иҟам срыцуп,
Адәы сықәуп уамашәа.
Исгәалашәо иҟоу арбан!
Сызшьуа, сыԥсы ааҭаҵа,
Иацтәи амш ауаа еиҭарбап
Инаныԥшылар сымшынҵа.
Сара уи џьаргьы сзаԥырҵуам,
Иацу шәасҳәаргьы ҟалап.
Иахьсыргыло ҳәа сыздырӡом,
Иансыргылашагь акәаԥ.
2016
***
Срықәшәеит ацәгьагь абзиагь,
Сагьыччеит, сагьҵәыуеит акырынтә.
Санырҵеит, санырхит асиа,
Сҟарҵеит издырша здырыртә.
Аиаша ҳәа акы сахьынҳалан,
Ирыман идәықәлеит имцызшәа.

563

Инеиуанеи наҟ ҽа мҩакала,
Ирҳәо закәызеи ҳаицызшәа!
Гәаӷла ари амшгьы иаԥылаз
Ддәықәуп ацәгьоура зузшәа.
Сиаша џьарак иамыргылаз
Игәареиҵеит гәықәха сыԥсызшәа.
Срықәшәап ацәгьагь абзиагь,
Издыруеит, сышнеиуа, иагараан.
Санырҵап, санырхып асиа,
Сшашьҭоу изгарц ҽа баагәарак.
2016
***
Сара сахьыԥсуа акәым, иҳәеит уи, Гәаџьала, –
Сыҷкәын, сыҵәҩаншьап, сыззықәыз адәы, –
Уаргьы уахьыԥсуоуп исхьаау, сгәы иалоу,
Иҳамамкәа уаҳа уаргьы саргь ҳәатәы.
2016
АНЦӘА ИЏЬШЬОУП…
Имааӡеит, иҳәеит, шәара шәҟынӡа
Иӡхыҵраха зны арахь иаауаз.
Аԥсы ахаҳаит анҭ ашьхақәа рымҵан
Иныркылазшәа ишааиуаз иахьрынҟьаз.
Иҟаз гәаҭан, уи шәшацәшәашаз здырит,
Асыԥсақәа аԥыраҳау уи, иаауаз.
Мшынгәала аҿанаанаха, измырит,
Иԥхыӡ цәыршәагаха имҩаст.
Анцәа иџьшьоуп, шьҭа иаҳа иааихсыӷьыз
Уи амҟалатә, исзырҳәаз ауаз.

564

Анцәа ду иџьшьоуп сара иахьсыхьыз
Шәара ишәыхьшаз, шәықәызгар ауаз.
2016
***
Иуҭахым иагаҩ мҩахыҵхьеит уҩныҟа,
Иагаҩ иагараан иуҭаахьеит сасра.
Уҽеиқәыршәан, ишуаҭәоу уҽазыҟаҵан уҟаз,
Имҩахымҵыр аушам зны арахьгьы аԥсра.
2016
***
Ари амшгьы сара истәызаап,
Саақәнаргылт анапсыргәыҵа.
Сааргәыбзыӷт – насыԥла иҭәызаап,
Исханаршҭит шаҟа схыҵуа.
Исхыку ажәҩан сахьынҳалоит,
Снарынтәалоит ԥсҭҳәақәак.
Аҽнышьыбжьон аԥхыӡ салоуп.
Ахаҽаҳәа илеиуеит қәак.
Сдәықәуп анаара саҿаҩуа
Хәыҷқәак срыцны сара нас.
Ҳабжьы ахыҩуеит зны аҿаҩа,
Ирбаӡом ҳахьааз, ҳахьцаз.
Аҿаанахон схәыҷра хага,
Сышьҭԥааны сагоит арантә.
Сыҟоуп ашьха, сыҟоуп ага,
Дунеик салоуп, агәра зган.
Иҟаз ыҟан, ишԥабзиаз!
Амш сымшыҵәҟьоушәа снарбан,
Сыӡсо саццон Кәыдры аӡиас,
Ишыцәгьазгьы акырӡа аԥан.

565

Агәырҭәыга, амш хазына,
Умра схалашо илаҟәцәеит.
Ацәашьеиԥш иаркызгьы ԥсыма,
Саамҭа, сара сымш, нҵәеит!
Ари амш акгьы ахымҵит,
Сышԥаргәырӷьаз, сагьаршәеит.
Еҳ, сызнеирыма уаҵәынӡа?
Амра гылан, иҭашәеит.
2016
ААМҬА СЫМАМ
Иааиҭаскыр цәгьам сыԥсы ма,
Сусқәа нышьҭаҵан саатәар,
Аха сара аамҭа сымам,
Уи сымпыҵанҵәеит, абар.
Ицеит иҟаз ыҟамызшәа,
Саахьаԥшаанӡа наҟ имҩаст,
Аха инхеит сгәы ԥызжәо,
Сахьҟьашо саауеит, афаст.
Сыбла хызҩан, изымбаша
Саԥхьа игылоуп иууаӡа
Сыҽсырдагәан зынгьы баша,
Исмаҳаша ааскьеит зынӡа.
Ҩадантә иааиуа санзахьымӡа,
Уаҩы имыхәо ибгарашәа
Анызба, уахь сахьзымцо
Сашьуеит – сагоит агәыԥжәа.
Аладагьы ак ҟалахит
Сара исусу, исзыԥшу,

566

Амҩа сықәлап уахь сышзахәо,
Исԥырхагам, амшгьы мшуп.
Мшәан, иабаҟоу стәы-сымаа,
Шаҟа шьҭоузеи еиԥхьытта.
Арахь сара аамҭа сымам,
Урҭ иааидыскылартә еиҭа.
Сизыԥшны сынхеит изымааз,
Ишьҭалатәны збеит ицаз.
Аха сара аамҭа сымам,
Аамҭа сымаӡам зынӡа.
Сҩагылалоит аӷьараҳәа,
Џьара сцоит, џьарантә саауеит.
Даҽак акәым, аамҭа саҳәоит,
Аамҭа абаазгари, сҵаауеит.
2016
***
Џьанаҭ агәашәқәа анааимҟьа, раԥхьа иҭалаз
Дмаалықьым, дыџьнышуп, рҳәеит, дыџьныш.
2016
***
Исхашҭны саақәхар сшыԥсыша, –
Наунагӡа сыҟоушәа збар, –
Сҭаҳар ҟалон сара атыша,
Сцаргьы имааҩуа схабар.
Зегь сара исырҭазшәа збахрын,
Сықәӡомызт адгьыл зназы.
Џьара саҿакьакьазаргь ахра,
Жәҩан ахь еихалон сыԥсы.

567

Наунагӡа иҟоу егьихьуам,
Ицәырҵуам иааиуагьы мчык.
Иҟалом амҩан сзыргәыӷьуа,
Инасхыҳәҳәо хәыҷык.
Ас, Анцәа, сумырҩашьан,
Ԥхыӡлагьы ас сумырбан.
Сақәыршәа агылашьа, атәашьа,
Иахьанӡа ламысла саауан.
Сҭаҳар ҟалон сара атыша,
Сцаргьы имааҩуа схабар,
Исхашҭны саақәхар сшыԥсыша,
Наунагӡа сыҟоушәа збар.
2016
***
Уаӷакгьы дшыҟоу дырны иумаз.
Уи дмаӡаз, џьара дҵәахыз,
Зны иҿааихашт хыма-ԥсыма,
Иаргьы иакәхоит умҩа зкыз.
Ма дааины уааигәа дгылоуп,
Дуцны днеиуеит уахьцалак.
Дычча-ччо еснагь дуԥылоит,
Алакә далашоуп, алакә:
Амаҵ иуеит уара учараҿ,
Дџьабо дгылоуп уԥсраҿы.
Аха дыхәмаруам даныхәмаруа,
Иуҵԥааны игашт уҽы.
Уара угәы разуп уахьнеилак, –
Уагьыҟаз ус, угәы разыз,

568

Аха унарылаԥш ауаа ҽеила,
Даагәаҭала иааз сасыс.
Убри иоума, даҽаӡә иоума,
Ааигәа дгылоу, наҟ хара,
Иузиур ҟалоит аӡә аума:
Илшоит ҽнак уҭархара.
Уззыԥшымыз угәы икыма,
Иҳәо даацәырҵма «уара уныс»?..
Уаӷакгьы дшыҟоу дырны иумаз,
Амарџьа, амарџьа, угәыуҽаныз!
2016
***
Сахәаԥшуа стәоуп киносахьак,
Ирзызуеит хҭысқәак ҳасаб.
Зегь гәылшәоит ишгәылшәо еиԥш ахьа,
Схәыцуеит: са сакәзаргь ҟалап
Еицхыраан анаҟа аӡ иарҭо,
Ирыцәцаз, изышьҭоу иҿҟьаса,
Ишнеиуа, измам шьҭа ацарҭа,
Иршьуа, изыкәшаз абгасса…
2016
***
«Ахақәиҭра ишәҭ Манолис Глезос!»
Адунеи абас игылеит зны.
Рыгәқәа еибакуа ара-ана ианеизоз,
Абжьқәа гон араҟагьы, Аԥсны.
Сара усҟан иара абригьы схын:
Схы ахақәиҭра асҭар цәгьа исҭахын.
2016

569

***
Исыхьанҭан иқәҳаит иааиз аӡын.
Ибоит, амшқәа мшым, аҵыхқәа ҵхым.
Иаԥхьагылаз, дзықәгәыӷуаз акы дацын,
Илаԥш иҵшәеит уи, ихы иҭахым.
Иҟалап игәы иҭоу игәы иҭаԥсыргьы,
Шьҭа изҭахыда, уи иахьанӡагь иҳәатәын.
Аха дҟамлеит изаҳаша ҩызагь дыргьы,
Ауаа дрылан, ибла ааԥшуан, гәырҩала дҭәын.
Заа, иаԥхьа, лхы ықәылгеит иҭакәажә,
Иԥсы ҿызхуаз лара лакәын, дцеит.
Адәы дықәын имала, иҽырдагәан,
Даҽа ԥыҭрак снагәагәап ҟаиҵеит.
Ихы ахьирхаз изымдыруа дынҭыҵуан,
Дҟьалазшәа мҩакы данын абырг.
Иахьа дыӡуан, даахынҳәуан, уаҵәгьы дыӡуан,
Дцо-даауа абра даҿын акыргь.
Ишәақь аашьҭихын, анкьеиԥш, ҽнак дынҭыҵит,
Абна иҽаҭан ддәықәлеит, днаскьацәеит.
Иара уи акәхеит, дыҟам, абырг дыӡит,
Рылаԥш дыҵашәеит наҟ ауааи Анцәеи.
Ихшара ахьыҟаз здырхуадаз, иқәҵхьан,
Крааҵуан, арахь имаацызт рхабар.
Ианыҟазгьы иҟазма урҭ, дрықәӡхьан,
Иаахынҳәыргьы дрыздыруамызт шьҭа дырбар.
Ахәаҩҳәа ахысыбжь абнахь џьара игазшәа,
Уи иаҳазшәа, имаҳазшәа аӡәы,
Ажәабжьқәак рылан араҟа, ақыҭан, насшәа,
Аха дыԥшаа, дубар даахә уаҵәы!..

570

Схәыҷын сара усҟан, иҟам ыршо
Ирыман зегь андәықәыз, акыр ҵуеит.
Ԥшаашьа имоуит аиашаҵәҟьа здыршаз.
Сара схәыцуан: «Дабацарыз, даауеит…»
2016
***
Иҿҟьаса ицоит акы иарырҳан,
Иԥсҭазаара хланҵы иҭалан.
Дзаашәазеи, мшәан, дыԥсыр ҳәа,
Дахьынхазу иахьа ихала?
Илашьцама? Ицәырҟьацәырас,
Иаацәыҵыԥхоит шәахәақәакгьы.
Умҩа нымҵәаӡац, иудыруаз
Ишуоуша зегьы рҭакгьы.
2016
***
Иҟадашь уахь, ҳара ҳадагь,
Иаҳхагылоу ажәҩан ҵаулахь?
Уи сазхәыцхьеит уахадагь,
Аеҵә срыҵаԥшуа сгылан.
Аԥсҭазаара амзаҟны иҟам,
Уи еилкаауп, агәра гоуп.
Дааит уахь ицазгьы аҩныҟа,
Аха амҩа шгац еиԥш игоуп
Наҟӡа, уахь, жәҩан ҵаулахь.
Ҽа еҵәак лаҵәҟәысуа иааԥшуеит.
Уахь дықәлоит сара исылам
Злоу аӡәы. Ирхәлеит, иршеит,

571

Ихы ихәыцраха, игәы дамыргыло,
Ихшыҩ шыԥрыц иԥыруа.
Са сеиԥш, уигьы ашара даԥылоит
Зегь бо, ихшыҩ зегь аруа.
Убригьы, са сеиԥш, уахадагь
Аеҵә дрыҵаԥшуеит дгылан.
Иҟадашь уахь, ҳара ҳадагь,
Иаҳхагылоу ажәҩан ҵаулахь?
2016
***
Ҳнанагашт зны акгьы ахьыҟам,
Зегь ахьыҟаз ааныжьны, ҳласӡа.
Сеихар ҟалап сара аҩныҟа,
Схынҳәыр сҭахымхоу зынӡа?
Уи здырран иҟада араҟа,
Измада зегь за, икапан?
Салоушәа ажәҩан сгәаҟ-гәаҟуа,
Сышьҭаԥшуеит, уа зегь кабан.
Сызлаз ԥхыӡхарын, схәыцуеит,
Изакәызеи сзыниаз лабҿаба?
Цәқәырԥак сыҵсны ишьҭыҵуеит,
Имчыдахоит насшәа ацәқәырԥа.
Иҟалом нас, зегь аныҵуеит,
Иагоит, асабеиԥш, аԥша.
Сызлаз ԥхыӡхарын, схәыцуеит,
Акы ыҟангьы збом сахьыԥшуа.
Сацәыбналан сдәықәлоит исԥыло,
Сҽырҩашьан, сҽырхагашәа сцоит

572

Избоит сара уаҳагьы шсылам,
Исышьҭоу уаҵәызны исыхьӡоит.
2016
АИБАШЬРА АМШҚӘА СГӘАЛАШӘО
Ҽак акәым, азхәыцрагьы сылшом
Иҟаз араҟа, сызшьуаз.
Ахҭысқәа ахьеиԥш игәылшәом,
Уи ауп зегь мариоушәа сызжьаз.
Аҵх салаҳаит, сыршәны
Саанашьҭит арахь сызгарыз.
Ҩыџьбарак аиԥшҵәҟьа исыржәны
Акы садыршьит уинахыс.
Исаахаз схымԥсааит, ихьаахап,
Стәар самыргылап, сҩеиха.
Исаахаз ара аицәа саахар,
Ирҟьар сара сахь еиҭа аиха,
Аҽеиԥш салԥап скьыркьырны
Ари аҵх, сара сызлашәаз.
Иҟоугьы иҟамгьы дырны,
Сахууааны сдәықәлап сзыршәаз.
Сабацо? Саԥхьаҟа ишьҭоу
Нҵәара зқәым еибашьроуп.
Ихьаҵыз, хақәиҭракгьы ишәҭоу,
Дхьамԥш дызҿу ацароуп.
Аҵх хьшәашәа, сызлаҳаз,
Иалыҩуа иргәаҟу сыбжьоуп.
Исылшом, исылшаҵәҟьом уаҳа,
Инхази иԥсызи срыбжьоуп.
2016

573

***
Снықәԥала-аақәԥало, слахҿыхӡа
Сшааиуаз, сажәу, схьанҭахеит.
Ҽнак санааҭгылагьы сџыхӡа,
Шьҭахьҟа схьаԥшырц сҭаххеит.
Сышьҭахь иҟан исзынмыжьуаз,
Исхьынҳалоз сахьцалак.
Сышьҭахь иҟан, иҟагәышьоуп
Схы-сгәы иҭагьежьуа иахьак.
Исхагылаз даҽа жәҩанын,
Даҽа дгьылын са сызқәыз.
Анацәа иреиӷьыз дсанын,
Агәыраз ду дсыман быс…
Урҭ абацеи? ҽак абацеи?
Сзықәнагалеи ҽа дунеик?
Сықәра еидараханы саҵоуп
Исзымдыруа збеит, саниеит.
Сҿыхан, амш џьаргьы исыхом,
Ҳашҭа сҭагьежьуа сҭахеит.
Зегь лахҿыхуп, са слахҿыххом,
Сшааиуаз, сажәу, схьанҭахеит.
2016
СААКЫЛСИТ…
Сара срылиааит зны арҭ ауаа.
Иҳәамгьы саҳаит ара, иҳәаз.
Арантәи сцаргьы, сеиҭаауан
Сара, заа ирцәыхҳәаз,

574

Адәқәа ирықәымӡаз, ҳашҭа
Иҭууааз зны, саныхшәа.
Уиаахыс сцашьагьы схашҭуам,
Саашьагьы збом уамашәа.
Сыԥшын, араҟа ак хынаауп,
Ицеит ак зынӡа еилыбга.
Ҩымаам зыбжьы ааҩуа, ихымаам,
Ухаҵоуп, изакәу еилырга!
Ажәа саҳаит ус иажәамкәа,
Ашәа ашәамкәа исаҳаит.
Саԥхьа иаагылеит еиқәшәамкәа,
Еилыхоит, ируазеи, ҳаит!
Исҭахуп, исылшом арҽеира
Ирҽеитәу, ирԥырхагоу зегьы.
Иаҿуп ихыҵны аӡы алеира.
Иацеиԥш, иахьа, есқьынгьы.
Уӡхыҵран уҟаӡам нышьда,
Аха иабаҟоу анышь?!
Са сеиԥш, араҟатәи нзыжьда,
Урҭ рааирахь маҷк уаазыԥшишь.
Саакылст сара иҟаҵәҟьоу здырырц,
Издыруашәа сшыҟазгьы зны.
Сышьҭахьҟа ӡиасқәак срырит,
Сгылеит ҽазныкгьы сыԥсны.
2016
***
Ддырҽхәоит ҳара даҳтәуп ҳәа, ирҳәо лакәуп.
Арахь иара длашәуп, дҿаҳауп, дагьдагәоуп.
2016

575

***
Дџьашьала, ассир далаҟоуп Уаҳаид:
Хы ихагылаӡамкәа иахьанӡагьы дааит!
2016
АҼШЬРА
Крааҵуеит уи, иҽишьит ҳгәыла гәыраз.
Ихы зыхирҟьаз еилкааӡам иахьанӡагь.
Дыргәалашәоит, дырхадыршҭуам дыздыруаз,
Арԥыс еилӷәыцә, иақәлоз иакәын амца.
Лҽылшьит ус ишнеиуаз абла ҭшаша,
Иҩыҵхахаз, илеигәырӷьо иззыԥшуаз;
Насыԥ змаз, шьҭа хаҵа ицашаз.
Уара еилкаа аҽшьра лгәазырԥхаз.
Акрибахьан абырг, ихшыҩ хшыҩмыз,
Рлымҳа кыдҵан иажәа иазыԥшын.
Инхара нхаран, иҽыҩ ԥаџьԥаџь ҽыҩмыз,
Дааины даазлагылоз имшгьы мшын.
Аҵх далан дгәаҟуа уи, ашамҭаз
Аҵықьҳәа иҭҟьаз ахы дарҭынчт.
Аԥсҭазаара иоуны шибоз ҳамҭас,
Иамугәышьеит, иақәымхеит уи имч…
Саԥхьа игылоит иааины арҭ ахҭысқәа,
Зны-зынла иаасылдырҟьалоит ҵәыкгьы.
Инацысҵоит ажәа урҭ ирзыскуа:
«Иҽизымшьит зҽызшьшаз знызаҵәыкгьы!»
2016

576

УХЫ УАНЗАМЫХӘО
Уаҩытәыҩса духәом ухы уанзамыхәо.
Сықәиоуп зегьы-зегьы сгәы рыцәцаны.
Сааигәа игылаз ыцәан, иҿыхом,
Ахра иҟоу тәоуп рыҽӡаны.
Амҩа иқәлаз даатәеит иҽынкылан,
Сиоур ҳәа дшәоу рххатәыс.
Сгылар сҭахуп – аӡәгьы сзиҿагылом,
Сынхеит џьара сахьатәым, сахьатәыз.
Исываҩуа иааиуаз сывууа иӡын,
Иҩуа исышьҭаз мҩахыҵны рыҽдырӡт.
Саазлагылаз сааины зегь ҿыцын,
Исҭахӡамкәа шьҭа урҭ снарҿаԥшырц.
Иҿыцмыз саԥхьа ишьҭан – адунеиажә.
Зыгәра сзымго рацәоуп, зыгәра згаз.
Сангыла, сынҭыҵыр сҭахгәышьан сгәеигәеиуа,
Аха сшьамхы сыннакылом, афаст!
2016
***
Иутәу ухам, иутәым, иушьам…
Ууаҩны уаҵәы уеиҭаршом.
Уара ушыԥсхьоу уздыргәышьом,
Ауаа ирылоу зԥаҵақәаршан!
2016
***
Иеицхыраауа иааиуеит иԥсызгьы инхазгьы.
Цхыраара иҭахымкәа убозар иԥсыз?
Уидымгылар – уа уоуп уи иаӷазгьы,
Дҭазырхазгьы уа уоуп, анцәиныс.

577

Ииасыз, иҟам рыхьӡ анкадырцәо,
Араҟатәи ҳусқәа ҽнак еиқәыбгоит.
Ҳхала ҳахьнеиуа иҳалшо сыздырцәом,
Иҟам снарыцлоит, урҭ рыгәра згоит.
Аус злоу, издыруеит, уԥсышьоуп.
Зынхашьа ҽеим иԥсышьа еиқәхап.
Иҳалам дҳалам, иҟам датәгәышьоуп,
Ҳара ҳаҟашәа аабар – деиқәҳархап.
Ухы утәызар – ирӡу зегь ыӡым,
Нышәк иуцәагаанӡа урзыҩла, уаарых.
Схы абахоу иҟам ансыцым?
Исымангьы убома ҭоурых?
2016
ИАЛЫСХЫЗ
Сара иалысхыз реицәазаргьы сеидроу,
Аха иалысхит уи сара абра.
Анаџьалбеит, исыман иахьнагатәу снеирушь?
Маҵура снаҭом, сазнакуам еиҳабра.
Аха уи сара иалсхыз усуп,
Иԥшӡоуп, уи сара сзыҳәан иԥшӡоуп.
Иреицәазаргьы, ишыҟало ус ауп:
Зегьы иреиӷьны! Ихазымҵо джьоуп.
Сара иалсхыз сылаԥш ахшәашам.
Улаԥш зхымшәо акымзарак башам.
2016

578

***
Иахьагь ус ами, иацеиԥш:
Еилкаам иҟоу слахьынҵеиԥш.
Изыргәаҟуазеи ауаа?
Изакәи арахь иаауа?
Ҳақәнагома, ҳаннархоу?
Ахы шьҭыху, илархоу?..
Еилкаам иҟоу, слахьынҵеиԥш:
Иахьагь ус ами, иацеиԥш.
2016

579

АХҚӘА
Аси егьыси . . . . . . . . . . . . . . . . . . . . . . . . . . . . . . . . . . . . . . . . . . . . . 3
Сыԥсымҭаз . . . . . . . . . . . . . . . . . . . . . . . . . . . . . . . . . . . . . . . . . . . . . 4
«Иԥсыз дыԥсит, инхаз дынхеит...». . . . . . . . . . . . . . . . . . . . . . . . . 4
«Сыԥсы ҭазар сҭахын сара араҟа...». . . . . . . . . . . . . . . . . . . . . . . 4
«Ҳархашҭрашәа ҳаҟоуп ҳаныҟам, ҳнарԥырҵыр...». . . . . . . . . . 6
Абналаҩ. . . . . . . . . . . . . . . . . . . . . . . . . . . . . . . . . . . . . . . . . . . . . . . . 6
«Аӡы иагоз, дгәыҭҟьа-ԥсыҭҟьаха...». . . . . . . . . . . . . . . . . . . . . . . . 8
«Схәыҷра рыцҳа, агәы идырхахма еиҭа...». . . . . . . . . . . . . . . . . 8
«Ицаз ашәышықәса иаалызбааз мшык...». . . . . . . . . . . . . . . . . . 8
«Сгәы рыхшәеит – срылҵны, сцап сара зегь ааныжьны...». . . . 8
Аԥсцәеирымга. . . . . . . . . . . . . . . . . . . . . . . . . . . . . . . . . . . . . . . . . . 9
«Ашә уаалахт ҽнак, узымаауа, узымцо...» . . . . . . . . . . . . . . . .  10
«Дуеиӷьзар иааиуа, игыло ухаҭыԥан...» . . . . . . . . . . . . . . . . . .  11
«Сан дӷьаҵәыӷьаҵәуан: «Иҟоузеи, нанхеит?»...». . . . . . . . . . .  12
«Уабанӡацо абас – ухы ыргәыбзыӷуа...». . . . . . . . . . . . . . . . . .  13
«Иузырбазеи, ушааиуаз, зегь ҵакыдан...» . . . . . . . . . . . . . . . .  14
Сабду. . . . . . . . . . . . . . . . . . . . . . . . . . . . . . . . . . . . . . . . . . . . . . . .  15
«Аҵх агәы ааҩнашеит, сеиҭацәахп...». . . . . . . . . . . . . . . . . . . .  15
Ԥси бзеи. . . . . . . . . . . . . . . . . . . . . . . . . . . . . . . . . . . . . . . . . . . . .  16
Амши аҵхи. . . . . . . . . . . . . . . . . . . . . . . . . . . . . . . . . . . . . . . . . . .  16
«Уара уеиҳа уԥа дҽеихар...». . . . . . . . . . . . . . . . . . . . . . . . . . . .  18
«Иҟоуп усгьы ушырхашҭра урхашҭран...» . . . . . . . . . . . . . . . .  18
«Цәҳәыроу, избоу сахьықәхацәаз цәҳәыран...». . . . . . . . . . .  19
«Иааишт, иааскьахьазаргьы ҟалап акырӡа...». . . . . . . . . . . . .  20
Зҽыздыршьыз . . . . . . . . . . . . . . . . . . . . . . . . . . . . . . . . . . . . . . . .  21
«Мчылашәа саҵалеит узхьымӡаз...». . . . . . . . . . . . . . . . . . . . .  21
Ирхашҭыз. . . . . . . . . . . . . . . . . . . . . . . . . . . . . . . . . . . . . . . . . . . .  22
«Срыхьӡар рымуит, ирымуит сраԥысын...». . . . . . . . . . . . . . . .  25
«Ҭагалануп, ачарақәа руазаап сдырцәа...». . . . . . . . . . . . . . . .  25
Ухы угәы азхыршәо. . . . . . . . . . . . . . . . . . . . . . . . . . . . . . . . . . . .  25
«Дысгәалашәоит ӡбахә ыҟамыз зыӡбахә ада...» . . . . . . . . . .  26
«Шәара шәаамҭа анааиуа зегьы рҿыцуа...» . . . . . . . . . . . . . .  27
Ауаҩызаҵә ишықәс ҿыц . . . . . . . . . . . . . . . . . . . . . . . . . . . . . . .  28

580

«Урмыхәозар, иухан ԥхьаҟа узгахуада!..». . . . . . . . . . . . . . . .  36
Аласба. . . . . . . . . . . . . . . . . . . . . . . . . . . . . . . . . . . . . . . . . . . . . . .  37
«Дҟамлоу имҩа дшықәҵатәу здыршаз...» . . . . . . . . . . . . . . . .  37
Ачымазаҩ . . . . . . . . . . . . . . . . . . . . . . . . . . . . . . . . . . . . . . . . . . . .  38
«Сызлоу рнаҩс уаҩ иҳәа смаҳауазар...» . . . . . . . . . . . . . . . . .  38
Насыԥдак . . . . . . . . . . . . . . . . . . . . . . . . . . . . . . . . . . . . . . . . . . . .  39
Ажәҩан ахь. . . . . . . . . . . . . . . . . . . . . . . . . . . . . . . . . . . . . . . . . . .  39
«Сгәы арахәыцқәа рххацәазар...». . . . . . . . . . . . . . . . . . . . . . .  40
«...Абарҭқәа зегьы ыҟазу иҟамзу сазҳәода ирҿыцны...». . . .  41
«Анышәынҭра агәы ҭаҳазшәа ԥхыӡ избахын...». . . . . . . . . . .  41
Анкьатәи чынуаҩык амҩан даасԥылан.... . . . . . . . . . . . . . . . .  42
«Исыдгылазшәа... Ус уаҳазаргь...». . . . . . . . . . . . . . . . . . . . . . .  45
«Иухҟьашо амҩа уанхалаанӡа...» . . . . . . . . . . . . . . . . . . . . . . .  45
«Рыцҳарагәышьоуп убла иамбо...». . . . . . . . . . . . . . . . . . . . . .  47
75. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  48
«Амаалықьцәа срылаз џьысшьон, сҩашьама...». . . . . . . . . . .  50
«Сцаргьы сзымцо, сымцар амуа...». . . . . . . . . . . . . . . . . . . . . .  51
«Исҿаҳаз сыриааины сааиуазар аранӡа...». . . . . . . . . . . . . . .  51
«Еилашәа-еилыҵуа, имшхо, имшымхо...». . . . . . . . . . . . . . . . .  52
«Исымам сымам, исышҭоугьы сыҭоуп...» . . . . . . . . . . . . . . . . .  53
«Аԥсуа ибызшәа имаҳазар аԥсуа...». . . . . . . . . . . . . . . . . . . . .  54
«Сызрылымҵуа-срылҵуа – исзынмыжьуа...». . . . . . . . . . . . . .  54
«Уҭахызар уеиҭаацәа уахьҵәыуо...» . . . . . . . . . . . . . . . . . . . . .  55
«Џьара ианхало...» . . . . . . . . . . . . . . . . . . . . . . . . . . . . . . . . . . . .  56
«Шәарбан, уара, сыҟазаара иаргәаҭеиуа...». . . . . . . . . . . . . . .  56
«Ажәа дуқәа рҳәеит иахьихагылаз...». . . . . . . . . . . . . . . . . . . .  56
Ани. . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  57
«Адгьыл хьшәашәа, судумкылан...». . . . . . . . . . . . . . . . . . . . . .  57
Уасиаҭ ажәак. . . . . . . . . . . . . . . . . . . . . . . . . . . . . . . . . . . . . . . . . .  59
«Сталин ихы иаақәсуа, дрымҵарыжьын...» . . . . . . . . . . . . . . .  59
«Сыҳәҳәоит, аха сыбжьы ахьнаҩша инаҩӡом...». . . . . . . . . .  60
Ирылам. . . . . . . . . . . . . . . . . . . . . . . . . . . . . . . . . . . . . . . . . . . . . .  60
Акиллер. . . . . . . . . . . . . . . . . . . . . . . . . . . . . . . . . . . . . . . . . . . . . .  61
«Ари адунеи џьашьо, илакәшьо...». . . . . . . . . . . . . . . . . . . . . . .  62
««Уабацари шьҭа?..» – ихы дазҵаауа дгылоуп...». . . . . . . . . .  62

581

«Амшын ду сыххалазшәа сныжьны...» . . . . . . . . . . . . . . . . . . .  63
Адҩыла . . . . . . . . . . . . . . . . . . . . . . . . . . . . . . . . . . . . . . . . . . . . . .  63
«Сара ашьыцра бааԥс иахәлашәаз рыцуп...». . . . . . . . . . . . .  64
«Ицәгьоурақәа ирыман шәага...». . . . . . . . . . . . . . . . . . . . . . . .  64
«Ассир, сыԥсра шааигәахаз гәасҭан...». . . . . . . . . . . . . . . . . . .  64
«Зхы зцәымӡыц хы ихагылам...». . . . . . . . . . . . . . . . . . . . . . . .  65
«Абза иеиҳа аԥсы дыззеиӷьу дарбан хагоу?..». . . . . . . . . . . .  66
«Саргьы аԥша сақәтәаны сдәықәын...». . . . . . . . . . . . . . . . . . .  67
Инасымҩатә. . . . . . . . . . . . . . . . . . . . . . . . . . . . . . . . . . . . . . . . . .  68
«Суҿасыр шԥасҭаху!..». . . . . . . . . . . . . . . . . . . . . . . . . . . . . . . . .  68
«Сшәон иҟасҵар ҳәа исыхәҭамыз...». . . . . . . . . . . . . . . . . . . . . 68
«Иахьа анышә дарҭон даҽа еиҭамҳәак...». . . . . . . . . . . . . . . .  69
«Саб дыҟанаҵ даҽа дунеик салан...» . . . . . . . . . . . . . . . . . . . .  70
«Игәы ирҭынчрын ԥсеивгахак иоурын...» . . . . . . . . . . . . . . . .  71
«Иҟаз сыбла ҭнахуан, сзаҿаԥшуамызт...». . . . . . . . . . . . . . . . .  71
«Хара изымцо сакәхап, сыԥсышоу...». . . . . . . . . . . . . . . . . . . .  72
«Ауаҩы дырҭахымкәа, арахь дырҭахушәа...». . . . . . . . . . . . . .  73
Хьаак. . . . . . . . . . . . . . . . . . . . . . . . . . . . . . . . . . . . . . . . . . . . . . . .  74
Иаамҩахыҵыз. . . . . . . . . . . . . . . . . . . . . . . . . . . . . . . . . . . . . . . .  75
Баграт хәыҷы. . . . . . . . . . . . . . . . . . . . . . . . . . . . . . . . . . . . . . . . .  76
«Хҵәаран-хыԥсааран...». . . . . . . . . . . . . . . . . . . . . . . . . . . . . . . . 77
«Ацәа иқәҳан...» . . . . . . . . . . . . . . . . . . . . . . . . . . . . . . . . . . . . . .  78
Икаҳаз. . . . . . . . . . . . . . . . . . . . . . . . . . . . . . . . . . . . . . . . . . . . . . .  78
«Иҟалон, иҳәеит, абри аԥҳәыс сара дсыԥҳәысхар...» . . . . . .  79
«Ауаа срылан срылырцашәа...». . . . . . . . . . . . . . . . . . . . . . . . .  80
«Ҳабжьара инхеит иаҳзықәымгаз, имхаз...». . . . . . . . . . . . . .  81
Изго-инсыжьуа. . . . . . . . . . . . . . . . . . . . . . . . . . . . . . . . . . . . . . . .  81
«Уара убираҟ саҵагылом, Анцәа иџьшьагәышьоуп...». . . . . .  89
«Зегь рааны ирхысырц...». . . . . . . . . . . . . . . . . . . . . . . . . . . . . .  89
«Сара Аҟәа сыҟан сыҟамызшәа...». . . . . . . . . . . . . . . . . . . . . . .  90
«Схы зҭаху ахыдақәа ирысҭаӡом...» . . . . . . . . . . . . . . . . . . . . .  90
Ақәыџьмақәа. . . . . . . . . . . . . . . . . . . . . . . . . . . . . . . . . . . . . . . . .  90
«Рыхьӡ шьҭнахуам уара ухьӡ иацрыхо...» . . . . . . . . . . . . . . . .  91
«– Саамҭа зегь бара ибызкызар акәхап...» . . . . . . . . . . . . . . .  92
«Сгәы зхымло ахаангьы сызрыцлом...». . . . . . . . . . . . . . . . . .  93

582

«Ишԥарацәоу сыбла иҵшәаз...». . . . . . . . . . . . . . . . . . . . . . . . .  93
«– Ҳара абарҭ ҳрыҳәар аасҭа...». . . . . . . . . . . . . . . . . . . . . . . .  94
«Мцакы ааибамкит уаҳа исыцрамсыз...». . . . . . . . . . . . . . . . .  95
«Ԥсҭазаара ахьыҟамгьы ԥсҭазаарак ыҟоуп...» . . . . . . . . . . . .  95
«Утәыла убон усҟан бахҭан...». . . . . . . . . . . . . . . . . . . . . . . . . .  96
«Итәахын иеиҿаччо, дрымшьызшәа...» . . . . . . . . . . . . . . . . . .  96
«Акы аасыгымхеит уи сара дсыԥҳәысхарц...». . . . . . . . . . . . .  97
«Уԥсыр амуа, унхар амуа...». . . . . . . . . . . . . . . . . . . . . . . . . . . .  97
«Сыгәнаҳа иқәшәааит исызымҭо уаҳа...». . . . . . . . . . . . . . . . .  97
Ахьыԥшымраз . . . . . . . . . . . . . . . . . . . . . . . . . . . . . . . . . . . . . . . .  98
«Аԥсны сназхәыцит хсаалак ианымшәа...». . . . . . . . . . . . . . .  99
«Иацтәи амш сзынхагәышьеит ихыхьны...». . . . . . . . . . . . . .  100
Уаҵәынӡа. . . . . . . . . . . . . . . . . . . . . . . . . . . . . . . . . . . . . . . . . . . .  100
Аепитафиа. . . . . . . . . . . . . . . . . . . . . . . . . . . . . . . . . . . . . . . . . . .  101
«Анаџьалбеит, рынҵәара аама...» . . . . . . . . . . . . . . . . . . . . . .  101
«Ашәа ҳәала рҳәеит...». . . . . . . . . . . . . . . . . . . . . . . . . . . . . . . .  102
Икнаҳау. . . . . . . . . . . . . . . . . . . . . . . . . . . . . . . . . . . . . . . . . . . . .  102
«Бшыӡша дырны сыҟазшәа, – бмыӡын...» . . . . . . . . . . . . . . .  103
«Сара сыԥсыр ауан иацызны...». . . . . . . . . . . . . . . . . . . . . . . .  104
«Иааиуа ицаз диеицәазар – ҳаџьал цәгьамыз...». . . . . . . . .  104
«Дыҟам ҳәа сыҟоуп гәнаҳакгьы иацам...». . . . . . . . . . . . . . .  105
«Аамҭа ааҳадгылт иарӡынбан...». . . . . . . . . . . . . . . . . . . . . . .  106
Иреиԥшым . . . . . . . . . . . . . . . . . . . . . . . . . . . . . . . . . . . . . . . . . .  106
«Измоу иҭахым, изҭаху имам...». . . . . . . . . . . . . . . . . . . . . . . .  108
Умцымзар.... . . . . . . . . . . . . . . . . . . . . . . . . . . . . . . . . . . . . . . . . .  108
«Иҟоу цқьа еилырымкаашеи насшәа...». . . . . . . . . . . . . . . . .  109
«Аԥсра дышԥацәшәоз уи, аԥсра дышԥацәшәоз!..» . . . . . . .  109
«Зны, аха анбымоу, ма царҭа анбымам...». . . . . . . . . . . . . . .  110
«Ишԥоуури, ҳааишьа ҳааишьоуп...» . . . . . . . . . . . . . . . . . . . .  111
«Бираҟ еиԥш дышьҭырхын...». . . . . . . . . . . . . . . . . . . . . . . . . .  111
«Сабацарыз схы ахьызгара сзымдыруа
санаақәхалак?..». . . . . . . . . . . . . . . . . . . . . . . . . . . . . . . . . . .  111
«Снумыжьын!..». . . . . . . . . . . . . . . . . . . . . . . . . . . . . . . . . . . . . .  112
«Ашьҭыхха иаӡар – ишьҭиԥаарын иибаз...». . . . . . . . . . . . . .  114
Агәыӷра. . . . . . . . . . . . . . . . . . . . . . . . . . . . . . . . . . . . . . . . . . . . .  114

583

Аӡәы. . . . . . . . . . . . . . . . . . . . . . . . . . . . . . . . . . . . . . . . . . . . . . . .  115
Иахьа сара исымшым. . . . . . . . . . . . . . . . . . . . . . . . . . . . . . . . .  116
«Амардуан иаҿоуп икаҳа-бӷало...». . . . . . . . . . . . . . . . . . . . .  117
«Адгьыл хьшәашәа – шьац иаҵәара – сиарҭахеит...» . . . . .  118
«Сеилышшо саналага, зны, сызхьынҳалаз...» . . . . . . . . . . . .  118
Сышә иадхо . . . . . . . . . . . . . . . . . . . . . . . . . . . . . . . . . . . . . . . . .  119
«Аԥсҭазаараҿ еснагь ныҳәам...» . . . . . . . . . . . . . . . . . . . . . . .  121
Шәача. . . . . . . . . . . . . . . . . . . . . . . . . . . . . . . . . . . . . . . . . . . . . . .  121
«Иӡмаххоит...». . . . . . . . . . . . . . . . . . . . . . . . . . . . . . . . . . . . . . .  123
«Ишԥасҭахыз даҽа ԥыҭк иаасаӡар...». . . . . . . . . . . . . . . . . . .  124
Аамҭа шәырхынҳә!. . . . . . . . . . . . . . . . . . . . . . . . . . . . . . . . . . .  124
«Усхыҳәҳәошәа баша иубоит...». . . . . . . . . . . . . . . . . . . . . . . .  125
Џьара. . . . . . . . . . . . . . . . . . . . . . . . . . . . . . . . . . . . . . . . . . . . . . .  125
«Сшаҵац акы саҵоуп саҵақь...». . . . . . . . . . . . . . . . . . . . . . . .  126
«Еиҟароуп ауаҩытәыҩса ицәгьеи ибзиеи...». . . . . . . . . . . . .  127
«Дылажьын амҵқәа ихаабыцуа аҭырас...». . . . . . . . . . . . . . .  128
«Уара уакәын уажә исыгыз, Алаԥсаниа!..» . . . . . . . . . . . . . .  128
Анышәынҭра. . . . . . . . . . . . . . . . . . . . . . . . . . . . . . . . . . . . . . . . .  129
Асы сықәнауны.... . . . . . . . . . . . . . . . . . . . . . . . . . . . . . . . . . . . .  130
«Иумаҳазар, иҟоу уасҳәап...». . . . . . . . . . . . . . . . . . . . . . . . . .  131
Наҳар. . . . . . . . . . . . . . . . . . . . . . . . . . . . . . . . . . . . . . . . . . . . . . .  131
«Ршоура салоуп исҭахыми сызҭахыми...» . . . . . . . . . . . . . . .  133
«Узцарым уара аԥсцәа урылагылан...». . . . . . . . . . . . . . . . . .  133
Иааԥсаз. . . . . . . . . . . . . . . . . . . . . . . . . . . . . . . . . . . . . . . . . . . . .  134
«– Сыржьеит, крыздырма, сгаӡамыз...». . . . . . . . . . . . . . . . . .  135
«Изымбашагь збо салагоит сыблақәа хыҩазар...». . . . . . . .  136
Инасымҩатә. . . . . . . . . . . . . . . . . . . . . . . . . . . . . . . . . . . . . . . . .  137
Сҿан сара усҟан. . . . . . . . . . . . . . . . . . . . . . . . . . . . . . . . . . . . . .  137
«Ахаҿы азхымҵуа саҵаԥшуеит ажәҩан...» . . . . . . . . . . . . . .  139
«Утәазар ааԥынра шааиз узгәамҭо...». . . . . . . . . . . . . . . . . . .  140
«...Сыбла уахьамбара, уахьымаара укылаӡ...». . . . . . . . . . . . 141
«Ӡык сыҽԥынгылоуп, сыргьы сызмыргьы...». . . . . . . . . . . . .  141
«Сҭалар, аӡы сагарызшәа...». . . . . . . . . . . . . . . . . . . . . . . . . . .  141
«Уара иеилкаа шьҭа сызмырцәо...». . . . . . . . . . . . . . . . . . . . .  142
«Сааин саагылеит, аа, сахьааишаз...» . . . . . . . . . . . . . . . . . . .  142

584

«Диоуп ахаҵа иблақәа ацәа рхымло...». . . . . . . . . . . . . . . . .  143
«Аԥсҭазаара мариахуама. саршәазар?..». . . . . . . . . . . . . . . .  144
«Иуҳәаша ҳәамшәа, иуҵаша ҵамшәа...» . . . . . . . . . . . . . . . .  144
Аԥсы хьшәашәа. . . . . . . . . . . . . . . . . . . . . . . . . . . . . . . . . . . . . .  144
«Сгәы иҭан узусҭоу уасҳәарым ҳәа...». . . . . . . . . . . . . . . . . . .  145
«Схәыцуа сшықәтәаз абарҵа...». . . . . . . . . . . . . . . . . . . . . . . .  146
«Саԥхьаҟа ишьҭаз акы сшазыԥшыз ауп...». . . . . . . . . . . . . . .  146
Амҩа иқәу. . . . . . . . . . . . . . . . . . . . . . . . . . . . . . . . . . . . . . . . . . .  146
«– Иац еиԥш, иара иахьагьы ихьҭоуп...» . . . . . . . . . . . . . . . .  148
Исыхьуа. . . . . . . . . . . . . . . . . . . . . . . . . . . . . . . . . . . . . . . . . . . . .  148
«Сгәи сылаӷырӡи цон еилаҵәан...». . . . . . . . . . . . . . . . . . . . .  149
«Ӡәырҩы здыруан: саргьы шьҭа схәыҷымызт...». . . . . . . . . .  150
«Ахра салырбган ашьхақәа ирхыҵыз...» . . . . . . . . . . . . . . . .  151
«Аҩра саҟәыҵып... Шаҟаҩ сыргәырӷьарыдаз!..». . . . . . . . . . 151
Аҟаза . . . . . . . . . . . . . . . . . . . . . . . . . . . . . . . . . . . . . . . . . . . . . . .  153
«Исыламҳар акәын сырзыԥшымкәа...». . . . . . . . . . . . . . . . . .  153
«Исзамур, аԥсҭазаара ашҳамгьы снаржәуан...» . . . . . . . . . .  153
«Имариазма аранӡа ааирагь...». . . . . . . . . . . . . . . . . . . . . . . .  154
Иҟаз ыҟам. . . . . . . . . . . . . . . . . . . . . . . . . . . . . . . . . . . . . . . . . . .  154
«Сгәы ықәыԥҵәазар акәхап сара амҽеи...». . . . . . . . . . . . . .  155
«Сыблақәа алашара рцәыӡуа...» . . . . . . . . . . . . . . . . . . . . . . .  156
Сбышьҭоуп . . . . . . . . . . . . . . . . . . . . . . . . . . . . . . . . . . . . . . . . . .  157
«Амҩа сықәлан саӷәра саахан...». . . . . . . . . . . . . . . . . . . . . . .  158
«Уаџьал ааир – узахыԥом...». . . . . . . . . . . . . . . . . . . . . . . . . . .  158
«Ҭыԥ ыҟамшәа аабеит зны ҳара ҳахьынхаша...». . . . . . . . .  160
«Иҵӡозеи, рҳәеит, адәы ҳақәижьҭеи хадада...» . . . . . . . . . .  160
«Ахьҭа сакызшәа, ахызеиԥш исыкәыршан...». . . . . . . . . . . .  161
«Аа саӷа дахьгылоу деихасыҟәӡа...». . . . . . . . . . . . . . . . . . . .  162
«Иҷкәын ижәҩахыр дықәыркьакьашәа даҵан...» . . . . . . . .  163
Ԥсыншьҭахь . . . . . . . . . . . . . . . . . . . . . . . . . . . . . . . . . . . . . . . . .  163
Владивосток. . . . . . . . . . . . . . . . . . . . . . . . . . . . . . . . . . . . . . . . .  163
«Сыҟоу џьыршьоит...». . . . . . . . . . . . . . . . . . . . . . . . . . . . . . . . .  163
«Ҳхы шԥаажьало уҳәарауазеи...» . . . . . . . . . . . . . . . . . . . . . .  164
Ақәылацәа. . . . . . . . . . . . . . . . . . . . . . . . . . . . . . . . . . . . . . . . . . .  165
«Акыр шықәса, акыр шықәса, иҵегь...». . . . . . . . . . . . . . . . . .  166

585

«Сыԥсышьа сыԥсышьахоит усгьы...». . . . . . . . . . . . . . . . . . . .  167
«Дхаҵоуп, насыԥуп – дабызар...». . . . . . . . . . . . . . . . . . . . . . .  167
Бзиа бсымбаз зны.... . . . . . . . . . . . . . . . . . . . . . . . . . . . . . . . . . . 167
«Дауҟахыз, сара сакәым, датәарбо...». . . . . . . . . . . . . . . . . . .  169
«Акрааҵуеит, исгәалашәоит, зны, ҳанхәыҷқәаз...». . . . . . . .  170
«Соушәыжь, адәы снықәлап – сыҟоу џьысшьалап...». . . . . .  171
Зураб Ачба . . . . . . . . . . . . . . . . . . . . . . . . . . . . . . . . . . . . . . . . . .  171
Ҳәамҭак. . . . . . . . . . . . . . . . . . . . . . . . . . . . . . . . . . . . . . . . . . . . .  172
«Сара арантә сымцар сыхәҭан...» . . . . . . . . . . . . . . . . . . . . . .  172
«Сара убас сузыразын саагылазаргь...». . . . . . . . . . . . . . . . .  173
«Иҟаӡами уаҳа ԥсыхәа...». . . . . . . . . . . . . . . . . . . . . . . . . . . . .  173
«Ахан хьыҵәцара дықәтәам уаҳа...». . . . . . . . . . . . . . . . . . . .  173
«Сыԥсы анҭаз исыхьӡаз, сыԥсы анҭаз...» . . . . . . . . . . . . . . . .  174
«Изызбазеи ԥзыхӡны, лакәны...». . . . . . . . . . . . . . . . . . . . . . .  174
«Сҿара шцара имцацу...». . . . . . . . . . . . . . . . . . . . . . . . . . . . . .  174
«Иазхоуп ҳәа асаркьал исзасу...». . . . . . . . . . . . . . . . . . . . . . .  175
Ачымазаҩ . . . . . . . . . . . . . . . . . . . . . . . . . . . . . . . . . . . . . . . . . . .  176
Аҵә иахоу. . . . . . . . . . . . . . . . . . . . . . . . . . . . . . . . . . . . . . . . . . .  176
Сгәылак иҳәамҭан. . . . . . . . . . . . . . . . . . . . . . . . . . . . . . . . . . . .  177
Гәҭынчымрак. . . . . . . . . . . . . . . . . . . . . . . . . . . . . . . . . . . . . . . . .  177
«Сыԥсы анҭаз исызрамҳәаз сызраҳәом саныҟам...». . . . . .  177
Аиҳабыра рыԥсахуеит. . . . . . . . . . . . . . . . . . . . . . . . . . . . . . . .  179
«Днакылслоит сан рыцҳа, зны-зынла, ԥхыӡла...». . . . . . . . .  180
«Абырг иажәа, аӡыхь еиԥш ицқьаны...». . . . . . . . . . . . . . . . .  182
Аҩны сыҩнахеит! . . . . . . . . . . . . . . . . . . . . . . . . . . . . . . . . . . . .  182
Сабаҭаххеи, иҳәеит, абри адгьыл... . . . . . . . . . . . . . . . . . . . . .  183
«Сажәымҭыҽха, схынҳәыр сҭаххахит бтәылахь...». . . . . . . .  185
«Ҳазшаз дысзыбзиан – сааҵымшәеит илаԥш...» . . . . . . . . .  186
«Дузақәмыртәаргьы инаганы уҽыхәа...». . . . . . . . . . . . . . . .  186
Иԥшуа . . . . . . . . . . . . . . . . . . . . . . . . . . . . . . . . . . . . . . . . . . . . . .  187
«Иаашт ҽа шьоукы – иҳаиԥшымкәа, иҳаиԥшшәа...» . . . . . .  188
«Ихьшәашәаӡа, аӡыжь еиԥш, салагылоуп...». . . . . . . . . . . . . 189
«Жәларык ирылан уаҩытәыҩса инымиаз...». . . . . . . . . . . . .  189
«Убжьы аасықәырга, салазаргь ацәа...». . . . . . . . . . . . . . . . .  190
«Скаҳар, сургыларц усыхар...». . . . . . . . . . . . . . . . . . . . . . . . .  191

586

«Сажәымҭыҽха снаргоит кәыцҳак сҭартәахны...» . . . . . . . .  192
Абахҭа иҭыҵыз. . . . . . . . . . . . . . . . . . . . . . . . . . . . . . . . . . . . . . .  193
Абаллада. . . . . . . . . . . . . . . . . . . . . . . . . . . . . . . . . . . . . . . . . . . .  194
«Дырхылаԥшуа џьанаҭ агәашә иҭало...». . . . . . . . . . . . . . . . .  195
Сымшқәеи сыҵыхқәеи. . . . . . . . . . . . . . . . . . . . . . . . . . . . . . . .  196
Еицәажәарак . . . . . . . . . . . . . . . . . . . . . . . . . . . . . . . . . . . . . . . .  197
Аԥсыуак сиԥоуп. . . . . . . . . . . . . . . . . . . . . . . . . . . . . . . . . . . . . .  201
Иҟаӡами уаҳа хеиқәырхаша?. . . . . . . . . . . . . . . . . . . . . . . . . .  202
Иаса қьырса дгылт, рҳәеит . . . . . . . . . . . . . . . . . . . . . . . . . . . .  203
Аԥсуараз. . . . . . . . . . . . . . . . . . . . . . . . . . . . . . . . . . . . . . . . . . . .  204
Саҭамыз. . . . . . . . . . . . . . . . . . . . . . . . . . . . . . . . . . . . . . . . . . . . .  205
Асҟаҩык хьааго.... . . . . . . . . . . . . . . . . . . . . . . . . . . . . . . . . . . . .  206
«Сылзыԥшымкәа, ус, машәыршәа...». . . . . . . . . . . . . . . . . . . .  207
«Сырҭахымкәа, исҭахымшәа...» . . . . . . . . . . . . . . . . . . . . . . . .  208
«Еҵәак кыдшәан, ажәҩанаҿ ак аҩуеит...». . . . . . . . . . . . . . .  209
Иацтәи амш . . . . . . . . . . . . . . . . . . . . . . . . . . . . . . . . . . . . . . . . .  209
«Иҭаҳәҳәоуп, иҵәахуп, – имаӡоуп адунеи зегь...» . . . . . . . .  210
Уааи, ҳаиԥхныҩлап!. . . . . . . . . . . . . . . . . . . . . . . . . . . . . . . . . .  211
Сыцәар сынҭаҳан.... . . . . . . . . . . . . . . . . . . . . . . . . . . . . . . . . . .  212
«Иҟалоит уаҵәы ҳаибамбар, ҳаибабаргьы...». . . . . . . . . . . .  214
«Дбывакәашо даауан хәымаа-жьымаак...». . . . . . . . . . . . . .  214
«Сзалымҵуа, салҵрашәа сызлаҳаз...». . . . . . . . . . . . . . . . . . .  215
«Сгәы ҩарханы сықәиоуп, зынгьы – ҿыцха...». . . . . . . . . . .  216
«Уҟәышымкәа, иаԥсам, уҽумырҟәышын...». . . . . . . . . . . . . .  216
«Ирымаз, уара, дара ирымаз...». . . . . . . . . . . . . . . . . . . . . . . .  218
Аԥсы днаскьаго.... . . . . . . . . . . . . . . . . . . . . . . . . . . . . . . . . . . . .  218
«Аԥсшәа иарҳәалон ихырхәан...». . . . . . . . . . . . . . . . . . . . . .  222
«Исарҳәо сарҳәоит, аха егьи, исцәырӡо...» . . . . . . . . . . . . . .  222
«Иахьанӡагь ишьҭаҩуа идәықәуп дызныхаз...» . . . . . . . . . .  223
«Зегь реиԥш, даргьы зны акы иашьҭан...». . . . . . . . . . . . . . .  224
«Дычмазаҩуп. Ихьаақәа ааихымгаӡеит уаҳа...». . . . . . . . . .  224
«Акы рҳәан асы аурашәа...». . . . . . . . . . . . . . . . . . . . . . . . . . .  225
«Афродита леиԥш, ацәқәырԥақәа даарылҵын...» . . . . . . . .  226
«Ицаз аамҭак дзалымҵыцшәа...». . . . . . . . . . . . . . . . . . . . . . .  227
Схынҳәыр сҭахуп. . . . . . . . . . . . . . . . . . . . . . . . . . . . . . . . . . . . .  227

587

«Дааҵымшәеи ауаа рылаԥш...». . . . . . . . . . . . . . . . . . . . . . . .  229
Сызҭахым рзы . . . . . . . . . . . . . . . . . . . . . . . . . . . . . . . . . . . . . . .  229
«Ианхәыԥҳаха дызлаҩымсгәышьеит...». . . . . . . . . . . . . . . . .  231
«Исгәалашәахт: схыцәӡа, слываԥало...». . . . . . . . . . . . . . . . .  231
«Ҳарҵаҩы дыԥшӡацәан. Дхаан. Дҟәымшәышәын...». . . . . .  232
«Уаазқәылаз, иӡша зкәакәылах...». . . . . . . . . . . . . . . . . . . . . .  233
«Сыкәша-мыкәша игылоу сырзыԥшуеит...». . . . . . . . . . . . . .  234
«Ҿымҭӡакәа стәоуп, исҳәаша сҳәазшәа...» . . . . . . . . . . . . . . 234
«Ицәырсымгақәаша саарыхар – ҳаилыҵып...». . . . . . . . . . .  235
«Акы сшаҿыз, лҳәон, сахьгәаҟуа...». . . . . . . . . . . . . . . . . . . . . 236
«Аԥсҭазаара сыцрасуа, исыцәхасуа...». . . . . . . . . . . . . . . . . .  235
Мактина. . . . . . . . . . . . . . . . . . . . . . . . . . . . . . . . . . . . . . . . . . . . .  238
«– Шәара шәеиҩызцәоуп, шәхазынақәоуп...». . . . . . . . . . . .  238
«Иахьа уара уԥсны укҿоуп...». . . . . . . . . . . . . . . . . . . . . . . . . .  238
Ӡиаск саҿаӡсоит. . . . . . . . . . . . . . . . . . . . . . . . . . . . . . . . . . . . . .  239
«Ббаха смоукәа исыцәцагәышьеит аамҭа...». . . . . . . . . . . . .  240
«Иуурызеи, имҩа имҩоуп...». . . . . . . . . . . . . . . . . . . . . . . . . . .  241
«Хан хыҵәцарақәак, амаалықьцәа ирыздыргылаз...». . . . .  241
Аҽҳәаҿ. . . . . . . . . . . . . . . . . . . . . . . . . . . . . . . . . . . . . . . . . . . . . .  242
Сикәа. . . . . . . . . . . . . . . . . . . . . . . . . . . . . . . . . . . . . . . . . . . . . . .  243
«Шәышлышьклаԥшуаз Ҳарихан...». . . . . . . . . . . . . . . . . . . . .  243
«Адунеи ду акгьы сзалам...». . . . . . . . . . . . . . . . . . . . . . . . . . .  243
«Уи уажә дызбама, сашьа...». . . . . . . . . . . . . . . . . . . . . . . . . . .  244
«Уԥсахҩуп. Сыԥсах нас...». . . . . . . . . . . . . . . . . . . . . . . . . . . . .  244
«Уаақәасқәасгьы, уаахыԥхыԥгьы...» . . . . . . . . . . . . . . . . . . . .  244
«Сгәы ҭызгашаз иҭнамгеит...». . . . . . . . . . . . . . . . . . . . . . . . . .  244
«Сзалымҵуа ацәа салан...». . . . . . . . . . . . . . . . . . . . . . . . . . . .  244
«Иахьцатәым, схы сазҵаауеит, узцозеи...». . . . . . . . . . . . . . .  245
«Зыцқәа ыҵаургылаз уцқәа аныҵырхуа...». . . . . . . . . . . . . .  245
Ауаҩы дыԥсит. . . . . . . . . . . . . . . . . . . . . . . . . . . . . . . . . . . . . . . .  245
Ашықәс ҿыц ааиуеит . . . . . . . . . . . . . . . . . . . . . . . . . . . . . . . . .  246
«Жәынгьы ҿангьы акакәын сзызхәыцуаз...». . . . . . . . . . . . .  247
«Ргәы иаанагом акы салабзоушәагь...». . . . . . . . . . . . . . . . . .  248
«Егьсықәымшәа сааиуеит, акгьы сықәшәа...». . . . . . . . . . . .  248
Еибашьҩык изкны. . . . . . . . . . . . . . . . . . . . . . . . . . . . . . . . . . . .  249

588

«Дыҟагәышьоуп ус, изызуеи...» . . . . . . . . . . . . . . . . . . . . . . . .  250
Хәыцрақәак кәыдры ахықәан . . . . . . . . . . . . . . . . . . . . . . . . .  250
«Иеилыскааз уасҳәап...». . . . . . . . . . . . . . . . . . . . . . . . . . . . . .  251
Иҭаркыз – иҭрыжьыз. . . . . . . . . . . . . . . . . . . . . . . . . . . . . . . . . .  251
«Дсанзар иланасмыжьуаз...». . . . . . . . . . . . . . . . . . . . . . . . . . .  252
Иахьхәыз итәы. . . . . . . . . . . . . . . . . . . . . . . . . . . . . . . . . . . . . .  253
Иахьакгьы. . . . . . . . . . . . . . . . . . . . . . . . . . . . . . . . . . . . . . . . . . .  253
«Абас ала дааиуеит иахьанӡагьы Жьац...». . . . . . . . . . . . . . .  254
«Уҵарҟәаҟәааит ҳәа скәыба иашьҭарҵаз хаҵак...». . . . . . .  255
Тыт . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  255
«Иеилыскаауан сызҭахызи сызҭахымзи...». . . . . . . . . . . . . .  257
«Аҳәса аккаҳәа амыткәма рҳәахуан...». . . . . . . . . . . . . . . . .  258
«Иҟамыз арбан, зегь ыҟан...» . . . . . . . . . . . . . . . . . . . . . . . . . .  258
«Аԥсра акәымкәа саԥхьаҟа ишьҭоу...» . . . . . . . . . . . . . . . . . .  259
Ари. . . . . . . . . . . . . . . . . . . . . . . . . . . . . . . . . . . . . . . . . . . . . . . . .  259
Ида. . . . . . . . . . . . . . . . . . . . . . . . . . . . . . . . . . . . . . . . . . . . . . . . .  260
«Уаргьы адгьыл уқәхацәеит, са сеиԥш...». . . . . . . . . . . . . . . .  261
«Уабаццакуеи, уахьааишаз уааины угылоуп...». . . . . . . . . . .  262
«Адәы сықәуп сара иахьа акалашәа...» . . . . . . . . . . . . . . . . .  263
Драмак аҟнытә. . . . . . . . . . . . . . . . . . . . . . . . . . . . . . . . . . . . . . .  263
«Аԥсра иаҿу ан рыцҳа дахьышьҭоу...» . . . . . . . . . . . . . . . . . .  264
«Ашәа ансдмырҳәоз гәанылагь исҳәахуан...». . . . . . . . . . . .  264
Иауа-иамуа. . . . . . . . . . . . . . . . . . . . . . . . . . . . . . . . . . . . . . . . . .  264
Хәыҷына. . . . . . . . . . . . . . . . . . . . . . . . . . . . . . . . . . . . . . . . . . . .  267
Бжьык. . . . . . . . . . . . . . . . . . . . . . . . . . . . . . . . . . . . . . . . . . . . . . .  267
«Анҵәамҭахь инеиуан амҩа дызнылаз...». . . . . . . . . . . . . . .  267
«Еибаркым ҳара ҳамшқәеи ҳаҵхқәеи рахәыцла...». . . . . .  268
«Сыргәыбзыӷха лымам – слыргәыбзыӷуеит...» . . . . . . . . . . .  268
«Шәҟәык бзызҩын, баԥхьазар, икәыкәы-цыкә...» . . . . . . . .  268
«Зегьы мҩасып ҳҿареиԥш, ииасп...». . . . . . . . . . . . . . . . . . . .  268
Наҳар иахь. . . . . . . . . . . . . . . . . . . . . . . . . . . . . . . . . . . . . . . . . .  269
Ԥсҭазаарак. . . . . . . . . . . . . . . . . . . . . . . . . . . . . . . . . . . . . . . . . .  269
Иааиуа рахь. . . . . . . . . . . . . . . . . . . . . . . . . . . . . . . . . . . . . . . . .  270
Амԥарк иахь. . . . . . . . . . . . . . . . . . . . . . . . . . . . . . . . . . . . . . . . .  270
«Уахәамԥшын қәрала инысҵыз...». . . . . . . . . . . . . . . . . . . . . .  270

589

«Уаҵәызны исас даԥшәыман диԥылап...». . . . . . . . . . . . . . .  270
Цәгьаҳәаҩык изкны. . . . . . . . . . . . . . . . . . . . . . . . . . . . . . . . . .  271
Ушыԥсыша ухашҭыр.... . . . . . . . . . . . . . . . . . . . . . . . . . . . . . . . .  273
«–Сызшьуаз аӡә дысгәалашәоит...». . . . . . . . . . . . . . . . . . . . .  276
Хьӡыдак. . . . . . . . . . . . . . . . . . . . . . . . . . . . . . . . . . . . . . . . . . . . .  279
«Схы нықәҵан ацәаха сырҭом...». . . . . . . . . . . . . . . . . . . . . . .  279
«Зегьы здыруеит: амра шамшамуа...». . . . . . . . . . . . . . . . . . .  279
«Аҭӡы дадырӷәӷәалан дшыскыз – сыҷкәынӡан!..» . . . . . . . .  279
«Анцәа сишьҭалахт, сшааиуаз, сангәаҟӡа...» . . . . . . . . . . . . .  279
Акыр шықәса рышьҭахь. . . . . . . . . . . . . . . . . . . . . . . . . . . . . . .  280
«Ҳаззыԥшыз аабаанӡа иниаст...». . . . . . . . . . . . . . . . . . . . . . .  280
«Убжьы раҳарым угылан уҳәҳәозар...» . . . . . . . . . . . . . . . . .  281
«Ицаз шьҭрақәлан иаауазар...» . . . . . . . . . . . . . . . . . . . . . . . .  281
«Бсыԥҳазаргьы ауан – бсыԥҳамхеит...». . . . . . . . . . . . . . . . .  282
«Саԥхьаҟа быҟан, ҳшеиқәшәоз крыздыруама...». . . . . . . . .  282
«Хҩык аҳәса ааигахьан...». . . . . . . . . . . . . . . . . . . . . . . . . . . . .  283
«Иҵӡозеи, дыԥшуп Пенелопа...». . . . . . . . . . . . . . . . . . . . . . . . 283
Амҩа. . . . . . . . . . . . . . . . . . . . . . . . . . . . . . . . . . . . . . . . . . . . . . . .  284
«Лыхьыӡ ырцәан – лцәа лхыхын...» . . . . . . . . . . . . . . . . . . . .  284
«Аибашьраха...». . . . . . . . . . . . . . . . . . . . . . . . . . . . . . . . . . . . . .  284
«Ҳабаҟоу? Ҳабааихьоу? Ҳақәӡаму амҩа?..» . . . . . . . . . . . . .  285
«Икамҭәаз сылабжыш сахәаҽуа сааиуеит...». . . . . . . . . . . . .  285
«Иаанымҵәаӡеит амчыбжь: ҩаԥхьа усура бцахуеит!..» . . .  286
«Узцәымцаша уацәцазшәа убаср – гаӡароуп...». . . . . . . . . .  287
Агәца . . . . . . . . . . . . . . . . . . . . . . . . . . . . . . . . . . . . . . . . . . . . . . .  287
«Дибеит раԥхьа Аҟәа амшын данҭалоз...». . . . . . . . . . . . . . .  288
«Шьҭа уаҳа акагьы сыхнахӡом...» . . . . . . . . . . . . . . . . . . . . . .  289
Аӷадуа . . . . . . . . . . . . . . . . . . . . . . . . . . . . . . . . . . . . . . . . . . . . . .  289
«Схы збахьеит салан хыхь ажәҩан...». . . . . . . . . . . . . . . . . . .  290
«Дақәҳарц егьигым дахьыҽҳәатәоу амца...». . . . . . . . . . . . .  290
«Уаҩытәыҩса ихы иҭамшәацыз схын...» . . . . . . . . . . . . . . . .  290
«Диҵеикәаҳарц далагон – дышьҭылԥааит...». . . . . . . . . . . .  291
«Игәалашәон агәгәаҳәа ишеиқәызгьы имца...». . . . . . . . . .  291
«Издыруаз сханаршҭит исмаҳашаз саҳан...». . . . . . . . . . . . .  291
«Абри абас ишыҟоу жәдыр, ахьырԥар...». . . . . . . . . . . . . . . .  291

590

«Сышнеиуа, ахәыцра саацәыҵыр...». . . . . . . . . . . . . . . . . . . .  292
«Деилалгеит уи – уаҳа илам...». . . . . . . . . . . . . . . . . . . . . . . . .  292
«Даазқәылаз даргәамҵуан иламыс...». . . . . . . . . . . . . . . . . .  292
«Бзиа бызбон, иҳәеит, зны – схы аиҳагь...». . . . . . . . . . . . . .  292
«Слышьҭан зны шьапыла, ҽыла...». . . . . . . . . . . . . . . . . . . . . .  292
«Ишәцәысҵәахуа иҟоузеи...». . . . . . . . . . . . . . . . . . . . . . . . . .  293
«Саб дыԥсхьан, иҳәеит, аԥсразы дықәын сан...». . . . . . . . . .  293
Ламысдақәак рахь. . . . . . . . . . . . . . . . . . . . . . . . . . . . . . . . . . . .  293
«Ақәра ду ниҵит – ихыҵӡозеи Сиҭ!..». . . . . . . . . . . . . . . . . . .  293
«Иҟоу удыруама, саалаган...». . . . . . . . . . . . . . . . . . . . . . . . . .  294
«Иаҳәшьа дхыркәакәын, иԥҳәысгьы дкаҳԥын...». . . . . . . . .  294
«Уахь дынхааит – дызгаз дрымаз...». . . . . . . . . . . . . . . . . . . .  294
«Дысзымхеит. Сыҟамыз слықәӡыҭны сцазшәа...». . . . . . . . .  294
«Акыр шықәса раԥхьа ҳаԥсызаап...». . . . . . . . . . . . . . . . . . . .  295
«...Иахьагь ашәа ициҳәоит ҳаӷак...» . . . . . . . . . . . . . . . . . . . .  295
«– Сашьа! – иҳәан...». . . . . . . . . . . . . . . . . . . . . . . . . . . . . . . . .  295
«Сахьаауаз здыруан...». . . . . . . . . . . . . . . . . . . . . . . . . . . . . . . . 295
«Исзышьҭымхӡо еидараны саҵоуп...». . . . . . . . . . . . . . . . . . .  296
«Уҽуҵәахырц унықәыхәхәоит...». . . . . . . . . . . . . . . . . . . . . . .  296
Вавилов. . . . . . . . . . . . . . . . . . . . . . . . . . . . . . . . . . . . . . . . . . . . .  296
Софиа Ротару. . . . . . . . . . . . . . . . . . . . . . . . . . . . . . . . . . . . . . . .  297
«Ахәыҷрагьы мцар ауазма, инасԥыршәеит...». . . . . . . . . . . .  298
«Дызсываҩуаз – ибон сшахәыртәуаз...». . . . . . . . . . . . . . . . .  298
«– Сцап ҽа ԥыҭракгьы сгәеигәеиуа...». . . . . . . . . . . . . . . . . .  299
«Срымҵаҳар...» . . . . . . . . . . . . . . . . . . . . . . . . . . . . . . . . . . . . . .  299
«Ҳабзиабара ҳақәыркын, иҳәеит...». . . . . . . . . . . . . . . . . . . .  300
«Дԥырны дцон уи арантәи дыбналан...». . . . . . . . . . . . . . . .  300
«Иҟаҵәҟьоу – макьана ихаҳамтыц ужәроуп...». . . . . . . . . . .  300
«Иарбан уи имажәуа, имхо...». . . . . . . . . . . . . . . . . . . . . . . . . . 300
«Иԥсызгьы духьаам, ибзоугьы...». . . . . . . . . . . . . . . . . . . . . . .  301
«Сиаст, иҳәеит, дадхеит, сиаст...» . . . . . . . . . . . . . . . . . . . . . . .  301
«Ҳарҵаҩы дыԥшӡацәан, дыссирын, дҟәымшәышәын...». . .  301
Трагедиак аҟнытә . . . . . . . . . . . . . . . . . . . . . . . . . . . . . . . . . . . .  302
«– Ҳаилыршьаахьеит уажәа хымҭақәа...». . . . . . . . . . . . . . .  302
«Анҵәамта ааигәахеит. Алагамҭа схашҭуам...». . . . . . . . . . .  302

591

«Есҽны амра узгылом ишамшамуа...» . . . . . . . . . . . . . . . . . .  303
«Дышԥеигәырӷьоз зны уи лааира!..». . . . . . . . . . . . . . . . . . . .  303
«Зегьы бреиӷьзаап, бхазыназаап, аԥшӡа...». . . . . . . . . . . . . .  303
«Баргьы быҟам, саргьы сыҟам...». . . . . . . . . . . . . . . . . . . . . . .  303
«Дҵәыуатәуп дахьугалакгьы аҵәыуатә...». . . . . . . . . . . . . . .  304
«Иҵӡозеи уи аахыс! Сшышлара сышлеит...». . . . . . . . . . . . .  304
«Иӡиасны иниаст, еилахәашь...». . . . . . . . . . . . . . . . . . . . . . . .  304
Аарцәынтә. . . . . . . . . . . . . . . . . . . . . . . . . . . . . . . . . . . . . . . . . . .  305
«Ианыхтәу роуп наҟ зегьрыла...». . . . . . . . . . . . . . . . . . . . . . .  305
«Аԥсшәа аҟнытә аԥсшәахь еиҭаган...». . . . . . . . . . . . . . . . . .  305
«Аԥсҭазаара, цқьа уазхәыцыр, хыдароуп...». . . . . . . . . . . . .  305
«Схы санахәаԥшуа аганахьшәа сгылан...». . . . . . . . . . . . . . .  306
«Иубо акәӡам, уара, араҟа...». . . . . . . . . . . . . . . . . . . . . . . . . .  306
«Иҟаимҵара иҟоузеи урҭ рымбараз!..». . . . . . . . . . . . . . . . . .  307
«Сара зегь сыман. Бара быда...». . . . . . . . . . . . . . . . . . . . . . . .  307
«– Зны ҳазлаҟаз ахь бхынҳәыр...». . . . . . . . . . . . . . . . . . . . . .  307
Аабыџь игәала. . . . . . . . . . . . . . . . . . . . . . . . . . . . . . . . . . . . . . .  308
Аабыџь – анаҩс. . . . . . . . . . . . . . . . . . . . . . . . . . . . . . . . . . . . . .  309
«Сҟьалан абна сылахын...». . . . . . . . . . . . . . . . . . . . . . . . . . . .  310
«Бзиа дышԥарбоз аԥсы!..». . . . . . . . . . . . . . . . . . . . . . . . . . . . .  310
«Ҩызак дсыман, гәылак дсыман...». . . . . . . . . . . . . . . . . . . . .  311
«Аԥсцәеи абзацәеи еилдыргахуеит...». . . . . . . . . . . . . . . . . .  311
«Бара бакәызма, дмыргәамҵуа...». . . . . . . . . . . . . . . . . . . . . .  312
«Дгәаауеит: мшәан, дабатәи хаҵоу...». . . . . . . . . . . . . . . . . . . 312
«Иусураҟаҵагәышьозеи аамҭа саиааины...». . . . . . . . . . . . .  312
Адгьыл сыԥсы ықәхан.... . . . . . . . . . . . . . . . . . . . . . . . . . . . . . .  312
«Адунеи шааҳәыз анцәаиныс...». . . . . . . . . . . . . . . . . . . . . . .  314
Сызмышьҭуаз. . . . . . . . . . . . . . . . . . . . . . . . . . . . . . . . . . . . . . . .  314
«Схәыцын, исылаԥсыз иага сылан!..». . . . . . . . . . . . . . . . . . .  316
«Аԥсҭазаара даргаӡан (уара уанарҟәышуаз!)...». . . . . . . . . .  317
«Адәы сықәуп сара акгьы саҿӡамшәа...». . . . . . . . . . . . . . . .  317
«Аибашьра адәаҟнеиԥш...». . . . . . . . . . . . . . . . . . . . . . . . . . . .  317
«Аԥсра сазхәыццәо салагеит, сыԥсымоу...». . . . . . . . . . . . . .  317
«Саргьы амш сшалаз сгәы саԥсшәа...». . . . . . . . . . . . . . . . . .  319
«Дахьугалак дызлашаз ала дшан...». . . . . . . . . . . . . . . . . . . .  319

592

Схы сгәы ахшәаны . . . . . . . . . . . . . . . . . . . . . . . . . . . . . . . . . . .  319
«Исырҭазшәа иҟамыз ак хәыцны...». . . . . . . . . . . . . . . . . . . .  320
«Мап ануҳәа – мапзароуп...» . . . . . . . . . . . . . . . . . . . . . . . . . .  321
Исзымҩыц романк . . . . . . . . . . . . . . . . . . . . . . . . . . . . . . . . . . .  321
Ашықәсқәа. . . . . . . . . . . . . . . . . . . . . . . . . . . . . . . . . . . . . . . . . .  322
«Сабаҟаху ажәҩан салоуп...» . . . . . . . . . . . . . . . . . . . . . . . . . .  323
Аҽхьынтәала. . . . . . . . . . . . . . . . . . . . . . . . . . . . . . . . . . . . . . . . .  324
«Ажәҩан ҳаҵаԥшуа аҵх ҳалагылоуп...». . . . . . . . . . . . . . . . .  325
«Сызхушьааша акы ыҟамкәа, иҳәеит, суаҩыми...». . . . . . . .  325
«Сҟәыбаса, иҳәеит, слымҵаԥсан, даасылган...». . . . . . . . . . .  326
«Сҿыхар сыбзасып, самысыр...». . . . . . . . . . . . . . . . . . . . . . . .  326
«– Сааит агәаҩа сҭысны...». . . . . . . . . . . . . . . . . . . . . . . . . . . .  326
«– Уца, – лҳәон зныжьшьа сымамыз...» . . . . . . . . . . . . . . . . .  327
«Сахәаҽыр шауаз сзымдрит...». . . . . . . . . . . . . . . . . . . . . . . . .  328
«Исгәаларшәо адәы сшықәыз зны сгәаҭеиуа...». . . . . . . . . .  328
«Сызлаиаз сыздыруам аранӡа...». . . . . . . . . . . . . . . . . . . . . . .  328
Аԥсҭазаарахь. . . . . . . . . . . . . . . . . . . . . . . . . . . . . . . . . . . . . . . .  328
«Ушәаԥырҳаԥуа ушԥақәхеи адәы!..». . . . . . . . . . . . . . . . . . . .  328
«Иԥсран иҟоу даадыруашәа ҳаҟоуп...». . . . . . . . . . . . . . . . . .  329
«Дрылоуп уи хаҵа дымцацшәа...». . . . . . . . . . . . . . . . . . . . . .  329
«Сышықәсқәа срылсны саауан...». . . . . . . . . . . . . . . . . . . . . .  330
«Ижәны иҟамыз, мчыла...». . . . . . . . . . . . . . . . . . . . . . . . . . . . .  330
«Сышҿоу саунхахуа, саргьы суаҩыми...». . . . . . . . . . . . . . . .  330
«Дхагахазшәа адәы дықәын...». . . . . . . . . . . . . . . . . . . . . . . .  330
«Исцәызгозеи, иҟоу ыҟоуп...». . . . . . . . . . . . . . . . . . . . . . . . . .  331
«Илыргылаз зегь лара илзыртәарымызт...». . . . . . . . . . . . . .  331
«– Дыҟоуп шысҳәоз ааԥын дааиран...» . . . . . . . . . . . . . . . . .  331
«Инасаҩсны иааҭгылан, рыхқәа неидкылан...». . . . . . . . . . .  331
«Саргьы исыԥхьон аџьныш ицыз...». . . . . . . . . . . . . . . . . . . .  332
«Иҟам ҳәа сиацәажәоит иац аахыс...». . . . . . . . . . . . . . . . . .  333
«Аԥсҭазаара иҭахын уи сара сеиҳагь...». . . . . . . . . . . . . . . . .  334
Сгәыла иахь . . . . . . . . . . . . . . . . . . . . . . . . . . . . . . . . . . . . . . . . .  336
«Иҟаз ыҟан – иҟаз ыҟам...». . . . . . . . . . . . . . . . . . . . . . . . . . . .  336
«Сахьжу ҳәа...». . . . . . . . . . . . . . . . . . . . . . . . . . . . . . . . . . . . . . .  336
«Инна лцәаҳәақәак сырхьынҳалан...» . . . . . . . . . . . . . . . . . .  336

593

Ацәашьы былӡаанӡа. . . . . . . . . . . . . . . . . . . . . . . . . . . . . . . . . .  337
«Сара сбылны санца ашьҭахь...» . . . . . . . . . . . . . . . . . . . . . . .  338
Амҩа иқәу аҭакарха. . . . . . . . . . . . . . . . . . . . . . . . . . . . . . . . . .  339
Шьыбжьышьҭахьк. . . . . . . . . . . . . . . . . . . . . . . . . . . . . . . . . . . .  340
Иҟашәа, иҟамшәа иҟаз. . . . . . . . . . . . . . . . . . . . . . . . . . . . . . . .  340
«Срыбжьагылоуп иааизи ицази...». . . . . . . . . . . . . . . . . . . . . .  341
«Саамҭа шәымҭақәак сзацҵоуп...». . . . . . . . . . . . . . . . . . . . . .  342
«Адгьыл дықәмыҳәҳәо днеиуеит...» . . . . . . . . . . . . . . . . . . . .  342
«Сара сымиит, сагьымԥсит. Ахаангьы...». . . . . . . . . . . . . . . . .  342
«Гәаҩак сҭарыжьын, иеибарччо исхагылан...» . . . . . . . . . . .  343
«Шәеиха, Аԥсны аҵеицәа, шәеиха ҳәа...» . . . . . . . . . . . . . . .  344
«Бара быда сыбла уаҳа уаҩ дамбо...» . . . . . . . . . . . . . . . . . .  344
«Иҵӡозеи уи аахыс! Арантәи уԥшыргьы...». . . . . . . . . . . . . .  345
«Саргьы араҟа харак сыдцәоу...». . . . . . . . . . . . . . . . . . . . . . .  346
«Абар ааԥынра гәырӷьахә ахьааиз...». . . . . . . . . . . . . . . . . . .  347
Гәалашәарак. . . . . . . . . . . . . . . . . . . . . . . . . . . . . . . . . . . . . . . . .  348
«Рацәак нымхеит, рацәак нымхеит, дадхеит...». . . . . . . . . . .  348
«Исҭахын, зынӡа сгәы нырхаӡамшәа...». . . . . . . . . . . . . . . . .  350
«Иҟаҵатәу здыруеит, сахьцаша, сахьааша...» . . . . . . . . . . . .  350
«Аԥслымӡ ҳаларшәын, аԥслымӡ цара...» . . . . . . . . . . . . . . . .  351
«Сахьцалакгьы схы хоуп аҩныҟа...». . . . . . . . . . . . . . . . . . . .  352
«Дынцәыҵасуа, идырны иахьырмыхәаша дахон...» . . . . . .  352
«Сыԥсы ҭалазар – сыԥсхьан ауп...». . . . . . . . . . . . . . . . . . . . .  352
«Сыблақәа хҩазар ҟаларын...». . . . . . . . . . . . . . . . . . . . . . . . .  353
«Дрычҳар ҟалоит кьаҿк, хәыма-жьымаак...». . . . . . . . . . . . .  353
Исабжьиго. . . . . . . . . . . . . . . . . . . . . . . . . . . . . . . . . . . . . . . . . . .  353
«Сара сыԥсыр... Аха исызҭада сара аԥсыха...». . . . . . . . . . .  353
«Срыцҳабшьозар – уажәоуп санрыцҳабжьаша...». . . . . . . .  354
«Идыргылом аҿар кәаԥ кьардеи...» . . . . . . . . . . . . . . . . . . . .  355
«Асҟаамҭа дшыҟаз дыӡны...» . . . . . . . . . . . . . . . . . . . . . . . . . .  355
«Шәаҳәаран, кәашаран – аҽны ныҳәан...» . . . . . . . . . . . . . .  356
«Ашәаџьҳәацәа рыларҵом сыԥсыр...». . . . . . . . . . . . . . . . . .  357
«Сара сеиҳагьы ирыцҳау инхаз роуп...». . . . . . . . . . . . . . . . .  358
Ауаҩы дмаалықьуп. . . . . . . . . . . . . . . . . . . . . . . . . . . . . . . . . . .  358
«Сара арыцҳа соума адунеиажә...». . . . . . . . . . . . . . . . . . . . .  360

594

Иабаанагеи аҟәа арҭ?. . . . . . . . . . . . . . . . . . . . . . . . . . . . . . . . .  361
«Адәы снықәырҵахт, сеилырхын, смадазӡа...». . . . . . . . . . .  366
«Иузҳап, умыццакын, ашҭа унҭыҵып...». . . . . . . . . . . . . . . . .  366
Амаалықь имш. . . . . . . . . . . . . . . . . . . . . . . . . . . . . . . . . . . . . . .  367
«Аамҭа ӡхыҵраха инеиуан...». . . . . . . . . . . . . . . . . . . . . . . . . .  368
Дыҟоуп ус аӡәы. . . . . . . . . . . . . . . . . . . . . . . . . . . . . . . . . . . . . .  368
«Ааԥынран – ишәҭымзар аԥсабара...» . . . . . . . . . . . . . . . . . .  368
«Дцангьы даангьы уи џьарак дызнымхеит...». . . . . . . . . . . .  369
«Иҟаз ыҟан, иҟамызшәа иузырӡуам...». . . . . . . . . . . . . . . . . .  369
«Аԥшәмаԥҳәыс иаалҳәахьоу иреиҳауп...». . . . . . . . . . . . . . .  369
«Иҟан ихы иҭашәаз уацәшәартә...». . . . . . . . . . . . . . . . . . . . .  369
«Аԥсра ашьҭахь аамҭа неигәеит...». . . . . . . . . . . . . . . . . . . . .  369
Афакт. . . . . . . . . . . . . . . . . . . . . . . . . . . . . . . . . . . . . . . . . . . . . . .  370
«Исҵаз схамышҭит – издыруаз сыздыруам...» . . . . . . . . . . .  370
«Зны, санҿаз, саԥхьон краамҭа епопеиак...». . . . . . . . . . . . .  371
«Ахьҭа сылалар ҳәа сымшәозар...». . . . . . . . . . . . . . . . . . . . .  372
«Имҵаирсыз иман, арантәи дыбналан...» . . . . . . . . . . . . . . .  372
«Сызлаҟоу сеицәоушәа сгәы иснаҭоит...». . . . . . . . . . . . . . . .  373
«Иара иара иакәымкәагь зырбо...». . . . . . . . . . . . . . . . . . . . .  373
«Иушьҭагылан иааиуа рымҩа дрыцқьоит...». . . . . . . . . . . . .  373
«Сара сиит ауаҩи ауаҩи анеихәоз...». . . . . . . . . . . . . . . . . . .  373
«Дшанхашәа дылагылоуп лара ашә...». . . . . . . . . . . . . . . . . .  374
«Сыԥсы ҭоугьы имҭамугьы рыздыруам...». . . . . . . . . . . . . . .  374
«Сара анԥса дсымамызт, уи азы акәхап...» . . . . . . . . . . . . . .  374
«Уҽушьыр ануҭахым, уҟазар анамуа...» . . . . . . . . . . . . . . . . .  374
«Иҳагоу адәы дықәхеит, уара, ихала...» . . . . . . . . . . . . . . . . .  374
«Бараӡәк боуп ари амш исзалаз...». . . . . . . . . . . . . . . . . . . . .  375
«Ажәҩан хаарак аҵам, аԥҭа хчылан...». . . . . . . . . . . . . . . . . .  375
«Санаԥырҵуоуп, иҳәеит, аԥсҭазаара саназааигәахаз...». . .  375
«Рнапқәа еикәыршаны иеивапан...». . . . . . . . . . . . . . . . . . . .  375
Сыззыԥшымыз, сыззыԥшыз. . . . . . . . . . . . . . . . . . . . . . . . . . . .  375
«Аамҭа, шҳамк еиԥш иҳаржәны...» . . . . . . . . . . . . . . . . . . . . .  378
«Дыҩуа дсышьҭан. Сара уи саԥсазма?..» . . . . . . . . . . . . . . . .  378
Анцәа сеилоумган. . . . . . . . . . . . . . . . . . . . . . . . . . . . . . . . . . . .  380
«Аҽнышьыбжьон дыбзахон, дыԥсыхуан...». . . . . . . . . . . . . .  380

595

«Урыхәламӡит амҩан ҳаԥи тышеи...». . . . . . . . . . . . . . . . . . .  381
«Иага қалақь срылсит, иага қыҭа...». . . . . . . . . . . . . . . . . . . . .  381
«Аамҭа, ҳарҟәышын, ҳақәнаҵеит амҩа...». . . . . . . . . . . . . . .  381
«Деихаскуан уи дыҳәҳәаанӡа...». . . . . . . . . . . . . . . . . . . . . . .  381
«Ҳнеиваиашт мышкызны, – ааигәаӡа акәзаргь...». . . . . . . .  382
«Ҳаибамбеижьҭеи ома ҵуан...» . . . . . . . . . . . . . . . . . . . . . . . .  383
«Крыздыруоу, абасҵәҟьа сажәыма...». . . . . . . . . . . . . . . . . . .  383
«Стәам сара сгәы ҿыӷьуа...» . . . . . . . . . . . . . . . . . . . . . . . . . . .  383
«Шьыбга аагәоуп ианихабгаз...» . . . . . . . . . . . . . . . . . . . . . . .  384
«Аԥсҭазаара, цқьа уазхәыцыр, чароуп...». . . . . . . . . . . . . . . .  385
«Акы арҽеиха шсымамгьы жәбароуп...» . . . . . . . . . . . . . . . . 386
Исыхьуа. . . . . . . . . . . . . . . . . . . . . . . . . . . . . . . . . . . . . . . . . . . . .  386
Исхыҵуа . . . . . . . . . . . . . . . . . . . . . . . . . . . . . . . . . . . . . . . . . . . .  387
«Сара санду, иҳәеит, Анцәа иишаз ԥҳәысми...». . . . . . . . . . .  388
«Акы рмыхьында, хәыҷ гәарҭак...» . . . . . . . . . . . . . . . . . . . . .  390
Сшәоит. . . . . . . . . . . . . . . . . . . . . . . . . . . . . . . . . . . . . . . . . . . . . .  391
Ҳара даҳтәуп. . . . . . . . . . . . . . . . . . . . . . . . . . . . . . . . . . . . . . . .  392
«Ҩаԥхьа зегьы рҿынархоит анҵәамҭахь...» . . . . . . . . . . . . .  393
«Адунеи ду салоуп самкуа...». . . . . . . . . . . . . . . . . . . . . . . . . .  394
«Уандыԥшылам – умал аныҟоу, амч анумоу...». . . . . . . . . . .  394
«Ушырҿыц урҿыз уара уусқәа уҷыгәӡа...». . . . . . . . . . . . . . .  395
«Ҽынкылашьа змам иоуп – дақәиҭышәтәыр...». . . . . . . . . .  395
Аҽымардатәи Дон Жуанк ианҵамҭақәа рҟынтә. . . . . . . . . .  395
Аҭоурых аҟнытә. . . . . . . . . . . . . . . . . . . . . . . . . . . . . . . . . . . . . .  405
«Ҷкәынцәа гәарҭак рымҩахь инаскьаган...». . . . . . . . . . . . .  406
Бара быда. . . . . . . . . . . . . . . . . . . . . . . . . . . . . . . . . . . . . . . . . . .  407
Альфеи омегеи. . . . . . . . . . . . . . . . . . . . . . . . . . . . . . . . . . . . . . .  407
«Хар сымамызт саб иниҵыз нысҵыр...». . . . . . . . . . . . . . . . .  408
«Сыбжьы назықәсыргалоз аӡә дсыман...». . . . . . . . . . . . . . .  409
«Ианысымҵарын ианысҵаз наҟ ианыхуа...». . . . . . . . . . . . .  409
«Аԥсҭазаара шазар акәхап ус...». . . . . . . . . . . . . . . . . . . . . . .  410
«Изыббазеи снықәхәаша сцазшәа...». . . . . . . . . . . . . . . . . . .  410
«Уахьцо сыздыруам, аха иҟаз уазҵаа...» . . . . . . . . . . . . . . . .  411
«Иҟам аӡә иеиԥш ихәаԥшуеит – датәарбом...». . . . . . . . . . .  412
«Иеилагылоуп сгәы бжьыхуа, схы схыхуа...». . . . . . . . . . . . .  413

596

«Саргьы ссасуп. Саашәылагылт, саамҩахыҵны...». . . . . . . .  413
«Ишаныҵра ианыҵызшәа зыббазеи сышьҭа...». . . . . . . . . .  414
«Иаҳхаагоз урҭ амшқәа зегь џьаџьан...» . . . . . . . . . . . . . . . .  414
«Дзыԥҳәысыз сыздыруамызт, дзаҳәшьазгьы,
дзанызгьы...». . . . . . . . . . . . . . . . . . . . . . . . . . . . . . . . . . . . . . 414
Ҩ-цәаҳәак трагедиак аҟнытә. . . . . . . . . . . . . . . . . . . . . . . . . .  415
«Иҟалаша ҟалоит, рҳәеит, усгьы...» . . . . . . . . . . . . . . . . . . . . .  415
«Снапқәа сгәыҵаԥсашәа сгылоуп сынкахәыцуа...». . . . . . .  415
«Сыҟахуп, Троиа, срыцхуп ахьеиаа...». . . . . . . . . . . . . . . . . . .  415
Шьыбга . . . . . . . . . . . . . . . . . . . . . . . . . . . . . . . . . . . . . . . . . . . . .  417
Аԥшәма. . . . . . . . . . . . . . . . . . . . . . . . . . . . . . . . . . . . . . . . . . . . .  417
«Сахахахьан, иҳәеит, аишәа сзахымҵуа...». . . . . . . . . . . . . .  418
«Ашьыжь, санааԥш, шьамханынӡа...» . . . . . . . . . . . . . . . . . . .  418
Ашықәс ҿыц ауыха. . . . . . . . . . . . . . . . . . . . . . . . . . . . . . . . . . .  419
«Дцарашәа уаҵәызны дынкылаӡ...» . . . . . . . . . . . . . . . . . . . .  420
«Ирхаԥыруа аҳаирплан анырхала...». . . . . . . . . . . . . . . . . . .  421
«Исгәалашәоит, ашкол ҳалымгацызт...». . . . . . . . . . . . . . . . .  422
«Лермантов длыцкәашоит ԥҳәызбак макьана...». . . . . . . . .  422
Аха змам. . . . . . . . . . . . . . . . . . . . . . . . . . . . . . . . . . . . . . . . . . . .  423
«Ихаҭа агәра изгом, аха ԥшьынҩажәа дырҭысит...». . . . . . .  424
«Аҟамзаара сеилаҳаит, иҳаӷоу дзеилаҳаша...». . . . . . . . . . .  425
«Ус умҳәалоз уара зны, суҭахызшәа...». . . . . . . . . . . . . . . . . .  425
Аԥхыӡ. . . . . . . . . . . . . . . . . . . . . . . . . . . . . . . . . . . . . . . . . . . . . . .  426
«Днаҳалӡа дцеит даҽа ԥсыуак...» . . . . . . . . . . . . . . . . . . . . . .  427
Аҳауа анузымхо. . . . . . . . . . . . . . . . . . . . . . . . . . . . . . . . . . . . . .  428
«Ихәломызт, ишомызт зны бзиабарада...». . . . . . . . . . . . . . .  428
«Исықәумҵан уаҳа араҟа ахыза...». . . . . . . . . . . . . . . . . . . . .  429
«Аҽеилыхха цқьа сахьымӡеит, аҽеилаҳәахагь...». . . . . . . . .  430
Узланхари!... . . . . . . . . . . . . . . . . . . . . . . . . . . . . . . . . . . . . . . . . . 430
«Схы сызнымкыло салагар – скаҳар...» . . . . . . . . . . . . . . . . .  430
«Иага аабап, иага ҳрыниап макьана...» . . . . . . . . . . . . . . . . .  431
«Уԥсадгьылаҿ усҟан уҟалашәа анубо...» . . . . . . . . . . . . . . . .  431
«Амҩа сықәлеит сынкахәыцуа...» . . . . . . . . . . . . . . . . . . . . . .  431
«Саҳәшьа рыцҳа, Жәындәрыԥшь анышә дахьамоу...». . . . .  432
«Уазымҵаан шаҟа шықәса схыҵуа...». . . . . . . . . . . . . . . . . . .  432

597

«Сҟьалазшәа мҩакы санылан...». . . . . . . . . . . . . . . . . . . . . . .  432
Зны. . . . . . . . . . . . . . . . . . . . . . . . . . . . . . . . . . . . . . . . . . . . . . . . .  433
«Сыбхьымӡеит...». . . . . . . . . . . . . . . . . . . . . . . . . . . . . . . . . . . . .  433
«Амҩа санылар – сзылхьымо, сымчыдан...» . . . . . . . . . . . . .  433
«Сышьны сахьышьҭоу ԥхыӡшәа акы збахуеит...». . . . . . . . .  434
«Абна иаалҟьан абга ицҳаит...». . . . . . . . . . . . . . . . . . . . . . . .  434
«Сыԥсҭазаара мҩасит, Анцәа иџьшьарала...» . . . . . . . . . . . .  435
«Ашәа лҳәон Лаганиаԥҳак, хагак...». . . . . . . . . . . . . . . . . . . .  435
«Сызлоу Анцәа среиӷьумтәын, срыцҳауп...». . . . . . . . . . . . . .  435
«Дсгәаласыршәап сҳәан...». . . . . . . . . . . . . . . . . . . . . . . . . . . .  436
«Ихьымӡеит – ирымҭеит урҭ ихы аԥҽыха...». . . . . . . . . . . . .  436
«Хьаԥшраха исысит ахьаԥшха ансымам...». . . . . . . . . . . . . .  436
«Сымҩасуеит, ишызбо сымҩасуеит...». . . . . . . . . . . . . . . . . . .  437
«Аҩны ддәылҟьан дцеит дынкылаӡ...». . . . . . . . . . . . . . . . . .  437
«Ишеиԥырҵыз шьҭа имаӡамызт...» . . . . . . . . . . . . . . . . . . . . .  437
Иаҳамҳәо . . . . . . . . . . . . . . . . . . . . . . . . . . . . . . . . . . . . . . . . . . .  437
Алашә. . . . . . . . . . . . . . . . . . . . . . . . . . . . . . . . . . . . . . . . . . . . . . .  438
«Сара срольгьы ыҟоуп уи адрамаҿ...» . . . . . . . . . . . . . . . . . .  439
«Сызшьуаз сыҽрысҭар – исылгон, сагьыршьуан...» . . . . . . .  440
«Игмыгқәан урҭ, аԥҳәыс илыҵашьыцуаз...». . . . . . . . . . . . . .  441
«Баша сгәаҟуам...». . . . . . . . . . . . . . . . . . . . . . . . . . . . . . . . . . . .441
«Зегь хьаауп: сахьанархуа шьоук асиа...». . . . . . . . . . . . . . .  441
«Ҳаиқәымшәар ҳәа уашәома, ара акәыз, нырцә акәыз...». . . . 442
«Исзыԥшуп ҳәа гәыӷрак игәаҵа иҭаҵәахымызҭгьы...» . . . .  442
«Зегь бхьааны… Бараӡәк ус быршама!..». . . . . . . . . . . . . . . .  442
«Иахьанӡа ҳаазгазу? Изласҭари ҳәашьа...». . . . . . . . . . . . . .  442
«Илымҟьеит уи аҵәы дахарҵан...». . . . . . . . . . . . . . . . . . . . . . 443
Быргк. . . . . . . . . . . . . . . . . . . . . . . . . . . . . . . . . . . . . . . . . . . . . . .  443
«Инаскьаргоз дҩагылашәа дықәын...». . . . . . . . . . . . . . . . . .  443
«Иԥсы ҭарҵарашәа еицхыраан...». . . . . . . . . . . . . . . . . . . . . .  443
«Аа дахьнеиуа амҩаду данылан...». . . . . . . . . . . . . . . . . . . . .  443
«Ус акрыҟазма, ҳзыцәшәашаз...». . . . . . . . . . . . . . . . . . . . . . .  444
«Ҳаилоуп ҳаилыхо: исышьҭаныҟәо, срышьҭаныҟәо...». . . . 445
«Уаақәхашт акгьы ыҟамкәа уаҳа...». . . . . . . . . . . . . . . . . . . . .  445
«Утәаз, угылаз, иааиуа уазыԥшуаз...» . . . . . . . . . . . . . . . . . . .  445

598

«Ахәыҷқәа аӡын асы салырхызшәа...». . . . . . . . . . . . . . . . . .  445
«Аԥсҭазаараҿ, аӡәык-ҩыџьак рыда...» . . . . . . . . . . . . . . . . . .  445
Насшәа. . . . . . . . . . . . . . . . . . . . . . . . . . . . . . . . . . . . . . . . . . . . . .  446
«Шеқспир итрагедиақәа срыԥхьон...» . . . . . . . . . . . . . . . . . .  447
«Иажәеинраалақәак лзикуеит, – дааиуеит ус...». . . . . . . . . .  448
«Сқьаадқәа срылахеит. Ицәгьамызт сынҭыҵыр...». . . . . . . .  448
«Ихынҳәны арахь акгьы аауам...». . . . . . . . . . . . . . . . . . . . . .  449
«Аамҭа иеиуеит ҳаҩхуа, ҳԥышәо...» . . . . . . . . . . . . . . . . . . . .  450
«Усқәак сымоуп, суҳәоит, уаасхылаԥш...». . . . . . . . . . . . . . . .  450
«Иҳаздыргәышьом ҳаныԥсышеи ҳшыԥсышеи...». . . . . . . . .  451
«Еиҭашьыцроуп иҟоу, еиҵашьыц….». . . . . . . . . . . . . . . . . . . .  452
«Саҭахымкәа сықәхар адунеижә...» . . . . . . . . . . . . . . . . . . . .  452
«Сара избахьеит ашәышықәса аԥсышьа...». . . . . . . . . . . . . .  453
«Иахьа ажәҩан қәа ннакылом...» . . . . . . . . . . . . . . . . . . . . . . 454
«Сыҽсырхагоу, ҳашҭа самкызт...». . . . . . . . . . . . . . . . . . . . . . .  454
«Анцәа идырааит уаҵә исыхьуа....». . . . . . . . . . . . . . . . . . . . .  455
«Инеихьымсша инеидыкшало...». . . . . . . . . . . . . . . . . . . . . . .  456
«Аҭоурых уазхьаԥшыр, узызхәыцша...» . . . . . . . . . . . . . . . . .  457
«Ашьабысҭақәа реиԥш, акы нарырҳан...» . . . . . . . . . . . . . . .  457
«– Избаша збеит, исаҳаша саҳаит...». . . . . . . . . . . . . . . . . . . .  458
«Ақьаади сареи ҳаизынхан, схы сааҩахом...» . . . . . . . . . . .  458
«Ауаа рацәаҩуп, ҵҩа рымам...». . . . . . . . . . . . . . . . . . . . . . . .  458
«Иауазар, исзеиӷьым сиқәӡыр сҭахымызт...». . . . . . . . . . . . .  459
Ахьҭа. . . . . . . . . . . . . . . . . . . . . . . . . . . . . . . . . . . . . . . . . . . . . . . .  460
«Ҽы-ццышәк ашьапқәа ирыцҟьо амца...». . . . . . . . . . . . . . .  460
«– Сҟьалеит, уара, сиеиԥшуп абна илоу...». . . . . . . . . . . . . . .  461
«Ааҵра иавахаз аԥсшәеи ибылгьан...». . . . . . . . . . . . . . . . . .  461
«Ахыдақәа игәра абаргеишь...». . . . . . . . . . . . . . . . . . . . . . . .  462
«Исҳәаран иҟаз сымҳәазар-сҿаҳәамызт...». . . . . . . . . . . . . .  462
«Амш ахы иқәгыланы идықәлан...». . . . . . . . . . . . . . . . . . . . .  463
«Ак саҳәамызт, ак саҳәан...». . . . . . . . . . . . . . . . . . . . . . . . . . . 463
«Абахә саҿыҩрын, аԥсра слакҭацәгьа...». . . . . . . . . . . . . . . .  464
Уажәыр. . . . . . . . . . . . . . . . . . . . . . . . . . . . . . . . . . . . . . . . . . . . . .  465
«Уара исоуҳәазар сызлацәо...». . . . . . . . . . . . . . . . . . . . . . . . .  466
«Адәы сықәуп иахьа акгьы саҿымшәа...». . . . . . . . . . . . . . . .  467

599

«Ари амш ссируп, сыԥсыр – сыгәнаҳауп...». . . . . . . . . . . . . .  468
Аҟаза . . . . . . . . . . . . . . . . . . . . . . . . . . . . . . . . . . . . . . . . . . . . . . .  468
«Анцәа сиҳәон: – Зегьы сырхьыгӡа…» . . . . . . . . . . . . . . . . . .  469
«Анқәаб схы игәасырԥхоит ҳәа жҩеихан...». . . . . . . . . . . . .  470
Иԥшыз лажәа. . . . . . . . . . . . . . . . . . . . . . . . . . . . . . . . . . . . . . . .  470
«Иацоуп сара арахь санааиз...». . . . . . . . . . . . . . . . . . . . . . . .  471
«Инызкыло уаҩ дыҟам амц анырҳәо...». . . . . . . . . . . . . . . . .  471
«…Зыда дсымам сгылан анрызҿысҭуа...». . . . . . . . . . . . . . . .  473
«Абри ажәҩан сҩаҵаиԥшыр уаҳа...». . . . . . . . . . . . . . . . . . . .  473
«Аҟәара аҽықәнажьуан амшынҳәа...» . . . . . . . . . . . . . . . . . .  473
«Инаҳҵшаз, кыр ҳагума, инаҳҵит...». . . . . . . . . . . . . . . . . . . .  474
«Сара аԥара змоу уаҩым, дад...». . . . . . . . . . . . . . . . . . . . . . .  474
«Акыр сырҳаит ара, акыргьы сырӡит...». . . . . . . . . . . . . . . . .  475
«Аҩеира сҭаххаргьы сызҩеиуам...». . . . . . . . . . . . . . . . . . . . .  475
«Гатәыс уара иумоуп, исырҭаз сзаагазар аранӡа...». . . . . . .  476
«Бла еиҵыхра, бӷа еиҵыхра урҭ, иауазар...». . . . . . . . . . . . .  477
Дон Жуан. . . . . . . . . . . . . . . . . . . . . . . . . . . . . . . . . . . . . . . . . . . .  477
Асаркьалқәа. . . . . . . . . . . . . . . . . . . . . . . . . . . . . . . . . . . . . . . . .  478
Аҵх иалоу. . . . . . . . . . . . . . . . . . . . . . . . . . . . . . . . . . . . . . . . . . .  479
«Аамҭа цеит, иҳалазгьы ҳалам....». . . . . . . . . . . . . . . . . . . . . .  480
«Иҟалаша аӡәгьы заа издырӡом...». . . . . . . . . . . . . . . . . . . . .  480
«Дызлажьу пылҳаҭуп, дынкылоуп...». . . . . . . . . . . . . . . . . . . .  481
«Дзаҟароуу? Дрылыҳәҳәом аҵан...». . . . . . . . . . . . . . . . . . . .  481
«Алымҳақәа хахаӡа, джьажәлоуп...». . . . . . . . . . . . . . . . . . . .  482
Аԥҳәысеиба Иарна. . . . . . . . . . . . . . . . . . . . . . . . . . . . . . . . . . .  482
Баграт иҟны . . . . . . . . . . . . . . . . . . . . . . . . . . . . . . . . . . . . . . . . .  483
Ҳарун. . . . . . . . . . . . . . . . . . . . . . . . . . . . . . . . . . . . . . . . . . . . . . .  484
Аџьнышцәа ртәарҭа . . . . . . . . . . . . . . . . . . . . . . . . . . . . . . . . . .  485
«Иац хьҭан, иахьа даара ишоуроуп...». . . . . . . . . . . . . . . . . .  486
«Иууз ацәгьа зны ишузыхынҳәыша...». . . . . . . . . . . . . . . . . .  487
«Удәықәымлар – уахьтәоугьы узгылом...». . . . . . . . . . . . . . .  488
«Уара еилкаа изызбаз изымбашаз...». . . . . . . . . . . . . . . . . . .  488
Шәааи, ҳаиҭеиқәшәап…. . . . . . . . . . . . . . . . . . . . . . . . . . . . . . .  489
«Ицо нукыларц уалагар мчыла...». . . . . . . . . . . . . . . . . . . . . .  491
«–Шәаадгылала, сымала сыншәмыжьын...» . . . . . . . . . . . . .  492

600

«Амш иланананы аамҭа, дацәны...». . . . . . . . . . . . . . . . . . . . .  492
Ҳәашьа змам . . . . . . . . . . . . . . . . . . . . . . . . . . . . . . . . . . . . . . . .  493
«Исҩызцәои урҭ сызрыцымлеит – игмыгқәан...». . . . . . . . .  493
«Данааԥш – ихы ихагылаӡамызт...». . . . . . . . . . . . . . . . . . . . .  494
Ицо-изымцо. . . . . . . . . . . . . . . . . . . . . . . . . . . . . . . . . . . . . . . . .  495
Аччаԥшь. . . . . . . . . . . . . . . . . . . . . . . . . . . . . . . . . . . . . . . . . . . . .  496
«Иҟалап уаҵәы амш сара истәымхар...» . . . . . . . . . . . . . . . .  496
«Хьҭоуп, – ӡынрами усгьы, – Урыстәыла...» . . . . . . . . . . . . . .  497
Зарҭыжә. . . . . . . . . . . . . . . . . . . . . . . . . . . . . . . . . . . . . . . . . . . . .  498
«Уеиқәхарашәа ахжьара аҭахым ара...». . . . . . . . . . . . . . . . . 499
«Ари амшгьы цеит иниас...» . . . . . . . . . . . . . . . . . . . . . . . . . . . 499
«Дымшәарашәа ибахуеит имшәац...». . . . . . . . . . . . . . . . . . .  499
«Арҭ рҟны субар саахә уаҵәы...». . . . . . . . . . . . . . . . . . . . . . .  500
«Дуаҩымыз, Шекспир дугьы акы игын...». . . . . . . . . . . . . . . .  500
«Сара сыҟоу сыҟаму рыздырӡом...». . . . . . . . . . . . . . . . . . . . .  500
«Гәыбӷан исҭом, сыԥсы злаҭоу злеидыррызеи...». . . . . . . . .  500
«Сынхон сара уак, сахьырҭахымыз...» . . . . . . . . . . . . . . . . . .  501
«Убас дизааигәан… Изцарыма асӡа...». . . . . . . . . . . . . . . . . .  501
«Башаӡа гәыӷрала уҭәыхуп...». . . . . . . . . . . . . . . . . . . . . . . . . .502
«– Ирдыруазар сҭахуп сара ҟәышгьы арныггьы...». . . . . . .  502
«Исымоу сҭахында, исымамгьы шсоурыз...». . . . . . . . . . . . .  502
«Убас ҳаибыҭахуп, убас…». . . . . . . . . . . . . . . . . . . . . . . . . . . . .  502
«Сзаатәаз сыздыруам сизхәыцуа...». . . . . . . . . . . . . . . . . . . .  502
«Икаҳаз дгылап, дааин дааҳалагылап...». . . . . . . . . . . . . . . .  503
«Избеит, – лабҿаба акәу, ԥхыӡу...». . . . . . . . . . . . . . . . . . . . . .  503
Ауаҩызаҵә ихәыцрақәак. . . . . . . . . . . . . . . . . . . . . . . . . . . . . .  504
«Ицаз хынҳәны иаакылсыр ауазаап...» . . . . . . . . . . . . . . . . .  505
«Иҳәатәу сҳәалоит, иуҭахы-иуҭахымха...». . . . . . . . . . . . . . . 506
«Ианалага сымш мшымхо...» . . . . . . . . . . . . . . . . . . . . . . . . . .  506
«Сматанеиуа аныха...». . . . . . . . . . . . . . . . . . . . . . . . . . . . . . . .  507
Схы-сгәы иҭымҵуа. . . . . . . . . . . . . . . . . . . . . . . . . . . . . . . . . . . . 507
«Иҿаԥалазшәа дшааиуаз ацәгәы ыԥан...». . . . . . . . . . . . . . .  509
Ахьаԥарч еиԥш…. . . . . . . . . . . . . . . . . . . . . . . . . . . . . . . . . . . . .  510
«Ҳа даҳтәуп ҳәа, инаиҵас...». . . . . . . . . . . . . . . . . . . . . . . . . . . 511
Ашьыцраз. . . . . . . . . . . . . . . . . . . . . . . . . . . . . . . . . . . . . . . . . . .  512

601

«Сгәы иҭаршәуп, иҳәеит, схы иҭыҵуам...» . . . . . . . . . . . . . . .  513
«Зегьы дрышьҭоуп уи дқәасқәасуа...». . . . . . . . . . . . . . . . . . .  513
«Еиҳаб дуны зхы збаз, иуеиҳабыда?..». . . . . . . . . . . . . . . . . .  513
«Адгьыл мықәлеит, зегь реиԥш, сеилыхны...». . . . . . . . . . . .  513
«Имцамкәа, ианааиз усҟан иаиааизар...». . . . . . . . . . . . . . . .  514
«Иҽхарззала дҳалоуп, ддауушәа...» . . . . . . . . . . . . . . . . . . . .  514
«Шаҟа бжьоузеи ҳысҳәоз сара уанӡа...» . . . . . . . . . . . . . . . .  515
Аибашьра цон . . . . . . . . . . . . . . . . . . . . . . . . . . . . . . . . . . . . . . .  515
«Ихы иԥнаҟом, инапы иаҩуам...». . . . . . . . . . . . . . . . . . . . . . .  516
Џьансыхә. . . . . . . . . . . . . . . . . . . . . . . . . . . . . . . . . . . . . . . . . . . .  517
Сара сыԥсыр…. . . . . . . . . . . . . . . . . . . . . . . . . . . . . . . . . . . . . . .  517
«Ақәа хыдхаҽо, ииуа...». . . . . . . . . . . . . . . . . . . . . . . . . . . . . . .  519
«Игәкылҵәагаха абжьқәа ааҩуеит ҵхагәанынӡа...». . . . . . . 519
«Ҳазшаз, седроу, ус дишама...». . . . . . . . . . . . . . . . . . . . . . . . .  520
«Иқәацәӡа игылоу иоуп араҟа ирбо...». . . . . . . . . . . . . . . . . .  520
Аамҭа цоит иццакцәаны.... . . . . . . . . . . . . . . . . . . . . . . . . . . . . 521
«Адгьыл уқәымӡо уҿааухар – уабацо?..». . . . . . . . . . . . . . . .  522
«Игәаларшәо ицази иаази...». . . . . . . . . . . . . . . . . . . . . . . . . .  523
«Ицәыргамкәа...». . . . . . . . . . . . . . . . . . . . . . . . . . . . . . . . . . . . .  523
«Шьақәыргылашьа змам шьақәыргыло...». . . . . . . . . . . . . . .  524
Ҩнаҭак аҟны. . . . . . . . . . . . . . . . . . . . . . . . . . . . . . . . . . . . . . . . .  524
«Асҟаҩыуаак ахьыҟоу, ирасҳәаша нҵәазшәа...». . . . . . . . . .  526
Фазиль. . . . . . . . . . . . . . . . . . . . . . . . . . . . . . . . . . . . . . . . . . . . . .  528
«Фазиль Чегемаа рыԥшӡа ҳәа длышьҭан...». . . . . . . . . . . . .  528
«Уааигәа игылоу удыруеит, иагьуздырӡом...». . . . . . . . . . . . . 529
Амшын иххалаз. . . . . . . . . . . . . . . . . . . . . . . . . . . . . . . . . . . . . .  530
Аҷкәын дгәырӷьон…. . . . . . . . . . . . . . . . . . . . . . . . . . . . . . . . . .  531
Саџьал аау…. . . . . . . . . . . . . . . . . . . . . . . . . . . . . . . . . . . . . . . . .  532
«Имцымкәа иаиааиз усҟан иаиааизар...». . . . . . . . . . . . . . . .  532
Сааины сыҟоуп…. . . . . . . . . . . . . . . . . . . . . . . . . . . . . . . . . . . . .  534
Еицәажәарак . . . . . . . . . . . . . . . . . . . . . . . . . . . . . . . . . . . . . . . .  535
Дыцәоуп ахаҵа . . . . . . . . . . . . . . . . . . . . . . . . . . . . . . . . . . . . . .  536
«…Сгьежьы-хынҳәуа ара саақәхоит...». . . . . . . . . . . . . . . . . .  536
«Акгьы снаҭом сара арии, сызҿаапкыз...». . . . . . . . . . . . . . .  536
«Ари адгьыл сықәхацәоу, сықәымӡоу...». . . . . . . . . . . . . . . . .  537

602

«Сшәаԥырҳаԥуа адәы сықәмызт, срыцын...». . . . . . . . . . . . .  537
« Дахьагалак, дхынҳәрашәа сыҟоуп ибжьаӡыз...». . . . . . . .  538
«Аӡә ажәҩан далакнаҳауп, иҵӡоузеи...». . . . . . . . . . . . . . . . .  538
«Амҩа сықәларын сыҟами ҿыц....». . . . . . . . . . . . . . . . . . . . .  539
«Ижәынгьы дыҟамызт, имч наилӡаан...». . . . . . . . . . . . . . . . .  540
«Сҭахы, сдыр, сҩыза, сыуа…». . . . . . . . . . . . . . . . . . . . . . . . . . .  540
«Сеиҭаақәхахит зегьы сусха...». . . . . . . . . . . . . . . . . . . . . . . . .  541
«Схәыҷымыз, саацәырҵит смаалықха...». . . . . . . . . . . . . . . .  541
«…Шәа сышәтәуп ҳәа аринахысгы...». . . . . . . . . . . . . . . . . . .  542
«Сабацоз арии амшгьы саԥымлар...» . . . . . . . . . . . . . . . . . . .  542
«Акрааҵуеит, уаҩ дҭамлаӡац иашҭа...». . . . . . . . . . . . . . . . . .  543
«Аҵаа еиԥш дыхьшәашәан. Снапаҿы данаазга...». . . . . . . .  543
«Ари амш иаго иааиуа иунаҭом...» . . . . . . . . . . . . . . . . . . . . .  543
«Аӡ иасҭаз азымгазт, иӡааҟәрылан...». . . . . . . . . . . . . . . . . . .  543
«Саныҟоу исывагылоу, санԥсуа исхагыло...». . . . . . . . . . . . .  544
«Дмааргьы амуаз, аха даакылсит ашьыжь...» . . . . . . . . . . . .  544
«Ухы убар ҟалоит уҳәынҭқарын...» . . . . . . . . . . . . . . . . . . . . .  544
«Сыннажьрашәа сыҟан, аха сыннажьуам...». . . . . . . . . . . . .  544
Ауасиаҭ. . . . . . . . . . . . . . . . . . . . . . . . . . . . . . . . . . . . . . . . . . . . . . 545
«Инхо рахь сыҟазар сҭахын, гаӡаразаргь...». . . . . . . . . . . . .  545
«Ажәлар еиқәхозар, абаагәарақәа еилаҳаргьы
егьамам...». . . . . . . . . . . . . . . . . . . . . . . . . . . . . . . . . . . . . . . .  545
«Саԥхьон. Иҟалап ауабага...» . . . . . . . . . . . . . . . . . . . . . . . . . .  545
«Ауаа лрылагылоуп ихы шьҭыхны...» . . . . . . . . . . . . . . . . . . .  546
«Дцар иҭахын иара дхысны...». . . . . . . . . . . . . . . . . . . . . . . . .  546
«Аҿара анышә иаҭан...». . . . . . . . . . . . . . . . . . . . . . . . . . . . . . .  546
«Аҩнуҵҟатәи ҳусқәа…». . . . . . . . . . . . . . . . . . . . . . . . . . . . . . .  547
«Насыԥ зласымаз...». . . . . . . . . . . . . . . . . . . . . . . . . . . . . . . . . .  547
Зхыздыруа . . . . . . . . . . . . . . . . . . . . . . . . . . . . . . . . . . . . . . . . . .  547
«Сара ахьҭа сакхьан, ашьоура сакхьан, амлагьы...». . . . . . .  548
«Исҭахуп сынҭыҵыр, ара аҩны санымкуа...». . . . . . . . . . . . .  549
Сшааиуа. . . . . . . . . . . . . . . . . . . . . . . . . . . . . . . . . . . . . . . . . . . . .  549
«Абаха смоукәа саргьы саамҭа мҩасит...». . . . . . . . . . . . . . .  551
«Цәаҳәақәак снархысит сгәы ҿыӷьуа...». . . . . . . . . . . . . . . . .  551
Ҳашҭаҿ . . . . . . . . . . . . . . . . . . . . . . . . . . . . . . . . . . . . . . . . . . . . .  551

603

«Лылацәақәа неиқәылыԥсон, иаахылҵуан...». . . . . . . . . . . .  553
Иааз, ицаз. . . . . . . . . . . . . . . . . . . . . . . . . . . . . . . . . . . . . . . . . . .  553
«Дшаҟьо ддәықәын, џьарак дакуамызт...». . . . . . . . . . . . . . .  555
Ашамҭаз. . . . . . . . . . . . . . . . . . . . . . . . . . . . . . . . . . . . . . . . . . . . .  555
Ахықә аҟны. . . . . . . . . . . . . . . . . . . . . . . . . . . . . . . . . . . . . . . . . .  556
«Ахәыҷқәа ашҭа иҭеибаҳәан исԥылон...». . . . . . . . . . . . . . . .  557
«Ҳаиҭеиқәшәахт, иҳәеит, еиӷьзу ҳаиқәымшәар...». . . . . . . .  557
«Сабантәаауеи сара? Сабаҟоу? Сабацо?..» . . . . . . . . . . . . . .  558
«Дкаҳаит уи ҽнак агәараҳәа...». . . . . . . . . . . . . . . . . . . . . . . .  559
«Сындәылҵыр сҭахым, уахь изыԥшымда?..». . . . . . . . . . . . .  560
«Дыҟамкәа сҭахык, дыҟамкәа сыуак...» . . . . . . . . . . . . . . . . .  560
Схәыҷра аҟнытә. . . . . . . . . . . . . . . . . . . . . . . . . . . . . . . . . . . . . .  560
«Сеибга-еизҩыда сааит иахьанӡа...». . . . . . . . . . . . . . . . . . . .  561
Амшынҵа. . . . . . . . . . . . . . . . . . . . . . . . . . . . . . . . . . . . . . . . . . . .  562
«Срықәшәеит ацәгьагь абзиагь...». . . . . . . . . . . . . . . . . . . . . .  563
«Сара сахьыԥсуа акәым, иҳәеит уи, Гәаџьала...». . . . . . . . . .  567
Анцәа иџьшьоуп…. . . . . . . . . . . . . . . . . . . . . . . . . . . . . . . . . . . .  564
«Иуҭахым иагаҩ мҩахыҵхьеит уҩныҟа...». . . . . . . . . . . . . . . 565
«Ари амшгьы сара истәызаап...». . . . . . . . . . . . . . . . . . . . . . .  565
Аамҭа сымам . . . . . . . . . . . . . . . . . . . . . . . . . . . . . . . . . . . . . . . .  566
«Џьанаҭ агәашәқәа анааимҟьа, раԥхьа иҭалаз...» . . . . . . . .  567
«Исхашҭны саақәхар сшыԥсыша...» . . . . . . . . . . . . . . . . . . . .  567
«Уаӷакгьы дшыҟоу дырны иумаз...». . . . . . . . . . . . . . . . . . . . .  568
«Сахәаԥшуа стәоуп киносахьак...» . . . . . . . . . . . . . . . . . . . . .  569
«Ахақәиҭра ишәҭ Манолис Глезос!..» . . . . . . . . . . . . . . . . . . . 569
«Исыхьанҭан иқәҳаит иааиз аӡын...» . . . . . . . . . . . . . . . . . . .  570
«Иҿҟьаса ицоит акы иарырҳан...». . . . . . . . . . . . . . . . . . . . . .  571
«Иҟадашь уахь, ҳара ҳадагь...». . . . . . . . . . . . . . . . . . . . . . . . .  571
«Ҳнаилагашт зны акгьы ахьыҟам...». . . . . . . . . . . . . . . . . . . .  572
Аибашьра амшқәа сгәалашәо. . . . . . . . . . . . . . . . . . . . . . . . . .  573
«Снықәԥала-аақәԥало, слахҿыхӡа...». . . . . . . . . . . . . . . . . . .  574
Саакылсит…. . . . . . . . . . . . . . . . . . . . . . . . . . . . . . . . . . . . . . . . . .  574
«Ддырҽхәоит ҳара даҳтәуп ҳәа, ирҳәо лакәуп...». . . . . . . .  575
«Дџьашьала, ассир далаҟоуп Уаҳаид...». . . . . . . . . . . . . . . . .  576
Аҽшьра . . . . . . . . . . . . . . . . . . . . . . . . . . . . . . . . . . . . . . . . . . . . .  576

604

Ухы уанзамыхәо . . . . . . . . . . . . . . . . . . . . . . . . . . . . . . . . . . . . .  577
«Иутәу ухам, иутәым, иушьам…» . . . . . . . . . . . . . . . . . . . . . . .  577
«Иеицхыраауа иааиуеит иԥсызгьы инхазгьы...». . . . . . . . . .  577
Иалысхыз . . . . . . . . . . . . . . . . . . . . . . . . . . . . . . . . . . . . . . . . . . .  578
«Иахьагь ус ами, иацеиԥш...». . . . . . . . . . . . . . . . . . . . . . . . . .  579

КӘЫҴНИА НИКӘАЛА ҬАРАШЬ-ИԤА

Аҩымҭақәа реизга
Ажәафтәи атом
Ажәеинраалақәа

КВИЦИНИА НИКОЛАЙ ТАРАСОВИЧ

Собрание сочинений
Том шестнадцатый
Стихотворения
На абхазском языке

Аредактор И. Аҳашба
Компиутерла аиқәлыршәҩ С. Аргәын
Аформат 84х108/32 Атираж 300.
Иҟаҵә. акь. бӷь. 19. Инықә. акь. бӷь. 32.
Аҿаҵапҟа №


