







































Аԥҳәынҭшәҟәҭыжьырҭа Аҟәа 2010


Алықьса Џьонуа






Иҩымҭақәа

Ҩ-томкны























Аԥҳәынҭшәҟәҭыжьырҭа Аҟәа 2010


Алықьса Џьонуа






Иҩымҭақәа

Актәи атом

Ажәеинраалақәа

Абалладақәа

Апоемақәа



Еиқәдыршәеит: Раиса Џьонуа Заира Ҭҳаиҵыкә










Аԥҳәынҭшәҟәҭыжьырҭа Аҟәа 2010
ББК 84(5Абх) 6-5

Џь 56














Алықьса Џьонуа. Иҩымҭақәа, 2-томкны.

1-тәи атом. Ажәеинраалақәа, абалладақәа, апоемақәа. Аԥҳәынҭшәҟәҭыжьырҭа. Аҟәа, 2010. –360 д.



Иеицырдыруа аԥсуа поет, Д.И.Гәлиа ихьӡ зху Аҳәынҭқарратә премиа алауреат А.Н.Џьонуа (1920–1989) иҩымҭақәа еидызкыло 1-тәи атом ианылеит ажәеинраалақәа, апоемақәа, абалладақәа.

















© «Аԥҳәынҭшәҟәҭыжьырҭа», 2010












АЖЪЕИНРААЛА:ЪА

СЫШӘҞӘЫ

Уара сара сыгәҭакқәа ирҭынхоу, Ԥхьаҟа сара сгәыӷрақәа змадоу, Сқәыԥшреи са сышлареи зылдоу, Сгәырӷьареи сгәаҟрақәеи збахьоу, Схаҭа шсакәугьы угхақәа зыгхоу, Дырҩегьых сара суҳәоит аказы: Уацәымшәакәа, исылшаз ахәыҷы Исыцнага аԥхьаҩцәа ргәаҿы!


ЖӘЕИНРААЛАЛА

Сара исҭахуп жәеинраалала Аԥсҭазаараҿ аиаша сҳәар. Поезиатә цәаныррала Амца схылҟьауа сбыллар.

Сара исҭахуп зыԥхӡашала Зхы ныҟәызго сырҽхәалар, Ламыслаҵәҟьа, мҩа иашала Срыцныҟәауа ԥхьа сцалар.

Убри азыҳәан исыԥсҭазаароуп Ажәеинраала агәрагара; Убри азыҳәан са сҭазароуп, Ажәеинраалақәа рхәура.


АҼЫРХӘМАРҨЫ

Ирашь шьапышьҭа анышә еизадаҿ Дамыӷ сахьан иазынхо,

Ахәда хырхәа, иҽырба-ҽырбо, Аҽарҽеиуашәа икәашо,


7

Агәчама ԥсыла, аԥшшәы џьоуҳарха, Аԥырцә дуқәа еилаԥсо,

Икәеикәеиуа, акәадыр иақәу Араӡныш ҟәынақәа аныԥхо,

Насгьы иақәтәоу дҽыбӷаҟазан, Аҽыбӷа далиаазшәа данцо,

Ишьхәа арбашьа, иҟамчы аҟьашьа, Иаӷәра кышьа, зегь еиқәшәо,

«Чоу» аниҳәа иаҳәа ҭкәыцәаа, Ирмацәысуа уи дыкшо,

Раԥхьа иҩеиуа ԥсуа ҽҟазоуп, Аҽырыҩраҿ ахьӡ зго!


АПОЕТ

Ашәҭ мацара, ирҟәамҵӡакәа, Хәыцырҭас измоу,

Уи дпоетым, дҳамбаӡакәа Диасуеит дканӡо.

Уи дпоетым аҟама аҿеиԥш Зкалам ҵарым,

Дзааӡаз иан лкыкахшеиԥш Зыԥсадгьыл ду згәыблым.

Уи дпоетым, ҳамч-ҳалшара Ишазҳаз зымбаз,

Игәырӷьа-шышәҭуа ҳаиашьара – Гәаҭан шәа зымҳәаз.

Апоет иажәақәа еиларҭәамзар, Мчы ауам уи зынӡас.

Ажәлар рҟазшьа иазааигәамзар, Дымҩасуеит қәаршыҩҵас.


8

БЗИАЛА

Бзиала, сымыш, сылашара!
Бзиала, сдәықәлоит – шьҭа баангыл. Са сцоит аррахь, уахь сыхаара, Салам бҩыроуп, – снапқәа нкыл!

Абар, абыкьбжь гоит, ԥшроума, Ҳдәыӷба дәықәлоит ишьҭыԥраа, Сахьцо аӡбахә басҳәахьоума? – Мраҭашәарахьтәи аҳәаа!..

Уа-Ҳаԥсадгьыл зыԥсы ахҭнызҵо Ҩызас сроуеит, сықәԥаҩха, Аӷа дҳажәлар, ихәамц еиҩызҵәо Сгылап раԥхьа сҽырхиа.

Ицәырызгап сымчра, нас сылшара, Гәҿыцла сшәақьи саҳәеи нкыл. Бзиала, соуԥшәыл, сылашара, Бзиала, бзиала, шьҭа баангыл!


АМЗА

Мшацызт, ицәан аԥсабара, Ҭынчран, ԥша асуам иҵәаауа. Сышьҭоуп, схәыцуа сымацара, Амза нкылыԥшит иҭаауа.

Амза, уабаҟаз, сылашара, Исзааугама жәабжьык ма? Бзиа избо сышәҭ гәазҳара Дшубаз соуҳәарцоума узаа?

Нас исаҳәа, смыргәыаҟкәа ухала, Ӡәыр длыцума уи дгәыӡуа?


9

Иарбан баҳчоу изҭоу рхала, Иуаҳау сыӡбахә шырҳәоз уа?..

Сишь, дызусҭада адәаҟны инеиуа, Уԥшишь, амза, дгәаҭи цқьа! Дҭалт ачаирҭа мшынха иҩеиуа,

Уи са стәлами, урзыԥши лнапқәа!..

Амза, шозаап, арбаӷь ҿырҭит, Сгылан сышәҭ лахь снеип саргьы. Аԥсаатә гәырӷьо ашәа еицхыртит, Снеиаанӡа ҩызара лызу!


* * *

Быԥшра-бсахьа ҟаимаҭзаргьы, Урҭ мацара акгьы иаԥсам, Азныказын сбеилаҳазаргь, Уи нҵрак аиуа ԥхьа азҳауам.

Агәаҭа бзиа ба ибымамзар, Бацәаашьозар акрура, Аӡын усқәа бцәыхьанҭазар Иаԥсам быӡбахә аҳәара.

Аха бӷьеҩӡа ауҭра бҭалар, Ма ана ачаирҭаҟны бԥыруа, Усҟан иалшом сгәы бымҭалар,
Уиала ицәырҵуеит сгәыбылра.


АБАҲЧА

Исгәалашәоит ҳануԥырҵуаз, Ҳнеиуан ушәҭқәа рҿыхразы.


10

Уҟармаҵыс шәаҳәон ҳазҿызҭуаз, Иҳаԥхьошәа абџьар шьҭыхразы.

Аҟармаҵысгьы наҟ иуԥырҵуеит, Аӷа данааи аԥшәымарҭас. Абӷьиаҵәада зегьы уцәирӡуеит, Уи узынхозшәа шәымаҭәас.

Аха ҳаԥсадгьыл иагеит аиааира, Уи иамыхьт агәкаҳара. Аҟармаҵысгьы узнеит, есааира, Ишәҭуеит уҵла еихаҳара.

Уажә абар игәазырҳаган, Ааԥынраз ишәҭылаша, Ицәырҵуеит ушәҭқәа гәыҟаҵаган, Ҳхьырԥар узларԥылаша.


АЖЬИ ИАШӘА

Тәахак амам, абжьы аныҩуеит Самсон ижьаҳәа,

Уи дахьжьиуа иашәа ахыҩуеит Аҳабла аӡԥшаҳәа:

– Аӷа уаха, улаха аӷьеҩҳәа, Ҳа иҳарҭәап аџыр!

Акаҩ, акаҩ, акаҩ, акаҩҳәа Ҳасп аихаӡа шыр!

Иманшәалоуп сара саӷа, Исыршуеит аиха.
Абаҳа, аҽага, нас аикәаӷа Ҟасҵахьеит иахьа.

Са санаслак, уаҟа имшаҭо, Ҵаҟа аԥсынгьыри,

Ацыԥхь ыҵҟьоит, лассы имкьаҭо, Исҿаҷҷоит убри!


11

Исыӡрыжәуеит уа амагана, Аҽбыгақәа скәахьеит;

Са исырҿыцыз акәаҭана Цәаӷәара иргахьеит.

Сҽеимаа нҵра амоуп, иааг уҽыхәа, Ашьапы счаԥап,
Уанчаразуа, ахахәда еихыхәа, Амӡырха цәнаҳәҳәап.

Амца зҿықәу сжьаҳәа аҟьашьа Сашьцәа уи ргәаԥхарц,

Урҭ рзыҳәан ихәарҭахаша Саргьы абра иҟасҵарц.

Убри азоуми, сгәамч азыҩуа, Изысҟьауа ажьаҳәа.

Убри азоуми абжьы заныҩуа Аҳабла аӡԥшаҳәа:

Аӷа уаха, улаха аӷьеҩҳәа, Ҳа иҳарҭәап аџыр!
Акаҩ, акаҩ, акаҩ, акаҩҳәа Ҳасп аихаӡа шыр! –

Тәахак амам, абжьы аныҩуеит Самсон ижьаҳәа,

Уи дахьжьиуа иашәа ахыҩуеит Аҳабла аӡԥшаҳәа.


АМҲАЏЬЫР УАҨ ИУАЗ

Наӡаӡа суԥырҵуеит, саҭоумҵан сыԥсадгьыл, Сан лкыкахш еиԥш исзеиӷьны сзааӡаз. Сԥсеибаркра хьамҭаран аӷба-гәашь сыҽнадкыл, Сылаӷырӡ нахьыршо иузысҳәоит ауаз.

Сгәыкреи са сажәеи ара инсыжьуеит қьашанас, Уа уҿықәаҿ, ацәқәырԥа еигәыдҵо иахькҿоу, О, сыкәа инҭасҵап са снышәнап қьасала, Сыԥсрацәгьа ихьамҭароу аанӡа иҵәахӡоу.


12

Сгәы иқәрыԥсар санԥслак, тәым, дамра лашьцала, Уа сҭынчхап, уа сыцәап, уа иԥҵәап сгәахәтәа. Мышкызны улахҿыххар, сыԥсадгьыл даҽакала, Еиҭоуҳәашт, иуныҵыр агәаҟра аҵыхәтәа.

Урхашҭшам сыбаҩқәа ихәанчарагьы дамрала, Урҭ хәарҽхан, ишәыгәхан анышә иазынхашт. Мышкызны аӡәы игәеиҭар сыхшыбаҩ хаҭала, Дабатәиу, дызусҭада ҳәа жәала инеиҳәашт.

О, усҟан са сзыҳәан умџьабан гәыԥшқала, Иуасҳәоит, иуцәызӡом, атәымдгьылахь сагашт, Хьӡыс измоу «амҳаџьыр» ҳмаҷӡам ҭаацәала, Агәаҟра ихнарҵәаз ҳауп, агәаҟашәа ҳҳәалашт.

Бзиала, ҳаԥсадгьыл, ҳазԥырҵуа гәырҩала, Мышкызны ухақәиҭреи умреи лашашт. О, усҟан ԥсынҵрыла угәырӷьашт ӷәӷәала,
Ҳаӡбахәгьы уҭоурыхаҿ еиҭоуҳәо уҟалашт!


КРЕМЛЬ

Иӷьазӷьазуа жәҩангәашәԥхьара, Абаагәара, уи хәашьуам,

Иҭынчӡа игылоуп сылашара, Уи ахьӡ дуӡӡа кашәауам.

Алашарбага уантә ицеиуа Алакҭа бзанҵы иҭаауам,

Уахгьы-ҽынгьы зегьы азеиԥшуп, Бзанҵы лахьеиқәҵара зықәӡам.

Кремль ианыԥшуеит ҳабзазара, Зҭоурых дуӡӡахаз зынӡа, Агәырӷьа ҭыҩуеит ахьыҵәцара –
Ҳгәазырҳага баӷьаӡа.
Уи хьӡырҳәагоуп, уи хазыноуп, Уи ауп сыԥсадгьыл агәаҵәа,


13

Зқьы-хкыла салам арҭоит Иахьа аџьажәлар гәырӷьаҵәа.
Абираҟ Ҟаԥшь сара игәасҭоит – Иахагылоу Кремль абаа,
Уи Оқтиабр ду иаҳнаҭеит, Ҳара ҳажәлар роуп иаазга!

Ахақәиҭра мра-лашара, Убри азоуми ҳшьа зкаҭәа,

Ҳабиԥара мырԥхашьакәа, Иацаҳҵоит ҳгәыӷырҭа.

Кремль дуӡӡа ҩашьара ақәӡам, Игәазырҳагоузеи шаҟа,

Кыр зыхҭысхьоу, аха имыӡуа, Уи ауп сыԥсадгьыл агәаҭа!


АЧАИҾЫХҨЫ

Шьыжьымҭанӡа, ашәахәа лхьысуа, Амра лыблагәы инхыҷҷалт, Лыхцәы ҩычо, нас илнысуа, Ианыԥсалозшәа уи лкалҭ.

Лашәабжьы ааҩуеит шьха каԥкаԥҵас, Лмаӷра ԥхьарҵәа са сгәыкра, Шаҟа даманшәалоу жәбандаз, Уаҟа ачаирҭа дҭоуп лара.

Лҩадахьыҟа арҩаш дуқәа, Исаркьаххыроу ԥҽыхаҵас, Еилаҽҽо инеиуеит ҭынчра мукәа, Ларгьы лгәы цәқәырԥоит убас.

Лыбла еҵәаџьаа ирцыԥҵәахоушәа… Лыџьымшь поуп мзаҿаҵас, Ачаибӷьы ҿылхуеит дԥырӡоушәа, Лнапқәа мҵасуа хьшьыцбаҵас.


14

Ргәы дҭоуми жәлар ҳаҭырла, Иԥхеиԥхеиуа ачаи зжәуа, Пату лымоуп уи лыԥхала, Афырԥҳәызба, ҳтәыла аԥҳа.


АҼЫРЫҨРАҾ

Иӡеибафа цәқәырԥоушәа, Рҵыхәа еилаҳақәа шьқьыруа, Аҽы ҭуӷанқәа, еицыкәашошәа, Аҽыҩҷкәынцәа ргәы ԥыруа, «Чоу» анырҳәа, аҟамчы мҟьакәа, Уаҟа иҩаҵҟьеит ишьҭууа.

Аха аҽыхәа рыҵамхакәа, Раԥхьа инеиуеит икаууа.

Аҽыхәа аҽеимаа каҩ-бжьы наҩуеит, Ихәыҵҟьошәа амцабз ҵаҟа; Аҽыхәа ашьапы адгьыл аҩуеит, Акәадыр ҟәына-шәк анпыҟҟа… Аӡыжь калмаҳа ӡсаны ицоушәа, Аҽыхәа алымҳақәа каԥса, Инеиуеит ус ианыҟәашьоушәа, Аԥыжәҩа, ахахәда ҳаракӡа.

Ҳа ҳуахьад ирхааӡалами, Аҟыбаҩаз ҳаҭыр зқәу… Аҽыхәа-мцаԥшь ахы џьбарами, Аха дҟазоуп аӷәра зку.


АШАХТИОР ИАХЬ

Исгәалашәоит, аԥсҭаҵан Игылан ҳааԥҭра,

Иҳарҳәуан аԥсаса ԥхьацан, Хыхь Аҟармара.


15

Исгәалашәоит, уа ихарамкәа, Ҭынч агәыԥ антәоз,

Алакәқәа еибыҳәо, ҳмыцәаӡакәа, Аҵых анҳаршоз.

Исгәалашәоит, Хьыл икәара, Арҩаш ацәқәырԥа,

Ҳаҩуа ҳаруан, нас ҳахәмаруа, Ҳаван аҟәара.

Џьанҭоу анаара бнарамзи, Аӡар ҳахьчауан,

Уареи сареи ҳаиқәлацәамзи, Усҟан ҳа ҳхәыҷқәан.

Ԥыҭрак ашьҭахь уаҟа игәарҭан, Ахьиқәаҵәа аадырԥшит,

Ахьырԥар гылан амчра арҭан, Ашахтақәа аадыртит.

Иахьа иамоуп уаҟа аиааира, Иҿыхт Аҟармара.

Аханқәа рызҳауеит есааира, Аалӡга аԥшаҳәа.

Уаргьы удухт, улампа нкыла, Уа аԥхӡы уҿашуа,
Ашахта уҭалеит, уанашьцыла, Иацуҵеит улша.

Ԥхьа иаԥугоит умч аншәала, Умахәҿа анурҵәы,
Абригадахь ҿуҭуеит шәала:
– Иацаҳҵап уаҵәы!

Улаԥш адуп уа ицырцыруа, Ахьиқәаҵәа мбатәы.


16

Урылагылоуп уи атәы здыруа, Уахьӡан угәахәтәы.

Иахьа ахәышықәса аплан гәоуҭоит Лассы инагӡахарц,

Ахьиқәаҵәа ҳтәыла иауҭоит Аиааирақәа рзурҳарц!


АԤСАДГЬЫЛ АХЬӠАЛА

Ҳаԥсадгьыл ҳахьизоуп, Уи ҳан иаҳзылҩызоуп, Ҳа ҳзыҳәан уи еиӷьу Нас иарбан ҽакы?! Ҳаԥсадгьыл ҳзааӡазоуп, Разҟы-мҩа ҳзырбазоуп, Уи ауп гәыбылрала Ҳаишьцәазтәыз зегьы.

Ишәҭуеит ҳа ҳаԥсадгьыл, Иҳахьчоит уи ҳаԥсы адкыл, Ҳаԥсадгьыл ҳаԥсеиԥш Иаабоит есқьынгьы. Ҳаԥсадгьыл хазыноуп, Ҳаԥсадгьыл азыноуп, Аус ду ҳаиааиуа, Изкаҳҭәо ҳаԥхӡы.

Ҳаԥсадгьыл лашара Иаҳнаҭоит гәазҳара, Уиала еиҵыҵуеит Ҳа ҳамчи ҳалшеи!

Ҳаԥсадгьыл ду аиааира Иацаҳҵоит есааира,


17

Ԥсынҵры-мҩа дуӡӡа Анарбоит адунеи.

Ҳаԥсадгьыл ҳахьизоуп, Уи ҳан иаҳзылҩызоуп, Ҳа ҳзыҳәан уи еиӷьу Нас иарбан ҽакы?! Ҳаԥсадгьыл ҳзааӡазоуп, Разҟы-мҩа ҳзырбазоуп, Уи ауп гәыбылрала Ҳаишьцәазтәыз зегьы.


АӠЛАГАРАХЬЧА ИАШӘА

Ашыла исақәу, ашыла ишьахәу Ара ислагауеит:
Аху, аху, аху, аху… Алу ду гьежьуеит!

Ачараз аума, аныҳәаз аума, Иаажәг, ислагауеит. Ичашәноума, ибысҭаноума, Изфо ирхаҳауеит.

Еицаашәрыхыз барақьаҭуп Аколнхара аура, Иаажәго арыц-ҟәаз шаҳаҭуп. Ишбеиаха шәҽаҩра!

Иаажәгала аԥш, ача икакалу! Иаажәгала амахәыд: Ишәзалагоит уахык сылу Заҟа шәҭаху ԥуҭ!

Ашыла исақәу, ашыла ишьахәу Ара ислагауеит:


18

Аху, аху, аху, аху… Алу ду гьежьуеит!


АРҨАШ

Арашь-хәа, зԥырцәқәа еилахәмаруа, Арашь-хәа, зхы цәгьаӡоу Аҽаҩызатәны, имақаруа, Арҩаш ду лбааҟьо, Ицон еилашьқьыруа аҽырхаган, Абахәқәа аҽрынҟьо,

Уаҩы ихымхәыцуа аҽырԥагьан, Ацәқәырԥақәа ҟьо.

Ицон абас, ицон иааиижьҭеи, Хәарҭарак ҟамҵо, Аха уи арҩаш ду ҵыԥхижьҭеи Зегьы ргәы ҟаҵо,
Сқыҭа ачамҳараа ирылоуп Аблақәа ҭыџьџьо!

Мраҵас уа уахынла игылоуп Ацԥхьқәа каҷҷо!
Уажә иҩналауеит акәасқьа, Аҭаацәа ахьыҩноу, Ахьурӡы аршуеит иаразнак, Зынӡа лҩак мшьҭӡо.

Уиала илуанҭауеит Мзиа Амаҭәа мҟьашьӡо; Уиала ажә рхьоит ибзиан, Иҟалом ахш аӡо; Уи иарлагоит аӡлагара, Ачамҳараа ирыхьӡо.

Уи алшара дууп, аԥсҭазаара Ԥшӡаны иҟазҵо.

Аха иаадыруаз, зегь раасҭа Ауаҩ иауп кыр зылшо, Ауаҩ иауп арҩашгьы амч азҭо, Алахьынҵа зшо!


19

АКӘАШАҨ

Дцәырҟьеит, дцәырҟьеит уи иаразнак, Еихҵәарызшәа иӡара.
Дцәырҟьеит, уи, дԥырны дцауазшәа, Мҵәыжәҩада имацара. Дцәырҟьеит аха, дыжәбауанда, Ииашаӡа ибӷаӡара!.. Ашьабысҭеиԥш уа дышьҭыԥеит, Иҭыџьџьаауа ибла-хаара!

Нас даақәгьежьаан, инапала Уи ихахәы-еиқәаҵәара Ааирҽеин, диашахәҵәаӡа, Ишьап-ԥынҵа анаӡара Дықәгыланы ԥхьа иҿынеихеит, Дшьацәхыртәуа мацара. Икәашашьа, иаашьа, ицашьа, Ирымам лаԥшыхьӡара.

Иԥсуа кәымжәы, ихҭарԥа-рқьақьа… Мап, лаԥшҵашәарам; Иҟама ӷьазӷьаз, иҳазырҭра – Урҭқәа зегь гәазҳаран,

Ажәлар рҿаԥхьа анапеинҟьара Изыҟалеит иџьашьаран.

О, кәашашьала дыздырит, Аԥсуаа дҳабиԥаран!


АԤСНЫ АЗЫ АШӘА

Сыԥсынтәыла, сымратәыла, Мра гәырҭәыла ихьӡырку, Сыԥсынтәыла, сыгатәыла, Сара сзын зегь ирыцку!

Уԥсабара аԥшӡара Уи блахкыгоуп зегь рзы.


20

Уԥсабараҿ аԥсшьара Уи хәышәтәыгоуп зегь рзы.

Сыԥсынтәыла, сымратәыла, Мра гәырҭәыла ихьӡырку, Ушәҭла, Сыԥсынтәыла, Сара сзы зегь ирыцку!


АУАҨЫТӘЫҨСА ИГӘЫ

Ауаҩытәыҩса игәы аҟаҵара Дуӡӡак аҭахӡам.

Ауаҩытәыҩса игәы аҟараҵәҟьа, Мап, даҽак ҵарӡам.

Ауаҩытәыҩса игәы аныхьшәашәа, Иблақәагь хааӡам.

Ауаҩытәыҩса игәы аныгәжәажәа, Ижьжьарагь мариам.

Ауаҩытәыҩса игәы аҟаҵара Дуӡӡак аҭахӡам.

Ауаҩытәыҩса игәы аҟараҵәҟьа Даҽак хьчатәӡам.


КӘЫДРЫ

Уԥаҩ ду схықәгылоуп, сузхәыцуеит, Кәыдры, игәасҭауеит ушӷьу; Зны угәыбзыӷуеит, зны уӡхыҵуеит, Улакьы-лакьуеит ушеибакәу.

Умҵәыжәҩақәа ргәыдырҽҽало, Ргәы ҟауҵоит уԥшаҳәақәа,


21

Раӡныԥсараха иухыԥсало, Абамбеиԥш ипыт-пытуа…

Ахра дуқәа ргәамч уныруеит, Кәыдры, угәеилашыра ааӡоуп, Усҟак уҽзурԥагьо здыруеит, Рҩаш-шәкы улалоит азоуп!


АШЬЫЖЬӠАӠА

Ашьыжь ӡаӡа бырлаш-цыран Икаԥсоит ҵаҟа, Ашьац иаҵәа сахьаркыран, Иарԥшӡои заҟа!..

Сахәаԥшуеит уи аԥшӡара, Сыблақәа ахьыхәхәа; Исзыҟәшәонда сымацара, Еимхәыцҵас еиҵыхәхәа…

Напеимдахьас илысымҭози, Сыхаара аҭыԥҳа!

Счара аҿҳәара ԥысымҵәози, Сгәы лзырҭынч иаҳа.

Аха иабаҟоу, са исаԥысын, Амра ашәахәақәа.

Урҭ исцәыргеит, иаамҵадырсын, Сбырлашқәа еизакуа.


АГӘЫ АЦАԤХА

Зны искуп, ирхьархьаруа, Сара сцаԥхақәа.

Зны сџьыба иҭоуп, иӷьарӷьаруа, Ихьшәашәаӡа аихатәқәа.


22

Урҭ иаадыртуа сышьқаԥ ашә ауп, Сымаҭәақәа ахьҭоу.
Урҭ иаадыртуа сыстол амгәоуп, Сажәеинраала зҭоу.

Урҭ изрылшом иаадыртырцаз, Ауаҩ игәы ацаԥха.

Урҭ изрылшом иадыркырцаз, Агәы ианагәаԥха.

Дарбан жьиҩу, дыздыруанда, Агәы ацаԥха ҟазҵо… Знык убри иҿы сзынаӡанда, Ажәеинраала аԥҵо!


БЗЫԤ АӠЫ

Ахра дуқәа ирыҵаҽҽа-ҽҽо, Бзыԥ аауеит ицәқәырԥауа, Иаауеит уи иҿаԥха-ҿаччо, Аԥырцәқәа аушьҭны икахәхәа.

Ахра дуқәеи амшын ҵаулеи Уиала ргәыеисыбжьқәа еимдоуп, Ҭынчрада, уахынлеи ҽынлеи, Цҳаражәҳәаҩҵас уи рыбжьоуп.

Бзыԥ зырҽырбо ацәқәырԥеиԥш, Саргьы исҭахуп сықәԥалар, Уи амшын ду ишазцауеиԥш, Саргьы сыцәқәырԥо сцалар.

Аха сара, лбааҟа акәымкәа, Ҩадаҟоуп иахьысҭаху. Исҭахуп амшын ихымӡылакәа, Иаанхарц сыбжьы шсыбжьу!


23

АМЗА НҴӘЕИТАЗ

Амза нҵәеитаз иахьа исоуит Са суалафахәы!
Аҭаацәа ҳгәырӷьара аҽароуит, Уи ауп ҳара ҳчахәы.

Шаҟа соуз, шаҟа сырҭаз, Хынтә иԥхьаӡатәым.

Шаҟа зуз ауп шаҟагь сырҭаз, Иаасымгеит атәым.

Исоуз сҭаацәа иҟәныршьаӡом, Са сыԥхӡаша зду;

Хәыҷы аазгаргьы ихьымӡӷыршьаӡом, Уи ауп сгәы злаҭәу!

Уи зегь реиҳа ибарақьаҭуп, Уи зегь реиҳа ихаауп.

Џьара аӡә дсықәларгьы, сраҳаҭуп, Уи са сзыҳәа ибаауп!


АҲАМҬАҚӘА ИРЕИҲАУ

Сара аҳамҭақәа сҭахӡам, Ҩбазаҵәык рыда.

Урҭ мариам, зегьы иртәӡам, Баша исызҭахрыда?!

Са сзы аҳамҭақәа иреиҳау, Аԥхьаҩцәа рҟынтә ада, Уи сырҳау, исызмырҳау Уаҳа исазҳәахуада?..

«Са сзы» ахьысҳәауа иԥшӡам, Убригь хӡыргарада.


24

Аха еиҳау ҳамҭа са исҭахӡам, «Дуаҩын, дпоетын» ада.


АҶКӘЫНРА

Аҷкәынра зегьы иреиӷьуп, Аԥхьаҟа амҵәыжәҩа аҟьоит. Аҷкәынра зегьы ирзеиӷьуп, Амцашоура ахҟьоит!

Зыҷкәынра ҳаҭыр ззақәу, Ибырграгь ԥшӡахоит. Зыҷкәынра зхызго ишакәым, Ибырграгь еицәахоит.

Аҷкәынра зегьы иреиӷьуп, Ԥхьаҟа амҵәыжәҩа аҟьоит. Аҷкәынра зегьы иреиӷьуп, Амцашоура ахҟьоит!


АЦҲА

Аихатәы цҳа сықәыл снеиуеит, Нырцәҟа ауп сара сахьцо. Ҵаҟа аӡы-цәқәырԥа гәаҭеиуеит, Ацҳа ашьапқәа рыбзо.

Уи ацҳала имҩасхьоузеи, Сара сеиԥш, заҟаҩгьы… Убри хымзар, сызларуазеи, Схынҳәны санаауагьы!

Ацәқәырԥа-шла сыбла адхалоит, Ацҳа аҟынтә сахьҭаԥшуа.


25

Жәеинраалакгьы сгәаҵа иҭалоит, Схәыцраҿ ауп уажә иахьиуа. Ацҳа, иху ҩ-ԥаҩк рыбжьара, Мап, сшаҵамшьыцуа жәдыр, Сареи саԥхьаҩцәеи ҳабжьара Сажәеинраала цҳара азур!


АИҲАБИ АИҴБИ

Аиҵбы аиҳабы данизымдыр, Даара иԥхашьароуп. Еиҳаби-еиҵби анеибазымдыр, Рыгхақәа еиҟароуп.

Аиҳаб еиҳабҵас данныҟәо, Аиҵыбгьы дибоит.

Аиҵыбгьы еиҵыбҵас даныҟоу, Аҩыџьегь ԥшӡахоит.


АКАЛМАҲА

Сыҵәгәыр иаҿашәеит акалмаҳа, Ахәамц ҵәырҵәыруа, Аӡы абарыма уи шьҭа уаҳа, Мҵәыжәҩала иӡсауа?..

Аҽаҟьоит, аҽармақаруеит Сыҵәгәыр ԥнаҵәарцы, Аҽарххоит, аҽарлақмаруеит, Иаҭахуп аӡы.

Ишԥазури, исышьҭрыма?! Иқәԥоит аҽҟьаӡаны.

Нас схаҭа мап сзацәкрыма Исоуз сҿаҵахәы?


26

Аԥсҭазаараҿ ус акәгәышьоуп Ишыҟоу есқьынгьы, Иазықәԥалар рҭахгәышьоуп Зегьы рҿаҵахәы.


АХЬТӘЫ ХӘЫШҬААРА

Ахьҩежь ҿырпны иҽҳәаԥсоушәоуп Ҳхәышҭаара амца шкаҷҷауа.

Уаҟа хьтәы-мцак дыҽҳәатәоушәоуп Сан лгәы ишылнарбауа.

Абан агара ахьыҽҳәагылоу, Амца агәыҵашуа ҩаԥхьа. Сан лоуп уаҟа уажә исԥыло, Сан лоуп уа иаху иахьа.

Илырҵысуеит уа лмаҭа игара, Илырҵыслааит ла лгәазхара. Уаҟоуп сан лыжәҩангәашәԥхьара, Уаҟоуп ла лдунеи агәҭа.

Уа лгарашәа ҩныҩуеит ҳԥацха: «Смаҭа уаԥшәмаха, нан, абра!.. Ишәхашәмыршҭын шәаб инхарҭа, Ишәхашәмыршҭын ҳхәышҭаара».

Ахьҩежь ҿырпны, иҽҳәаԥсоушәоуп Ҳхәышҭаара амца шкаҷҷауа, Саннеиуа, хьтәы-мцак сыҽҳәатәоушәоуп Саргь сгәы ишыснарбауа.


МШЫБЗИАҚӘА!

Мшыбзиақәа ауаа қьиаақәа, Нхаҩгьы, усуҩгьы, маҵзуҩгьы!


27

Мшыбзиақәа ауаа бзиақәа, Аҩызцәа, ақәлацәа – зегьы!

«Мшыбзиақәа» – ҭынчра усуп, Амҩаҿ, амзаҿ, аӡаҿгьы. «Мшыбзиақәа» – уи ламысуп, Еибырҳәоит аиҳабгьы аиҵыбгьы.

«Мшыбзиақәа» – зегьы иаҳзеиԥшуп, Имҩахыҵлааит зегь шәҿы. «Мшыбзиақәа» – абзиа аԥеиԥшуп, Уи мҳәа сшәаҩсуам аӡәгьы.

«Мшыбзиақәа» ҳәа сажәеинраала Изнеиуазар шәа шәгәаҿы, Убысҟаноуп саргь лымкаала, Ԥсынҵры ансоуа ԥхьаҟазы.

Мшыбзиақәа ауаа қьиақәа, Нхаҩгьы, усуҩгьы, маҵзуҩгьы! Мшыбзиақәа ауаа бзиақәа, Аҩызцәа, ақәлацәа – зегьы!


СЫԤСАДГЬЫЛ

Сыԥсадгьыл гәакьа, о, сыԥсадгьыл, Сгәеисыбжь зыргауа, Уара уоуми, згәыԥҳәы садкыл, Сԥеиԥшыхә зааӡауа!

Зегьы иргәаԥхоит уԥшӡара, Убла аҭаԥшра; Зегьы ирҭахуп умра-цара, Уара уахь аара.

Аха сара узџьынџьу, Иухьӡызҵа Аԥсныра,


28

Уа уҿоуп сыԥшәмара ахьҭынчу, Сгара ахьдырҵысуа.

Уара иуеиӷьысшьо акгьы шсымам, Уи еилкаауп – идыр!..
Сара сзыҳәан – уара уансымам, Еиӷьуп заа сыԥсыр.

Аԥсҭазаара иалысхуазеи, Уаныҟамла аҽны, Адгьыл хьшәашәажә иқәсхуазеи, Ԥсадгьылда сзаҵәны.

Дрыцҳауп, дгәаҟуп, дагьеиҭымуп, Ԥсадгьыл змам ауаҩы, Дахьнеилакгьы иара дтәымуп, Иԥхеишьауеит ихы.

Сыԥсадгьыл-нышәнап ҳәа игәы хьаауа, Данзыҟамла убри, Дарыхьшьҭуа, игәы ҭаҵаауа, О, иҽызмеидари!.

Ԥсадгьылда изҭынчхом аԥсҭазаара, Сыԥсадгьыл уоуп са сшьа.

Уара уоуми сгәахәтәы-хьӡара, Сдаракәац зыԥшьа.

Сыԥсадгьыл уҿоуп са сабдуцәа Рыбаҩқәа ахьҵәаху, Урҭ угәаҟра аҵыхәтәа анԥырҵәа, Ашәҭра ауп узҿу!

Рхы шуқәырҵоз урҭ ацқьақәа, Схы уқәсҵап саргьы. Иажәхьазаргьы рԥацхақәа, Хәышҭаароуп са сзы.


29

Сыԥсадгьыл гәакьа, сгәаҵа иҭымҵәо, Уара узыноуп сыԥсы зҭоу, Уара узыноуп ахаангьы схымҵәоу, Сыԥсы удкыла абра сзынхоу!

О, сыԥсадгьыл, сылашара, Иахьа иумам гәеиҵахара, Ушьҭамҭа ӷьацоит, Иахьа Асовет мчра абиԥара Улахьынҵа рчаԥоит.

Уара уоуп сара исыламысу, Дгьылахаантәи слабҿаба. Уара уус ауп саргьы исусу, Иусҭауеит ҭоуба!


ИАЗЫЗУАЗЕИ?

Иазызуазеи ԥхӡашала Сызҿу ажәеинраала аҩра, Сара саԥхьа сажәеинраала Иаԥеиԥшызар аԥсра?

Иазызуазеи сҿахәы амҳәозар, Иазымыхьчозар са сбызшәа, Изымықәԥозар, изымжәылозар, Аиҩызара аԥашәқәа шьҭуа?!

Абзиабара азымхәышәтәуазар, Иӡырнамгозар ауаҩра, Еиҳабра-еиҵбра азымдыруазар, Зегь азеиԥшзар иара?

Иазызуазеи изымгәырҩозар, Изымҷаԥшьозар – санԥсуа.


30

Изымшәаҳәозар, изымлашозар, Агарақәа ахьдырҵысуа?

Изымбылуазар, изымжьиуазар, Аԥсҭазаара ахьиуа, Иазызуазеи схы сымжьауазар, Сызҿу ажәеинраала аҩра?

О, акы заҵәык азалыршозар Аԥсҭазаара ахьшуа, Са саҟәыҵуам, исықәҿиозар,
Сызҿу ажәеинраала аҩра!


ЖӘҨАН ИАНКЫДУ…

Жәҩан ианкыду икыдыӷӷала, Аеҵәақәа зегьы, Рылашара кыдырхало, Бзиа избоит саргьы.

Мамзар сиеҵәахә заҵә ахала Иазызуазеи арантә, Зегь шәиеҵәахәқәа кыдыҷҷало Ианысымбо жәҩан!


АҨЫЗАРА

Исыцҿыхоит, исыцгылоит, Исыцнеиуеит уи ԥхьаҟа; Исыцныҟәоит, исыдгылоит, Уи сгәы ардууазеи шаҟа!

Исыцгәырҩоит, исыцҷаԥшьоит, Исыцрыҵӡауам сара. Исыцлашоит, исыцкәашоит, Ҳа ҳзеибамбо ҳазхара.


31

Исыццәаӷәоит, исыцлаҵоит, Исыцнаҵоит саҟара. Исыцбылуеит, исыднаҵоит Иазызуларц баҟара.

Иԥсҭазароуп уи зегьы раԥхьа, Уи азы ишәарҭам аԥсра. Сгылан схырхәоит уи аҿаԥхьа, Са сыԥсыргь, инхааит иара!


АҲАРДАН ӠАХӘА

Аҳардан ӡахәа инахьынҳалеит Иԥахә-ԥахәӡа ажьымжәақәа, Ишеишеиуа уа ирҟәынтәалеит Хыхьынтә амра ашәахәақәа.

Ажьыргәыцқәа еибаркәеицеиуеит. Аԥҳәызба лыблоуп изеиԥшу. Аҩҿа ҭарҭәар, уахь ҳаицнеиуеит, Убри лчароуп ҳаззыԥшу.

Убри лчара ҳақәныҳәароуп, Ҳақәгәырӷьароуп ҳазхара. Убри лчара иарԥхароуп Ҭаацәарак рхәышҭаара.


ААМҬА, ААМҬА!

Еҳ, аамҭа, аамҭа, иучҳаӡозеи, иуӡбозеи, Аԥсҭазаараҿ акгьы ушаҭауам уара.

Еҳ, аамҭа, аамҭа, умч-улшара заҟароузеи, Аԥсҭазаараҿ зегьы ирыҭауа аҿҳәара.

Аха, аамҭа, ухьышьаргәыҵа сакәхшоуми, Ауаҩытәыҩса знык ианиуҭа аира,


32

Игәыхәтәы дахьызыгӡашагь уара уоуми, Идумгалан уи дышқәыԥшу аԥсра.

Думырҩашьан, о, дылцәумшьын ан лыхшара, Аб иҵәҩаншьап шәеиқәаҵәала икәумыршан. Заа иумырцәан ауаҩытәыҩса илашара, Иблагә ҭыблаауа алабжышқәа рҭумыршан.

Аразҟы иҭа, аԥснҵры иҭа, дырманшәала, Заҟа улшауа инаскьага ҿҳәара змам.

Уи дыргәырӷьа, уи дырбеиа, дырԥыр шәала, Уи изыҳәан иагьа уургьы – уахьхәуам!

Ауаҩ иеиӷьу уара иумоу иарбан малу, Изырԥшӡауа, изырлахҿыхуа улахьынҵа! Уара уакәзар изыргьежьуа иԥсҭазаара алу, Ухы уамеигӡан, иҩынҩықәыра дахьыгӡа.

Аԥсыцәгьара, ашьыцгара, аԥаршеира Иламҵакәа, урҭ дырцәыхьчауа дааӡа. Аиҩызара, аидгылара, аибарҽеира, Абри алозунг зегьы ирзеиԥшны иаԥҵа!


«АМУЗА»

Амуза сыжәлеит, амуза сзааиуеит, Иҭыҵызшәа ацәқәырԥа аҭра… Амуза ӡрыжәуеит, амуза сиааиуеит, Саҿуп ажәеинраала аҩра.

Амуза сашьҭуам, саргьы сҽасҭоит, Амузоуп схәыцрақәа рҽаҩра. Амуза схашҭуам, ԥхьаҟа сџьа асҭоит, Саҿуп ажәеинраала аҩра.

Амуза мцабзха, сгәы аҽанраала, Аҽазнакыргьы са сбылра,


33

Уи исзыннажьуа ажәеинраала «Амуза» ахьӡысҵоит сара.


АЕҴӘАҚӘА

Сыжәҩан гәы-иаҵәа шәа шәкыдтәалоуп, Зқьыбла шәхьыблақәа ҭыџьџьо. Сыжәҩан гәыраз шәа шәыԥсы алоуп, Уахынла амра ахьышәҿаҷҷо.

Саргьы схәыцра шәышҟа ихалоит, Схаҭа саҵкысгьы иласуа.

Сара схәыцра хырхәо иҭалоит Шәара шәашҭаҟны исасуа.

Аеҵәақәа, ишәгәалашәома, Нарҭаа шәҩеишьцәа рҭаацәара?.. Сасрыҟәа амца зҿигаз шәоума, Иеиқәирхарцаз схәышҭаара?!

Схәышҭаара амца ахьҭа сылнахт, Уи сразҟы аӡбахьеит абра. Октиабр дуӡӡа амҩа сзылнахт, Сдәықәлоит аеҵәақәа шәбара!

Аха аеҵәақәа, ихиру зԥеиԥш, Ажәҩан иамадоуп шәыԥсы, Жәҩанда шәа шәышхәарҭам еиԥш, Дгьылда схәарҭаӡам саргьы.


АЛАЦӘГЬА

Алацәгьа ҟрым-ҿрымуеит, Асаса ду еихҳәа,


34

Иахьҿаҳәоу ицхлымуеит, Ижәыларц аҽыҭҳәа.

Амԥынҟа днанашьҭуам, Аԥшәма ида аӡәгьы. Аԥшәмагьы ихашҭуам, Иҿеиҳәоит ес-шьыжьы.

Уахынла, ҽынла, Хақәиҭра аирбаӡом; Дахьчауеит уахынла, Лацәааихьшь ҟанаҵом.

Ишыҟоу уамашәоуми Алацәгьа алахьынҵа. Иҿазҳәаз уи дакӡомеи, Изыразуп зынӡа, Избанзар иара иоуми Ахаҭа зааӡа.


ҲА ҲАШЫҚӘС ҾЫЦ

Иааит ашықәс ҿыц амшныҳәа, Ҳарҭ ҳаԥылоит ҳаччауа. Шьапымшла ԥхьаҟа азыҳәа, Иааит аҵаа карҷҷауа!

Ииасыз ашықәс баша имҩамсит, Баша икамҭәеит уа ҳаԥхӡы. Баша аицлабраҿ ҳаивамсит, Баша аус аамуит иацы.

Ҳара иҳамоуп ҳазлаҽхәаша, Акыр қәҿиарақәа иахьа, Ҳгәалашәараҿ зыхьӡ ҳҳәаша, Шьаҿа дук ҟаҳҵеит ҩаԥхьа.


35

Ииасуа ашықәс, бзиала, бзиала! Уара ула идууп ҳагәқәа Ашықәс ҿыц иааиуа, ҽааныбзиала, Ҽааныбзиала, асы азыруа!

Ԥсынҵыр дула, мҩа шеишеила, Зықьнашықәса ԥхьаҟа ҳцо, Ҽааныбзиала, ҽааныбзиала, Иахьа ашықәс ҿыц зҭо!

Зықьнашықәса ҳгәырӷьо ҳнеиларц, Бзанҵ лахьеиқәҵарак ҟамҵо. Зықьнашықәса ҳамра цеиларц, Абас аныҳәаҿақәа аԥҵо!

Ҳбаҳча еихаҳа дуқәа еинчыларц, Мшыншәа еилацәқәырԥо ҳамхқәа, Абарақьаҭра аҽоужь еиныларц, Аныҳәаҿақәа аажәып, икуа!

Ҳҭынч нхара шәарҭамхарцаз, Аҭынчра аус аиааира агарц. Ҳаиҩызара адацқәа шәҭларцаз, Есышықәсагь ҳамч азҳарц!..

Ԥсынҵыр дула, мҩа шеишеила, Зықьнашықәса ԥхьаҟа ҳцо. Ҽааныбзиала, ҽааныбзиала, Иахьа ашықәс ҿыц зҭо!


АҴЕИЏЬ ҴАУЛАҾ

Аҵеиџь ҵаулаҿ есқьынгьы Алашьцара тәоуп.

Аха иамҵәом уа бзанҵгьы, Аӡы хьшәашәа ҭоуп.


36

Аҵеиџь ҵаулаҟны саргьы Анеира сгәаԥхалон. Сгәы збылуаз лхаҭагьы Уа ӡтара даалон.

Ҽынла уа ҳанҭаԥшлоз, Ҵаҟа еҵәак аабон. Аха амра анҭашәалоз, Жәҩан ахь уи ҳацәцон.

Аҵеиџь ҵаулаҟны уажәгьы Анеира ҳгәаԥхалоит. Ларгьы саргьы аӡы еицтаны Ҩныкаҿ иаагалоит.

Ақәа аургьы, ҳҵеиџь ҵаулаҿ, Бзанҵ аӡы хәашьӡом. Абзиабара анҵаулоу – Бзанҵ агәгьы ажәӡом!


АҬАБИАҾ СГЫЛОУП

Аҭабиаҿ сгылоуп сашьцылоушәа, Абылфҩы ахьҭышәшәо. Бџьар-мцала уа сааӡоушәа, Са сгәахы еиҟәыжәжәо.

Сгылоуп дысшьырц сызшьырц иааиуа, Сгылоуп абџьар кны.
Шьҭа дарбану ҳауа ииааиуа Аибашьра адәаҟны?..

Ҳауа диааироуп уа зхы камшәо, Ашьоура зылшо.
Ҳауа диааироуп зиеҵәахә ҭамшәо, Зыԥсадгьыл зыхьчо.


37

Сгылоуп сыбла еихамырҟәысуа, Ашьоура амҩа ԥшьо, Аиааира амш ахь сгәы саԥысуа, Ҳа ҳафронт ҷаԥшьо.


ИАХЬӠЫН «АԤСНЫ»

Саԥхьауан сара ажәеинраала Апартизанцәа рыгәҭаны: Саԥхьауан хатәы бызшәала, Иара иахьӡын «Аԥсны».

Сара сбызшәа рзеилкаауамызт, Аха ԥшьаала иӡырыҩуан.

Аԥсуа ихәшҭаара иазааигәамызт, Аха агәеисыбжь раҳауан.

Амшын Еиқәа ихымлаӡацызт, Аха рыӷба ӡсауан.

Ерцахә ахра рымбаӡацызт, Аха уажә ргәы азԥыруан.

Аԥсуа баҳчаҿ рыԥсы рымшьацызт, Аха иқәыԥсычҳауаз рацәан. Аԥсуа џьыка агьама рымбацызт, Аха ахәхәаҳәа рҿы аӡы аауан.

Саԥхьауан сара ажәеинраала Апартизанцәа рыгәҭаны: Саԥхьауан хатәы бызшәала, Иара иахьӡын «Аԥсны».


ШЬЫЖЬЫМҬАНК АФРОНТАҾ

Шьыжьымҭанӡан. Анаатә асуан, Жәҩанахь аԥҭеиқәара хын.


38

Мраҭашәарахьтә аԥша ҳҿасуан. Ԥхьа ажәылара ҳазыԥшын…

Ажәылара аамҭа анааҳадгыла, Анааҭынчраха оумашәа, Асолдаҭцәа уа гәаныла «Бзиала!» – еибаҳҳәауан ҳара.

Амца ахьгылоз, алҩа ахьхалоз, Аԥсҭазаара еилшьаауа, Аццышә зԥылоз, ахәра знылоз, Афырхаҵара ахьииуа…

«Бзиала!» еибыҳәо, ҿымҭӡакәа, Бзиара зԥеиԥшхаша уа, Ҳҭоуба агәеисра еиламгаӡакәа, Ԥхьаҟа ҳжәылауан ҳара.

Аха Ҳаԥсадгьыл, згәы ҳзыразӡаз, «Бзиала!» аҳәомызт ҳазҿыҭуа. Уи иамадан наунагӡаз Ҳара ҳгәыӷра, ҳлахьынҵа.

Шьыжьымҭанын. Анаатә асуан. Жәҩанахь аԥҭеиқәара хын. Мраҭашәара ҳхыԥша аҿасуан, Ԥхьаҟа ажәылара ҳаҿын.


АХЬӠ РЧАԤОН

Ишәарҭан, ҳҭынчра аӷа иҳацәирӡуан, Ҳааигәа дырхықәгылт ахрақәа.

Аха лбаантәи ҳхьырԥар цәырҵуан, Аҽқәа ирыхон раӷәрақәа.

Аҽеимаа хьеиҩбжь иармацәысуан, Абахә амца хәыҵыҷҷон.


39

Бнатә шәарахгьы митә рыхҭысуан, Арҩаш-ӡы ыԥо ихәыҵыҽҽон.

Ҳхьырԥар рабџьар уа мцы аҳәозма, Ҳхьырԥар ҟазан шьхадгьылан. Ршьаԥха баша уа икаҭәозма, Абахә шәыгәра рҽадкылан.

Игылт кавказаа, игылт еизхәыцуа, Ицәырган рыбаҩ аҵарра. Еиқәҿырҭуан рымч рҿыцуа: «Абыржәоуп ҳа ҳхаҵара!..»

Абџьар гәамҵуа уаҟа ицәажәон, Аӷа дызхымҵит ҳашьхала, Ихшыбаҩ ҟәаҟәа анаҟә-ӡы ажәуан, Икажьын иҳәаҭҳажә хаххала.

Хьӡы зчаԥоз ҳа ҳар ду жәылон, Аӷа дхырцеит ҳахрақәа.

Нхыҵҟа илбаан, убрахь гәышԥыла Ԥхьаҟа ицон ҳа ҳаӷәӷәақәа.


САН БАХЬ

Сан, сыббонда, Цқьа сгәабҭонда! Абар сахьгылоу баасзыԥши!

Хьҭа-мла сҳәоума, Акы гәнызгоума, Аха аӷа иҳақәлаз сгәы имырши.

Смахәҿа поума, Сеиҵахоума,


40

Мап, сан, баасзыԥши!

Сгәамч еицнеиуеит, Сшьа ԥхеиԥхеиуеит, Сымра, сымза,
сиаҵә лашоит.

Сан, афронтаҿ Сшыҟоу ббонда, Танкла ҳаӷа
дсырхәашоит.

Са санхысуа, Схы мацәысуа,

Ҳаӷа игәаҵӷаҵәҟьа иҭашәоит.

Сан, сыԥсадгьыл Анышәнап гәыдкыл, Ҭоуба иасҭаз
насыгӡоит.

Ҳаӷа иҩынтуа, Бзанҵ изҿымҭуа, Дԥырх сышнеиуа,
агәра бсыргоит!


* * *

Ажәеинраала аҩыха змада, Аибашьра амца ануҿаҷҷо. Ажәеинраала атәы зҳәауада, Ашьоуразы ашьа анкаҽҽо…

Аха иизар уа ажәеинраала, Асолдаҭ ишьа ахьыжжы,


41

Иахалауеит уи хаҭала Асолдаҭ иҿыҭыбжьы.

Уи шәахоит еиҵахарада, Еибашьуеит аԥсынҵразы, Саргьы схәарҭаӡам уи ада, Исымоуп ҩызас ԥхьаҟазы!


АМЦЕИ АМААЛЫҚЬИ

Ҳара ҳналалт аибашьра аамҭа зҭааз аҳабла, Уи аҿымзи илахьынҵацәгьаха абылра.

Зегь џьаҳанымха, ихлымӡаахха ихгылон ҳабла, Зыԥсы ҭоу ҳәа аӡәыр дыҟоума убра!..

Игәыҭшьаагаха, аҭыӡҭыԥқәа рылҩа еишьылуа, Зегьы еилажьуп аԥсҭазаара анбылӡа, Аха ана-ара инхан уаџьаҟқәак, урҭ ҟарулуа, Абан иахьгылоу рымацара ицәыббылӡа.

Игәаау бжьасҵас, асолдаҭцәа ҳнызкылодаз, Алҩа ҳналалт, амца рықәҵәишо ҳшьапқәа.

Ихыблаа-ҿыблаа аԥсцәа ахькажьу згәы мхәанчодаз, Аха ҳнеиуан аццышә шыла наҳҿачуа.

Абар ассир ахьҳаԥгыла, ҳабла ртыҩуа, Уа иаразнак иааилагылеит ҳа ҳхәы-ҳжьы: Ҳара ҳҿаԥхьа, ауаџьаҟаҿ, аа, иахьҭыҩуа
Игәыҿкаагаха амаалықь хәыҷ иҿыҭыбжьы.

О, дынҭаагеит, ибла хәыҷқәа еибарӡыӷ-ӡыӷуа, Даалаҳкәыцәааит ицыблыхаха амышәкәан. Нас дабаҟоу гәыԥҳәыхшла дзыргәыбзыӷуа, Иан ажәрацәгьа, иан жәымҭацәгьа уа дбылхьан.



42

Лхәыҷи лареи иқьоуқьадха амца анрыжәла, Ан разҟыда, лахьынҵацәгьала дангәаҟ, Ирыцхраашаз данрықәымшәа уа уаҩыжәла, Деиқәлырхарцаз лҵеи дҭакналҳаит ауаџьаҟ…

О, аибашьра, быжьра-быжьҵәа ихырҭәҳәалаша, Закәытә гәнаҳаузеи иннажьуа ҳлакҭаҿы!

Уи дызусҭада, иаԥшьызгада – ишәиԥхьыӡхаша, Ауаатәыҩса атымитыша иҭарԥшны?..

Аӡҟы дкьаасуеит, иблагәыӷрақәа ырмақаруа, Аибашьра амца шәырцәа, иҳәошәа, деиҵақьуа, Дырзынҳажьит ҳашьҭахь иаауаз асанитаруаа, Абан дахьнарго афронт далго, изгәыкуа!

Ихьӡырҵозеи, ижәлахозеи, иԥеиԥшхозеи, Макьаназы акгьы ззымҳәауа аӡыҟӡа? Иира ашықәс, иира амш иарбанхозеи, Нас шаҳаҭда даанхауама уи зынӡа?..

Мап, иразҟымҩеи иԥсынҵрымҩеи еиқәырхоуми, Амца иалҵыз амаалықь хәыҷ ихаҭа!

Иара изыҳәан иқәлацәа зегь ҭынхацәоуми, Анацәа зегь анра изырулап еимда.

Ибаргәузеи, Аиааира амш дахьӡырҳәагоуп, Ҩажәижәаба шықәса ихыҵуеит уи сынтәа. Зани заби рҳақ змырӡуа гәазырҳагоуп, Аҭынчра аамҭа дасолдаҭуп уи уажәшьҭа!


ҲГӘЫДИБАКЫЛОН, ҲГӘЫ ԤШААУА

Екипажкаҿ ԥшьҩы ахацәа Аибашьыга атанк ҳҭан. Ҳтанк анԥыржәа, ианахацәа, Ҳа ҳхаҭақәа танкра аауан.


43

Аха абан, абан есааира, Ҳаӷа итанкқәа ҳәаз-ҳәазо,

Ашҳам дәықәҵо, урҭ ахьааиуа, Ҳдырҟьацырцаз ҳаԥсы шҭоу…

Ҳнеихәаԥшит ҳа, ҳагәқәа ҭрысуа, Уа ҳанҭыҵит, аҭабиа ахьжьу. Ицома, изцома урҭ ҳаӷрысуа, Ахамышҭыхәра ахьырзыԥшу?..

Ҳаԥшьҩыкгьы ҳгәыдибакылеит, Ҭҭын цыблаахак ааимданы… Ҳаӷа итанкқәа «ҳадаҳкылеит», Ҳа ҳнап бомбақәа рҿакны.

Иԥжәон атанкқәа, алҩа хтәалон, Аԥсцәаҳа игәы ҭшьаауа… Ҳара ҳнеины аҭабиа ҳҭалон, Ҳгәыдибакылон, ҳгәы ԥшаауа.

О, усҟантәи ҳгәыдибакылара Хашҭрак ҳәа ақәӡам сара сзы. Жәпаҩ захьымӡеит агәыдкылара, Аиааира аныӡбахоз аҽны.

Урҭ гәхьаазгоит, сыбла ихгылоуп, Рбара сашьҭоуп иасымша.

Урҭ ргәыдкылара сҭахны сгылоуп, Иахьа Аиааира амш анша.

Убри азакәхап шәызгәыдыскыло, Са сгәы хьаауа, сгәы ԥшаауа, Уажәтәи сҩызцәа, сгәы аанызкыло, Шәа шәҿы избошәа рлакҭақәа!


44

«ԤСЫШӘАЛОУМА УШЦӘАЖӘА?»

Ишозу, ихәлозу – уаҩ изгәаҭауазма, Еилаҩынтуан аԥсабара, алакыҵа ҵшәаа. Афронтаҿ афронт ԥсҭазаара еиқәтәауазма, Ҵхи-мши еилымхуа, иканаҭәон ашьа.

Џьанаҭгьы џьаҳанымгьы еинуцәҳартә имшаҭа, Уҩызаҵәҟьа дуцәыӡыртә аамҭан ҳаӷеиҭа.

О, аҩызцәа, ақәлацәа, инхада, иҭахада? Ус иҟан уахынлатәи афронт алакҭа.

Аха ԥхьаҟа ҳнеиуан, ҳжәылауа гәышԥыла, Аӷа хәымга имцахә мцабзла ибылуа. Зны-зынла аҩызцәа еиқәҿаҳҭуан гәаныла, Инхада, иҭахада ҳәа ҳабжьы еиқәыргауа.

Ҳжәыло ус ҳашнеиуаз, исызгәамҭаӡакәа, Снахҟьашеит убраҟа итатаӡа ауаҩ ихәамц.

– Узусҭада, уанаџьалбеит, шәсыцхраа мҳәаӡакәа?! – Аасҿҟьеит аԥсышәала ацәажәара сазгәамҵ.

– Уаԥсуоума, уарбан, ԥсышәалоума ушцәажәа? – Дӷьаҵәыӷьаҵәуа ҿааиҭит убра сзыхҟьашаз.

– Аԥсуаа шәабаҟоу? Ишәҳәа ахаҵарашәа! – Нациҵан, иҽааиҵихт зиеҵәахә кашәауаз.

Ижәла, ихьӡ, иқыҭа – саҳәаха дахьымӡеит, Иахьыцәаӡоз наунагӡа жәпаҩы рлахьынҵа. Ишԥазурыз, дныжьны сара ԥхьаҟа сзымцеит, Изқәаҭыԥ ааизылысхын, ашамҭазоуп санца.

Иццакуан, аҽнымкыл, сгәы мыжда саԥысуа, Ашьаурахьы исыԥхьауан аԥсуара аҵас. Ианаахәыҵҟьоз зны-зынла амцабз мацәысуа, Снархьыԥшуан аҩызцәа ахьнеиуаз гагаҵас.


45

Абџьар еиқәгәамҵуан, еицәажәауа игәрымуан, Абџьар шьаӡышуан, ирцәгьа ауахҭа.

Аԥсцәаҳа иҭыҩра дҭыҵызшәа, дцыхлымуан… Убас иҟан уахгьы-ҽынгьы афронт алакҭа.

Аха ԥхьаҟа ҳнеиуан, ҳжәылауа гәышԥыла, Аӷа хәымга имцахә мцабзла ибылуа. Зны-зынла аҩызцәа еиқәҿаҳҭуан гәаныла, Инхада, иҭахада ҳәа ҳабжьы еиқәыргауа.

«Уаԥсуоума, уарбан, ԥсышәалоума ушцәажәа?» – Иахьагь ибжьы гошәа збоит убра иҭахаз. «Аԥсуаа шәабаҟоу? Ишәҳәа ахаҵарашәа!» – Абарҭ роуп аҵыхәтәанӡа арԥыс иҭынхаз.

Убас шаҟаҩ рыхьӡи рыжәлеи еилкааӡамкәа, Шаҟа хаҵарашәа нрыжьзеи ибаҟаха! Адунеиаҿ бзанҵык ԥсра-ӡра рықәӡамкәа,

Убырҭ ршьоуп, ргәоуп, рԥсоуп ҳаргьы ҳаиқәзырха.

Иҭахазгьы, инхазгьы ирзеиԥшуп аџьынџьра, Аҭоурых дахашҭӡом аӡәымзар-аӡәгьы. Иҭахазгьы, инхазгьы еицырыхьчоит аҭынчра, Аԥсадгьыл агәеисыбжь иадыруеит зегьы!


АЖӘЫЛАРААН

Ажәылара, ахамышҭыхәра, Иахьеилаӡҩоу ԥхӡи шьеи, Ажәылара, аӷа иҭаԥшыхәра, Иахьеихҟьашо аԥси абзеи…

Ҳазҿыз жәыларан гәышԥыла, Асолдаҭцәа ҳдоумыжьха, Дагьызмаха ҳаиҿагылан, Амца ижәаҳҵон ҳаӷа.


46

Аха убраҟа иуаҳауамызт «Аа, сҭахеит» ҳәа аҿыҭыбжьы. Уа игәырмаҷхага игауамызт Асолдаҭцәа ргәы ақьыбжьы.

О, ауаҩы мыжда иичҳаӡозеи, Данаанахәауа абылра, Ауаҩы мыжда иигәаӷьӡозеи, Уи иҽанеиҭауа ашьоура!..

Ажәылара ашьҭахь алҩа халон Адгьыл ныжьны, ицәыббылӡа. Уа еибарҟыруа хыхь иҩхалон Алаҳәажәқәа, бба-ббаӡа.

Аха адгьыл ҳгәы ннакылон, Уи қәыԥсычҳауан ҳа ҳзы. Адгьыл, адгьыл иаднакылон Иҭахагәышьауаз рыԥсы…

Рџьаз хылԥақәа еилаарцыруа, Абан иахьрывоу баҟаҵас, Аԥша хьшәашәа рхауазыруа,
Игәыҭшьаагоуп ҳәҳәабыжьҵас…

Ашьоура амҩа, аиааира амҩа, Убрантәоуп урҭ ахьаауа, Изыцәҭамшәо бзанҵыкгьы амра, Ԥсра змыхьӡауа ахьиуа…

О, ауаҩы мыжда иичҳаӡозеи, Уи данажәлауа абылра! Иԥсадгьылаз иигәаӷьӡозеи, Уи иҽанеиҭауа ашьоура!


47

СЫМШИРА СА САԤЫЛОИТ

Сымшира са саԥылоит аибашьра адәаҿы, Аԥаҵасахаҵәҟьа аамҭа змада, ибабаӡа схы-сҿы… Аха сҩызцәа сгәыдыркылоит, рыблақәа ччауа, Рсолдаҭ қьышә ԥхақәа рыла рыԥсыԥ сҿарчуа.

Исыдныҳәало, флиагак ала ҿамҩак-ҿамҩак куа, Ирылрыжьуеит ибжьамыжьӡакәа, сныҳәаҿа еимдауа. Аҵыхәтәанӡа сара сакәын «ҭабуп» ҳәара зыхәҭаз, Аҵыхәтәантәи аҿамҩакәын ҳа ҳафлиага иҭаз.

«Ҭабуп!» – сҳәан снарылаԥшит сҩызцәа ахьтәоу, Аха исыжәло схы инҭагьежьит ахәыцрақәа схатәо: «Афронт мҩаҿ сҭахарцоума сан сызлыхшауаз? Афронт мца саблырцоума сгара злырҵысуаз?»

Абас «зысԥеиԥшхазеи» ҳәа сара сгәы анцаӡа, Убасҟаноуп сымшира хьмыӡӷ анасырга; Убасҟаноуп дансырԥхашьа сан, сара сзыхшаз, Убасҟаноуп са схаҵаԥшра сҩызцәагь анажьаз.

Аха мап, џьым сажәеинраала, ма уара исызҳәа, Сҩызцәа реиԥш, хаҵагәыла сшаиааиуа аԥсра. Убасҟаноуп схәыцра хьанҭа аҵкьысгьы инеиҳау, «Ԥхьаҟа, ажәыларахь шәеиха!» – ҳәа априказ анҳау.

Абас сымшира схызгоит аибашьра адәаҿы, Аԥаҵасахаҵәҟьа аамҭа змада, ибабаӡа схы-сҿы… Аха сҩызцәа сгәыдыркылоит, рыблақәа ччауа, Рсолдаҭ қьышә ԥхақәа рыла рыԥсыԥ сҿарчуа.


ГЫЏЬ АПАРТИЗАН

Абна днылсит, хәылԥазшәакәын, Иҵаауан еимашәы.


48

Аҵла хьырхәан ашәыб ақәын, Икажьын асыршәы.

Амҩа дықәын имацара, Дыццакуан хара.

Еимаԥсон ҵаҟа аграпара, Иаҿын асоура.

Ихшәаауан ихы-иҿы, иԥынҵа, Аха зегь ичҳан,

Днеит игаз аихамҩа аҟынӡа, Абомба аиҭеит диан.

Дук мырҵыкәа уаҟа игәеиҭеит: Аӷа идәыӷба аауан,

Нас иаразнак адәы иҽеиҭеит, Гыџь апартизан.

Абомба тҟәацит, алҩа ахалт, Иҵәааит апаравоз;

Адәыӷба ҭрысит, зегь еидхалт, Иҭахеит ӡәырҩы ицоз.

Еидыԥҽылт аидара тонқәа, Иԥжәаз ҟалеит агәҭа,

Уа ихәашаз аӷа ивагонқәа Кажьуп еиԥхьытта…

Абна днылалт, шарԥазшәакәын, Гыџь апартизан,

Аҵла хьырхәан ашәыб ақәын, Амышгьы хкәахьан.


ДЫСШЬИТ АУАҨЫ

Дысшьит ауаҩы. Иззы, избан? Дысшьит ауаҩы игәы ҵыблааны. Дысшьит иара, са схы еиқәсырхан, Аибашьра амцаҿ ҭоуба ҳәаны.


49

Дсымшьыр, сишьуан. Избан, иззы? Даауан ҳаишьырц зегь ҳбылны. Даауан ҳаигарц зегь ҳаимҵәаны, Ҳажәлар ҟаиҵарц ихәуцәаны.

О, имариоума, имариоума, Ауаҩытәыҩса игәы аҵыблаара? Ауаҩы дызиз убри азоума, Игәаӷьырцоума ауаҩы ишьра?

Имариазар, шәрызҵаа, ахәыҷқәа, Абыда инхаз, заб дҭахаз. Имариазар, шәрызҵаа иҭаацәа, Гәырҩацәгьала зыҩны иҩнахаз.

Аха ауаҩы ишьра гәнаҳароума, Ар аннеиуа ԥхьаҟа ашьоура? Аӷа душаҭар, иара уишаҭоума?
Уи ауп изызгәаӷь саргьы ауаҩшьра.

Уи дзыхсырҟьаз, шәазҵаа, адгьыл, Шәазҵаа аҭоурых, уаҩ шьала иҩу. Уи дзыхсырҟьаз, шәазҵаа, аԥсадгьыл, Нас еилышәкаап уи дзакә уаҩу.

Заҟаҩ шьузеи, заҟаҩ хәузеи Аибашьра ахьӡала адәаҿы. Заҟа гәырҩа ду ҵәахузеи Ауаатәыҩса рыгәқәа рҿы.

О, аҭоурых, сара усмазҵаан, Излоугәаӷьи ҳәа ауаҩшьра. Суҳәоит, суҳәоит, ухы уазҵаа, Уаҩ ҳрымгарцаз шьҭа еибашьра.


50

АХӘРАШӘА

Аԥсымра ацәаара, алҩеиқәара, аԥҭеиқәара, Еилагьежьуан афронт мҩа иахьыхчыз, Уа аԥсабара иашәнаҵозшәа амамеиқәара, Еилаӡыӡон, еилаҩынтран зегьы зҿыз.

Ихәызи ишьызи еилзыргодаз, зегь былуазшәа, Иахьеижәылоз, ҭынч аԥсыха змадаз уа… Дгьыли жәҩани рымцашыра ҳабжьахазшәа, Ҳаӷеи ҳареи ҳаиҿахысуан, ҳаицбылуа.

Афронт ашыкьыбжь лахьынҵацәгьа ҳардагәазшәа, Еиқәҿаҳҭыргьы изаҳауадаз, изаҳа… Аха убасҟан сызқәымгәыӷуаз саԥшаауазшәа,
Абар лакәҵас аԥсуа хәрашәабжь ахьсаҳа!

О, ԥхыӡлоума, илабҿабоума, ма сгәы абжьоума? – Иқақаӡа еилагылеит са схәы-сжьы. Аҽцәырымгакәа, сцәалашәара ма сажьоума? Анаџьалбеит, еиҭагонда ахәрашәа абжьы!

Еиҭаагахит ихарамкәа, са сааигәара, Сгылоуп, сыԥсны сыбзахазшәа, схьамҭаӡа, Нас сҿынасхеит уахь, исхьыӡсо алҩеиқәара, Снеихагылеит, о, даԥсуоуп, ахәрашәа зҳәауа…

Ҳаԥсы еилалеит, ҳгәы аԥха ҭалеит ҳанааидхала, Ҳаиҟәынҷабло, ҳа ҳзеибамбо ҳазхара.

Ахәрашәа еицаҳҳәеит, ҳахәра ҿаҳҳәеит лаԥш хаала, Аҭабиа хьшәашәаҿ ҳанааидтәала, ҳгәы ԥшаауа.

Ҳазхараҵәҟьа ҳгәы анаҳҟыча ахәрашәала, Иаргьы саргьы ҳахәра хьаақәа хҽызшәа аабеит. Ҳазхараҵәҟьа ҳанеицәажәа хатәы бызшәала, Иаргьы саргьы Аԥсны аабазшәа, ҳабла ччеит.


51

Убри ашьҭахьгьы ҳа ҳаицнеиуан мраҭашәарахь, Убрахьынтәигьы иааира шәала ҳаицаахьеит. Убри ашьҭахь ҳа ҳаицнеиуа аҭынч нхарахь, Иаргьы саргьы ажәла ҟьо, ҳаицынхауеит.


АПАРТИЗАН ԤҲӘЫЗБА

Баргьы саргьы иаҳзеиԥшхеит Апартизанцәа рхәышҭаара. Баргьы срагьы иаҳԥеиԥшхеит Партизанҵас ашьоура.

Быхьӡи быжәлеи ҩӡам хаҭала, Урҭ ҵәахуп сара сгәаҟны. Ибсырдыруамызт лакҭала Бзиа бшызбоз иҵәахны.

Ибыцшәаҳәо, ба бахьчозшәа, Сгәы быцныҟәон маӡала. Сгәы ԥхашьон убас аҳәозшәа: «Лыхьӡала ажәеинраала ҩла!»

О, ажәеинраала, усзаԥҵозар, Цҳаражәҳәаҩыс уҟала, Аиааира амш сзахьымӡозар, Сцынхәрас ҩызара лзула!

Быхьӡи быжәлеи ҩӡам хаҭала, Урҭ ҵәахуп сара сгәаҟны.
Шьҭа ибсырдыруеит жәеинраалала, Бзиа бшызбоз иҵәахны.


ҲАРА ҲААУАН

Ԥшьы-шықәса инеиужьны Аиааира азыҳәан ҳақәԥауан,


52

Аҭынчра ԥсҭазаара амҩа ааныжьны, Аибашьра амҩала ҳцауан.

Ҳиааины, Аиааира анаага шьала, Аара азыҳәан ҳамҩа аатуан. Аиааира ззааиз лахьынҵала Ҳгәыԥшаа-хыԥшаауа ҳаауан.

Ҳзынаӡандаз ҳәа амҩа ҳақәын, Амедалқәа ҳгәы иаркы, Аха Аиааира ахаҭа акәын Зегьы ҳҳамҭақәа рыцкы.

Ҳаауан ҳҩызцәа ҳарзааҭгыло, Зҳаҭгәынқәа ыҟоу ибаҟаха. Урҭ рҿаԥхьа ҳа ҳҽаанкыло, Ҳаауан ҳхәыцрақәа мцаха…

Ҳаауан ҳаԥсқәа еилалауа, Изымаагәышьозеи ҳареи. Ҳаауан ҳара ҳарнаалауа Агәырӷьареи агәырҩареи.

О, уа инҳажьыз изҳацмаакәа, Рыԥсы сакәыхшоуп сара… Уажә избоушәоуп – ҿымҭӡакәа, Иҳашьҭалан иаауашәа…

Ҳаауан иҟазгьы, иҟамызгьы, Ҳсолдаҭра амаҭәа шаҳшәыз, Ҳаауан изныҟәозгьы, изымныҟәозгьы, Ҳаауан ҳаарц иахьаҳзыԥшыз.

Шаҟаҩ гәырӷьо иаҳԥылозыз, – Анацәа, згәырҩа хьанҭаз. Шаҟаҩ ргәыӷра лаӷырӡхозыз, – Зҵеицәа ззымаакәан инхаз.


53

Ҳаауан ҳа ҳаҩнқәа ҳархыларц, Арра ԥхӡыфҩы ҳхышәшәа. Ҳаауан ҳусқәа ҳархагыларц, Ҩаԥхьа анхамҩа ду ҳҽаншәа.

Ҳаауан ҳтәыла ахәра иамаз Ҳаԥхӡаша ақәҭәан арӷьара. Ҳаауан арратә чынқәа шҳамаз, Аҭынч фронт ахь еибашьра…

Ҳаауан ҳара ҳарнаалауа, Агәырӷьареи агәырҩареи. Ҳаауан ҳаԥсқәа еилалауа, Ҳаԥсадгьыл дуи ҳареи.


ԤСРА ЗҚӘЫМ

Иихьчоз адгьыл агәеисыбжь игәеисыбжьушәа, Дгылоуп зыхьӡ ҳзымдыруа асолдаҭ.

Иани иареи уа аиԥылара рԥеиԥшушәа, Дгылоуп уи, ахәыцра хьанҭа иҽаҭ.

Дгылоуп, дгылан ҭоуба ҳаиҭарц иҭахушәа, Зегьы идирхәарц иҭахушәа иԥсы.

Дгылоуп, иҩызцәа иҟам рааира дазыԥшушәа, Даԥсҟушәа урҭ зегь рыԥсынҵры.

Уахь днеиуеит, иара изыҳәан еидыҳәҳәало, Ан, иара ихьӡала ашәҭқәа еизгауа, Аҵеи фырхаҵа ихиҿсахьа лыбла адхало, Бзанҵы иҿымцәо игәеисыбжь ахьгауа.

Зԥацәа хнымҳәыз абгьы днеиуеит, игәы еиқәҳәала Агәыӷра дуӡӡа ҭаҵәахуа игәаҿы.

Абаҟа ааигәа сқамк днықәтәоит иара ихала, Ԥшьаала игәырҩақәа зегь аахҽны.


54

Уахь еицнеиуеит иқәыԥшӡоу абиԥара, Асолдаҭра зԥеиԥшхо ԥхьаҟа.

Иаман, иамоуп, иаиуеит зегь рыбзиабара, Зыхьӡи зыжәлеи ҳзымдыруа ибаҟа.

Саргьы, сгәалашәара цәырго иҿаԥхьа, Снеиуеит, иаҭәоу ажәақәа ԥшаауа.

Хьӡы амҭаӡакәа ажәеинраала санизаԥхьа, Сҩызцәа ирышьҭалт сара сгәы ԥшаауа.

Урҭ абаҟоу, аха ргәеисыбжь еиқәтәаӡомеи, Зыхәшҭаара амца мкьаҭаӡо наџьнатә; Урҭ абаҟоу, аха аӡәгьы даҳхеиршҭӡомеи Зыхьӡи зыжәлеи ҳзымдыруа асолдаҭ.

Уи иҿаԥхьа сара схырхәауеит ҭоубала, Уи иҿаԥхьа бзанҵ мчы амоума аԥсра!

Уи игәеисра агәеисрахааит са сажәеинраала, Уи иҿаԥхьа асолдаҭра зуеит сара!


* * *

Исгәалашәоит ацинка шәақь, аура ду ҩызӡа, Ицырцыруа ақәыԥшыга, аџыртә ԥса ҵарӡа, Аҭабиаҿ схәыцуа, сшьамхы иқәкны, саркьа ԥҽыхак кны, Амҿтәы шьхәаҿ са ианысҵеит ажәеинраала ҩны.

Ажәеинраала убас иалагон: «Сыхаара, с-Аԥсны, Афронт аҿы сзыҟалонда уҵеира саԥсаны, Афронт аҿгьы исыхьчонда аԥсуа иҟазшьа. Афронт аҿгьы исмырԥхашьонда аԥсуара ашьа!..»

Убас знысҵоз са сшәақь ашьхәа надрыӷәӷәало сгәы, Шаҟантә сара иҭсырҟьахьазыз, ашьоуразы сқәы… Убри ашәақь ӡәыр ижәбозар, афронт мца ахҟьа, Дизшәа ԥсуа поет хәыҷык, аҵықьҳәа иҭшәырҟьа!



55

ИИУЕИТ АЖӘЕИНРААЛАҚӘА

Афронт мҩаҿ, ашьеи аԥхӡи ахьеилаҵәоз, Уа зны-зынла ажәеинраалақәа сзаауан,

Афронт мцаҿ, ӡәырҩ ргәеисра ахьеихәлацәоз, Уа зны-зынла ажәеинраалақәа ииуан.

Ииуан схәыцраҿ, аибашьра алҩа ахьыҳантеиуа, Схаҭа сеиԥш, ашьоура амҩа иазгәышьуа; Ииуан сыблаҿ ҭаха сымҭо, сыргәаҭеиуа, Схаҭа сеиԥш, аиааира амш иазхьуа.

Ииуан аҭабиаҿ амацәыс-блы рхаҵырҵыруа, Ԥхьаҟа ижәылоз асолдаҭцәа ргәырҽанҵо, Ииуан уаҟа абзарбзан бжьы рхагәыргәыруа, Сыблокнотаҿ аибашьра ашьҭамҭақәа анҵо.

Исгәалашәоит, сажәеинраалак ус иалагон: «О, сыԥсадгьыл, сылашара, сызкәыхшоу, Уара уҟноуми ҳа ҳаԥсҭазаара ахьалаго, Уара уоуми ҳа ҳфырхаҵара зыхшоу…»

Ииуан урҭ ахамышҭыхәра ҳанҭагылазгьы, Иахьеилаҩынтуаз ажәеинраалеи абылфҩи, Бџьар гәышԥыла ҳаӷеи ҳареи ҳанеиԥылозгь, Рразҟы аншәарҭаз аԥсабареи Ауаҩи.

Уахы-ҽныла ҳтанкқәа аннеилоз ԥхьаҟа ижәыло, Урҭ ирыцын сыблокнот ацәаҳәақәа. Еимгеимцарак уа иҟалозма, ашьа рыншәыло, Ииааиуа-еиҵеиуа рыбжьара адгьыл ахьбылуа.

Амца ркуан уа станк зырныҟәоз азынџьырқәа, Ҳа ҳааигәара ҳаӷа ибомбақәа анԥжәа… Амца ҳналсын, уаҳа ишԥаауаз аубиџьырқәа, Ҳтанк аанҳажьит абылфҩы хьанҭа ҳхышәшәа.


56

Сҩызцәеи сареи уажә акакәын ҳгәы нызкылоз: Ҳаӷа итанкқәа, абан уаҟа, хәба ахьҭахаз… Аха иабаҟоу сыблокнот хәыҷ, схәыцра знылоз, Уа ибылуама сажәеинраалақәа мцаха?..

Иблит, аха аибашьра амҵа ашьакәасҭаҿ, Сҩызцәа иҭахаз ирзынсыжьызшәа збауеит, Аиааира амш изахьымӡаз рашәаҳәараҿ, Иҿыцӡа дырҩегь ажәеинраалақәа ииуеит.


ИЗЗЫԤШУ АСОЛДАҬ

Имҩа ркыргьы, абзарбзанқәа неиҿаргыло, Зегь акакәын, ԥхьаҟа днеиуан игәы еисуа. Ицҳа ԥыржәаргь, бомба мцала иӡаарҟәрыло, Зегь акакәын, аӡқәа дрыруан дыӡсауа.

Иқәлашьцаргьы, алҩеиқәара ибла ихчыло, Зегь акакәын, дхьаҵӡауамызт шьҭахьҟа. Имза тыҩуа аҽаҵәахыргьы, аҽкыдырӡыло, Зегь акакәын, адгьыл дақәгәыӷуан ҵаҟа.

Ӡынгьы-ԥхынгьы тәара иқәӡамкәа, ашәақь нкылан, Амца далан, амҩа дықәын, деибашьуан, Зқьи ԥшьышәи жәаа мыш дуӡӡа инеиԥынкылан,
Иҷкәынра ашықәс хаақәа иреиӷьыз уа ибылуан.

О, афырхаҵа, игәахәтәы-еҵәа кыдыблаазаргьы, Убриала зегь ҳразҟы-еҵәақәа ихьчеит.

Уи хаҭала ихьӡи ижәлеи ҳзымдыруазаргьы, Зегь акоуп, ԥсра иқәӡамкәа даанхаӡеит.

Убри азакәхап, иара дзацу Аиааира Амш, Аԥсабара зыркакаҷуа ес-ааԥынра.

Убри азакәхап, иара дзацу ԥхьаҟа мҩамш, Есышықәса дызрыциуа ес-ииуа!



57

АӠӘГЬЫ ИЗЫМАРИАӠАМ

Изымариоу џьышәымшьааит аӡәгьы, Изымдыруа аибашьра аҿҳәара, Уахгьы-ҽынгьы илҩруа аԥхӡы, Асолдаҭцәа рымаҭәа ашәҵара.

Изымариоу џьышәымшьааит аӡәгьы, Иҟыруа хыхьынтә алаҳәақәа еимдо, Иахыбаауа, иахаҩауа ашьафҩы, Иара иҩызцәа ахьивыршьааз иантәо.

Изымариоу џьышәымшьааит аӡәгьы, Аԥсымра шәаԥшь, агага лаҟәуа, Жәҩан абаҳчахьтә иеҵәахә ҿшәаны, Бџьар мцала иқәыԥшра анбылуа.

Изымариоу џьышәымшьааит аӡәгьы, Аҩыза гәакьа иаҭара адамра Дгәыԥшаа-хыԥшаа аибашьра адәаҟны, Уи дааныжьны ихьаҵынгьы ацара.

Изымариоу џьышәымшьааит аӡәгьы, Илаӷырӡқәа аргама ркаҭәара, Ахаҵарашәа ихыҩуа аҵыхәтәаны, «Бзиала!» – ҳәа аԥсадгьыл азҿыҭра.

Аха аԥсадгьыл дахашҭӡом аӡәгьы, Аԥсадгьыл ауп зегь еилзыргауа. Иҭаҩуп зегьы аԥсадгьыл агәаҟны, Акгьы мшаҭо, акгьы мырӡуа изыхьчауа.

Аԥсадгьыл ауп ауаҩытәыҩса дааӡаны, Зегь раԥхьаӡа иԥсынҵры мҩа зыӡбауа. Аԥсадгьыл ауп ауаҩытәыҩса ҭоуба уны, Зегь раԥхьаӡа иԥсҭазаара зиҭауа.


58

АԤХЬАТӘИ АБЗИАБАРА

Лхы-лҿы сахьа сҿаҷҷоит, Лыхцәеиужь еилаҳа,

Фельдышь ԥҵәахоушәа, Уи лнаалон лара.

Бзиа дызбеит, Зегь раԥхьа уи лоуп са сзеилаҳа,

Аха акгьы сызламҳәеит, Ҳаиԥырҵит убра.

Сыхаара, сгәы иақәшәаз, Дысхашҭуам ҟазшьала,

Ҳаблақәа еицәажәт, Аха сгәы иҭаз ус иҭан.

Ҳаиԥылар ҳаиҩысуан, Ҳаԥхашьозшәа ҳа ҳхала,

Аха сыбзиабара Есааира азҳауан.

Акыр ҵит.

Дырҩегьых дызбеит са сыхаара, Ачеирҭаҿ уа ачеибӷь

Езылгон лара; Ишьҭылхын арадқәа,

Абӷьиаҵәа аҟатара Иҿыхны лкалаҷкәыр
Лырҭәуан, дыццакуа.

Дынхьаԥшын уи сгәалҭеит, Сылдырит хаҭала.

Ҳаблақәа еицәажәт, Аха сгәы иҭаз ус иҭан.

Уаҟа ҳаицрыҵит, Ҳаидымхалт аамҭала,
Аха сыбзиабара


59

Есааира азҳауан. Акыр ҵит.

Дырҩегьых уи дгәасҭахт, – ҳаннеиуаз, Аҳәа ахьеилыршьуаз

Аибашьра адәаҿы. Ихәны ишьҭаз уа иҿалҳәон,

Ашьаԥха ахьыкәеицеиуаз, Уа ихәыҵҟьоз амцала

Избон ла лхы-лҿы. Дынхьаԥшын уа сгәалҭеит.

Сылдырит лакҭала, Ҳаблақәа еицәажәт,

Аха сгәы иҭаз ус иҭан. Ҳаидымхалт, ҳаицрыҵит,

Аха змадаз, ӷәӷәала Еибашьран,
Ҳаԥсадгьыл еиқәхарц ҳәаҟьаран…

Ҳа ҳиааит, Ҳиашамҩа иамыхьт еиҵахара,

Ҳаԥсадгьыл ду ҳахьчеит, Ашьа азкаҭәаны.

Уи ашьҭахь акыр ҵит, Са дгәасҭахт сыхаара,

Лыԥсы лшьон Аҟәа абаҳча агәҭаны.

Дынхьаԥшын сылдырт, Ҳаидтәалт гәбылрала,

Уи иласҳәеит имӡакәа, Сгәы иҭаз зегь хтны.

Аҭак уа исмаҳазаргь, Избон уи ллакҭала,

Уаҟа ҳаиԥырҵит, Ашәҭқәа еимданы.


60

НАӠАӠА ИҲАЦУ

Шаҟаҩыда, шаҟаҩыда, ргәыӷырҭа Хнырҳәышьак ҳәа амаӡамкәа уажәшьҭа, Зџьынџьтәыла иахҭнызҵаз зыԥсынҵры, Рыԥсҭазаара агәыӷра шрымаз уаҵәазы!..

Шаҟаҩыда, шаҟаҩыда, шаҟаҩӡа, Зыӡбахә ыҟам, изахымлаз зыҩнаҭа!

Шаҟа нрыжьзеи ргәышԥ ашьала ҩымҭа ҩны. Абиԥара мырԥхашьакәа ԥхьаҟазы!

Урҭ ршьа акәзар мраҭашәарахь хәылԥазӡа, Икыдзыртәало амра ашәаԥшь ҟаԥшьӡа! Урҭ ргәеисыбжь ахаҭа акәзар ес-ааԥынра, Раԥхьаӡатәи адыдбжьқәа ҳзырҳауа!

Урҭ рыблақәа рхаҭа ракәзар имцаха, Жәҩангәы икыдло икәеицеиуа есуаха… Урҭ рыԥс акәзар аԥша иасуа ашьшьы-шьшьы, Аԥсабара зырлахҿыхуа есшьыжьы!..

Рыԥхӡы акәзар хыхьтә илеиуа ақәаԥсата, Ашьац иаҵәараҿ араӡын ӡаӡа казыртәа… Убырҭ ракәзар изыркакаҷуа ҳара ҳдәы, Ашәҭыш ссирқәа ԥштәы-хкыла изырпыты!

Шаҟаҩыда, шаҟаҩыда, шаҟаҩыда, Хнырҳәышьак ҳәа рымаӡамкәа уажәшьа, Аџьынџьтәыла иахҭнызҵаз зыԥсынҵры, Зыԥсҭазаараҿ, агәыӷра нзыжьыз зегь ҳзын!..

О, урҭ ԥсӡом, урҭ зегь ыҟоуп ҳа ҳгәаҟны, Зегь раҳауеит, зегь рбауеит, иааԥшны, Аԥсҭазаараҿ зқәыԥшра ҳацу, ҳгәаҳҽанҵа, Есқьынгьы исолдаҭроу злахьынҵа!


61

Ҳаргьы ҳгылап дара реиԥш ҭоуба уны, Рҭынчра еиламго, имырԥхашьакәа урҭ рыԥсы, Ҳаргьы ҳгылап, урҭ ҟарулуа ԥхьаҟазы, Аԥсҭазаараҿ даргьы ҳаргьы ҳразҟазы!


ИШӘГӘАЛАШӘЫРШӘАЛА,
АҨЫЗЦӘА

Аҩызцәа, ишәгәалашәома Хашҭра зқәым атәы, Аибашьра иҳахҭнагахьоу Агәаҟрақәа мбатәы?

Ишәгәалашәыршәала, имырӡкәа, Ишәхашәмыршҭын бзанҵы, Ҳанацәа рылаӷырӡқәа, Ргәырҩацәгьа атәы! Ишәхашәмыршҭын амра Зыцәкьаҭахьоу ртәы! Ишәгәалашәыршәала амҩа, Ашьа зықәшуаз адәы, Шаҟаҩ рыбаҩ уа ианԥсалоу, Иахьымӡакәа ргәыхәтәы.

Шаҟаҩ рҭабиа ашьац хықәиаало, Ианпыҟҟала адәы. Ишәхашәмыршҭын, бомба-мцала Адгьылҵәҟьа шбылуаз, Аибашьра ду ахыԥшала Агарақәа шҵысуаз, Анацәа рмыткәмала Ргәы шдырӷәӷәаз.

Ишәхашәмыршҭын, зыԥсҭазаара Мца-қьоуқьадла иблыз, Зынхара-нҵыра ашьҭамҭа Қьаԥҭахарц иаҿыз, Зыҷкәынраамҭаз ашлара


62

Зыхьӡаны икыҷыз. Ишәхашәмыршҭын, заҟаҩы Ргәыӷра аҵыхәтәа ԥҵәаз, Ҭыӡгәыла шаҟаҩы Аибашьра ихнарҵәаз. Ишәхашәмыршҭын, шаҟаҩы Аныда, абыда инхаз, Ирыцҳахәха заҟаҩы Напыда, шьапыда иааз.

Ишәхашәмыршҭын, лахьынҵада Шаҟа бжьыхаа еиқәтәаз, Шаҟаҩ ражәеинраала бжатан Ақьаад аҿы инхаз.

Шаҟаҩгьы рыбзиабара Амра ацәҭашәахьоу, Шаҟаҩ рнышәнап аԥсабара Иналыгәгәа ицахьоу. Ишәхашәмыршҭын, Шаҟаҩ рыбаҩ шьҭыхны, Рнышәынҭра ҟаҵаз,

Шаҟаҩ ркәымжәаԥшьқәа еиҵыхны, Реишәамаҭәа кҿаз.

Шаҟаҩ рыӡырҭа еилкааӡамкәа, Иныбжьаӡӡа ицаз.

Шаҟаҩ рыхьӡқәа рынӡамкәа, Рызқәа ҭыԥ нхаз. Ишәхашәмыршҭын, зыӡбахә мааҩыз, Аха зыхьӡ аанхаз, Аԥсадгьыл зыхьчауаз!

Абар, адгьыл иаалыҩуашәа, Урҭ ргәеисыбжь гоит.

Абар, адгьыл иаалҵуашәа, Рыгагақәа збоит.

Урҭ ргәеисыбжь акәушәа Ааԥынра ҳзаазго, Урҭ ргәеисыбжь лакәушәа, Абан иахьго, иахьго!


63

Урҭ ҿырҭуеит ргәеисыбжьала: «Еснагь шәгәышәҽаныз!» Убырҭ роуп згәы ашьала Аҭоурых ду зҩыз.

Ишәгәалашәыршәала иаҳхаагахьоу, Аибашьра аамҭа атәы. Ишәхашәмыршҭын иҳахҭаагахьоу Агәаҟрақәа ртәы.

Убырҭ зегьы ргәаларшәара Ԥхьаҟазы иҵәахтәуп. Убырҭ рыла аԥсҭазаара Иаҳагьы ихьчатәуп!


АԤСУА СОЛДАҬ ИБАҞА

Аџьынџьтәылаз, хьаҵра иқәӡамкәа, Дахьеибашьуаз ҭоуба уны, Ихы ақәиҵеит егьигӡамкәа, Аибашьра аилгара амш аҽны.

Агәыӷра змаз уи дреиуагәышьан, Иҭаацәа ибон иааигәаӡаны, Ахынҳәра амҩа дазԥшгәышьан, Аха иеижьеит иразҟы.

Шьҭа шәаџьҳәаҩра изырурцоума Апҟақәа ԥырны изаауа, Ҭынч игәеисыбжь рыхьчарцоума Ааԥын ашәҭқәа зпытуа?

Днылагыло ашьац иаҵәара Дызҭалоума шьҭа имӡырха, Ихәыҷқәа инижьыз ҳаб даҳзааит ҳәа Изиԥылоума игәырӷьаҵәа?..


64

Иԥҳәыс рыцҳа изылҵәахрыма Иара изыҳәан шьҭа хәԥха. Иара изыҳәан илӡахрыма Кәымжәы шкәакәак неизыԥҟа?

Иқыҭа гәакьахь уи дзаарыма, Уа идыргылахьоу збаҟа?

Аха иҩызцәа изааныжьрыма Шьҭа наџьнатә солдаҭра зуа?!

Афырхаҵа, зқәыԥшра еицамкуа, Аԥсны аҵеира нагӡауа, Ҿымҭ дгылоуп ԥсра иқәӡамкәа, Игәеисыбжь ауп зыбжьы гауа.

…Иԥацәеи иареи шьҭа еиқәлацәоуми, Абар еиԥылт уа еиҿаԥшуа.

Уажәшьҭа иара дрыхьчарцоуми, Заб иҿаԥхьа ҭоуба зуа.


СХЫ АХЫЗБААУЕИТ

Ԥшьы-шықәса абџьар ҳаҵан, Сҩызцәагьы саргьы. Ԥшьы-шықәса аибашьра ацын, Ҳа ҳлахьынҵагьы.

Аха икьаҭомызт ҳгәаҵан Агәыӷра ахәшԥырӷы.

Ҳара ҳгәы зегь агәыӷра аҵан, Агәыӷра уаҵәазы!

Аха, рашәақәлара иахьымӡакәа, Сықәлацәа жәпаҩы, Инхеит, ргәыӷра зымнаӡакәа, Аибашьра адәаҿы.


65

Схы ахызбаауеит урҭ рылымкаа Са сгәыӷра аразҟы.

Схы ахызбаауеит урҭ рылымкаа Ашәа аҳәарагьы.

Аха издыруеит урҭ шракәу Сашәа ԥсыс иахоу, Сықәлацәа иҟам рыԥс шакәу Саргьы сыԥсы злаҭоу!



АԤҲА ЛЫСАЛАМ ШӘҞӘЫ

Алҩеиқәара ҳабла ҭнахуан, Афронт ԥсҭазаара еилашуа.

Аха Аԥсадгьыл ҳа ҳгәы шьҭнахуан, Асолдаҭцәа ршьа ахькашуа…

О, убасҟанҵәҟьа изыԥсоузеи Иуоур асалам аҩнынтә, Убасҟанҵәҟьа изыԥсаԥоузеи Ажәақәак уҭаацәа рҟнытә!

Абар, дааиуеит аԥошьҭаагаҩ, Амца ацралошәа ихы-иҿы. Салам шәҟәык ԥхаӡа иааган, Уа изиҭодашь знапаҿы?..

Иарҭмаҟ конверт хәыҷык ҭигоит, Сҩыза гәакьа ижәла зныз. Сҩыза дгәырӷьо иԥсы ааивигоит, Сара сакәын баша иԥшыз…

Аха уи аԥхьаха изҭахуадаз, Аконверт хәыҷ аахжәаны,


66

Ҭынч агәырӷьаха аамҭа змадаз, Икәа инҭеиҵеит иаарҽны.

Ҳнеиуан амцабз ҳаннамкыло, Ихамышҭыхәран уи аҽны. Днеиуан сҩызагь, игәы ҭамгыло, Еимгеимцарак дазыԥшны.

Иҳажәиҵауан аӷа итанкқәа, Ҳамца игәыдлон илакь-лакьуа. Еибарҟым-ҟымуа абзарбзанқәа, Идды-мацәысуан, ишьаҟ-ӡыҟуа.

Ҳаӷа дхьаҵуан, мчымхарыла, Ашьаҟәадаҵәҟьа ицрашәы. Шьҭа асолдаҭцәа хыма-ԥсыма Ҳаибаԥшаауан ҳӷьазкны.

Дабаҟоу сҩыза, дызбаӡомеи, Еимгеимцарак иазыԥшыз? Ҿысҭуеит, аха аҭак ҟаиҵомеи, Зконверт хәыҷ згәаҿы иҵәахыз…

Са сгәаҭеиуа иара сишьҭоуп, Алҩеиқәара ганха сҽаҭ.

Абар, снеихаххит, аа, дахьышьҭоу, Зыԥсы зхыҵуаз асолдаҭ.

Дҩеихан еергьҳәа икәа инҭигеит Ихыртлаӡамкәа иҭаз ашәҟәы. «Усзаԥхьа, суҳәоит!..» – ибжьы нҭигеит, Инамҭо ԥсеивгара игәахы.

Ишәҟәы саԥхьоит, сыбжьы дысуа, Сылабжышқәа ахьыкәкәауа, Анбан ҟәазқәа еихьыс-еиԥысуа, Ус рҳәон ацәаҳәақәа:


67

«Саб, сыхаара, саб, уеибгоума? Саб, угәхьаазгауеит сара… Саб, снапҩымҭа абар, иубоума, Уԥҳа ашкол сҭалт сынтәа.

Саб, иаҳзуҩуа асаламқәа Схала срыԥхьоит ожәшьҭа.

Саб, сҩызцәа аӡәгьы сиеицәамкәа Ауп ишысҵауа аҵара…»

Ишәҟәы саԥхьоит, сыбжьы дысуа, Сылабжышқәа ахьыкәкәауа, Анбан ҟәазқәа еихьыс-еиԥысуа, Абас рҳәон ацәаҳәақәа:

«Саб, ианбыкәу уанаҳзааиуа? Сгәырӷьо, уԥылара сҭахуп. Саб, угәхьаазгоит, есымшааира Амҩахь сыбла ҭаа сыԥшуп…»

Аха, аб рыцҳа, кыр иаҳауама, Ихьшәашәауа ихы-иҿы Аҭак?

Аҭак аӡәыр ишәзиҩуама?! Дыԥшуп аб иԥҳа хәыҷы!


УКРАИНА

Украина, Украина, Сара исымоуп угәбылра,

Сахшазаргьы, сааӡазаргьы Зыда схәарҭам Аԥсынра.

Сара издыруеит умч-улшара, Уфырхаҵара ахыԥша,


68

Уара ужәлар згәы камҳауа, Шаҟа икарҭәахьоу ашьа.

Украина, Украина, Зыдәқәа бомбала ицәаӷәоу, Шаҟа мцабз ухугахьоузеи, Шаҟаҩ рыбаҩ уҵәаххьоу!..

Шаҟантә уа ҳацәнурхахьааз, Ҳазырхаҵо ашьоура! Шаҟантә уа ҳацәнурхахьааз, Хы-цаҳәцаҳәла аҭахара!

Шаҟантә ҳагәқәа урӷәӷәахьааз, Ҳа ҳаешьара агәаҽанҵа! Шаҟантә ҳгәыдибакылахьааз, Ҳа ҳгәышԥы ҟьаҟьақәа неидҵа!

Украина, ухьышьаргәыҵаҿ Баҟахеит ашьаркәасҭа… Аԥсуа ҵеицәагь хаҵарала Уаҟа иҭынчуп рыԥсаҭа.

О, Украина, са сзы игәакьоу, Уара угәыразра ҭбааӡа, Уҿаԥхьа схырхәоит ԥсуа ҵасла Сазыгәдуны улахьынҵа!


АУРЫС АШӘА

Аурыс ашәа сара сзыҳәан ҩашьара ақәӡам, Са сархәыцуеит аурыс гәыҭбаа ду ибжьы, Сазыӡырҩуеит са схатә еиԥш пату ақәҵан, Сазыӡырҩуеит ажәлар рашәа аԥхӡы ахьшы.


69

Сыбла ихгылоит атәыла иссиру аԥшӡара, Сгәы духоит сара уи ансаҳауа, Сыбла ихгылоит игәазырҳагоу аԥсабара,

Сҿаԥхьа ицәырҵуеит Волгеи Дони рыԥшаҳәақәа.

Сыбла ихгылоит, ирымаӡамкәа ҵыхәаԥҵәара, Акаршәра дуқәа, абаҳча ссирқәа, ачарҭақәа. Сҿаԥхьа ицәырҵуеит иуарҳалха адәы иаҵәараҿ Ачалаа зҟьауаз ахандеиҩцәа рмахәҿақәа.

Сыбла ихгылоит ноунагӡа ԥхӡашала Зҽеидызкылаз амаганеи ажьаҳәеи. Иҳаразкыз Абираҟ ҟаԥшь хьыӡла-ԥшала, Хьыӡла-ԥшала иахагылаша адунеи!..

Сҿаԥхьа ицәырҵуеит Октиабр ду амч-алшара, «Аврора» ахысыбжь Петроград аԥшаҳәаҿы. Сыбла ихгылоит ахақәиҭра мра-лашара, Аԥсҭазаараҿ зда ҳхәарҭаӡам зегьы.

Сҿаԥхьа ицәырҵуеит ахачҳара, афырхаҵара, Аурыс жәлар рашәа ссирқәа ансаҳауа, Сара исԥылоит ақәыԥшра, агәахәтәыхьӡара, Ауаатәыҩса рразҟы агәрагара.

Аурыс ашәа сара иснаҭеит агәалаҟара, Схатәы шәақәа схатә бжьыла исҳәаратәы. Аурыс ашәа зегьы ирнаалоит убриаҟара,
Зегь рыбжьара рашәа еицнаҩлартә есқьынгьы!


АМҨАДУ

Амҩа инагоу, саркьа мҩоушәа сҽунызбалоит, Укаҭрануп, уманшәалоуп зегь рызгьы.

Зегь узеиԥшуп, зегьы урзеиԥшуп, зегь унӡалоит, Амҩадуҳәоуп ухьыӡ шырҳәауа зегьы.


70

Уахгьы-ҽынгьы мап ззымҳәо мчы-лшароуп, Хеигӡарада уаҵагылоушәа ахәура. Уахгьы-ҽынгьы ааԥсара зқәым мҩа лашароуп, Уахгьы-ҽынгьы иаҵагылоу амаҵура.

Ишьҭуххьоузеи шаҟа еидара капанӡамкәа, Шаҟаҩ рышьҭа анылахьоузеи уа угәышԥы! Шаҟаҩ рашәабжь уныҩхьоузеи иҭаҩӡамкәа, «Ихиру мҩамш!» – узырҳәахьуозеи шаҟаҩгьы!

Лада ицоугьы, ҩада ицоугьы рзыҳәа уџьынџьуп, Зегь ласкьазго, зегь ҩаскьазго амҩаду. «Мшыбзиеи» «Бзиа убааити» ргәы узҭынчуп, «Жәеинраалаҵас» ҩыран адгьыл уахьану.

Аха иабаҟоу, амшын ҿықәаҿ уҽаанукылоит, Наҟ узхылом уара, иуман сшьаҿақәа.

Саргьы схәыцуа, сгәы саԥыҟьо уа схықәгылоит, Иахьысԥыло, уааила рҳәошәа ацәқәырԥақәа.

Ацәқәырԥақәа сҿаԥхьа ишьҭалоит, нас исцәыӡуеит, Ацәқәырԥа амҩа ықәӡыҭлоит аҟәара.
Аха гәаныла ацәқәырԥақәа сыҵашьыцуеит, Сара сымҩа, уахьыдгьылтәуаз уара.


АИГӘЫЛАРА

Аџьҵла дуқәа ҩба џарџаруа, Еиларша рмахәҿақәа, Ԥша-цәгьеи, ҵаа-цәгьеи рхамақаруа, Игылан рыҽрыӷәӷәа.

Афырҭынгьы рыбӷа азмырхәо, Рымахәқәа мнаауа, Хҭарԥа шкәакәоуп урҭ зеихырхәо, Аӡынра анаауа.


71

Рдацқәа анышәахь ирҵаулан, Уиала рымч ааго, Ԥанаҩ ашьха иаҿагылан, Ашықәсқәа рыхго.

Убас иааиуан урҭ хаҭала, Ирымамкәа гәырҩа, Иаӡрыжәхьоушәа ргәаҵа иҭала, Дәабшьха аԥша-ҩа.

Аха иаахылт зны аԥҭа еиқәара, Ахашәа хы мба, Иаҵашьыцуазшәа реигәылара Аџьҵлақәа ҩба.

Аԥҭақәа неилыс-ҩеилысит, Рылахь ҵыршәаауа, Ақәа кыдхаҽы идыды-мацәысит, Ажәҩан ҵыблаауа.

Ус иаразнак убла ихтәало, Амацәыс каҷҷо, Аџьқәа руакы иахьынԥашало, Афы асит, еиҟәыџьџьо.

Азныказы иаагазҽазуеит, Икамҳарц аҽрыӷәӷәо, Нас агәыла аҽагәыднажьлеит, Уиала ахы еиқәырхо.

Уи агәылоуп иаанызкылаз, Шьҭа аԥсгьы злаҭоу; Уи агәылоуп издызкылаз Аидара ихьамҭоу.

Еҳ, ишԥаҟоу реидгылара, Зыԥсынҵры еимадоу!..


72

Афыҵәҟьагь иазгом реигәылара, Агәы цқьа анрызҭоу!


СҼЫХӘА

Сҽыхәа сҽыжәлан инаҵсырҟьонда, «Чоу» ҳәа сышьхәа нарбаны, Сҽыхәа шрашьу сыздырбонда Сҩызцәа, сықәлацәа еизганы!

Сҽыхәа аҽыҩқәа ирыҵамхонда, Агәышԥы ылҳәа, иԥыруашәа, Сҽыхәа уа аҭарчеи азгонда, Саман амзахь ицоушәа…

Нас ирҳәозар шәмаҳарызи: «Арашьқәа раамҭа мҩасит шьҭа». Ишкосмодромхаз шәымбарызи, Аҽыҩқәа ахьыҵдырҟьо адәқәа!

Сҽыхәа дақәыртәан дааргонда, Сара сҭаца лҿы хҩаны, Ачараҿ сҽыхәа дыркәашонда, Иамырбакәан уи ҟамчы.

Сара сҽыхәа бзиа ирбонда Схаҭа сеиԥш схәыҷқәагьы, Урҭ са сҽыхәа рызцәыргонда, Са сыԥсыжра аҿҳәара аҽны!..

Нас иҭахозар шәымбарызи, Сара схылҵшьҭра азҳара.

Нас ӡәыр иҳәозар шәмаҳарызи: «Шьҭа изкәадыруа аҽқәа».


73

АМАЛАҲӘА

Амалаҳәа ак соурц схырхәом, Амалаҳәа акгьы сҭахым. Аԥсҭазаараҿ Анцәа исҟәырхуп, Сыԥхӡаша, сџьабаа здым.

Амалаҳәа ашәҭыш сырҭаргь, Схы ахызбаауеит са схазы. Амалаҳәа ахь-ӡы сзыртаргь, Уи иазхыхуам са сыԥсы.

Амалаҳәа аԥсҭазаара Акы снаҭарц сазыԥшым. Амалаҳәа амазара Са сыԥсҭазаара иатәым.

Сыԥсҭазаараҿ схы ҟәнысшьоит Сумҭа ахьмаҷу ауаа рзы, Аха сыԥсҭазаара иаџьысшьоит Амалаҳәа Иахьыснамҭо сара акгьы.


АИБАШЬРА АԤХЬАТӘИ АМШ

Абри амш агәаларшәара Сара сзы ихьанҭоуп. Амамиқәаратә цәалашәара Шысзааиуа оумашәоуп.

Сгәы ҭаҵәуо, иҭыхьшәашәауа, Сҩызцәа рлахьынҵа Ахьыцәоу инеиуеит игәжәажәауа, Саргьы сгәысҽанҵа.


74

Инеиуеит сгәы нҭгыла-ааҭгыло, Инеиуеит иҵаауа, Аибашьцәа рҳаҭгәынқәа ахьгылоу, Ажәлақәа ԥшаауа.

Избоит адгьыл иқәҩуашәа Уа иҭахаз рыбжьы.

Абан аҭоурых ықәнаҩуашәа – Уа иҭахаз рыԥсы…

Ҿнаҭуеит амшқәа ирызҳарцаз, Аҭынчра еиқәхарцы, Ауаатәыҩса адгьыл рыхьчаларцаз, Рыԥсы ҭанаҵы.


ТУЛАТӘИ АШӘАҚЬ

Иугәалашәоума, аҭабиа хьшәашәаҿ Ҳгәыӷра ҷыда ахәышҭаара, Асолдаҭцәа иаҳҳәоз ашәаҿ Ухьӡ анаҳҵоз ҳара?

Иугәалашәоума, ианҳақәҵаауаз, Ҳнапқәа ҳрыҭәҳәо ишҳарԥхоз, Афронт аҟны ҳшьа анеицаауаз, Ҳара ахысра шаҳгәаԥхоз?

О, бзанҵыкгьы хашҭра сзақәым Уара ухысыбжь – аҵыхәтәантәи: Аиааира Амш аҽназакәын, Уи азкын ҳразҟи ҳгәахәтәи.

Сара сшәақь, иуаҳауама, Шьҭа усҭахуп даҽаказы: Иузеиӷьасшьо сҳәоит аргама, Рхы уадмырхәарц ашьразы.


75

Рхы уадмырхәарц гәнаҳарыла, Шәиԥхьыӡ уқәымло бзанҵы, Рхы уадырхәарц зегь ԥсынҵрыла, Ргәахәтәы-мҩа ҭбаахарцы!..

Ма учархыган, ма уҽбыган, Ма укаламны – снапаҟны, Ма убасыган, ма уӡахыган,
Ма учамгәырны, убжьы хааны…

Муасҭага хьӡы-ԥша ӡырган, Унырхаган ауаҩы изы, Угәырӷьаҿҳәаша насыԥ дырган, Асабицәа анииуазы…

Абарҭқәа роуми иунысшьало, Узанысҵо сыԥхьарца. Абарҭқәа роуми еиԥызгало Хәыҷгьы дугьы ҳлахьынҵа.

Тулатәи сшәақь, иуаҳауама, Шьҭа усҭахуп убарҭ рзы: Иузеиӷьасшьо сҳәоит аргама, Рхы уадмырхәарц ашьразы.


АУАҨЫ ИЗЫҲӘАН

Ауаҩы изыҳәан ауаҩраҵәҟьа – Уи зегьы ирыцкуп.
Ауаҩы изыҳәан гәаартлаҵәҟьа Аҟазаара хәшәуп.

Зуаҩрала ауаҩра ҭызго, Шәыххь згааит зегьы! Зуаҩрала зықәра зхызго, Сшәыгымхааит саргьы.


76

Ауаҩраҿы саҵамхонда, Уи акәхонда смал, Ауаҩраҿы исзынагӡонда, Ауаа шәҿаԥхьа суал!..

Ауаҩраҵәҟьа, ауаҩра бзиа, Ишахҭнысҵарыз сыԥсы! Ауаҩраҵәҟьа злоу рсиа, Сзанылонда схаҭагьы!


АҨЫЗЦӘА

Сҩызцәа гәакьақәаҵәҟьа, сҩызцәа, Сшәыкәыхшааит сара! Сгәырҩақәа зегь рҵыхәтәа ԥызҵәа Шәара шәоуп, шәара!

Шәара шәоуми, ҳаиҩызараз Ақәԥашьа сзырҵа.

Шәара шәоуми аизыразраз Сжәылауа сҟазҵа.

Шәара шәоуп сара исыхцәажәа, Саналага аҩра.
Шәара шәҿоуп иахьиз сашәа «Ауаҩ изы ауаҩра».

Шәара шәоуп исыцеиҩызшо, Исоургьы агәырҩа.
Шәара шәоуп ахәҭаақәа сзызшо, Схьамырԥш зымҩа.

Шәара шәоуп са сгәамч алшара Иалазҵауа ашьа.
Шәара шәоуп сыбзиабара Раԥхьаӡа изыԥшьа.


77

Шәара ижәдыруаз, зегь иаҳзеиӷьу. Ҳаԥсы ҭанаҵы, Аиҩызара гәакьа иеиӷьу Шыҟам даҽа хәшәы.

Убригь сзашьҭоу шәара шәзыноуп, Маҷӡак – са схазгьы… Шәара шәҟынтә исҭаху шәа шәзиноуп, Сышәҩызазарц есқьынгьы.


СГӘЫ ЕИСУАНАҴЫ

Ушлеит-ба? Уажәӡеит-ба? Моумоу!

Уааԥсеит-ба? Уаанхеит-ба? Моумоу!

Срылоумԥхьаӡан макьана Урҭқәа зегь змоу.

Убзиабара цеит-ба? Моумоу!

Уҷкәынра канӡеит-ба? Моумоу!

Срылоумԥхьаӡан макьана Урҭқәа зегь змоу.

Избанзар, зда схәарҭам Сыԥсадгьыл Аԥсынра, Сышлара ааԥынроушәа Снарбоит сара абра.

Избанзар, исгәадуроу Сышьхақәа рлакҭа, Сааԥсара ԥсшьароушәа Днарбоит сшьамхқәа.


78

Избанзар, ӡынгьы-ԥхынгьы Сышәҭқәа ахьпытуа, Сыбзиабара мцоушәа Збоит, сгәы еилашуа.

Ус анакәха, ажәра Сҽасҭауам бзанҵы, Ус анакәха, шәсықәгәыӷ, Са сгәы еисуанаҵы!


РҴЕИРА САԤСАНЫ

Сыԥсуа шьхақәа еиқәыӷьазӷьазуа, Хҭарԥа шкәакәа зхоу!

Урҭ рыдлаԥса сара ишԥазуеи Иныжь хара санцо?!

Аха исыцуп сахьцалакгьы, Аныҳәаԥхьыӡ санцо, О, сышьхақәа, иахьабалакгьы Сԥагьаӡа сҟазҵо!

Саԥхьа игылоуп рҽмырҵысӡакәа, Урҭ сырԥоуп саргьы. Исхагылашт ҿымҭӡакәа Са саныԥсуагьы.

Аха сыԥсаанӡа шәак сызрызҳәонда, Ԥсра зқәым бзанҵы.

Убриала сагьзыҟалондаз, Рҵеира саԥсаны!


АԤСУА ИРАЗҞЫ

Адгьыл, адгьыл, Аԥсынра адгьыл, аԥсуа иразҟы, Наунагӡа ԥхьаҟа измеидаз ихаҭа иԥсы,


79

Ухьӡ-ухьымӡӷ ихы иадҵан, аныс уҟаҵаны, Духӡыӡаауа хьӡыс иуиҭеит ԥсышәала «Аԥсны».

Аброуп раԥхьаӡа иахьықәҩыз ианҵәҟьа лбызшәа, Ишьҭамырӡган изыҟалаз иразҟы еиқәыршәа. Аброуп, аброуп абжьы цәырган аԥсуа иԥхьарца, Афырхацәа рыхьӡ ӡырган уи иахьаннаҵа.

Аброуп раԥхьа ажьира ргылан, аџь-рацәа рцаны, Аԥсынгьари длахагылан, уа ацыԥхь кардды, Архышьнақәа ахьеиҿаԥсаз, инапы еиҟәыдды, Аныха уи дахьамҵаныҳәаз, ицәашьхәы былны.

Аброуп раԥхьа чара ахьиуз, имҳара цқьаӡа, Аҭӡаҿ ауарҳал ахьыкнеиҳаз, аҽацә сахьа анҵа, Игәы змеидаз илашара, длеиҽырбо маӡа, Иахьишәиҵаз иԥсуа кәымжәы, иӡара калаӡа.

Аброуп иахьиз иара иламыс, иуаҩра, иҟазшьа, Ахаҳәтә баашқәа ахьиргылаз иԥхӡы рхьырша, Дшьамхнышлан ҭоуба ахьиҳәаз ажәҩан дазԥшуа, Уи дзеиԥхыӡуаз ахақәиҭра иахьазкеиҭәа ишьа.

Абра игылоу ашьха ӡышқәа ԥсуа шьала иԥшьоуп, Абна ссирқәа, абаҳча шәҭышқәа инапала ишоуп… Абра илеиуа саркьа ԥсуа гәушәа ицқьоуп, Дара зхылҵуа ахраш дуқәа ргәышԥы иахшоуп.

Абрантә ицазаргьы амҳаџьырқәа, имырӡкәа рқьаԥҭа, Аҳра-тәра аамҭа азынџьырқәа ԥыххааса еилаҵа, Уи иоуп алакә лабҿабазтәыз, зегь ҳгәыӷырҭа, Аԥсынтәыла абас имразтәыз ЛЕНИН ду ихаҭа!

Абри адгьыл, о, сыԥсадгьыл, бзанҵ иҭамшәо мроуп, Иара аԥсуа иразҟазыҳәан инымҵәауа ааԥынроуп, Игәазырҳагоу, иԥсыршьагоу, ибеиуоу хәышҭаароуп, Саси-ԥшәымеи реиҩызара зырԥшӡоу ҩнарҭоуп.


80

Иахьа абарҭқәа зегьы рзыҳәан ныҳәоуп Аԥсынра! Наунагӡа аразҟы ӡбоупаз гәырӷьароуп абра. Иԥхалааит, нас, уара умра, умра – сгәыӷырҭа, Игалааит нас уара уашәа, уашәа – «Шьардаамҭа!»


СЫШЬХАҚӘА РГӘЕИСРА

Шәгылоуп, сышьхақәа шәӷьазӷьазуа, шәҟәиҭӡа,

Шәгәы еисуеит шәиижьҭеи, еицамкуа шәлакҭа.

Шәгылоуп са сышьхақәа, атәара шәақәиҭӡам,

Хаҵгылара азыжәуашәа шәыԥсадгьыл ахаҭа.

Сышьхақәа шәоума аихаҵгылара зҿырҵааз,
Сышьхауаа гәыразқәа, гәадура зыгӡам!

Сышьхақәа шәҿакәзар урҭ иахьышьҭыркааз

Аламыс, апату, ԥсахра ҳәа зықәӡам!..

Шәа шәоума, згәаҟынтә аԥсуаа ахыбааӡамкәа,

Ауаҩытәыҩса иҩын-ҩықәра агәашә рзазыртыз?!

Нарҭаа дуқәа, гәыџьбарареи хаҵареи рыгӡамкәа, Сышьхақәа ишәгәылсаноума
аҟыбаҩ шыддыркыз?

О, шәгылоуп, сышьхақәа, бзанҵы шәҭыԥ еиҭамкуа,


81

Згәышԥы дуу ар ду реиԥш, ҭоуба шәҳәауашәа.

Шәгылоуп шәышгылац, хьаҵрак ҳәа шәықәӡамкәа,

Ҳа ҳгәырӷьараз, ҳҭынчраз ҟарулра жәуашәа.

Сышьхақәа, ишәыгәҭылсоу ахаҳә-ԥҽыхақәа рыла,

Ҳа ҳабдуцәа рнышәынҭрақәа мыӡӡауа икәыршоуп.

Са сышьхақәа шәҩыҵала ахаҳә жәпа еихаргыла,

Егри Гагреи еимадоушәа, абаашхәҵа рыбжьгоуп.

Сара игәасҭоит сацәымҩашьо абахә ацаҟьара,

Раԥхьаӡатәи аԥсуа ишьҭақәа анпыҟҟа.

Сара игәасҭоит сышьхаруаа рхыхьчарҭа абаагәара,

Урҭ шәара ишәыдҟаҵалоуп, рсахьақәа еилыкка.

Сышьхаруаа рыԥхӡашала иҵәыӷьазшәа сыԥсадгьыл,

Избоит иара шбаҳчахаз иахьа ауроузоуроу.

Сышьхақәа, шәҿахәы шәҳәауеит сара сбызшәа шәҽадкыл,

Уи шәзымҳәар, уи шәцәыӡыр, ишбзоу ԥсроуп.

Шәара шәҩыҵаҿ ашҭақәа ирҭыҩуан, ирҭыҩуеит


82

Аԥсуа гәҭлыхқәа рфырхаҵара аҭыӡшәа.

Шәара шәгәеисра ҵаулаҿ ианыҩуан, ианыҩуеит

Сыԥхьарцеи сҿырпыни ирнаалауа сбызшәа.

Сара сышьха рҩашқәагь са сбызшәала ицәажәоит,

Сара сбызшәа рнаалоит сбаҳчақәа рхы-рҿы.

Уиала саргьы сгәырӷьоит, уиала зных сыгәжәажәоит,

Уи наџьнатә ианыҩлароуп сышьхақәа шәгәаҿы.

Шәгылаз убас, сышьхақәа, есқьынагь шәшьаҳиҭӡа,

Шәгәы еислааит зықьнашықәса, еицамкуа шәлакҭа!

Иазҳалааит шәа шәышьҭамҭа, атәара шәақәиҭӡам,

Хаҵгылара азыжәула шәыԥсадгьыл ахаҭа!


УҼУМЫРԤАГЬАН

Уҽумырԥагьан, уҽумырчӡан, Иахьа исоуит ҳәа амаҵура, Иумҟьашьын, хьымӡӷ аумырган, Зегь ирыцку ауаҩра.

Уҽумырԥагьан, уҽумырчӡан. Сыҩнатәеит ҳәа акабинет. Иуцәыргар ҳәа угәы уҽоумырган, Уаргьы аамҭала уаҟа унеит.


83

Аус злоу уантә ацашьоуп, Убырҭгьы ыҟоуп ҩбаҟа… Ауаҩ иԥсҭазара ус иацашьоуп: Зны – ҩадаҟа, зны – хланҵҟа…

Иуадаҩуп, ишакәхалакгьы, Ауаҩытәыҩса иԥсы арҭәра… Аха зегьы, иреиӷьуп, уахьцалакгьы, Уара иумырӡыр ауаҩра!


УСМЕИГӠАН АКАЗЫ!

Аԥсҭазаара, усыԥхьала, Са сгәы еисуанаҵы, Аԥсҭазаара, усыхәала, Усмеигӡан аказы!

Аԥсҭазаара, сумыртәароуп, Ҭынч сҟәазгаӡа. Меигӡарахда искаурҭәароуп Са сыԥхӡы ҵааӡа.

Аԥсҭазаара, сыргәаҭеиуа, Ақәԥарашҟа сга.

Исыҵоумкын сҩызцәа ахьнеиуа, Урҭ сыгәра дырга.

Аԥсҭазаара ухәышҭаара амца Сыҽҳәакны сыбжьа, Ҳа ҳабацәа рҭоуба амца Саҵаныҳә, сыԥшьа!

Аԥсҭазаара, уара уеидара Саҵаҵа, сныҟәца, Сан-Сыԥсадгьыл абзиабара Аныҟәгашьа сырҵа.


84

Аԥсҭазаара, усыԥхьала, Са сгәы еисуанаҵы, Аԥсҭазаара, усыхала, Усмеигӡан аказы!


* * *

Кьыршьал Чачхалиа изкны

Сыԥшуп абжьы гандаз ҳәа Са сыҩнашә аҵәҵәа; Сҩыза гәакьа даандаз ҳәа Сыԥшуп сгәырӷьаҵәа!

Мап, акы сзааигандаз ҳәа Акәӡам са сзыԥшу. Ҳгәырӷьо ҳаибабандаз ҳәа Ауп сара сызҿу.

Аҩызеи аҩызеи реибабара Аҩыза изын ихәшәуп...

Аҩызеи аҩызеи реимадара Аус азынгьы имшуп.

Сыԥшуп абжьы гандаз ҳәа Са сыҩнашә аҵәҵәа; Сҩыза гәакьа даандаз ҳәа Сыԥшуп сгәырӷьаҵәа!


АХАТӘЫ БЫЗШӘА

Уҽацәхьоумкын, уарбанзаалак, Ухатәы бызшәа аҳәара, Уацәыԥхамшьан, ианакәызаалак Уиала убжьы аргара.


85

Ҽакы уҵаанӡа, уарбанзаалак, Ухатәы бызшәа ҵа, Убриала ԥхьаҟа ишулшо Ашьаҿа ҟаҵа!

Убриала угара ҟазҵаз Уабду игәы нагӡа, Убриала угарашәа зҳәаз Уанду лгәы ҟаҵа!

Урҭ адунеи ианаԥырҵуа, Рышьҭамҭа азырҳа, Хатәы бызшәала, рхан иаурсуа, Ахаҳәаҿ ҳәоук анҵа!

Уԥсы шҭоу ухатәы бызшәа Аԥсра анахьӡа, Ухатәы бызшәа тәымушәа Уара угәы анацәца,

Убысҟан ауп быжьра-быжьҵәа Ухаҭажә уанца.

Ухатәы бызшәала урҩашқәа Шуацәажәо еилкаа.

Хатәы бызшәала умшын цәқәырԥа Шуахәыҭхәыҭуа ба!

Хатәы бызшәала ушьхақәа Ргәы шеисуа еилырга.

Урҭ ашьхақәа рхаҳә адырԥан Абаҟа шьҭаҵа, Убриала згәыԥҳәы уааӡаз Уан лгәы ҟаҵа.

Убриала зшьа улоу Уаб игәы нагӡа! Убриала имыӡӡауа Абаҟақәа аԥҵа,

Убриала уара иуцәыӡхьоу Дырҩегь рыԥсы ҭаҵа!


86

ИПАТРЕҬ КНАҲАУП

Ипатреҭ кнаҳауп хыхь, азалаҿы, Арамка хәыҷ иҭасаны. Дсыхәаԥшуеит уа сныҩналар, Дшәыхәаԥшуеит, шәнеир шәаргьы. Дҳахәаԥшуеит ихатә ҟазшьала, Ҩысҭаара аҵамкәа илакҭа. Ипатреҭала, иԥшышьала Дышуаҩ иашоу убоит еиҭа. Иҽуирдыруеит, иԥсы ҭоушәа; Иуиҭошәа агәаҽанра. Духәаԥшуеит, унаскьеигошәа, Духәаԥшуеит ҿымҭ иара.

Нас днахыгәгәа иҵәҩаншьап-гәара Дабабжьаӡи уи шьыжьымҭан?! Инышәынҭра ыҟам иҩн ааигәара, Лнапы ықәылшьуам уаҟа иан. Даап ҳәа иқәгәыӷуам ихшара, Иақәҭырхт ипатреҭ рыԥшаан. Абан, иахькыду акәасқьа азалаҿ, Арамка хәыҷ иҭасаны. Дрыхәаԥшуеит, иҵеицәа ҩналар, Дҳахәаԥшуеит ҳнеир ҳаргьы.


АУАҨРА РЫХЬЧАРЦ

Ауаҩи Ауаҩи еидгылауеит, Ауаҩра ҟалар; Ауаҩи Ауаҩи еицылауеит, Рыԥхӡы еицкаҭәар.

Аха еизыҵҟьоит, еижәылауеит, Рыбжьара ацәгьа уҳәар; Абашазгьы еиҿагылауеит, Рыламыс хәыҷхар.


87

Ауаҩи Ауаҩи еидгылароуп, Ауаҩра мхәанчарц.

Ауаҩи Ауаҩи еиԥылароуп, Ауаҩра рыхьчарц.


МАКЬАНАЗЫ

Макьаназы сызхара Адунеи сымбац. Макьаназы сызҳара Бжарагьы имнаӡац.

Макьаназы ишысҭаху, Ҩ-ажәакгьы смыҩӡац, Сызҭахым, ма сызҭаху, Цқьаҵәҟьа еилсмыргац.

Макьаназы сыԥшқоу џьысшьоит, «Схәыҷы» лҳәоит сан. Макьаназы сумҭа ҟәнысшьоит, Исышәымҭан гәыбӷан.

Макьаназы са ссолдаҭуп, Сгәы еилашуеит зынӡас! Зыбжьы схоугьы ԥсуа милаҭуп, Сагьыԥсуеит убас.


КОНСТАНТИН СИМОНОВ УАХЬ!

Исгәалашәоит, раԥхьа уаннеиз аԥсуа иҩнаҭа, Исгәалашәоит, разҟыла иҭәын уа зегь рлакҭа. Ԥанаҩ ашьха ашьапаҿ акәын. Игәырӷьон анхацәа, Салам урҭон иузгәакьоу Сасрыҟәа иԥацәа.

Исгәалашәоит, угәыдыркылон ҳа ҳабацәа ччо, Нарҭаа дуқәа рҵеи дхынҳәызшәа, гәырӷьаран Ҷлоу.


88

Исгәалашәоит, уанақәдыртәаз икәадырны Бзоу, Уааԥышәырччан ишнаҵурҟьаз, убжьы ақәырган «Чоу!”

Иахьа Аимара амҩахәасҭаҿ уара ушьҭа ануп, Аимаратәи ацыха-ӡыхьқәа иахьагьы иузыԥшуп, Уа абаақәаҵәҟьа, абахәқәаҵәҟьа убара рҭахуп, Уара ухьӡала аҿамаҿаҵәҟьа гәыкала иҵәахуп.

Уара гәыкалоуп ушазыҟоу уашьеиҵыб ихәышҭаара, Гәыкалаҵәҟьоуп ушазыҟоу аешьара, ауаҩра. Ишԥоунаало, ишԥоурбеио аурыс ду иҟазшьа, Ишԥоудыруеи, ишԥоуныруеи аешьа ду ишьа!

О, иудыруазааит, иузыразуп аԥсуаа ҳгәы, Избан акәзар уи амадоуп Урыстәыла агәы.

Сара издыруеит, ԥсынҵрыла ҩынҩықәра уахьӡоит, Избан акәзар Аԥсынтәыла ԥас уҟанаҵеит!


АШӘҬААӠАҨ

Ашәҭ рыхкы-жәла данцәахәушәа, иблақәа ҭыџьџьо, Ашәҭ бӷьыцқәа ибла ихушәа, илакыҵа ччо, Ашәҭ ҟәымшәышәқәа иҽрыдкыло, рымати зыԥшьо, Тәанчаҩыс дузыԥхьаӡом, аусура зылшо!..

Уи иԥсҭазаара зыдҳәалоу ашәҭқәа рыԥсоуп, Урҭ рзыҳәан иԥхӡаша ӡаӡоуп, қәаԥсатоуп, Уи иҷкәынра иззырхынҳәуа ашәҭқәа рыфҩоуп, Уи ишлара ааԥнызтәуа ашәҭқәа рпытроуп.

Абза изыҳәан игәазырҳагоуп, ахаацәа рхьыкәкәа, Аира азыҳәан игәырӷьаҿҳәашоуп, аԥшӡара шьҭуа. Рыбзиабара иашаҳаҭуп, зыгәқәа еиҿынҵәаауа, Аҟаԥшьқәа, ашкәакәақәа, аҩежьқәа еицпытуа.

О, ашәҭааӡаҩ, иагымхаша агәырӷьареи аиреи,
Абзиабара зраргамауа адацқәа умааӡауеи...


89

0, ашәҭааӡаҩ, изырԥшӡауа збыргреи зҿареи, Нагӡара ақәзааит уԥсҭазаара, ушәҭкәа рдунеи!


САРГЬЫ БЫСГӘАԤХОИТ

Аԥшра бзиа, асахьа бзиа Иаҵәахуеит шәыграк, Аха ибмоур агәаҭа бзиа, Бдырҽхәом оумак. Аҩбагь анбоу, рхы нақәҵа, Ибеиҽырбо жәпаҩхоит.

Быхгьы ҳаҭыр аныбзақәҵа, Саргьы бысгәаԥхоит.


* *

А. Лашәриа ихьӡынҩылоуп

Амҩа сықәым сымацара Сылахь еиқәышьшьы, Амҩа сықәуп, амра-цара Ахьыԥхо икажжы.

Амҩа сықәуп, сҩызцәа, сԥызцәа Ахьану жәпаҩы, Амҩа сықәуп, амҩанызцәа
Ахьсымоу сгәы азҳаны.

Аха уи амҩаҿ сгәы ҭызшьааша Сԥылалоит зынгьы:

Иеҵәа кыдшәеит сҩыза иаша, Сзимыхәакәа акгьы.

Уи азыҳәан измурызеи, Сеигӡарым сыԥсы.


90

Аха уеизгьы, изызӡарызеи, Исызҭаҵом иԥсы.

Са ишԥазури, уи исзынижьит, Аҩыза игәеисра абжьы.

Ус анакәха, ҳкеибамыжьит, Ҳалахь еиқәышьшьы.


СЫҶКӘЫНРА

Са сыҷкәынра мҩасит қьафла, Хәша-хҷаҭла ичо, Уи схызымгеит сара лафла, Ссамырҟәыл хырҷо.

Са сыҷкәынра зны исолдаҭуан, Ашәақь-мца аҿаҷҷо, Зны абџьар иаҵан, ипартизануан, Ауалԥшьа нагӡо.

Са сыҷкәынра сҩызцәа ишәыцын, Шәангәырҩо игәырҩо, Шәара шәыла агәы шьҭыҵын, Шәаншәаҳәо ишәаҳәо!

Баша имҩасны иниагәгәа ицазар, Са соуп аара зду.

Аха уи акралшаӡазар, Шәара шәоуп изтәу!


АСАКАРАҾ

Абар, сжакьеи схахәы-шлареи Ибыбышӡа иааинчылт. Сареи, сбыргреи, сқәыԥшреи Асакараҿ ҳааиҿагылт.


91

Сара сыччан, иаргьы дыччеит, Лабҿаба сыжьжьо.

Сара сгәырҩан, иаргьы дгәырҩеит, Саркьоуп иҳабжьоу.

Шьаҿак ҟасҵан, иаргьы иҟеиҵеит, Хаа дысҿаԥшуа.

Шьҭахьҟа сеихан, иаргьы деихеит, Ҳаицәԥхашьауа.

Сара сгьежьын, иаргьы дгьежьит, Иблақәа шанхо.

Сара схынҳәын, иаргьы дхынҳәит, Иарбан ҳгәы ззынхо...

Сара сцауеит, иаргьы дцауеит, Иарбан иаҳзынхо?

Сара сыԥсыр, иаргьы дыԥсуеит, Иарбан иаҳҭынхо?

Сара срахәхар, иаргьы драхәхоит, Уи ауп ихьымӡыӷхо, Сара суаҩхар, иаргьы дуаҩхоит, Убри ауп инхо.

...Саргьы сышлоуп, иаргьы дышлоуп, Аха игәынгатәым.

Ашлареи аҷкәынреи рҳәаа еилоуп, Уи хьымӡӷшьатәым.

0, асаркьа ишәнарбонда, Заҟа иқәыԥшу сгәы. Сыҷкәынра еиҭалагонда, Мап шамҳәарыз,

ишгәырӷьарыз, Ишлахьоу схахәы!


92

СХӘЫЦРАҚӘА

Схәыцрақәа, схәыцрақәа, схәыцрақәа, Шәаргьы саргьы акоуп ҳлахьынҵа. Схәыцрақәа, шәсыжәлала ӡхыҵрашәа, Рыцҳашьарак сара сзы иҟамҵа!

Исзымуц, исзымҩыц, исзымҵац Сырхьыжәыгӡа ԥызара сзуны. Исзымҳәац, исзымбац, исзымгац Сырхьыжәыгӡа урҭ зегь ԥшааны.

Ашәышықәсақәа сеимшәырда, схәыцрақәа, Аҭоурых ду беиоуп иаҭынхаз.

Анкьатәи ҳа ҳгәылацәа рыцҳақәа, Аублаақәа, о, ижәбома ирҵыхәтәхаз...

Ижәбома Амшын Еиқәа иӡхыҵрашәа Аԥраӷба, амҳаџьырқәа злацаз? Сыргәылажәгал урҭ абнақәа, ашыцрақәа, Мҩахәасҭала Далынтә излаауаз...

0, усҟан ҳа ҳашьхақәа, ҳарҩашқәа Алаҳәажә ашәшьы рыхнаҵон. Иҵәаа-ҵәаауа, алаӷырӡ иарҩашьуа, Ҳаԥхьарца амыткәма аннаҵон.

Схәыцрақәа, агәырҩа анышәзааиуа, Аҳаҳаи гәкажьрак ҟашәымҵан, Шәырзышәаҳәа афырхаҵара, аиааира, Ақәԥараҟны шәхьаҵны шәымцан!

О, схәыцрақәа, схәыцрақәа, хәыцрала Афронт мца шәхацеиуан зынгьы...

Сҩызцәа асолдаҭцәа шәсызрыццала, Урҭ ргәеисыбжь сгәеисыбжьуп саргьы.


93

Урҭ рыхьӡқәа, рыжәлақәа акалашәа Са схәыцра ианалам ҟалаӡом, Урҭ рымҩа афырхаҵара сгәалашәар, Са схәыцрақәа ҭынч шәызтәаӡом.

Гәыразроуп, иашароуп схәыцрақәа, Гәаҭасгьы, лакҭасгьы ишәызҭоу. Ацәгьоура, ацәгьаршра, ашьыцрақәа Ицҟьашәҟьа рықәҵара зыхәҭоу.

Аиашоуп схәыцрақәа ишәышьаҭоу, Аиашоуп сара сҩымҭа аԥсҟы. Разҟы-мҩоуп схәыцрақәа ишәышьҭамҭоу, Са сҩымҭаҿ иншәыжьла шәразҟы!

Схәыцрақәа, схәыцрақәа, схәыцрақәа, Шәаргьы саргьы акоуп ҳлахьынҵа, Схәыцрақәа, шәсыжәлала ӡхыҵрашәа, Рыцҳашьарак сара сзы иҟамҵа!


АШӘҬ ҾЫХНЫ...

Шьыжьла ҳбаҳча сныҵалоит, Амахәқәа ааҵысуеит, Аԥша хаа нарыҵалоит, Урҭ ааилацәҟәуеит.

Мап, сырдыруеит, уажәадагьы Сырбахьеит ара.

Уоуп иахьлысҭаз ашәҭ ҿыхны, Раԥхьаӡа аҭыԥҳа.

Лареи сареи маӡаламзи Ҳшеиқәшәалоз убра. Ҳназгауазгьы бзиабарамзи, Иеибаго ҳагәыра.


94

Уажәы? Ҳҩыџьегь ҳаицаарыхуа Акоуп ҳҭаацәара.

Уажә уа аргама ашәыр еицҿыхуа Ҳаԥсаҳшьоит ҳара!


БЫБЛАҚӘА АНХААХА

Бхы-бҿы ангәырӷьа, бхы-бҿы анычча, Быблақәа анхааха, Исыман сааиргь шәҩык асасцәа, Зегь ҟалоит уаха.

Аха амамиқәара бҿалан, Быбла ҵырҟәыҿны, Банырԥыла ихаам хаҿыла, Инеит аҳаԥаҟны!

Акгьы шҳамоу, акгьы шҳагу Рдыруеит згәы разу.

Аха блакҭа хаа ҳаҩны иагым, Уи ауп зегь ирыцку!


СХАҬА СЦЫНХӘРАС

Ҳгәаҿ хәашьра ҭаӡамкәа, Ҳхаҭақәа ҳразны, Ҩысҭаара рыхӡамкәа, Ҳаблақәа цқьаны, Ҳарҭ ҳанааиԥылауа, Ҳҟазшьақәа аартны, Ҳарҭ ҳанааидгылауа, Ҩызара аауратәы, Усҟан аҽаҳнардыруеит Ауаҩра алакҭа,



95

Усҟан ҳарҭ иаҳдыруеит Ауаҩра ахаҭа. Ауаҩроуп сыззықәԥо, Убри ауп сызҿу, Убри ауп сыззықәԥо, Сашәақәагь зызку. Убри ауп зегь реиҳа Исҭаху баҟас, Убри ауп ишәзаанхо Схаҭа сцынхәрас!


СШАИААИРЫЗ АԤСРА

Сгәеисбжьи сареи ҳанеимадамха, Нас са соума зыԥсы еиқәхо? Сгәеисра сашәа ианамадамха, Нас са соума ишәаҳәаҩхо? Сашәа сыԥсадгьыл ианамадамха, Нас са соума крызҭынхо?

О, сгәеисбжь сашәаҿ иаанхаӡонда, Уи сеиҭанаҳәартә сара!

Ашәа заҵәык иадамхаргьы, Сгәеисбжь еиқәымтәо ак сҭынхонда, Нас сшаиааирыз аԥсра!


БААЛА, СҨЫЗА, ҲԤАЦХАҾЫНӠА

Ҳԥацха схашҭуам ԥсраҽнынӡа, Са схәыҷра зегь уаҟа иҩноуп. Баала, сҩыза, ҳԥацхаҿынӡа, Сара сзын еснагь иԥхоуп.

Уброуп раԥхьаӡа агара, Сахьгарарҵаз сыжьжьауа, Икылҷҷауа аҭӡы акылҳара, Амрахәага ахьысҿаԥха.


96

Уброуп раԥхьа еихьыр-еивыруа, Иахьеихызгаз сшьаҿақәа, Ажәҵарақәа еибарҷырҷыруа, Ааԥынраз рыбжьы ахьсаҳа.

Уаҟа икнаҳауп ҳархнышьнақәа, Лҩала ишәуп, иеиқәаҵәаӡа. Ҳхәышҭаарамцаҿ, амҿышшақәа Шьҭоуп уажәыгь ицәыббылӡа.

Акрызқәаҳфоз амҿтәы-еишәа, Сгәы азыбылуеит иахьагьы...

Сҿыҵа аӡы аауеит, снахатәазшәа Са сыҟандаз абыржәгьы!

Уа иҟоуп санду лыԥхныга, Лҳаҟьа џьаџьа ду ихаҳәтәыз; Раԥхьа згьама збаз аџьыка, Убраҟа акәымзи иахьхыз.

Уажәгьы уаҟа ашыла ақәтата, Алу шьҭоуп агҿыҩраҿы, Жәытә ихәарҭамызт уиада Ахандеиҩы иҩнаҭаҿы.

Баала, сҩыза, ҳԥацхаҿынӡа, Раԥхьа алакәқәа ахьсаҳаз уоуп. Ҳԥацха схашҭуам ԥсраҽнынӡа, Ҳхәышҭаарамца уа иҿаҳәоуп.

Ҳԥацха, ҳԥацха, ҩашьара ақәым, Ҳара ҳзын уи шџьынџьу дыр! Ҳԥацха еилазго срықәшаҳаҭым, Ҳԥацха иақәҵатәуп ҳаҭыр.

Ҳара ҳԥацха зегь мазеин, Иҟазҵаз ҳабду инапоуп.


97

Ҳара ҳзыҳәан уи музеим, Ҳаԥсҭазаара иахәшҭаароуп.


СЧАМГӘЫР

Счамгәыр, урахәыцқәа хиами, Ашәа уцысҳәоит саргьы, Убжьы бзиоуп, убжьы хаами, Ргәы уахәауеит зегьы.

Аха уазырҳәо са соуми, Уара ухала убжьы узыргом,

Саргьы сзыршәаҳәо сразҟоуми, Разҟыда ашәақәа зиӡом!


АҨЫЗА УАХЬ

Саҭоумҵан, аҩыза, сақәиҭзааит имӡакәан,

Сгәы иҭаҵәҟьоу уҿаԥхьа иаартны изҩырц.

Иуцәызӡом, иуасҳәоит сацәыԥхамшьаӡакәан,
Ишысҭаху са сашәа цәымзара сзаурц.
Исылша, исылымша – сара убри сашьҭалт,

Егьысҳәароуп уиала иҭкааны сҿахәы.

Исҭахуп убри аҟны инхарцаз сышьҭамҭа,
Сацәыԥхашьом уиала ишларгьы схахәы.

Уиала, аҩыза, судгылан сықәԥозар,


98

Убри аҟны схәыцрақәа рҽырҭбаан ишәҭыр,

Уиала лагаламҭак сара исзыҟаҵозар,

Ҳзеиԥш ус дуӡӡа ишалахәхауа дыр!
Иуцәызӡом, аҩыза, ашәаҳәараҿ рашьҵас

Исымоу аусура ауп, уи аҿоуп сыбжьы ахьга.
Иуцәызӡом, апоезиаҿ исымоу сара ԥашәҵас,
Сан ислырҵаз схатәы бызшәа шакәу
агәра га! Издыруеит, ажәлар
апоет дышрыдыркыло, Рбызшәала ргәаҟынӡа инеиратә

ажәак изҳәар. Ажәлар рбызшәацқьа
акгьы иазынкылом, Исҭахуп уи сҽамаратәны
саргьы сшәаҳәалар! Исылша, исылымша –
сара убри сашьҭалт, Иара ахала аҽӡырнагааит

сашәа зеиԥшроу. Дук сзыҟамҵаргьы,

схы мацара сашьҭам, Скәалкәало схәыҷижьҭеи
уи ауп сзыҿҳәароу!


АҬЫНЧРАЗЫ АҚӘԤАРА

Аҭынчра заҟаҩы ирҭахыда, Аҭынчраз заҟаҩы қәԥаҩыда!


99

Ҭынч анхара, ҭынч аԥсшьара, Ҭынч ааӡара, ҭынч аҵара, Ҭынч уныҟәо, ҭынч уцәажәо, Ҭынч уҿыхо, умыгәжәажәо, Убри ауп иахьа изызку, Сыжәлар ақәԥара изҿу.

Ҭынч уус ду унахагыло, Игәырӷьо амра ашәахәа уԥыло, Ҭынч унап иану уазхәыцуа, Умч иацҵо, уиааира рҿыцуа, Ҭынч ужьиуа, ашәа ухыҩуа, Угәырӷьабжь азауад иҩныҩуа, Убри ауп иахьа изызку, Сыжәлар ақәԥара изҿу.

Ҭынч абаҳча дуқәа еихоуҳарц, Аҽаҩра беиа шуоуз еиҭоуҳәарц, Ҭынч уҽыхәа ҭоуӷан уақәтәан, Уаалеиҩеирц адәду агәҭан, Нас чоуҳәа уҵҟьар, ушьхәа арбо, Ргәы ҟауҵартә наҟ-ааҟ узбо, Убри ауп иахьа изызку, Сыжәлар ақәԥара изҿу.

Ҭынч уҩнаҭаҿы уаннеиуа, Гәырҩа умамкәа, угәы азнеиуа, Уара уҭаацәа зеигәырӷьаша, Изырччаша, ргәы ҟазҵаша Жәабжь уҳәар, игәнырымкылои, Ҭынч имыцәои, ҭынч имгылои! Убри ауп иахьа изызку, Сыжәлар ақәԥара изҿу.

Ауаҩи ауаҩи ӷыӷеибамго, Ауаҩ ишьразы бџьар еибамго,


100

Иҭынчӡа ажәларқәа еишьцәахарц, Еилымшәо риашьара ӷәӷәахарц, Адунеи зегьы ықәзарц ҭынч, Иаздырҳарц рԥашә, рџьынџь, Убри ауп иахьа изызку, Сыжәлар ақәԥара изҿу.


УИ НАСЫԤУП

Са сгәаҟынӡа ба бнаӡазар, Сгәы шуеит амцашоура ахҟьо, Са смырҭынчуа сгәаҵа бҭазар, Уи насыԥуп измаано!

Бансыдгыло сыԥхашьозар, Сбацәажәозар сҟаԥшьхо, Банысымбо сгәы гәырҩозар, Уи насыԥуп измаано!

Сыцәаргь, ԥхыӡла бызбалозар, Сҿыхаргь, схәыцрақәа зызцо, Аус анызуагь, сымч бырӷәӷәозар, Уи насыԥуп измаано!

Сыблақәа ыҩуа брыԥшаауазар, Аха сгәы ауп иаԥысны ицо, Нас ибцәызӡом, бзиабаразар, Зегь насыԥуп измаано!


АЗАУАДАҾ

Шәцах, шәеиццах, даҽак ҟашәҵах, Анахь, арахь игьежь-гьежьуеит, Унах, игах, уҩах, улах Рҳәоушәа уаҟа аусқәа шуеит,


101

Ишуеит, Ишуеит, Ишуеит!

Уа креицыруеит афырхацәа, Иҟалоума аӡәы деиҵахар. Ҵаҟа амца акуп арацәа, Уи иҿаԥхоит акочегар.

Хыхь аӷьеҩ, аӷьеҩ, аӷьеҩҳәа Рҟыгә-быжь гоит ауасҭацәа, Ахаҵарашәа рхыҩуа акеҩҳәа Идәылыҩуеит игәырӷьаҵәа.

Рымч еидырҵоит, ҿыцк аԥырҵоит, Кралшауеит зегь рмахәар, Акы еибырҭоит, ҽак еизыргоит, Зынӡа угәы азҳауеит иубар, Абар, Абар, Абар!



Џьара ириашо, ирманшәало, Алар аадырхоит агәҭа. Џьара игәаҭо иахьанаало, Икылнаҵәоит апарпанта.

Зегьы ҳаҭырла русқәа рдыруеит Шьоукы аҿуп аџыр ацәра.

Шьоукы анахь акы дырцырцыруеит, Шьоукы иԥырҟауеит абҩа.

Адҵа иадгылт, гәбылра адкыл, Шьоукы азкуп аихарҭәара, Иаҭаху ҟарҵоит, рыԥсадгьыл Иаҭаху рчаԥоит убра, Ура-а!

Ура-а! Ура-а!


102

Шәцах, шәеиццах, даҽак ҟашәҵах, Анахь, арахь игьежь-гьежьуеит, Унах, игах, уҩах, улах Рҳәошәа уаҟа аусқәа шуеит, Ишуеит, Ишуеит, Ишуеит!




СГӘЫӶРАҚӘА ЗМАДОУ

Сыԥси-сыԥси еихьымӡауа, Сгәы аҭҳараҳәа еисуа, Сгәи сшьамхи еицымцауа, Сыхәра бызбызуа,

Сынҭаргалеит алагераҿ, Жәпаҩ ахьҭаԥсуа, Иахьцхлымуа уа афашистцәа, Ԥсцәаҳара зуа.

Нас аброума, абраҟоума, Амра ахьсыцәҭашәо?

Ма иахьоума, ма уаҵәоума, Са сгәыхәтәы аныхьшәо?

Абра иԥҵәоума, абра инҵәоума Сгәыӷрақәа рҵыхәтәа?

Сара сцәымза абра ицәоума, Сахьымгӡакәа сгәыхәтәа?

Абри еиԥш ахлымӡаахра Данақәшәауа ауаҩы.

Нас ииурызеи, ииҳәарызеи, Иакәзаргь ашәҟәыҩҩы?!

Ҩыга имам, ҽшьыга имам, Дрылхәдоуп зегьы.


103

Аха агәыӷра заҵәык имоуп, Дгәыӷлароуп уеизгьы.

Агәыӷра сканажьӡауамызт, Уи ауп сгәы зырӷәӷәоз, Абас анысҵеит снацәхыԥала, Абаа аҭӡамц ҵәаӷәо:

«Сгәыӷра, уара иутәуп, сыԥсадгьыл, Сыԥсадгьыл, иԥшьоу, Иузынсыжьуеит уи сыԥсы адкыл, Сгәыӷрақәа змадоу».

Уиижьҭеи исаҩсны ицахьеит Ажәашықәсақәа ласӡа!.. Уиижьҭеи скамыжькәа иаауеит Сгәыӷрақәа ԥхаӡа!

Уиижьҭеи ашәақәа сҳәауеит Сыԥхьарца ус анҵа:

«Сгәыӷра, уара иутәуп сыԥсадгьыл, Сыԥсадгьыл, иԥшьоу, Иузынсыжьуеит уи сыԥсы адкыл, Сгәыӷрақәа змадоу!»


САРА ИСЫМОУП...

Сара исымоуп миллионҩыла Аҩызцәа қьиақәа, Урҭ ирасҳәоит гәыразыла:
– Уа мшыбзиақәа!

Сҩызцәа рыбзиабара сныруеит, Избоит раҳаҭыр.
Сҩызцәеи сареи ҳаибадыруеит, Бжьыла еиқәҿаҳамҭыргь.


104

Сҩызцәа збоит Днепр ахықәан Жәпаҩ ахьуасҭо, Сҩызцәа збоит амшын аҿықәан, Ашәа сымаздо.

Сҩызцәа агантә, ашьхатәылантә Исоуеит рысалам, Сҩызцәа ыҟоуп Кәыба тәылан, Издыруеит русала.

Сара исымам, егьсымбароуп Аҩызцәа башақәа.

Сара исымоуп, егьсырҳароуп Аишьцәа иашақәа!

Сара сҩызцәа роуп ӷәӷәаҵәҟьа Зыжәҩа еибызҭауа.

Сҩызцәа ыҟоуп аокеан нырцәҟа, Знапқәа сызҭауа.

Сҩызцәеи сареи ҳарзыршәашам Атом бомбақәа, Бџьарлагьы аӡәы ҳиҵахашам, Иҳамоуп аумақәа.

Сҩызцәеи сареи ҳауеишьара Дууп зехьынџьара; Иҳалшоит аҭынчра ахьчара, Аибашьра аҳәынҷара.

Избанзар ҳаҟоуп миллионҩыла Аҩызцәа қьиақәа.
Ҳарҭ еибаҳҳәоит гәыразыла:

– Уа мшыбзиақәа!


105

ЧАСТУШКАҚӘАК ШЬОУК РЗЫН

Жәабжьк шәасҳәап частушкала Шьоук ирыхьзи, шьоук зҿуи, Нас шәазхәыци шәара шәхала, Ԥхьаҟа ирыхьшеи, ирзыԥшуи.

Жәытә Наполеон игарц акәын Урыстәыла адәышшара, Аха аԥсадгьыл пату рзақәын, Иԥырҵәеит ибӷа адашшара.

Уажә аакьыскьа Фриц ҟадыџьгьы Хьмыӡӷ шигаз жәбахьеит, Шәақь-ԥсала дырхыџ-хыџны Иҵыхәтәы ԥҵәаны иргахьеит.

Урҭқәа бзиоуп, аха ишакәым Иныҟәоит шьоук Америка, Аха Америка зегь акәым Ицәырызга аистерика...

Иарцәцәызаап шьоук адоллар, Иҳаҭҳаҭоит рымгәацәақәа, Урҭ уиала феида рмоулар, Иаршышуеит ргәы еибакуа.

Пентагонаа шуеит ишзахәо, «План-дук» нықәрыжьит рыстол, Уиазын дгылан инапы дҩахо Аминистр Форрестол...

Трумен длахоит ила аԥыџьқәа, Иԥсы ҭәуама апрезидент, Акризис ахьын иахьқыџьқыџьуа Америка аконтинент!..


106

Китаиаҿы Чан Каи-Шиажә Иҽахаижьын аҟәардә уа, Аха ақәԥацәа уи аччиажә Илдырҩрит иҟәартәра.

Черчиллажәгьы ожә ҳаибазшәа Даҳзыгәрымуеит иц хуа, Британиа абжа ифазшәа, Ихахәда кақәчаан иззаӡа.

Ҭынч анхара, ҭынч аԥсшьара Еиларгарцоума ргәы иҭақәоу, Акоммунизм мра-лашара Амҩа азызкырцы зҭахқәоу?..

Аха, мап, урҭ уи зрылшом, Адемократиа азҳауеит, Акоммунизм миааир залшом, Акоммунизм иагауеит!


АСЫ СЫЛАГЫЛОУП

Асы сылагылоуп Сара шьамхахьы. Иҵаарыҷҷоит, иасуеит Анаатә аҽырӷьы. Сгылоуп ҵлак амҵан, Сааит сгәы шәаҳәо. Сгылоуп сымацара Аурҭ сҿанаҳәо.

Иҵаарыҷҷоит, аха ахьҭа Зынӡагьы сакуам. Арԥхагагь сашьҭам, Зынӡагьы исҭахӡам. Абыржәеиԥшҵәҟьагьы Сара хьҭа смычҳац.


107

Абыржәеиԥш схаангьы Абас сара сҟамлац. Избанзар, мца-каԥхарак Сзеиқәыларц иаҿуп.

Уи еиқәызҵо сыхаара, Лааира сазԥшуп!


АКОЛНХАРАТӘ БАЗАРАҾ

Аколнхаратә базар Аҟәа Салан ҳамҭакы, Ибарақьаҭхан иҟоуп уаҟа, Иқәуп зегь рыхкы:

Ажь еиқәаҵәа уаркалеиуеит, Ашкәакәа уа иҭәуп, Алагәанҳа рыма инеиуеит, Уи зынӡа иарҭуп.

Радкахь иқәуп аҵәахаҳа, Иуҿаҷҷоит уи уа.

– Ари иеиӷьу убашам уаҳа! – Ҿиҭуеит изҭиуа.

Даҽа шьоукы икылыргазаап Араса, атама, Аколнхацәа иҭаргалазаап – Ршәыр ҟалеит оума.

Аӡәы икапануеит аҳа итатоу, Даҽаӡә алаҳа, Аӡәы ашьынка икуп игәаҭоу, Иҩеижьхахьоу иаҳа.

Ганкахьы иқәуп акры ааухәозар, Ауҭраҭых хазы.


108

Акартош-жәла угәаԥхозар, Уаԥхьа иубоит лассы.

Наҟтәирахьшәа акәабашьиа, Уа шьоукы ирҭиуан, Акапусҭа, аҟәыд-калиа, Аџьымшьы, араҳан...

Арирахьҟа акәац хазына Кылыргоит иаашар, Даҽа радкахь аразина Ахаршәуп амаҷар.

Зегь рыхкы ыҟоуп, иуҭаххаша Убоит, агәашә уҭал! Аколнхарақәа ԥхьаҟа изгаша Идырҳауеит амал.


АУАРДЫНХЬЧА ИАШӘА

Аусура хьыӡ ду шамоу, Уи адыруашәа суардын, Абригада амхы иахьҭало,
Ҳрыцны ҳцоит рбаӷьҿыҭын.

Уо, рерашьа, уо, рерашьа, Са суардын, угәаргәалеи!

Иубома, Ҿаша, Лома ацашьа, Хьи, о-оҳоу, о-орыр, о-ореи!

Еизаагароуп, иаагалароуп, Зны аҭаҭын, зны аџьықәреи. Аҽаҩра беиа ҭаагалароуп. Мап, инҳажьуам анҭ рчеи.

Зны аисыр уқәуп, нас ахаҳәқәа, Зны ақды ӡхугоит Кәыдырҭа.


109

Зны ақьырмытқәа, ма ахаҳәҵәаҳәқәа,
Зны аҟауар, ақьырсҭа...

Уо, рерашьа, уо, рерашьа, Са суардын, угәаргәалеи!

Иубома, Ҿаша, Лома ацашьа, Хьи, о-оҳоу, о-рыр, о-ореи!

Ҽазны абаҳча ашәыр иҿаҳхыз: Амандарина, ажь, аҵәа, Акарпыжә, ашьынка ихаҳхыз, Ҳа иаагоит ҳгәырӷьаҵәа.

Аҩнаҵаҟа ҭәуп уа мҿыла, Са суардын иаҳзаанагаз; Иаанагоит зны ачашыла, Ҽазны: аџьыка, аҵәымӷ, агаз.

Уо, рерашьа, уо, рерашьа, Са суардын угәаргәалеи!

Иубома, Ҿаша, Лома ацашьа, Хьи, о-оҳоу, о-рыр, о-ореи!


ЕСЫШЬЖЬЫМҬАН

Есышьжьымҭан ашьац иаҵәа снылагылоит, Иԥшқарахӡа, са схәыҷра ашықәсқәа руарҳал...

Есышьжьымҭан аԥша ҟәанда сгәыднакылоит, Иҳалалӡа, сан лыԥсеиԥш исхьынҳал.

Есышьжьымҭан мра шәахәала рхы-рҿы ҭаӡны, Сышьха дуқәа сыбла ихгылоит, сҳаракуа.

«Уа шьыжьбзиа!» – аԥсышәала, агәырӷьара ацны, Илахҿыхӡа сара исԥылоит, исызгәыкуа.

Есышьжьымҭан сара исԥылоит жәҩанахьтә амра, Хьтәы шәахәала сымӡырха ԥшӡа қәҵа.


110

Есышьжьымҭан са санылоит аешьара амҩа, Аешьара амҩа – аԥеиԥшхә лаша, алахьынҵа.

Есышьжьымҭан цәаҳәа заҵәык иадамхаргьы, Хәарҭара злоу ҟәырҷахак анысҭынха, Убри ашьҭахь, сықәра сиааины сҟалаӡаргьы. Сара саамҭа баша ишымцаз агәра жәга!


КАВКАЗ АХРАҚӘА

О, Кавказ ахрақәа, Иҩычоу мра-гәыла, Шәырзааигәоуп аеҵәа, Ицырцыруа ҩада; Шәгылоуп шәӷьазӷьазуа, Иахьа ԥсынҵр-дула, Ашәа шәзиҳәоит апоет-ҿа, Дахьӡан игәыхәтәа.

Кыр жәдыруеит ахрақәа, Кыр ҵуеит шәиижьҭеи, Ирхәыцгоу ажәабжь, Шәызхаанқәоу рацәоуп. Дыжәдыруеит Русҭавели, Ишәныҩуеит убрижьҭеи – Уи иашәа бзанҵык хәашьра Ахьуам, уи ҿоуп.

Дыжәдыруеит Акаки, Ишәаҳәоз гәыӷырҭала, Ижәдыруеит уи игара Ахьҵысуаз аҩнаҭа. Дыжәдыруеит Ԥшьавела, Згәы ҭәыз хәыцырҭала, Иҟама ӷьазӷьазуа, Иџьбаран уи илакҭа.


111

Илаԥш шәынхалон, Дшәызхәыцуа хаҭала, Уа Пушкин данхалоз Кавказ ҳаракы.

Игәы еибафон Лермонтов Шәсахьа-ԥшрала, Уи идыруан

Агәаҟрақәа шшәымаз шәаргьы.

Ишәныҩуан аакьыскьа Абзарбзан-бжь митәыла, Аџьынџьтә еибашьра амца, Ҭакарха ишәыншуа.

Уа ҳхьырԥар азҟазан, Ирдыруан шьхатәыла, Уа ижәылон гәышԥыла. Ҳаӷа дырхәаша.

Ихысуан ажәҩан ахь, Еимаҵәазшәа аԥсабара, Амацәыс хәыҵҟьон, Ианыҵуа шәхы-шәҿы. Шәырҩаш азлеиуан Шәӡыгәҭа ҽаԥара, Бнацәгьы уа иӡыӡон, Ишәо шәҳаԥаҿы.

Уа аҳәа ахьеиларҵоз Иахылҵуаз шоурала Шәнаҟәоуқәа иӡыҭуаз, Каҭәон ишәхьыҵәҵәа. Шәыбахә-наа кҿыцәаа Ахышьҭра анпыҟҟала, Са игәасҭон,
Уа ижәылон Кавказ аԥацәа,


112

Шәгылан шәарҭ ахрақәа, Игылон шәыхшара, Шәрыхьчарцаз абџьарла Еицнеин ҭоуба рҳәон, Ишәҿаҷҷон Кремльтәи Аразҟы-еҵәа лашара, Шәҵеицәагьы, шәа шәеиԥш, Хьыӡ дуӡӡа рчаԥон.

О, Кавказ ахрақәа, Иҩычоу мра-гәыла, Егьа игәазырҳагоуп Шәара шәлахьынҵа.

Шәгылоуп шәӷьазӷьазуа, Абар, ԥсынҵр-дула Ашәа шәзиҳәоит апоет-ҿа, Дахьӡан игәыхәтәа.


«МШЫБЗИА!»

«Мшыбзиа!» – аҳәашьа уақәшәар, «Бзиа убааит!» ҳәа аҭак аауеит. Ахымҩаԥгашьа бзиа узақәшәар, Умҩа уаԥхьаҟа иаатуеит.

Ажәа ҟәанда абызшәа еилнахуам, Иаламысуп ауаҩра.

Бзанҵ ахы ахьуам, бзанҵ агәы ахьуам, Ихааӡа аԥсшәа аҳәара.

Ихааӡа иҟоу ажәа анаалоит Ауаҩытәыҩса ихы-иҿаҟны. Ихааӡа иҟоу ажәа анхалоит Ауаҩытәыҩса игәаҟны.

«Мшыбзиа!» – аҳәашьа уақәшәар, «Бзиа убааит!» – ҳәа аҭак аауеит,


113

Ахымҩаԥгашьа бзиа узақәшәар, Умҩа уаԥхьаҟа иаатуеит.


СКАЛАМИ САРЕИ

Скалам, Уаргьы саргьы иаагәаӷьӡазеи,
Апоетра ҳҽазкны...

Скалам, Уаргьы саргьы ҳзацәымшәазеи
Уи амҩа аҭакԥхықәыра атәы!..

Уи амҩа ахәша ықәыршоушәа, Иаазгәаԥхо зегь злацо, Иԥсыршьагоу, иқьафу мҩоушәа, Дарбан ус изыԥхьаӡо?!

Уи амҩа шаҟа хәыцра антәало, Шаҟа гәалашәара ану, Уи амҩа шаҟа ԥхӡы анҭәало,
Шаҟа қьаад шкәакәа азҩу...

Шаҟа ҵых лашьцара азгәамҭо, Цәашьыркыла иаршахьоу, Шаҟа хатә ԥсшьара аҽамҭо, Сабша, мҽыша ахнагахьоу...

Сара сеиԥш, уаргьы иудыруеит Исымҩанызаҩу скалам, Сара сеиԥш, уаргьы иуныруеит Уи амҩа имариоу шымҩам.

Уи амҩаҿ ҳара иҵкьыҵкьаҳамшьароуп Асолдаҭра аԥхӡыфҩы, Уи амҩаҿ ҳамч ҟәнаҳамшьароуп,
Ҳа ҳаԥси ҳнапхи цқьаны...


114

Уи амҩаҿ ҳара иаҳразҟхозар Аԥсадгьыл ахьӡала абылра, Уи амҩаҿ ҳара иаҳлахьынҵахозар Аҭынчра ашәақәа рыҩра...

Убри еиӷьу гәахәтәыхьӡара Зыҟалоума ҳара ҳзы!

Убри еиӷьу жәҩангәашәԥхьара Заҭахузеи ҳаԥсынҵры!


БЗИА ИУБО АУС

Бзиа иубо аус разҟ усуп, Иулнахуазаргьы аԥхӡы, Иԥсыршьагоуп, иламысуп, Игәыхәтәыхьӡагоуп уара узы,

Бзиа иубо аус уацрымҵын, Иаанумыжьын уацәшәаны, Иџьабаазаргь – уи уаҟәымҵын, Иарҷкәынуеит уԥсынҵры!

Бзиа иубо аус разҟ усуп, Иулнахуазаргьы аԥхӡы, Уи ԥсыршьагоуп, иламысуп,
Игәыхәтәхьӡагоуп уара узы.


* * *

Амҩахәасҭа ахьынӡанагоу, Бназаргь, аныҟәара мариоуп. Уи нахысоуп иахьгәыԥҵәагоу, Уахь аныҟәара хьамҭоуп.

Аха ухьамҵын, ихьанҭазаргь, Уацәымшәакәа ԥхьаҟа уца!


115

Мҩа ҭбаак алхра улымшазаргь, Умҩахәасҭа хәыҷ анҵа!


СЫДГЬЫЛ АҞНЫ

Сыдгьыл гәакьа, иҳалалу, Ихандеиҩу зегьы рзы, Уара, амалқәа зегь ирмалу,
Ԥсшьара ззымдыруа бзанҵы!

Сыдгьыл уҟноуп зегь рдацқәа Ахьеиларсу, иахьиуа. Сыдгьыл уоуми, имааԥсакәа, Зегь рнышәнап зыхьчара.

Сыдгьыл уаҟара издыруада Ауаатәыҩса мҩас изқәу, Сыдгьыл уаҟара избахьада Аԥсреи абзареи закәу!..

Сыдгьыл гәакьа, о, зда схәарҭам, Аԥсҭазаара нызмырҵәо, Уара уҿоуми сгәыӷра ахьшәарҭам,
Уара, апланетақәа ирынцәоу...

Сыдгьыл, шьала уркәабахьазаргь, Имшынхахьазаргь уԥхӡы, Ауаатәыҩса улахьынҵазар, Зегь учҳароуп дара рзы.

Сыдгьыл гәакьа, зегь реидара Уара уоуп изқәыӷәӷәауа, Нас иарбану уи ахьамҭара Уда-здамгьы изычҳауа!

Аха, сыдгьыл, умқәыԥсычҳац, Зегь рыԥсы уахәышҭаароуп,


116

Сыдгьыл гәакьа, бзанҵы умԥсыҽхац, Уҭынчра амҩа агәаҽанҵоуп.

Сыдгьыл гәакьа, ухьышьаргәыҵа Самҵаныҳәоит бзанхаҩҵас, Сыдгьыл гәакьа, унапсыргәыҵа Самҵахырхәоит шәаҳәаҩҵас...

Сыдгьыл гәакьа, уааԥсахьазаргь, Уара иутәуп зегь рыԥсынҵры. Џьара акыр изухәауазар, Саргьы иусҭауеит сыԥсы!


АԤСУА ШЬХАҚӘА

Иӷьазӷьазуа урҭ ахьгылоу, рымчра еимада, Иџаџаӡа рыжәҩахырқәа, иԥагьаӡа рлакҭа, Бзанҵыкгьы ҩашьара аиуам урҭ рҭаацәара, Бзанҵыкгьы ԥсахра ақәлом урҭ рыгәрагара.

Рҭоурыхи рыламыси ԥшьоуп ргәышԥаҿы, Раҳаҭыри урҭ рыхҭыси аныԥшуа рхы-рҿы.

Шаҟа ицқьоузеи рхымҩаԥгашьа, рцәаҩа, рлахьынҵа Шаҟа рҳәоузеи ҿымҭӡакәа, хӡыргара ҟамҵа!

Убарҭ рыҟноуп Ажәеиԥшьырҟан, лыԥха-гәыԥха рҳа, Ашәарахқәа раҳра ахьимоу, инцәахәра азырҳа. Убарҭ рыҟноуп иахьаџьынџьу ашьауардынқәа ршьа, Ашьауардынқәа рабиԥара ахьӡ-аԥша ахьииуа.

Урҭ рыдлаԥса изыԥшӡахозма асҵәҟьа Аԥсынра, Урҭ рыдлаԥса изԥагьахозма сыԥшәмара абра! Урҭ ракәымзар ишԥаҟалоз сымра ахәышҭаара, Урҭ ракәымзар изакәхарызыз ашьхауаа ҳҩынра...

Аԥсуа шьхақәа, аԥсуара, о, зразҟы еимадоу, Аԥсуа шьхақәа, аԥсуара, здаракәац ӷәӷәоу,


117

Убарҭ рыда ԥсынҵыр рауам сашәеи слахьынҵеи, Убарҭ ирымаз наунагӡа са сыԥси сдамреи.

Иӷьазӷьазуа урҭ ахьгылоу, ргәамчра еимада, Иџаџаӡа рыжәҩахырқәа, иԥагьаӡа рлакҭа, Бзанҵыкгьы ҩашьара аиуам урҭ рҭаацәара, Бзанҵыкгьы ԥсахра ақәлом урҭ рыгәрагара,


* * *

Сара сразҟымҩа агәра зызго, Иахьымҩамшу азыҳәан ауп. Сара сымҩаҿ аиаша анызбо, Сашәақәагьы абжьы-хаа рхоуп.

Сара сымҩа злачаԥоугьы Сабацәа рыԥхӡашалоуп.

Сара сыжәлаҵәҟьа Аџьапоугьы Ахьынтәаауа аџьаҟынтәоуп.

Ус анакәха са сеихырхәоит Хатә џьабаала ирҳау ача.

Ус анакәха са среигәырӷьоит Ҳаҭыр ақәызҵауа аџьа.


* * *

Аԥсҭазаараҿ, шәаргьы ижәдыруеит, Зегьы иреиӷьуп аҟазшьа. Аԥсҭазаара аҽаҳнардыруеит, Зегь ҳахәҭаақәа уи ауп изша.

Сыԥсҭазаароу? Гәыбӷан асҭом, Хәыҷӡак иалшоз ҟанаҵеит. Сыԥсҭазаара ацашьа гәасҭон, Уи крыснаҭеит, крыснарҵеит.


118

Сыԥсҭазаараҿ иеиласымгац Са снапхи, сыԥси, сыԥхӡи.

Аиашеи ақәнамгеи еиласымӡҩац, Нас сраҳаҭӡа сзымԥсри...

Сыԥсыргьы, аҩызцәа, шәгәы шәмырҷыдан, Шәаасыдтәалан сышәҷаԥшьа, Исызхышәҭәал аҩы ааҭыган Аимара иҵоу са сҳаԥшьа.

Аиԥырҵра аамҭоу? Зегьы иаҳԥеиԥшуп, Иҳаздырӡом ҳаҿҳәара.

Аиԥырҵра амҩа зегьы иаҳԥеиԥшуп, Зегьы иаҳԥеиԥшуп адамра.

Нас? Нас адгьыл дуӡӡа ҳзамкрызеи, Ҩ-метрак ракәзар аӡәы изхо. Адгьыл ҳақәнаҵ ҳзеиканрызеи, Ауаара акәзар иаҳзынхо, Ауаҩра акәзар иаҳҭынхо!


АҚӘЫԤШРА

Са сқәыԥшра, асолдаҭра анаало, Иџьаџьаӡа ар рышнел ашәҵа, Агәы еибафо, мцабзҵас еицрало, Иҟарулуан, абџьар аҟәынҵа.

Ақәыԥшра ақәԥарахь ианнеиуа, Шьҭахьҟа хьаҵра аҭәаӡам иара. Ақәыԥшра аеҵәахә аншеишеиуа, Уи аҿаԥхьа мчы амаӡам аԥсра.

Ақәыԥшра реиӷьасшьоит лымкаала, Аԥсҭазаараҿ са сықәԥонаҵы.


119

Ақәыԥшра шәзеиӷьасшьоит хаҭала, Сара сажәеинраалақәа, шәаргьы!

* * *

Сахьнеилакгьы, сахьааилакгьы – Саргәаҭеиуеит сара акы...
Изулакгьы, исҳәалакгьы – Уи сахьӡароуп знымзар-зны.

Сыԥсынҵры-мҩа самжьауазар, Изакәу шәасҳәап, сгәы аартны: Аҟалароуп – ислахьынҵазар, Аԥсуа ҵеира саԥсаны.

Убри азыҳәан иаҭаххаргьы, Са саԥылоит абылра, Убри азыҳәан сҭахаҵәҟьаргьы, Са изысиааиуам аԥсра.


АГӘАШӘ

Агәашә зхәыцыз баша имхәыцӡеит, Ҳәааҵас уи анизырӷәӷәа, Згәашә ду ҿоу иҵәҩаншьап мыӡӡеит, Иаԥхьаҟоуп уи дахьԥшуа.

Агәашә аартны иаанышәмыжьлан, Арахә ҭамларц шәымӡырха, Ишабалак уа зегь ҭашәмыжьлан, Иашәырклароуп ес-уаха.

Згәашә еиужьны, уа зегь ҭазҵо, Иӷархоит иԥшәмара аҩны. Зашҭа хкааны агәашә ду ҿазҵо, Убри иауп абзанхаҩы.


120

ԤАНАҨ АШЬХА

Ԥанаҩ ашьха сара сзыҳәан шьха ҷыдоуп, Есышьжьымҭан сгәыднакылоит уи аԥша. Ԥанаҩ ашьха анысымбо са сымчыдоуп, Есқьынагьы сҿаԥхьа игылоуп иааԥшуа.

Аԥхынра ааир, аҽарҿыцуеит цәамаҭәала, Ицыҩ-цыҩуа, ажәҩахыр ду еиқәҟаца. Аӡынра ааир, аҽаԥсахуеит даҽакала, Ишкәакәаӡа, ауапхәылда ԥшӡа ашәҵа...

Уаҟа абахәқәа са исацәажәоит быжьныҩрала, Иԥагьаӡа, сбызшәа ҭыҩуашәа ргәахьынтә. Уаҟа илеиуа арҩаш ссирқәа рымҵәыжәҩала Аԥша снырдоит, сгәы ҟарҵошәа ҩадахьынтә.

Уаҟа ажәеиԥшьаа рымҩахәасҭоуп са сызныло, Аҵла дуқәа ахьеилагылоу Мышәмҩа.

Саркьа дуқәоуп ацаҟьақәа сызныԥшыло, Иахьа схәыцрақәа аказыҳәан имгәырҩа.

Уаҟоуп раԥхьа иахьеихызга сшьаҿа ԥшьаала, Аимара ашҭаҿ, Ԥанаҩ ԥагьа ушьапаҿы. Уаҟоуп иахьиз раԥхьаӡатәи сажәеинраала, Угәы иахылҵыз Дәаб аӡыхь аԥшаҳәаҿы.

Ԥанаҩ ԥагьа, сышьха гәакьа, са сгәадура, Сара сқыҭа иахагылоу баҟаҵас, Сахьцалакгьы сара исыцуп убжьаныҩра, Ак сыгхаргьы, саҭоумҵароуп ааӡаҩҵас!


ДЫЗУСҬАДА?

Дызусҭада сҟазшьа здыруа, Еилызкаауа са сгәырҩа,


121

Хәыҷӡак иадамхаргьы – изныруа Сара схәыцрақәа рцәаҳәа?

Дызусҭада исыцеиҩызшо, Абжа сызҭауа зҿаҵа,

Агәырӷьаҿҳәаша аиааира снызшьо, Саназықәԥо слахьынҵа?

Дызусҭада зшьаԥха сызҭо, Сыхәра хьаақәа зыртәауа, Сырлахҿыхуа, сымч еибызҭо, Аԥхьарца ашәа сзарҳәауа?

Дызусҭада сгәаҵа рҟәандо, Са снапҩымҭа ахә зшьо,

Схәышҭаарамца ҿыцәаара амҭо, Исыдтәалан сызҷаԥшьо?

Дызусҭада исыдныҳәало, Сымышира аӡбахә ҳәо, Згәалашәараҿ маҷӡак сало, Ссолдаҭ ҩызара агәра зго?

0, аҩызцәа, аҩызцәақәаҵәҟьа, Зда схәарҭам шәоуп сызҿу...

Шәҿаԥхьа схырхәоит ламыслаҵәҟьа, Игәаҭо ҳмаҷҩу, ҳрацәаҩу.

Шәааи, ҳҽымԥсаҟьа, гәыла-ԥсыла, Ҳҽеидаҳкылап, ҭоуба еицуа, Ҳанеиԥырҵуагь хаз-хазыла, Ԥсахра азаамуртә ҳ-Аԥсынра!


* * *

Аиаша шәасҳәар шәҭахӡами?.. Хәлаанӡа еизаракаҿ сара,


122

Баша стәазар аасҭа еиӷьӡами, Ажәеинраалак аԥҵара?

Ажәеинраалак, аамҭа гәазҭо, Ишәзырдыруа са сҟазшьа, Иршаҳәшаҳәуа агәқәа еимаздо, Хьшәашәара ақәымлауа зшьа.

Ажәеинраалак, зыԥхӡы ԥхьазҳәо, Изыӡбаша ҳазҵаара, Ажәеинраалак, сҿахәы еиҭазҳәо, Азин сымҭо аамҭа ашьра.

Ус анакәха, аиашазами, Хәлаанӡа еизараҿ сара, Баша стәазар аасҭа еиӷьӡами, Ажәеинраалак аԥҵара?!


* * *

Зегьы иреицәоуп адунеиаҿ Ухы-угәы анахшәо, Уанықәхауа адгьыл беиаҿ Зегь уара урыцәшәо.

Зегьы иреицәоуп адунеиаҿ Азаҵәра ануҭо, Аԥсынҵрымҩа лаша аидеиаҿ Умчқәа анкәадо.

Аха, уҟанаҵ укәԥалароуп, Угәы амца карыҷҷо, Уқәԥонаҵы ухьамҵлароуп, Ԥхьаҟа угәыӷра хьчо.

Ақәԥара злам дызхаҵахом, Илахьынҵа хьыԥшуп.


123

Ақәԥара злоу – уи даҵахом, Аиааирақәа изыԥшуп.


УСУРА ҲШӘЫШЬҬЫ!

Ҳтәоуп аизараҿ, ианбалагои ҳәа, Ҳтәоуп ҳажәпаҩӡаны, Иалагаргьы – ианбалгои ҳәа, Ацәажәара аархәыҷны...

Акраамҭа ашьҭахь, уа дқадақьуа, Даақәгылт аӡәы, Иуҭахуазыз абадақьраз, Днукылап уаҵәы...

Қадақьрала ҳмыхқәа ааимидан, Рызнашәа ирашәеит, Нас чабрала аԥша ааинидан, Ҳчеирҭа дуқәа ишәеит.

Ҳа ҳтәагәышьоуп, ҳҽеидырӷәӷәала, Аамҭа цоит – ахьтәы, Арахь адгьылаҿ махәҿеилҳәала Иаҳзыԥшуп аутәы...

Адгьыл ҳаԥхьоит, адгьыл ҳахоит, Адгьыл ауп ҳаԥсы, Адгьыл аҟны ҳа ҳхы ҳахәоит, Ҳанхацәоуп уи азы.

Аха аамҭа ҳцәимгауандаз, Зажәақәа ҟамчу.

Ма иаҳзымдыруа акы иҳәауандаз Бадақьроуп дызҿу...

Иабаҭаху, ҟәаданы иҳақәымзар,
Ацәажәара мцхәны...


124

Ишԥасҭаху, сшәоит акәымзар, Абас сҳәар ҿыҭны:

«Шәааи, иааркьаҿӡан ақадақьра, Аамҭа ссир мшьҭы, Наҟ инышьҭаҵан абадақьра, Усура ҳшәышьҭы!»


АЦӘА-ЦӘАШЬ

Иаҿыҵыкәкәоит алабжышқәа, Хәыҷы-хәыҷла иахьҭәауа, Ахазыҳәан акгьы аанмыжькәа, Сара сзыҳәан аҽбылуа...

Зыҩра саҿу ажәеинраала Ԥсыс ирхоушәа ацәаҳәақәа, Уи былуеит ахала, ԥшьаала, Ҿымҭӡакәа, ахьаа чҳауа.

Исԥырҵуану «бзиала» мҳәакәа, Ацәа-цәашь хәыҷ ӡыҭ-ӡыҭуа, Сажәеинраала иазымԥшӡакәа, Сара сгәеисбжьгьы амырҳа?..

Мап, издыруеит, иамуӡакәа, Са сгәы анеиқәтәо, иазмыршо, Еиҭасзааины, ҿымҭӡакәа, Схаҿы иқәгылан ишҷаԥшьо!


АХӘЫЦРА ХҬАСКИТ

Ахәыцра хҭаскит са саазқәылаз, Исыздыруам измааноу,


125

Ахәыцра амҩоуп са сызнылаз, Сымҩахымҟьакәа сахьцо.

Схәыцра аасԥырҵны изыҟалашам, Ҿымҭ исыцуп, ҿымҭ исҭоуп.

Уиада сашәа зашәахашам, Иаргьы саргьы ҳаԥсы еилоуп.

Иаргьы саргьы атәым ҳахнахуам, Аԥхӡашоуп ҳахәгьы зшьо, Иаргьы саргьы ҳзеибаԥсахуам, Ахандеироуп иаҳгәыӷырҭоу.

Иаргьы саргьы лахьынҵала, Ҳаԥсҭазаара закәхауеи...

Иаргьы саргьы хәцырҭада, Иқәаҳхуазеи адунеи?!.

Ахәыцра хҭаскит са саазқәылаз, Шьҭа издыруеит уи зыԥсоу. Ахәыцра амҩоуп са сызнылаз, Сымҩахымҟьакәа сызго.


«БЗИАЛА» АЗЫСҲӘОМ

Асолдаҭра аформа сшәыхны, Ԥсшьараҳәа смааит аҩны. Асолдаҭра ацәаҩа шьҭыхны Ауп сшыҟоу иахьагьы.

Асолдаҭра бзанҵы иҟәнысшьом, Сгәи сшьамхи еиццонаҵы. Асолдаҭра ачын хьмыӡӷысшьом, Ҭоуба уа, сықәԥонаҵы.

Сыҷкәынра амч уи иазныжьны, «Бзиала» азысҳәом иахьагьы,


126

Шәҟәы хәыҷыкгьы уи азы иҭыжьны, «Аҭоуба» ахьӡысҵеит уеизгьы.

Шьҭа апоетра сҽамариаша, Ԥшьаала сшьаҿақәа еихгауа, Ажәеинраала гәыла арԥхашьа Сзалыршонда, смыццакуа!..

Убраҟагьы ссолдаҭхондаз, Чынк сыхнамхуа бзанҵы; Убраҟагьы исызкаҭәонда, Иҵааӡа иҟоу аԥхӡы!


ХӘЛԤАЗЫНӠА

Хәылԥаз шәаԥшь кыдымтәалацызт Жәҩан асанӡыӷә ҵыблаауа.

Амра хьҩежьӡа – иҭамшәаӡацызт Мраҭашәараҟа илбаауа.

Амроуп ахәылԥаз саԥызгало, Алашара сырбауа, Сгәалаҟара зырманшәало, Хәылԥазынӡа аус сыруа.

Хәылԥазынӡа аамҭа сымоуп, Изуша ыҟоуп – исызур. Хәылԥазынӡа сымш аԥшәымоуп, Исыҩша ыҟоуп – исызҩыр.

Хәылԥазынӡа са сыԥхӡаша Меигӡарахда икаҭәалааит; Хәылԥазгьы сызлаԥылаша Хәырбӷьыц хәыҷык аҭынхааит.


127

* * *

0, исыздыруам сажәеинраала, Уԥсуоу, мамзар уеиқәхоу, Аха издыруеит ак лымкаала – Сара шсакәу узҭынхо.

Ухьӡи ухьмыӡӷи зду са сакәзар, Узацәшәарызеи, нас аԥсра...

Уԥсҭазаара пату сзақәзар, Бзанҵы иԥысҵәом уҿҳәара.

Ус анакәха, сыбжьы еиҭоумкын, Ԥсуа бжьызааит ԥсыс иухоу, Са саныҟамгьы угәы еицоумкын,

Схатәы бызшәа акәзааит уеиқәзырхо!


ИШԤАШЛЕИ СХАХӘЫ!

Иҟәашӡа, асы сықәнаузшәа, Ишԥашлеи схахәы, Маӡа-маӡа исымнахызшәа, Сыҷкәынра аҿахәы!

Убас шакәугь ухьымӡӷысшьом, Сышлара, уҵәахны, Уара уҿаԥхьа са схы ҟәнысшьом, Сықәра еилаганы.

Аха макьанаҵәҟьа усҭахӡамызт, Иахьыҷкәыноу сгәы, Усыԥшаарцгьы сушьҭаӡамызт, Сарԥысра уцәӡаны.

Џьым, сышлара, аиаша ҳҳәозар, Уа уоуп са сзыԥшаа,


128

Сызлоуԥшааз амҩа угәаламшәозар, Сышықәсқәа урызҵаа!


АШЬХА ҬЫԤҲА

Ԥхынра мшыказ, амра анцеиуаз, Ԥсыӡкра сҩавалт Гәмысҭа. Сыкаҭа ду кны сышҩеиуаз, Ӡыжьк сынхықәгылт аԥсҭа.

Аӡыжь ззумҳәара иҟахузеи, Аԥсы ҭоушәа иҭырҭыруа...

Сылаԥш иҵашәо закәызеи, Сыржьома амра ашәахәақәа?!

Аӡыжь дааҭыҵын, ԥшьаала-ԥшьаала, Ҭыԥҳак днықәгылт аҟәара, Лҽыҩеиҵылхын ԥсаатә ҟазшьала, Даанаԥш-ааԥшит лызхара.

Ҭынчроуп, ҭынч наҟ каԥкаԥқәак Ҿырымҭуазар, уаҳа акгьы...

Ҭынч иноулыжьт, ирҭаԥҭаԥуа Лыхцәеиқәара рыԥсатаны.

Нас дныцәтәалеит амра ацара, Лгәы раҳаҭӡа, дымшәа-дмырҳа. О, илгәаӷьуазеи уа лымацара Лҽахьылкәабо, Анцәа рҭыԥҳа!

Лыкәша-мыкәша зегь шанхало, Лыԥшӡара рҿаҷҷауеит, Зегь хырхәошәа, лаԥш хаала Аблахкыга илзыԥшуеит.

Данцәахәушәа аԥсабара, Зегь лара дырҷаԥшьауеит.


129

О, дымҵанарсыр сыбзиабара?! Аха, мап, сыԥхашьауеит.

Сыԥхашьоитаз ԥшьаала-ԥшьаала, Сгәы ҭагылом, сгәы ҵысуеит. Уара иуҳәозеи, сажәеинраала? Сураргамар ҳәа сшәауеит...

Аӡыжь дхықәтәалоуп лымацара, Лымацара дҽырбауеит.

Аха иахьӡааҷҷало лыԥшӡара — Ҩыџьан ҳаҟоушәа збауеит.


ДАҼА БӶЬЫЦК

Даҽа бӷьыцк са ианысхит Саамҭа акалендар, Даҽа мшыкгьы уа иахысхит Сыԥсҭазаара, абар...

Абас есааира сымшқәа Рхыԥхьаӡара азҵоит, Абас аамҭа сзымԥшыкәа, Иара атәала ицоит.

Аха сымшқәа ирзынкылом Са сразҟи сгәахәтәи; Са сымшқәа снапы аанкыло, Самардоит уаҵәтәи.

Сажәеинраалаҿ рышьҭа аанхозар Сымшқәа ицахьоу, Уаҵәтәи сымш ахь сымҩа ргозар, Иарбан са сзыцәшәо!


130

РИҴА

Иблахкыгоу амҩа сықәуп, Риҵаҟа ауп сахьцо, Иблахкыгоу уи иаҿықәуп Бзыԥҭа ду цәқәырԥо.

Сыбла ихгылоуп иӷьазӷьазуа Абахәқәа ргәышԥы, Арҩаш ссирқәа ахьықәчаразуа, Рыхцәқәа ԥыртны.

Есааира ҩадаҟа исыхоит, Сара сгәы ԥыруа, Аҳауа зҩыда сымч арҿыхоит, Сыҷкәынра хнырҳәуа.

Риҵа ашҭаҿ са сыҩхалеит, Риҵа, Аԥсны аԥҳа!

Уа зегь сыблақәа рхьынҳалеит, Сгәырӷьара азырҳа.

Ахра дукәа рҽеикәаргылан, Иԥагьаӡа рҟазшьа, Рнапсыргәыҵа дықәдыргылан Дрыхьчауеит раҳәшьа.

О, ишԥассиру аԥсабара Агәлымҵәах иахшаз! Абри еиԥш аԥшӡара Ԥсуа нцәоуп изшаз!

Риҵа, уҟазшьеи уԥшӡареи Дуӡӡоуп рыԥсынҵры, Гәырҩа хьамҭеи лахьеиқәҵареи Знымԥшуа бзанҵы.


131

Риҵа ԥшӡахә, Риҵа еинаала, Суҳәоит аказын:
«Риҵа» ахьӡысҵоит сажәеинраала, Исуҭозар азин!


АХАҴА ИГӘЫԤШААРА

Агәыԥшаара агәы аҟынтәи амцабз аҵоуп, Агәырӷьареи ахәыцра хьамҭеи анаауа. Агәыԥшаара изаиааиуа ахаҵа дхаҵоуп, Згәалаҟара мырӡӡакәан, згәы ԥшаауа!

Агәыԥшаара маӡа-аргама изнымԥшуада, Иаӡбауашәа ауаҩытәыҩса илахьынҵа. Зегь рычҳара, зегь рыҵәахра зылшауада, Рыцҳашьарак ыҟаӡамшәа, иԥхаӡа.

Агәыԥшаара шаҟа хҭысқәа ирымадоузеи, Аҽырҭынчны ианқәыԥсычҳауа лоунытә; Чықьмаџьоушәа, иҭаҵәахны шаҟа амоузеи, Шаҟа аҳәозеи ҿымҭӡакәан агәаҟынтә!

Агәыԥшаара ҟазшьа цәаҩас саргьы исымоуп, Сыжәдыруазар саарыцҳашәшьап, сеилкаауа. Сара сгәаҵаҿ зны-зынла уи аԥшәымоуп, Цәа-цәашьушәа са сылабжышқәа ҭыблаауа.

Са сгәыԥшаара аҵәахышьа саманшәалам, Афронт мцаҿ сҩызцәа инсыжьыз збауашәа. Урҭ рзыҳәан са сгәыԥшаара гәырӷьара алам, Ҳнумыжьын ҳәа урҭ сышьҭалан иаауашәа...

Сгәалашәареи сцәалашәареи урҭ ирыцуп, Даргьы саргьы ҳзеицрыҵуама, ҳгәы мԥшаауа. Ҳаиԥылара ҳара ҳзыҳәан иашәа ҿыцуп, Нас иабыкәу урҭ ааныжьны сахьаауа!..


132

Сҽааныскылоит, сҽааныскылоит урҭ сыхьӡарцаз, Ҳкеибамыжьырц ҭоуба еибырҳәахьан ҳагәқәа. Нас саахьаҳәуеит, сылабжышқәа дысмырбарцаз, Даргьы саргьы ҳаицныҟәоушәа иасымша...

Агәыԥшаара агәаҟынтәи амцабз аҵоуп, Агәырӷьареи ахәыцра хьамҭеи анаауа. Агәыԥшаара изаиааиуа ахаҵа дхаҵоуп, Згәалаҟара мырӡӡакәан, згәы ԥшаауа!


ЕРЦАХӘ

Ерцахә ԥагьа, Ерцахә ашла, сыбла ихгылоу, Ҳаракрыла са сгәадура иадоуҳау, Заԥшәымара наунагӡа иахаӡгылоу, Аԥсуа дгьылаҿ ашьхақәа зегь иреиҳау...

Аԥсуа лакәқәеи алегендақәеи урқьаабоушәа, Зыбжьаныҩра еицамкӡакәа иаазгауа, 0, Ерцахә ду, инаџьнатәу хаҳәтәы ӷбоушәа,
Изхагылоу ҩ-мызгәҭ дук, ажәҩан ҵыԥссауа...

Ирҳәоит лакә-ҵас, абиԥара блала ирбазшәа, Адунеи зегь аӡы анахыҵәа, игазгауа, Зымҩа ҟьалаз хьтәы ӷба дуӡӡак наунҟьазшәа, Уара уцәқәаҿ иаанхаӡазшәа аԥҽыхақәа.

0, Ерцахә ду, исаҳәа аргама бжьаныҩрала: Уи ахьтәы ӷба хьӡыс иамазма «Аԥсынра»? Уи ахьтәы ӷба иҭаз амшынуаа аԥсышәала Иузҿырҭуазма: «0, Ерцахә ду, ҳаиқәырха!»

Нас убрантәи еицылбаама Нарҭаа дуқәа, Ҳазхылҵшьҭроу ҳара аԥсуаа ҳхаҭақәа?

Ҭоуба рҳәама ухьышьаргәыҵаҿ, ԥсахра мукәа, Рыԥсадгьыл гәакьа рыԥс ахацгьы ахҭынҵауа?


133

Ерцахә ԥагьа, Ерцахә ашла, узхаанӡоузеи, Узымцәажәозеи, угәалашәара ҳацәӡауа? Аха уара уҿымҭра хьанҭа шаҟа аҳәозеи, Ахачҳареи аԥсуареи гәыла еилакӡауа!..

Иахьа игәасҭоит убжьаныҩра даҽакушәа, Уаамҭа игәырӷьо угәы шазԥагьоу ҳаракӡа. Иахьа угылоуп иуҟарулырц уҭахушәа, Аламыси аиашареи рлахьынҵа!


* * *

Ауаҩразоуп сзыхандеиуа, Зыӡбахә сымоу, сцо-саауа. Ауаҩроуп сзырбырџьеиуа, Ҭахак сызымҭогь сара.

Ауаҩрала бзанҵы схәаахәҭуам, Уи азыҳәан сыгәыра жәга. Ауаҩрада акгьы сыхнахуам, Уи уаҩрала иансызга.

Сызхараҵәҟьа сзазышәаҳәонда Ауаҩраҵәҟьа, ауаҩра...

Сызхараҵәҟьа зыҟалонда Уи азы ажәеинраала аҩра!

Ауаҩразоуп сзыхандеиуа, Зыӡбахә сымоу, сцо-саауа. Ауаҩроуп сзырбырџьеиуа, Ҭахак сызымҭо сара.


АЛАМЫС

Ауаҩытәыҩса игәы аанартуазар, Уи иазуазар цаԥхара,


134

Инаҳәы-ааҳәуа аҽамԥсахуазар, Бзанҵык иамуа наԥхара, Саркьаҵас иазаарԥшуазар, Измилаҭу рхаҿԥшра, Убысҟаноуп ианламысу, Иананаалоу ауаҩра!

Еиҳабыра-еиҵбыра еиланамго, Аихаҵгылара хьчауа, Ауаҩытәыҩса ҵаҟа днамго, Уи ҳаҭырла дҳаракуа, Аиҩызараҿ ахьымӡӷ амго, Ианудгылоу ицқьаӡа. Убысҟаноуп ианламысу, Уи ианаиуа лахьынҵа.

Асас дааир, дгәыгәҭамыжьуа, Ԥсуа ҵасла агәы аартны, Астол агәҭа аҽахамыжьуа, Ҭыԥҳаҵас уа имаҵуҩны, Агәахәара бзиа ааныжьуа, Уаннаскьанаго иразны, Убысҟаноуп ианламысу, Иара змырӡуа зегьы рзы!


АЧАРЫЦ ХӘЫҶ

Ачарыц хәыҷ амра иҿшәазшәа, Ианнықәшәа адгьыл агәыҳәԥаҿы, Аԥсҭазаара аԥшаауазшәа, Уа аԥсы ҭалон хәыҷ-хәыҷы.

Иҵәыӷьауа анышә аԥхарраҿ Иаацәыҵыҷҷеит шәахәаҵас, Зда ихәарҭам аԥсабараҿ Доуҳа цқьала ииз ӡыҟҵас.


135

Аҽеибнаҭон, аҽеиҵнахуан, Ҭынч адац хәыҷқәа нашьҭуа, Нышә гәӡала агәы шьҭнахуан, Мра шәахәала аҽрыԥхауа.

Ачарыц хәыҷ аԥсынҵры ацуп, Ихандеиуа анапқәа рҿы. Ачарыц хәыҷ аԥсы дацуп, Адгьыл гәакьа агәҭаҿы.

Ачарыц хәыҷ иалшаӡозеи, Ахатә гьама еиқәырханы, Аԥсҭазаараҿ шаҟа аӡбоузеи, Ауаҩы изыҳәан иҿаҵахәны!

Иарбан чаӷьоу уи зыԥсахуа, Адгьыл иамадоу зыԥсы, Ачарыц хәыҷ – зегь ргәы иахәо, Игәыҳәԥыхшу зегь рзы!..


РАԤХЬАӠАТӘИ АШӘҬЫЦ

Раԥхьаӡатәи ашәҭыц ҿысхуеит ламысла, Абла хәыҷқәа ахоушәа ҭынч исҿаԥшуеит. Раԥхьаӡатәи ашәҭыц са снапы анахьысуа, Сгәалашәара цәырҵуа, сқәыԥшра ччауеит.

Раԥхьаӡатәи ашәҭыц афҩы-хаа зҭахымда, Уи иазнеиуеит ашьхыцқәа, амати згауа. Раԥхьаӡатәи ашәҭыц зылаԥш-хаа ахымда, Згәалаҟара иацҵауа, ааԥынра анаауа!

Раԥхьаӡатәи ашәҭыц иаднакылоит амра, Иагәыҵаҳәҳәа иааӡоит, ашәахәа лашьҭуа. Раԥхьаӡатәи ашәҭыц иалаӡам ҳарамра, Бзиабароуми зегь реиҳа уи зыгәра агауа.


136

Раԥхьаӡатәи ашәҭыц сызҭауа са сшәымҭаз, Ԥсраҽнынӡа хашҭра лоуам са сгәаҿы. Саргьы исҭахуп схала ааԥынра апытымҭаз, Сгәы каршәны сылԥыларц ашәҭқәа рдәаҿы!


* * *

Сцоит амшын ахь сымацара хәылԥазыла, Ацәқәырԥақәа ахьеиԥхныҩло збарацы. Стәоит аҿықәаҿ, аԥша ахьасуа гәыразыла, Сгәы лахҿыхӡа, уаҟа аамҭа згарацы.

Аха аамҭа баша изхызго среиуаӡамеи, Аамҭа сцәыӡыр, зегьы сцәыӡуеит уаҵәазы.

Аамҭа иснаҭап ҳәа сҽырҭынчны сызтәауамеи, Са сгәы иҭыхо ажәеинраала ахаҭазы.

Са сгәы иҭыхо ацәқәырԥақәа излардыруазеи, Гәеисбжьыла ҳзымеицәажәар иаартны.

Са сгәы иҭыхо урҭ рҿаԥхьа изызӡауазеи, Ҳахьеиԥыло гәыразыла аҟәараҟны...

Дара ӡхыҵны адәы инықәлар рҭахушәа, Амшын қьаадаҿ ианырҵазшәа рцәаҳәақәа, Сажәеинраала гәырӷьаҿҳәаша рыхьӡ ахушәа, Урҭ сеигәырӷьоит, исыхәаччоит, сызҿыҭуа.

Уа ҳаиԥылоит, ҳаизыгәдура еицәымӡаӡакәа, Илашьцаанӡа ҳгәалаҟарақәа аарԥшуа.

Нас ҳаиԥырҵуеит, бзиала ҳәа еибымҳәаӡакәа, Уаҵәгьы ҳаиқәшәарц, ажәеинраалақәа ԥшаауа.


АЛАБАШЬА

Ҷлоуаа исырҭеит алабашьа, Сышлара аҳаҭыр баны,


137

Лабашьала ԥхьаҟа сцашьа Дырԥшӡарцаз, сырҽхәаны.

Уи сзыркыз рҿаԥхьа схырхәоит, Рықәра ақьабз сазгәыкны.

Уи алабашьа схы иасырхәоит, Са сгәыӷра анарха ԥшааны.

Уиала сықәра агәамч еизызгоит, Ахандеицәа рыгәҭаны.

Уи аанкылан сшьаҿа еихызгоит, Сцоушәа ҷлоуаа рнапы кны.

Уи аҳамҭа сыԥсы иадашуп, Сыҷкәынра ақәра хынзырҳәуа. Уи аҳамҭа са сзы ирашьуп, Жәҩангәашәԥхьарахь сызгауа.


* * *

Ажәҩан иаҵәа гәышҵа еизада Хьтәы еимхәыцуп иаҿаԥсоу, Исымбацшәа саргь уахада, Урҭ роуп схәыцрақәа зызцоу.

Иахьырзеиԥшу жәҩангәашәԥхьара, Уи насыԥуп дара рзы, Икыдзаргьы хара-бӷьара – Ҭаацәаракуп есқьынгьы.

Ҭаацәаракуп рабиԥара, Еиқәмақаррак зыбжьаӡам, Иахьырзеиԥшу жәҩангәашәԥхьара Уи ԥсабароуп, гәырҩа злам.

Убас ианбыкәу адгьыл ҭбаараҿ Ҳәаада, шәарҭарак ҟамло,


138

Ауаатәыҩса зегь рҳәынҭқарраҿ Ҭаацәарак анаԥҵахо?!

Ажәҩан иаҵәа агәышҵа еизада Хьтәы еимхәыцуп иаҿаԥсоу, Исымбацшәа саргь уахада, Урҭ роуп схәыцрақәа зызцоу.


ГӘАЛАШӘАРАК

Сара схала ашьха схалан, Уахьынтә агаҟа снаԥшыр, Иҟалоума сгәаҵа инҭалан, Гәалашәарак самыршыр?!.

Гәалашәарак – ихьамҭароу, Схәыцра иалоу есқьынгьы, Гәалашәарак – са исеидароу, Сгәы змыртәоу шьхагьы, гагьы...

Амшын Еиқәа ихыхәхәала, Ҕбак неиуашәа збауеит...

Аха аԥҭа еиқәаҵәа ҩхалан, Иаргьы саргьы ҳаиҟәнаҟьеит.

Аӷба иннажьыз амҩахәасҭа Аума изхылҵ ацәқәырԥақәа? Урҭ ирыцушәоуп ишгәасҭо Амҳаџьырқәа рлахьынҵа...

Абас схала ашьха схалан, Уахьынтә агаҟа снаԥшыр, Иҟалоума сгәаҵа инҭалан, Гәалашәарак самыршыр?!.


139

МҨАБЖАРА

Ицоит сымшқәа еишьҭагылан, Исыздыруам сзыхьӡара, Арахь сышлара аасԥынгылан, Исзыԥшуеит мҩабжара.

Мҩабжаранӡа сзынаӡазар, Сыҷкәынроуп уи зыбзоуроу, Наҟгьы иара самԥсахуазар, Убри ауп аусгьы злоу...

Ицоит сымшқәа еишьҭагыла, Исыздыруам сзыхьӡара. Ҿнаҭуеит сыҷкәынра, аҽнымкыла: «Мап, унсыжьуам мҩабжара!»


АЦӘҚӘЫРԤАҚӘА

Ацәқәырԥақәа, згәамч еицжәыло, Шәа шәанааиуа аҟәарахьы, Сшәыҵашьыцуеит сахьхықәгылоу, Иахьысныжәдауа аԥшаӷьы.

Аха уаҟа шәымч еихсыӷьуеит, Шәышьҭа аныҵуеит уа лассы. Аҟәараҿы шәыԥсы шәхыҵуеит, Изыӡхыҵуам шәыԥсынҵры.

Избан, шәгәамч шәзаԥсахуазеи, Шәанеицааиуа аҟәараҿы? Шәеибган уантәи шәзымхынҳәуазеи, Наҟ, амшын ду агәахьы?..

Ус анакәха, ишәзызуазеи,
Сызҵашьыцуа, ацәқәырԥақәа...


140

Ус рыхьуазар изызҩуазеи, Сажәеинраала ацәаҳәақәа?


АԤСЫНТӘЫЛА УҾАԤХЬА

Аԥсынтәыла, уҿаԥхьа сара сгәы аартны, Уара узы сҳалалӡа, изуа ҵоураны, Сыламыс лаҟәымкәа, суаҩра ԥшьаны, Са сусумҭа ԥкымкәа, снапхгьы цқьаны,

Уаҵәтәи слахьынҵамҩа схаҭа агәра ганы, Санзыҟамла сшәарҭоуп, башахоит са стәы, Санзыҟала сшәарҭам, ихируп са сгәахәтәы!

Аԥсынтәыла, уҿаԥхьа с-«Алашара» кны, Схатәы бызшәа саԥхьо, изҩуа аԥсаны, Сышьха, сыга, сбаҳча – зегьы гәцаракны, Аԥшәмара ныҟәызгауа, схәышҭаара ԥханы, Риешьара салахәны еишьцәахаз зегьы, Санзыҟамла сшәарҭоуп, башахоит са стәы, Санзыҟала сшәарҭам, ихируп са сгәахәтәы!


АДУНЕИ ИАХААНХАХЬАДА

Адунеи ду ҳшықәу ҿҳәаралоуми, Ихимфааӡац адунеи уаҩгьы.

Уи ақәзаара шахәҭоу ламыслоуми, Ҳанықәҵуа ҽԥныҳәа ҳмоуа аӡәгьы.

Ҳанықәҵуа ҳаламыс рыхьчароуп Ҳабиԥара, ақәыԥшра ззынхоу. Ҳанықәҵуа ауаҩра ҳҭынхароуп, Ижәдыруазааит баҟас уи шҳазхоу.

Ҳанықәҵуа шәҭышла ҳнаскьаргароуп, Ишьҭамҵауа ашәиԥхьыӡ ҳа ҳзы.


141

Ҳанықәҵуа ҳнышәнап ҳзыласхароуп, Гәнаҳарак ҳәа ахылмҵуа ҳаԥсы.

Ҳанықәҵуа ҳбызшәа ҳгәы иқәҩлароуп, Уи иаӡбароуп ҳабзареи ҳаԥсреи. Ҳанықәҵуа ҳаԥсы цәымзахароуп, Ирлашауа ҳацқьареи ҳуаҩреи!

Адунеи ду ҳшықәу ҿҳәаралоуми, Ихимфааӡац адунеи уаҩгьы.

Уи ақәзаара шахәҭоу ламыслоуми, Ҳанықәҵуа ҽԥныҳәа ҳмоуа аӡәгьы.


САԤХЬАҞАЗЫ

Саԥхьаҟазы алак-ҩакра бзанҵы сҽасҭом, Сышьҭа анысҵоит, сымҩахәасҭа иазынхо. Саԥхьаҟазы исԥынгыло акгьы сшаҭом, Агәра згауеит ма жәеинраалак шысҭынхо.

Саԥхьаҟазы схы мацара сҽанысшәалом, Зегь иаҳзеиԥшу изацрыҵуам сыгәҭакы. Зегь ззеиԥшу, иҽхырцәажәо срышьашәалам, Даргьы саргьы хзеицанылом мҩакы.

Саԥхьаҟазы сгәы снанагоит, сыргәыбзыӷуа, Саԥхьаҟазы сгәы саԥысуеит есқьынгьы, Иснарбошәа сцәаныррақәа зырцыхцыхуа, Иснарбошәа шаҟа сымоу инагӡатәны.

Заԥхьаҟаҳәа изымхәыцуа дзакәхауазеи, Дзакәхауазеи иззынмыжьуа ҟәырҷахак. Иаҳауазеи, иибауазеи, изынхауазеи, Иззанымҵо имҩахәасҭаҿ шьаҿақәак?..

Саԥхьаҟазы агәаҭеира сыцәмыӡуанда, Убри амҩаҿ исызкаҭәонда аԥхӡы!


142

Саԥхьаҟазы иҟасҵаша сзахьӡауанда, Нас сшымашшрыз, ак сылшазшәа ԥхьаӡаны!


* * *

Стема ахьнымҵәо аԥсабараҿ, Срифма ахьԥымҵәо ашәаҳәараҿ, Сымҩа ахьнагоу аешьараҿ Игалааит сыбжьы!

Зымч еиҵамхо ргәалаҟараҿ, Зхәыцра еиқәымтәо рцәалашәараҿ, Зқәыԥшра ԥхьамтәо рыбзиабараҿ, Салахәзааит саргьы.

Еицхандеиуа ргәахәтәыхьӡараҿ, Еицсолдаҭуа рхыԥхьаӡараҿ, Еицышәаҳәо ргәырӷьа-ччараҿ Иҟаз са сразҟы.

Стема ахьнымҵәо аԥсабараҿ, Срифма ахьԥымҵәо ашәаҳәараҿ, Сымҩа ахьнагоу аешьараҿ Игалааит сыбжьы!


* * *

Сгәы камыжьуа, сус ҭамыжьуа, Схаҭа сымч агәра згауа, Сҩызцәеи сԥызцәеи гәыгәҭамыжьуа Ргәы аҟаҵашьа сахьӡауа, Ԥсра нмыжьуа, бзара нмыжьуа, Иахьсыхәҭоу сыҽдырбауа, Ауадаҩра сгәы ацәкамыжьуа, Сгәи сшьамхи еибагауа,


143

Убас ԥыҭрак исызнагонда, Аамҭа, аамҭа, ҿҳәара змам. Убас ԥыҭрак исаӡонда, Схазы уаҳа акгьы сҭахӡам.

Қәнагеи қәнамгеи еиламыжьуа, Иахьсыхәҭам са сҽаламыжьуа, Цәгьеи бзиеи ртәы еилкаауа, Иахьахәҭоу сҿахәы сҳәауа, Иахьакәӡам сҽаҿамыжьуа, Саԥхьаҟаз хара сыԥшуа, Сышьҭахьҟагьы абзиара ныжьуа, Са сџьабаа-ԥса сзырхауа, Убас ԥыҭрак исызнагонда Аамҭа, аамҭа, ҿҳәара змам. Убас ԥыҭрак исаӡонда, Схазы уаҳа акгьы сҭахӡам.


АҚЬААД, ИУЧҲАӠОЗЕИ!

Ақьаад шкәакәа, уџырны урҭәоушәа, Иучҳауеит зегьы рнапқәа.

Шаҟа рҳәозеи, – мҩахәасҭоушәа, Угәышԥы иалдоу ацәаҳәақәа!

Зегьы рзыҳәан уа ушаҳаҭӡа, Ишьҭамырӡгоу баҟаҵас, Зегьы рзы уҟоуп угәы раҳаҭӡа, Ахаангьы усоуп уара уҵас...

Ашәышықәсқәа рыцәгьа, рыбзиа, Нбанла иҭазыҩуа згәаҿы, Изҟарулуа зегьы рсиа, Архивқәа раҳҭынраҿы...

0, ақьаад, акьаад шкәакәа, Мҳәырс иамоу ауаҩы иџьа,


144

Иаҳзыхьчала, имырхәанчакәа, Аҭаарыхқәа рчықьмаџьа!


САРА СУАЛԤШЬА

Сара суалԥшьа – иҟасҵашоуп, Са сааԥсаргь, иара ааԥсауам. Сара суалԥшьа – уи аиашоуп, Са сыԥсыргь, иара ԥсуам.

Сара суалԥшьа – ԥсахра зқәымло – Ауаҩ изыҳәан ауаҩроуп, Шәиԥхьыӡ знымло, гәнаҳа зԥымло, Аиҩызара алахьынҵоуп.

Убри ауп са сзыргәаҭеиуа, Сызмырҭынчуа, схәыцра злоу. Убри ауп са сгәы зызнеиуа, Сҩымҭа хәыҷгьы ԥсыс иахоу.

Сара суалԥшьа – иҟасҵашоуп, Са сааԥсаргь, иара ааԥсауам. Сара суалԥшьа – уи аиашоуп, Са сыԥсыргьы, иара ԥсуам,


АҴЛАҚӘА, АҴЛАҚӘА...

О, аҵлақәа, ижәдыруанда, Бзиа шәшызбауа сара,

Шәара шәзыҳәан исылшауанда, Ажәа ҟәандақәа рҳәара!

Уахгьы-ҽынгьы зшьапы иқәгылоу, Шәарҭ аҵлақәа, тәара зқәым,


145

Зхатә ԥсҭазаара иахаҵгылоу,
Изымуц бзанҵык иакәым...

Аӡын изшәызҵо зуапа шкәакәа, Ааԥын зкабақәа иаҵәахо, Ҭагалангьы имырқьақьакәа, Зыхьтәы хҭарԥа ҩежьқәа зхоу...

Аԥсаатә рашәа зхаҷырҷыруа, Шәызмоу шәарҭ аҳҭынраҵас, Ԥштәы-хкыла изырцырцыруа, Зхатә ԥсабара доуҳаҵас.

Шаҟаҩ рымаӡа шәҵәахуазеи, Реиԥылара шаҳаҭра азуа.

Шаҟаҩ рқәыԥсычҳабжь шәаҳауазеи, Реибагәӡра шәаҿаԥшуа!

Аицәажәара шәа шәақәиҭӡам, Аха игәныжәгом уи зынӡа. Аицныҟәара шәынасыԥӡам, Ус ишоуп шәа шәлахьынҵа.

О, аҵлақәа, ишәахәахонда Шәара шәзыҳәан смахәҿақәа. Қәа-цәгьеи сы-цәгьеи рзыхгонда, Шәара шәеиԥш сцәаҳәақәа!


* * *

Аԥсҭазаараҿ са смал ду ыҟам, Аха ихьаазгауам акгьы, Сызлабеиоу сара сҿы иҟаз – Ауаҩытәыҩса қьиа игәы...

Аԥсҭазаараҿ сҭаҵәах ду ыҟам, Аха игәнызгауам акгьы,


146

Сызлаԥагьоу сара сҿы иҟаз –
Анапхыцқьа – есқьынгьы...

Аԥсҭазаараҿ ахандеира – Абри ауп са сыԥсынҵры. Аԥсҭазаараҿ аиаша азнеира – Абри ауп са сыгәҭакы.

Аԥсҭазаараҿ са смал ду ыҟам, Аха ихьаазгауам акгьы, Сызлабеиоу сара сҿы иҟаз – Ауаҩытәыҩса қьиа игәы.


* * *

О, иҳазгәакьоу аԥсабара, Зда ҳхәарҭаӡам аӡәгьы, Аԥсабара, уара уԥшӡара Ԥсҭазаароуп ауаҩы изы.

Ауаҩытәыҩса иоуп ухшара Зегьы иреиӷьу, зегь зылшо, Ауаҩытәыҩса, идуу зылшара, Аԥсҭазаараҿ зегь зыӡбо!..

Аԥсабара, узакәхауазеи Ауаҩытәыҩса иԥсы анухам, Аԥшӡарагьы иазууазеи, Ауаҩытәыҩса дануҭам.

О, дахумбаан, аԥсабара, Ауаҩытәыҩса илахьынҵа, Уаргьы ихьчала ибзиабара, Игәахәтәы-мҩа дахьыгӡа!


147

САРА СЫМҨА

Сара сымҩа - сҩызцәа рымҩоуп, Згәахәтәы иахьӡо.

Сҩызцәа рымҩа уи разҟымҩоуп, Ииашаӡа иахьцо.

Убри амҩоуп сгәаҵа иҭыхо, Сгәыӷрақәа зааӡо, Сымч рҿыхо, ԥхьаҟа исыхо, Схәыцрақәа зраӡо.

Убри амҩоуп имырхәанчакәа, Сҩымҭақәа ирԥсҟу, Сыламысгьы мырԥхашьакәа, Са схаҭа исразҟу.

Убри амҩоуп сиашьара Анасыԥқәа зну, Еиԥызгало сымч-сылшара, Адгьыл сахьаԥну.

Убри амҩаҿ исуалу здыруеит: Аԥхӡы нкаҟьо, Махәҿалоума, ашәалоума, Аҽаҩра ажәла ҟьо, Адгьыл гәакьаҿ ахандеира, Хатә џьабаала счо,

Адгьыл гәакьаҿ ԥхьаҟа анеира, Аԥсҭазаара хьчо!..

Убри амҩаҿ имааԥсароуп Сара сымч-сылша. Аҽырхьшәашәо еиқәымтәароуп Сара сгәеисра ашьа.

Убри амҩоуп мҩас исзалдоу Иахьатәи сдунеи, Исымҵәыжәҩоу жәҩан сахьалоу, Акосмос ахь санҩеи!

Убри амҩоуп знапаҿы иҟоу Сыбзареи сыԥсреи.


148

Убри амҩа салыхәдамкәа, Сара сышьҭа анҵоуп, Сара сзыҳәан ишәарҭаӡамкәа Мҩамшны ишьҭаҵоуп.

Убри амҩаҿ исуалу здыруеит: Аԥхӡы нкаҟьо, Махәҿалоума, ашәалоума, Аҽаҩра ажәла ҟьо,

Адгьыл гәакьаҿ ақәаарыхроуп, Хатә џьабаала счо, Адгьыл гәакьаҿ ԥхьаҟа анеироуп, Аԥсҭазаара хьчо!


САЖӘЕИНРААЛА АЦӘАҲӘАҚӘА

Абылра иацәымшәауазар, Агәыӷьра аарԥшны, Ацәқәырԥа иацәхьамҵуазар, Ргәышԥы аартны, Ақәԥараҿ изжәылауазар, Аиааира агаразы, Аиҩызара азҿырҭуазар, Уи ҭоуба азуны,

Иахьахәҭоу изцәажәауазар, Са сбызшәа хьчаны, Убысҟаноуп ианырзаанхо Сыԥсҭазаара аҟәых, Убысҟаноуп ианахаанхо Сышықәсқәа рҭоурых. Сыламыс рызӡыргауазар, Са снапхы мҟьашьуа, Саԥсуара аздырҳауазар, Рыблақәа мхәашьуа, Рыбжьаныҩра анаалауазар Сара сыԥхьарца, Сылашараҿ кәицра руазар, Ҿыцәаара ҟамҵа,


149

Сымцабзаҿ изкаҷҷауазар, Рыцԥхьқәа нашьҭуа, Убысҟаноуп ианырзаанхо Сыԥсҭазаара аҟәых, Убысҟаноуп ианахаанхо Сышықәсқәа рҭоурых!


БСЫДГЫЛАНАҴ

Н. М. илызкны

Бгәы бзырхьуа жәа сҳәахьазар, саҭабымҵан, Саҭабымҵан зегьы рзыҳәан сеилкааны. Ибдыруазааит, ибҭахызаргь ихабымҵан, Бара бҿаԥхьа маӡа шсымам иҵәахны.

Сацәымҩашьо сара издыруеит ԥсраҽнынӡа, Схьаақәа зхьаау бара шбакәу ичҳаны. Бацәымҩашьо баргьы ибдыруаз бгәаҵаҿынӡа, Бара бшыҟоу сара сзыҳәан ԥсынҵырны.

Ҳаԥсҭазаараҿ бнапсыргәыҵа џьаџьахазаргь, Иҳалалуп ба быԥхӡаша сара сзы. Ҳаԥсҭазаара қьафурала иаҳхаҳамгазаргь, Аизыгәдуроуп ҳазлаԥагьоу есқьынгьы.

Бсыдгыланаҵ – малгьы-шьалгьы срыҵашьыцуам, Бсыдгыланаҵ – хьымӡӷ згом ауаҩраҿы. Бсыдгыланаҵ – иахьакәымгьы сымҩахыҵуам, Ус анакәха, саргьы сыҟаз ба бгәаҿы.


ИҬАМШӘАӠО АЕҴӘА

Аеҵәақәа цеицеиуа жәҩангә ианыҷҷало, Ашамҭаз са исцәыӡуеит
рԥырӷыбла шанхо.


150

Мши-ҵхи урҭ ирзеиԥшны, еиныԥхало, Изцеиуам иахеиԥш иахьа илашо.

Аха, абар икаҷҷоит акы алашара, Сыԥсадгьыл агәеисраҿ
имкьаҭеит шьыжьы.

Ара Кавказынтәи са избоит ахьыҵәцара, 0, абан, нахьхьиӡа, Кремль ахаҿы.

Илашоит уи аеҵәа ицырцыруа хьыԥштәыла,

Иахьа сыԥсадгьыл мраны иахаҷҷоит. Игәырӷьо аџьажәлар рашәа гәырҭәыла Иазнаҩуеит, мыч дула риааира
дырӷәӷәоит.

Игәырӷьо ҳаԥсадгьыл, игәырӷьо аԥсабара Иалаҷҷоит, еиҭасуам имҩашьо бзанҵы. Уи зҿаԥхо аџьажәлар ирымоуп

гәазҳара, Уахгьы-ҽынгьы азеиԥшуп, иԥхоит
имраны!


АԤСНЫТӘИ АӠЫНРА

Ибахӡа асы ауеит аҳәылыҳәа Ерцахә ахра агәышԥахьы, Нас илбаауеит агәыдыҳәа Кәыдры ахықә – аԥшаҳәахьы.

Уантәи, иамҽхакны аҿаҩа, Аҽырҭынч иауеит, иауеит, Зегьы ирнаало, зегьы ирхаҩо, Ԥшьаала архаҟа илбаауеит.

Шьха иннакылом, бна иннакылом,
Иннакылом уи аӡӷьы...


151

Даҽа ԥштәыкгьы аднакылом, Асы шкәакәа ԥшӡа, асы.

Ус амшын ду иныҽԥынгылоит, Амшын Еиқәа, згәы еилашуа, Уа, аҟәараҿы аҽааннакылоит, Ампахьшь рышҳақәа аҿшьуа.

Нас, аӡынра, с-Аԥсынтәылаҿ Уаргьы уаама ҽырԥхара? Ҳаибаргәырӷьо, усы ҳацәгылан, «Ҽааныбзиала!» – ҳҳәоит ҳара.

О, аӡынра, ес-уажәаанеиԥш, Абас лыԥхала уаҳзаала, Аха аамҭала ушаҳзаауеиԥш, Ианаамҭоугьы ухала уца!


АԤСУАРА

Сара сгәы узыҟан, Сара сгәы узыҟоуп Саԥсуара, есқьынгьы. Уара иутәын, Уара иутәуп Сара сыгәгьы, Сара сшьагьы.

Уара иухшеит, Уара иуааӡеит Сыламысгьы, Сҟазшьагьы.

Уара исзааугеит, Уара исурҵеит

Схатәы бызшәа еиқәырханы. Уара уҿы сыҟан, Уара уҿы сыҟоуп,


152

Уара сыхьча санԥсуагьы. Аха иуаҭәоу Ашәак сызҳәонда, Апоетра саҿнаҵы...

Уҿаԥхьа исуалу сзынагӡонда, Уара ишусҭарыз сыԥсы!


* * *

Наунагӡа ҳара ҳаҟоу џьаҳшьоит, Меигӡарахда иҳарҭазшәа адунеи. Иахьазыҳәан ҳара иҳамоу ҟәнаҳшьоит, Иаҳзымхоушәа дасу ҳнахандеи.

Аӡәи-аӡәи иҳамамкәа еиҵашьыцра, Ҳзыҟалозар зегь ҳагәқәа цқьаӡа, Зегь ҳаҿызар ҳанасыԥ азхәыцра, Ишԥассирхоз ауаа рлахьынҵа!..

Ҳаиҿаԥшуа, ҳаблақәа еицәыԥхамшьо, Аиҳабыра-еиҵыбра апату хьчауа, Ԥхьа ҳаиццозар бзанҵык ҳа ҳаибамжьо, Ишԥассирхоз зегь ҳуахҭақәа!

Наунагӡа ҳара ҳаҟоу џьаҳамшьап, Меигӡарахда иҳарҭазшәа адунеи. Иахьазыҳәан ҳара иҳамоу ҟәнаҳамшьап, Иаҳзымхозаргь дасу ҳнахандеи!


«АЛАШАРА»

«Алашара», «Алашара», Сҿахәы еиҭазҳәо, сгәысҽанҵа, «Еҵәаџьаа» роуми уабиԥара, Изырлахҿыхуа сыԥхьарца.


153

Зда са схәарҭам, «Алашара», Аԥсуа ҩымҭа ахәышҭаара, Уара иутәуп сыбзиабара, Сымҩа зырлашо хара.

Услахьынҵоуми, услакҭоуми, Исымҩанызоу есқьынгьы. Сшьамхы ӷәӷәоуми, сгәы џьбароуми, Сылашара узбонаҵы.

Бзиа урбааит, пату уқәырҵааит, Сара исеиԥшны зегьы, Сыԥсы узынхааит, сгәы уқәлашааит, Сҭынчӡа са санԥсуагьы!


АМҨАДУҚӘА АХЬЕИХАГАЛО

Зымҩахәасҭа адәы ианхало Иажәеинраалоу цәаҳәаҵас, Амҩадуқәа ахьеихагало Зны дазкылсуеит ԥшааҩҵас.

Нас дызнылан ԥхьаҟа дцаша Иарбан, иарбану руакы, Игәахәтәы дахьызыгӡаша, Шәиԥхьыӡ ақәымкәа игәҭакы?

Уи идыруамашь ишуадаҩу Амҩадуқәа злацауа, Уи идыруама иразҟы ахьҭаҩу,
Дахькылнаго илахьынҵа?!.

Амҩадуқәа руак ҩадароуп, Руак лаӷьароуп, еимашьшьы.

Руак цаҟьароуп, руак мардароуп, Абнаршәыра еиқәа ахашьшьы.


154

Руакаҿ ашәҭқәа аныԥсалоуп,
Имрахәагаха рыԥштәы...
Руакаҿ амца-шыра антәалоуп,
Зегь ԥыхӡашала ирҭәны...

Нас дызнылан ԥхьаҟа дцаша Иарбан, иарбану руакы, Игәахәтәы дахьызыгӡаша, Шәиԥхьыӡ ақәымкәа игәҭакы?

Реиҟәаҵырҭаҿ зегь еиԥшушәа, Ибла ихгылоуп уажәазы. Реиҟәаҵырҭаҿ зегь мҩамшушәа, Ауп ишибауа ихазы.

Дхәыцуа дгылоуп дрыбжьахазшәа, Дгылоуп иблахаҵ гьежьуа, Дгылоуп зегь ицәеилалазшәа, Иарбан шьҭа дызлацауа?!

Уа ихатәы мҩа изалырхуазар, Ихаразаргь уи ахьгоу, Дацәымшәароуп – ихьамҭазаргь, Данылароуп зыгәра игоу.

Зымҩахәасҭа адәы ианхало, Иажәеинраалоу цәаҳәаҵас, Амҩадуқәа ахьеихагало, Зны дазкылсуеит уи ԥшааҩҵас.


ԤШЬЫ-ЗҴААРАКИ РҬАКИ

Ишԥарҭаху са сыблақәа Сыԥсадгьыл гәакьа рбаларцы? – Зегьреиҳа агәыӷрақәа ацны, Ҭынч нхамҩала иҿианы,


155

Зегьреиҳа мрала иҭаӡны, Зегьрыла иԥшӡаны!..

Ишԥарҭаху са сыблақәа Сыжәҩан гәакьа рбаларцы? – Зегьрыла игәазырҳаган, Ԥсҭҳәа хымкәа, ицқьаны, Зегь риеҵәахәқәа лашарбаган, Икыдыҷҷало зегьы рзы!..

Ишԥарҭаху са сыблақәа Аиҩызара рбаларцы? – Зегьреиҳа иааира гаган, Зегьрыла агәра ганы, Зегь реиҳа имч-ҭгаган,
Ԥсахрак ақәымкәа бзанҵы!..

Ишԥарҭаху са сыблақәа Ауаҩытәыҩса дырбарцы? – Зегьреиҳа разҟ иманы, Зегьрыла дыӷәӷәаны, Зегьреиҳа даԥшәыманы, Зегьрыла игәы ҭганы!..


* * *

0, ишԥасҭаху аԥсабара, Са схазы акәӡам, зегьы рзы...

Иҟаларцаз агәахәтәыхьӡара Зегьы ирзеиԥшу ԥсынҵырны!

Зегь ирзеиԥшу иацәшәатәума, Ухы ақәҵаргьы – уԥсӡауам Зегьы ирзеиԥшу ҟәыншьатәума, Зегь ирзеиԥшу, хәы-змаӡам....


156

0, ишԥасҭаху аԥсабара, Са схазы акәӡам, зегьы рзы...

Иҟаларцаз агәахәтәыхьӡара Зегьы ирзеиԥшу ԥсынҵырны!


АБРИ АДУНЕИАҾ

Абри адунеиаҿ ибаргәузеи Гәырҩа змамкәа зус иаҿу! Абри адунеиаҿ закә ус дуузеи Ауаҩытәыҩса изыԥшу!..

Ауаҩытәыҩса, уи дилароуп Аразҟымҩаз дықәԥаҩны. Ауаҩытәыҩса изҳалароуп Аԥсабара данцәахәны.

Уи солдаҭҵас ихьчалароуп Ауаҩытәыҩса рыԥсынҵры, Уи дыҟанаҵ бзабаа ибароуп Иџьабаақәа зегьы рзы.

Абри адунеиаҿ закә ус дуузеи Ауаҩытәыҩса изыԥшу!..

Абри адунеиаҿ ибаргәузеи Гәырҩа змамкәа зус иаҿу!


* * *

Сеидру, сеидру шаҟа гәнызго, Шаҟа хьаа ҵызго, Аха, сҩызцәа ааигәа шәанызбо, – Иарбан сызурго!..


157

Иарбан усҟан сыззымиааиуа, Са сгәахәтәы сахьӡо.

Аҩызцәа срыцны, санынеиааиуа, Рыжәҩахыр ансоу!

Сгәыӷра сҩызцәа ирымадамзар, Схала сеиқәзырхои...

Сҩызцәарҿ сара сыбӷа ӷәӷәамзар, Слахьынҵа закәхои!..

Сеидру, сеидру шаҟа гәнызго, Схәыцрақәа еикәашәо, Аха сҩызцәа ааигәа шәанызбо, Иарбан са сзыцәшәо!


АБЗИАБАРА АМЦА

Абзиабара амца иҩым романуп, Ауаҩытәыҩса игәоуп изша.

Уи иҵаулоу, ицқьоу жәҩануп, Оумашәа иҟоуп аҟазшьа.

Абзиабара амца уаргәырӷьароуп, Уаргәырҩароуп, иҵәахны.

Уи уахьчароуп, уи ухьчароуп, Ламысла аҳаҭыр баны.

Абзиабара амца уамеиӷароуп, Уабылуазаргь уеилкааны, Иаҭаххозар ҭоуба ауҭароуп, Ухы ақәуҵароуп ичҳаны.

Абзиабара амца иҩым романуп, Ауаҩытәыҩса игәоуп изша.


158

Уи иҵаулоу, ицқьоу жәҩануп, Оумашәа иҟоуп аҟазшьа.


АУАА РЗЫҲӘАН

Ауаа рзыҳәан иуухьоузеи, Ухазыҳәан уқәԥауеит.

Ауаа рзыҳәан иуҳәахьоузеи, Ухазыҳәан уҳәҳәауеит.

Ауаа рзыҳәан иааурыххьоузеи, Ухазыҳәан унхауеит.

Ауаа рзыҳәан иаанужьхьоузеи, Ухазыҳәан иугауеит.

Ауаа рзыҳәан аԥхьа иргыла, Ухазыҳәан – уи уашьҭан. Ауаа рзыҳәан ахан ргыла, Ухазыҳәан иарс аҵәҩан!


ИСАЦӘАЖӘОИТ АЦӘҚӘЫРԤАҚӘА

Исацәажәоит, сгәы дрыӷәӷәошәа, Ҭынчра змам ацәқәырԥақәа, Исацәажәоит исдырҵоушәа, Сара исзымдыруа абызшәа.

Исацәажәоит хатә бызшәала Зны рҽырԥагьан, рыҽырчны. Исацәажәоит зны ашәала Зны ажәала, рҽырхәыҷны.

Рыбжьы ахушәа збоит гәаныла Амшын иалалоу аӡқәа,


159

Хатә ҿахәыла, хатә бжьыла Уаҟа идмырӡуашәа рбызшәа.

Иҳамаӡам ҳарҭ маӡажәа, Еибадыруеит ҳҟазшьақәа: Ҳанеицәажәогь иалоуп ҳажәа, Ишаргамоу ҳа ҳагәқәа.

Исацәажәоит, сгәы дрыӷәӷәошәа, Ҭынчра змам ацәқәырԥақәа, Исацәажәоит исдырҵоушәа, Сара исзымдыруа абызшәа


МАРТ ԤШЬБА

Амра ссирха, аԥхара ацны, ааԥынра анаауа, Март ԥшьба амш гәырӷьаҿҳәашоуп иаҳзаанагауа. Абри амш ауп зҽанызҵаз Аԥсынра аҭоурых, Атәитәыхреи атәамбареи наҟ рышьҭамҭа аных.

Убри амш ауп, изыншьалоу Аԥсынра уразҟы, Еихызшьалоу, еиԥызгалоу ҳамшқәа ргәахәтәы. Убри амш зхы ақәызҵаз ргәеисбжь еиқәтәауам, Убри амш, азы ашәа аԥызҵаз рыҽхәаԥхьыӡ лаҟәуам.

Убри амш ауп, умҩа ылызхыз, уҿызхыз Аԥсынра, Убри амҩоуп урылазыргылаз еишьцәоу рҭаацәара. Убри амҩаҿ ршьа анҭәалоуп бзанҵ еицакра зқәым, Убри амҩаҿ рбаҟа гылоуп фырхаҵара згым.

Март ԥшьба уи амҩа иқәуп, ааԥынра аагауа, Аԥсуа идгьыл ианаалаша ажәла лаҵауа.

Март ԥшьба амш гәырӷьаҿҳәашоуп иаҳзаанагауа, Амра ссирха, аԥхара ацны, аныҳәаԥхьыӡ ҳәауа!


160

ЛЫМАЦАРА

Аԥенџьыр ашҟа санаахьаԥш, Лымацара дгылан уа, Ашьжьымҭантәи амра ашәаԥшь, Лымацара дазыԥшуа...

Хәыцрак дамоуп лымацара, Лыбла-еиқәарақәа гәыкуа. Ишԥассиру лыԥшӡара, Лыхцәы-еиқәара ду кахәхәа!..

Ишԥассиру лҿаԥшылара, Лӡамҩа хәыҷқәа ҭыԥхаауа, Аԥенџьыр аҟны мрагылара Иадызбалаз аҭыԥҳа!

Дгәыднакылоит амра аԥхара, Шәахәацқьала дкәабаны. Сыбла аалҟәызгеит анцәахшара, Сымҩахылҟьар ҳәа сшәаны.

Сеиҭанхьамԥшыр сгәы иауамызт, Даҽазнык уи лбаразы, Аха сышлара иауамызт,
Изышьжьымҭанхом хәалԥазы.


АИМАРА АШҬАҾ

Аимара ашҭаҿ ҳгәашә аартны сынҭашылар, Сқәыԥшра аамҭа аҽыснардыруеит иԥхаӡа. Аимара ашҭаҿ ашьац иаҵәара снылагылар, Сеидарақәа зегь насԥырҵуеит уа сласӡа.

Уаҟа ихьаҵуеит сара сбыргра, аҽмырххакәа, Иахьысԥыло схәыҷра амшқәа ргәы сҭахәхәа.


161

Сгәыднакылоит аԥша-ҟәанда мыццакӡакәа, Уа инеиааиуеит рыҽхырҟьаҟьа сшьап хәыҷқәа.

Уаҟа ичча-ччо зегь скалҭ инахьынҳалоит, Ргәалаҟара ҿыцбарахшәа сара сзы.

Сышнеиз гәазҭаз ажәҵарақәа рыҭра ихтәалоит, Иҷырҷыруа рԥацәа ахьхырхыз сдырбарцы.

Уа зегь реиҳа дсеигәырӷьауеит сан агәыраз, «Нан, уаҳзаама, сызкәырбанхаз» ҳәа дгәыкны. Абан сабгьы, иажәа рҟәандо, дахьысԥылаз: «Дад, лыԥхала иаҳзаалаша есҽынгьы!..»

Еимыздауеит са снеиааиуа Аимара ашҭа, Сан дыҟәба-ҟәшәо, сахьнеилакгьы, снапы лкуп. Дсацәажәауеит гәадурала, лыхцәы ҟәашӡа:

«Нан, иубома, – ҳџьаргәалца ду ԥшыла иҭәуп!..»

Нас даахьаҵын сан, ашьшьыҳәа дхабыхаҵо, Дныкҿалауеит ҳа ҳмаҵурҭа акҿыҩрахьы. Са снеиааиуеит, зегь сыблақәа рзыҳаҵҳаҵо, Сгәы сыхауа Дәаб аӡыхь аԥшаҳәахьы.

Ԥыҭрак ашьҭахь сан ҳазҿылҭит, лҽадмырхала, Акреицыфо уа ҳнеидтәалауеит ҳара. Ишԥаҳалалу сан уа иҟалҵаз напы ԥхала, Ишԥа ссиру ани аби рхәышҭаара!..

Сан дцәажәоит лгәы хьаауа, лыҽраргама, Лнап ҟәанда гәыҟаҵагақәа сыхьшьуа:

– Нан, уаха уҟаз, иаугәышьозар... Уццакуама? Унаҳалаԥхьар, ҳаибамбари ҳазхара...

Сааԥышәырччоит сара схәыцуа, аҭак мҳәакәа, Убриалагьы идсырдыррац сышцауа.


162

Исыхәаԥшуеит, са сҿымҭра ргәамырԥхакәа, Исыхәаԥшуеит, рыбла хаара схьырԥшуа.

Исыхәаԥшуеит, ргәыԥшаара смырбацәакәа, Исыхәаԥшлар рҭахгәышьоуп рыла ҭраа. Исацәажәауеит, дара рҵас еиламгаӡакәа, Ирынмырԥшуа ишыгәхьаарго рԥа ибара.

Аха, ахәылԥаз сара сбыргра қәыԥшхазшәа, Аимара ашҭаҿ ҳгәашә сынҭыҵуеит, сгәы ԥшаауа. Ахәылбыҽха, сани саби ргәы ҟасҵазшәа, Амҩа снықәлоит, Аҟәаҟоуми сахьаауа!


* * *

Мап, бзанҵыкгьы сара исхашҭуам Саԥсуа ԥацха ахәышҭаара.

Уи аԥхарра сзынанашьҭуан Зынгьы афронтаҿ, сыԥшаауа.

Сԥацха иснаҭаз аҳалалра Ҟазшьа ҷыдоуп сара сзы, Уа асолдаҭра, аенралра –
Зегьы азеиԥшуп сыԥсынҵры.

Сԥацха аԥхарра сгәы ахьазҭынчу, Бзанҵы сҽасҭом агәырҩа.

Уа иалагеит сара исџьынџьу Сыԥсадгьыл гәакьа агәбылра.

Сԥацха икылыҷчауеит амра, Иқәыхәмаруа ацәардаӷәы. Абла шҳамра, абз шҳамра Аҟәыблаазааит уа сцәашьхәы!


163

* * *

Кәазҭӷа заҵәык амацара Иазырԥхом ахәышҭаара. Еҵәа заҵәык алашара Жәҩан азырԥшӡом зынӡа.

Ҵла заҵәык, егьа ишәҭыргьы, Иазуам баҳчара адәаҿы. Рахәыц заҵәла ачамгәыргьы Излах-ҿыххауам абжьы.

Аӡәы заҵәык инапала Иалшом ацҳа ҭбаа ахҵара. Аӡәы заҵәык ибзиабарала Изыҿиоума аҭаацәара...

Ус анакәха аҽеидкылара Зегьы рзын имаҭәахәуп. Аԥсҭазаараҿ аиҩызара Зегь реиҳагьы иаҭахуп.


САРА СГӘЫ

Ԥхьаҟа исыхоит, шьҭахьҟа ицашам, Иҟанаҵашам еиқәтәара, Са сааԥсаргьы, иара ааԥсашам, Аус сызуанда сгәазхара!

Са сышларгьы, иара шлашам, Сыҷкәынра ақәрахь сырԥшуа...

Стәанчаҩхаргьы ҭынч сартәашам, Маӡа-аргама сызҿыҭуа.


164

Сажәеинраалаҿ иаанхауанда Сара сгәеисра аҟәырҷха, Сажәеинраала зыбылуанда, Сара сгәеиԥш, имцаха!

Сгәы иадыруеит, имҩахҟьашам, Сара сымҩа шгоу хара.

Са сааԥсаргьы, иара ааԥсашам, Аус сызуанда сгәазхара!


СЛАХЬЫНҴА

Шаҟаџьара сургәырӷьахьоузеи, Са сгәыхәтәы сахьыгӡауа, Шаҟаџьара сужьахьоузеи, Амца сыжәҵаны сбылуа.

Шаҟа гәырҩа схугахьоузеи, Сцәашьы-блақәа ҭыблаауа. Шаҟа гәырӷьамш сурбахьоузеи, Сгәыӷырҭа амҩақәа ԥшаауа!

Ишакәхалакгьы – сымч еибуҭон, Иуӡрыжәуан сара сшьа, Аԥсҭазаараҿ уара иусҭон, Зда са схәарҭам аҟазшьа.

Сара саамҭа ҿыц аамҭаназ, Аԥышәа суҭарц уҭахны, Са сыҷкәынра уақәгәыӷуандаз Усеигӡауамызт аказы.

Уажәшьҭагьы сықәра ҟәнумшьан, Са суԥыларгьы сышлаӡа.


165

Уара исзуухьоу схашҭуа џьумшьан, Зыда схәарҭам слахьынҵа!


О, СЫШЫҚӘСҚӘА

О, сышықәсқәа, саҭашәымҵан, Гха сымазар шәара шәҿы,

Уҳәан-сҳәанқәа акгьы хашәымҵан, Са саартуп шәа шәнапаҿы.

Сыгәгьы аргамоуп, ҵәахы амаӡам Са сыԥсҭазаара зегьы.
Аха аҩсҭаара самараӡам, Уи аныԥшуеит са схы-сҿы.

Са сышықәсқәа, акгьы шәцәызӡом, Рџьабаа сыдуп аӡәырҩы.

Аха абзиара ҟаиҵар иӡӡом Ауаҩы изыҳәан ауаҩы.



АҨАДАРАХЬ

Иҳаракцәазаргь аҩадара, Схамлар уахь са сгәы иауам. Ихьамҭазаргь са сеидара, Сгәалаҟара хьаҵра ауам.

Аҩадарахь ашьха сбарҭоуп, Арҩаш дуқәа сырзыԥшуеит. Уа са сзыҳәан иԥсшьарҭоуп, Сгәи сшьамхи еибагауеит.

Сгәы ахьсыхо, сшьамхы ахьсыхәо, Ҩадаҟоуми схы ахьсырха.


166

Ӡыхь хьшәашәак са снаҿыхәо, Сызхалондаз хәылбыҽха!..

Аха сгәалаҟара ааихәлаҳар, Иарбан халароу сызҿу?.. Аҩадара сшаҿоу скаҳар, Нас лаӷьароуп исзыԥшу.

Алаӷьароу?.. Иуҭахымзаргь, Уи мариоушәа аҽунарбоит. Алаӷьараҿ угәуҽанымзар, Иара ахала улбаанагоит.

Иҳаракӡазаргь аҩадара, Схамлар уахь са сгәы иауам. Ихьамҭазаргь са сеидара, Сгәалаҟара хьаҵра ауам.


* * *

Сашәақәа усҭоит, сажәақәа усҭоит, Иусҭауеит са снапгьы.

Сышәҭқәа усҭоит, сыхәшәқәа усҭоит, Иусҭарц сылшоит сҿаҵахәгьы.

Сымышқәа усҭоит, сыҵыхқәа усҭоит, Иусҭауеит са сыгәгьы.

Сҩызара усҭоит, сԥызара усҭоит, Иусҭарц сылшоит са сыԥсгьы.

Аха аӡәгьы исызуҭагәышьом Сара сџьынџь ахәышҭаара. Уи схазыҳәан исҭахгәышьоуп, Уи иахҭнысҵоит зегь сара.



167

САН ЛЫГӘҬЫХА

Аибашьраан еибаргәаҭеиуан Ихәыцуа, ҳанацәа зегьы. Анцәа диҳәо дматанеиуан, Згәы ҭынчмыз сан са сзы.

Заҟантә сиеҵәахә дазԥшхьазыз, Уи кыдшәарҳәа дацәшәаны, Заҟантә лаӷырӡ лҵәаххьазыз, Лоунытә сан лгәы ԥшааны...

Са сылымкаа агьама лбомызт, Раԥхьаӡа иҟалоз аҿа, Лхы ахыбаауа, дыҽҳәатәомызт,
Лыҽлырԥхарц ҳа ҳхәышҭаара.

Ҳгәарабжьарахь шьоук ныбжьалар, Измааноузеи ҳәа дыԥшуан. Ҿымҭӡакәа аӡә ҳашҭа дҭалар, Ииҳәарызеишь ҳәа дшәауан.

Уи лыгәҭыха мца-қьоуқьадуа, Дааннажьуамызт аҽшауа, Зны дыргәаҟуа, зны дыхәшьадуа, Лара илыцын иасымша.

...Сан ахәыцра лҽылзацәгама, Са сеибга санылзаагьы. Ианыԥшуеит лҟазшьа аргама, Гәҭыхак шлымоу иахьагьы...

Сан лыгәҭыха шәарҭамхонда, Нас ахәыцра дшацәцарыз, Сан лыгәҭыха зҭынчрахонда, Нас дгәырӷьо дыштәарыз!


168

Нас ианбыкәу ианыԥҵәахаша Аибашьра аҭыӡшәа рымҳәо, Гәҭыхада анацәа аныҟалаша, Рҳақ ду рҵеицәа инарыгӡо?!


СЫМШЫН ЕИҚӘА

Сымшын Еиқәаз сгәы ҵаулоуп, Сызхыԥшылом сызхара. Сымшын Еиқәаҿ иӡыхгылоуп, Зда са схәарҭам Аԥсынра.

Сымшын Еиқәа бзанҵы ихҵаалом, Ԥсуа гәушәа изрыԥхауа, Аҽакәабоушәа сымра анӡаало, Ашәаԥшь ссируп хәылбыҽхала.

Сымшын Еиқәа схәыцрақәа алоуп, Уи сарҭынчӡауам зынӡа.

Избан акәзар иҵәахны иамоуп Акыр ахҭысқәа рымшынҵа.

Сымшын Еиқәа ада исазҳәауада С-Диоскәриа алахьынҵа, Амшын мҩахәасҭа сзырбауада Сабдуцәа рыцҳақәа злаца...

Сымшын Еиқәа иамардазар Амҳаџьырқәа рыԥсынҵры?

Уи аҵан ԥшьаала иӡаатәалазар Урҭ рылаӷырӡ аҽӡаны?

Рқәыԥсычҳара хьамҭабжь акәзар Ацәқәырԥақәа бжьыс ирху?


169

Урҭ рынасыԥ агәырҩа акәзар Са сымшын ԥштәыс иаху?

Сымшын аԥша ианаргәаауа, Аҽыснардыруеит уи аҟазшьа. Саргьы ахәыцра ҷыда сҭаауа, Сынхықәтәалоит аҟәара.

Избан акәзар – зегьы ирхаануп, Зегь адыруеит лабҿаба, Сара сзыҳәан уи романуп, Иажәеинраалоуп ацәқәырԥа.
















А. Џьонуа

























А. Џьонуа. 1967 ш.


















А.Џьонуа иԥацәа Беслани Руслани






















А. Џьонуа, В. Анқәаб, Б. Гәыргәылиа, Р. Џьопуа, П. Бебиа




















А. Џьонуа





















А. Џьонуеи аԥсуа шәҟәыҩҩцәеи

















А. Џьонуа
























А. Џьонуа, М. Аҩӡ-ԥҳа, Ш. Аҟәысба

































А. Џьонуеи, Н. Маан-ԥҳаи, рмоҭа Нестори


























А. Џьонуа







А. Џьонуа














А. Џьонуеи иҩызцәа ашәҟәыҩҩцәеи


























А. Џьонуа аррамаҵзура данахысуаз. 1940 ш.














А. Џьонуеи Ҷ. Џьонуеи. 1933 ш.
















А. Џьонуеи Н. Маан-ԥҳаи рыҷкәын Беслани























А. Џьонуеи Н. Маан-ԥҳаи














АХӘЫҶҚӘА РЗЫ

МШЫБЗИА, АҴАРА АМШ!

Рыԥсы ршьеит ҳа ҳамч-ҳалшара, Иҵәит ҳмахәҿақәа, Аҳауа беиа, амра-ԥхара Рныԥшуп ҳа ҳхаҿқәа.

Аҵара амш, аҵара амш, Иааз игәырӷьаҵәа, Ҳа ҳаԥылоит ҳақәло мҩамш, Ашколаҿ иаст аҵәҵәа.

Ҳара ҳауми гәырӷьарала Аԥхын зыԥсы зшьаз, Избанзар ҳааӡоит бзиабарала Ҳаԥсадгьыл ҳзыхшаз.

Ҳаԥсадгьыл ауп аразҟы ҳазҭо Ҳарҭ ҳшеибаку, Ҳаԥсадгьыл ауп ишҳазҳаз гәазҭо, Зегьы зылаԥш ҳху!

Мшыбзиа, арҵага шәҟәқәа, Мшыбзиа, аҟәардә! Мшыбзиа, ашкол-шәақәа, Ҳгәы зырҿыхо шәарҭ!


АХЬЫБҾАР ШӘАХЬ!

Шәҳацәажәауеит шәара аҷҷаҳәа, Иҳаҳәо ҳабацәа рбызшәа, Шәахьаҳԥыло иахьа аџьџьаҳәа, Жәҩанҟа ҳхалоит ҳԥыруашәа.


173

Уи ҳа ҳгәалаҟара еибнаҭоит, Иарлахҿыхуеит ҳа ҳлакҭа, Ԥхьаҟа агәыӷра дуӡӡа ҳнаҭоит, Бзанҵы ишмыӡуа ҳа ҳҵыхәтәа.

Шәара шәами иназыгӡаша, Ҳа ҳазхьымӡо, шәа шәахьӡа!

Ижәбома ҳаамҭа ццакны ацашьа, Уи ԥыруеит, зыԥшрак ҟамҵа.

Ҳаамҭа гәырӷьахә, зегь зыхгәаҟуаз Октиабр дуӡӡоуп уи зыԥшьа. Ишәхашәмыршҭын ишбираҟхаз Шәа шәабацәа ргәышԥ ашьа.

О, ахьыбҿар, згәахәтәы иахьӡаша, Акреилышәкаа, акрышәҵа, Шьаҭамырӡган иазыҟалаша Ҳабиԥара алахьынҵа!


АБГАХӘЫҶЫ

Уахык зны абгахәыҷы, Иагарц уи акәт хәыҷы, Акәтқәа рыҭраҿы, Инкылԥш-аакылԥшуа, Инкылкәыр-аакылкәыруа, Инкылафҩы-аакылафҩуа, Аҽыргызмалны инеит, Аха ассир ианиеит.

Раԥхьа арбаӷь ду ҟарҟарит, Ашьҭахь акәытқәагь мақарит...
Уи иацәшәан абгахәыҷы,


174

Аанда инкылсын, акәыт хәыҷы Ахьазымгаз агәы иаго, Аҿыҵа ахәхәаҳәа аӡы ҭыкәкәо, Ишлеиуаз, ашьацҳәа Иакит иааимлаҳәа.

Анаашаҵәҟьа, шьыжьымҭан, Ари збаз ааизан: – Ишԥазааури, иаҳшьру, Ашьацҳәа иамхны иҳашьҭру, Ма даҽаџьара иаҳҭиру? – Рҳәан, ажәа еимдырххеит, Шьоук анс рҳәеит, Шьоук арс рҳәеит,

Шьоукгьы рлабақәа дырххеит...

Аха иара абгахәыҷы, Иаарыцҳатәны ахаҿы, Иназыԥшын акәт хәыҷы, Иаақәыԥсычҳан ус аҳәеит:

–Шьҭа сшышәмышьҭуа збауеит, Аха сшәыҳәауеит зегьы, Сшәымшьыр амуазар уеизгьы, Исхаргылан акәт хәыҷы, Акәтҵарахь схы рханы, Акәтқәа рааигәара сышәшьы. Акәтҵара ԥхьаҟазы Ибаҟахааит сара сзы!


КӘЫНТА ХӘЫҶЫ ИԤХЫӠ

Кәынта хәыҷы дыцәан дҭахәхәа Ауадаҿ, ианду лшьапаҿы. Ҵхыбжьон акәын, икаууа, Ҭынчран уи аҩнаҭаҿы.


175

Аха ацәа даалҵын ԥшьаала, Ҿааиҭит Кәынта хәыҷы абас:

– Нанду, ԥхыӡ избеит мҵәыжәҩала Сԥырны схалозшәа ԥсааҵас.

Амра сықәыҷҷон, ҽынлан, Игәазырҳагазыз шаҟа!.. Ашәа ҳәо аԥсаатәқәа сԥылон, Баҳча дукгьы збон ҵаҟа!

Сахьцоз сымҩа лашарала Сҿаԥхьа иаркаҷҷон акы, Сцон, сцон, сцон сыхиаала… Санду, измааноуи уеизгьы?

– Уанду уара дукәырбануп. Ԥхыӡ бзиа збаша, снан, Уԥыруазҭгьы уи заманоуп, Иузҳауеит, – лҳәеит дааччан.

– Амра, нан, аԥсадгьыл акәхап, Гәцаракра узҭауа, узааӡо… Аԥсаатә иуԥылаз уҩызцәа ракәхап, Уара уеиԥш згәахәтәы иахьӡо!

Абаҳча иубоз уи школхап, Сынтәа уҭалоит, аханатә.

Умҩа зыркаҷчоз ашәҟәы акәхап, Урҭқәа ԥхыӡла иубоит уажәнатә...

Уанду дукәырбанхааит, Ԥхыӡ бзиа убеит, снан,

Акала уеиҵахап ҳәа умшәааит, Уажәшьҭа уцәа, – лҳәеит дааччан.



176

АН ЛАШӘА

Уцәа сарԥыс, сыԥсы ахаара, Иузҳауеит мзаҿаҵас!

Уара уеиԥш быжьҩы ахшара Сара шәсааӡахьеит абас.

Нап удкыла угараҵами, Угәахәтәымҩа ду азҳап:

Ԥхьаҟа иузԥшу гәырӷьа аамҭами, Уԥсадгьылаз ухәарҭахап.

Аҽҵыс ҭами ашҭа-хкаарахь, Узҳар рашьшәа иныҟәуцап, Асар гәарҵит адәы иаҵәарахь, Иуҭахызар, урҭ ухьчап.

Ма ара уаангылап бригадирны, Ҳколнхараҿ уааҳхагыл, Аҽаҩра ааӡашьа, анхашьа дырны, Азеиԥшнхара атәы гәынкыл!

Иуҭаххозар, ҳмаӷазиа Уныҵалап аба шәауа, Ачыҭ, анарма, абамбазиа Изҭаху рзы ихыжәжәауа.

Еиӷьушьозар, умч мшаҭо, Ушахтиорны, ахаҳә ԥҽуа, Ахьеиқәаҵәа уԥсадгьыл иаҭо Уцлаб, уҩызцәа рахь ҿыҭуа!

Иуҭаххозар, ахьшьыцбеиԥш, Жәҩанахь аԥыршьа удырҵап,



177

Ма укаԥданха, идуны уҭеиҭыԥш, Амшынгәахь аӷбақәа угалап.

Бзиа иубозар уа фицерны, Ужәҩахырқәа еилыбзаауа, Афырхаҵа ихьӡ ума, ухирны, Ҳуеигәырӷьап уанаҳзаауа.

Уцәа сарԥыс, сыԥсы ахаара, Иузҳауеит мзаҿаҵас!

Уара уеиԥш быжьҩы ахшара Сара шәсааӡахьеит абас.


АМҨАХӘАСҬА

Амҩахәасҭа хәыҷ игоу Дарбан зышьҭа аным, Амҩахәасҭа, хара ицоу, Мҩас иҟәыншьатәым.

Амҩахәасҭа дырԥшӡоит Ашәҭқәа рдәыкрын, Амҩахәасҭа дырлашоит Мра шәахәазқь ԥрын!

Амҩахәасҭа зышьҭа ану Аныҟәашьа иҵауеит, Ԥхьаҟа хирмҩа ззыԥшу, Дгәырӷьаҵәа изҳауеит.


ААԤЫН

Ааԥын, иссиру, идууп улшара, Угәырӷьоит уеикәаԥхо,


178

Ишәҭит абаҳчаҵла еихаҳара, Зынӡа иԥшӡахо.

Икакаҷит адгьыл, аԥсабара, Мрашәахәа рхыҷҷо,

Арха, аҿаҩа, абна, аккара – Зегь ҿыхт еилыџьџьо.

Ааԥын, иссиру, идууп улшара, Ааԥын зегь зааӡо,

Ааԥын, сымыш, сылашара, Умыццакын уанцо!


АИОЛКАЗ АШӘА

Аиолка бзиа игәазырҳагоу, Аиолка ишәҭышу, ирԥшӡагоу

Ҳара ҳзы иҟаҵоуп. Ҳиолка аҵарақәа алатәоуми, Еилаарцыруа иҩнагылоуми, Уи зырхиоу ҳа ҳзоуп.

Уаха уиала ҳгәырӷьарцоуми, Ашықәс ҿыц ҳаԥыларцоуми, Дҟәашӡа абду даҳҭоуп.

Ихамы дҭашьшьы, ила ҭшаша, Иӷәӷәаны, икуп илабашьа,
Дҳалоуп ҳахькәашо.

Ҳара ҳауп измоу алшара, Кремль аеҵәа шәҭы-лашара
Зиолка иахаҷҷо.

Ҳара ҳауп ҳтәыла ахшара, Изху ҳпартиа алаԥш-хаара, Ԥхьа ҳазго, ҳзааӡо!



179

АШӘҞӘЫԤХЬАҨЦӘА ХӘЫҶҚӘА

Ашәҟәы рҵагоуп, уи ааӡагоуп, Саԥхьоит есқьынгьы.

Ашәҟәы ҩызоуп, дырра рҳагоуп, Шәаԥхьала зегьы!

Ашәҟәы иаԥхьо гәырҵҟәылла Изҳауеит шаҟа!

Ашәҟәы даԥхьар ауаҩы хшыҩла Дныҟәауеит ԥхьаҟа.

Ашәҟәыԥхьара агәбылра шьҭышәхыр, Гәҿыӷьра ҳәа жәбаӡом, Шәҟәыла шәдырра, шәыхшыҩ еиҵышәхыр, Шәус хьамҭахаӡом.

Ашәҟәы рҵагоуп, уи ааӡагоуп, Саԥхьоит есқьынгьы.

Ашәҟәы ҩызоуп, дырра рҳагоуп, Шәаԥхьала зегьы!


АГАРАШӘА

Ҵхыбжьонын, ҭынчран, мза лашара Ажәҩан илбааҷҷон.
Анду дадтәалан агара Уи рҵысуа дшәаҳәон:

– Быцәа смоҭа, схьышьаргәыҵа, Быцәа сгәацаԥха.

Бызҳар банду акрызхыҵуа, Лгәы азбырҳап ӷәӷәа.

Быбла хәыҷқәа, урҭ еҵәоушәа,
Срыкәыхшоуп сара...


180

Иԥшқоуп быџьымшьқәа мзаҿоушәа, Снана, ранина!

Баб ихьчоит, нан, ба быԥсадгьыл, Уи азоуп уахь дызца.

Быцәа хаароуп, ацәа бҽадкыл, Снана, ранина!

Баб данаауа ашҭа бҭыҵны, Быҩн биԥыл бара,

Бгәыдикылап ирашь-хәа дҽыжәҵны, Дԥышәырччо, дгәыкуа!

Быцәа соуԥшәыл, сбыкәырбануп, Ԥшьаала ожәшьҭа!

Ҳаԥсадгьыл ду бабуп, ибануп, Снана, ранина!


ҴИС АԤСЫЦӘГЬА

Ҵис аԥсыцәгьа, ахлаҳәацәгьа, Акәац афарц аҭаххеит; Адулаԥ ишықәыз анабаҵәҟьа Зынӡаск аблақәа шанхеит.

Абыӡгәырқәа мыртәаӡакәа, Ақьышәи абзи ааихьшьны, Иԥеит, аха изымнаӡакәа, Инахьынҳалеит ампахьшьы.

Адулаԥ иқәыз харабӷьара, Хланҵы идәықәлеит еиманы, Иақәшәеит Ҵис ахакәмаҷара, Абҟәыл шлеиуаз иӷьӡаны.

Ақәнамга зуз Ҵис хлаҳәацәгьа, Уажә ахы ҿаҳәа иахьтәоу,


181

Иахьхәызар акәхап иауз ацәгьа, Иҟуҵәуоит – еимаҭәо.


СМОҬА ХӘЫҶИ САРЕИ

Снапы нкыло ԥхьаҟа дсыхоит, Иара иеиԥш сырхәыҷуа, Ҳа ҳтаатиуа амӡырха ҳнықәлоит, Ашьац татара аарҽуа.

Ҳара ҳзыҳәан рашь ҭуӷанқәоуп Аҽҵарақәа адәаҿ иҳәуа.

Ҳара ҳзыҳәан иҳаирпланқәоуп Аӡыркәиқәа иԥырԥыруа.

Ҳара ҳзыҳәан исаркьалуп Аџьмаҿыс иахоу аҵәҵәа. Жәҩанаҿ иаабо лакә уарҳалуп Аԥсҭҳәақәа рҟәырҷаха…

Ицәымзаркыроуп рыкәеицеира Ҳара ҳзыҳәан жәгараа, Иаҳҭахупаз уахь аҩеира, Икосмодромуп ҳамӡырха.

Иареи сареи ҳаиқәлацәоушәа, Ҳара ҳцоушәа ныҟәара, Иареи сареи ҳаицәыхҟьоушәа, Ҳзеибабома ҳазхара!..

О, ҳа ҳзыҳәа шаҟа иӷәӷәоузеи, Уаҵәтәи ҳамш агәрагара! Шаҟа иажәымҭа шкәакәароузеи Ҩ-абиԥарак рыгәыбылра!


182

АРБАӶЬ ЗЫНИАЗ

Икылафҩышәауа абгахәыҷы Кәтӷьычра иаалон, Уи збоз арбаӷь акәтқәа рҿы Адырра ҟанаҵон.

Акәтқәа ыҩуа аҩнашьҭахь ала, Иҭалон амӡырха, Уантә алақәа ишрылшоз ала, Иҵҟьон рҽырхха.

Ахәы шыҟаз, абна иахо, Иҩуан урҭ шуа, Абгахәыҷгьы шәаны ишзахәо, Ицахуан имлашьуа.

Уи иадырит: арбаӷь шакәыз Акәтқәа рхада, Иаӡбеит иагарц, имшәаӡакәан, Арбаӷь ахаҭа.

Иаӡбаз нанагӡарц аҵангәараҿ, Инкылст аҽырԥсы.

Уа арбаӷь шааиуаз ахәдапара, Инамҵасит лассы.

Иааибарххеит, еибарбылгьо, Урҭ бӷарҵахьы, Уи збоз кәтқәак, митә рхылҟьо, Иҩт амӡырхахьы.

Уантә иҩаҵҟьеит еивасны Алақәа ҵәааны, Абар, арбаӷь мҵарсны Ицоит абгахәыҷы.



183

Алақәа руакы ҵаруа хәдаҟа, Иакәшан амҩа акит, Ирыбжьарцалан, зегьы убраҟа, Абгахәыҷы ркит.

Арбаӷь аурыжьт акгьы амыхькәа, Аха ахәы еилажәжәан, Абгахәыҷгьы аԥсы ҭамыжькәа Амӡырхаҿ иаарган,

Уаҟа еимҵаркит: – Избзоурада Абгахәыҷы акра?..

– Ҳа ҳауп, – рҳәан рҽырдада, Иаақәгылт алақәа.

– Мап, ҳа ҳауп, – аҳәеит икаруа Акәтқәа руакы. – Ҳара иҟаҳҵеит раԥхьа адырра, Ишааз абгахәыҷы! –

Уа еимаркит, нас еимҵаркит, Игылт зегьы рхазы.

Арбаӷь цәажәааит ҳәа ихҭаркит, Усгьы аҳәеит лассы:

– Зегь шәеицхырааит, зегь шәымчала, Сеиқәхагәышьт саргьы.

Зегьы шәеидгылан еиҩызарала Ишәкит абгахәыҷы! –

Зегьы абри инақәшаҳаҭхан, Уаҳа акгьы рымҳәеит, Реиҩызара иналацәажәан, Рҭыԥқәа рахь ицеит.



184

ҲАБЫЏЬ ИМЫҴМЫЏЬ

Шьыжьык, илықәыҷҷа амырхәага, Ауҭра лрашәауан Хьылқан, Қәыцк инаахеит уаҟа лҽага, Аҽага еиҭаԥеит ганха, иԥҟьан.

Хьылқан, ақәыц рыцҳамшьакәа, Деиҭазгәааны аҽага лҟьеит. Ақәыц рыцҳа, иаазымычҳакәа, Алаӷырӡқәа наҿыкәкәеит.

Адац пақәа ырҵаулан, Адгьыл иаларԥо хланҵы, Ауҭраҭыхқәа ирылагылан, Иаҭахын еиқәхарц аԥсы.

Хьылқан дырҩегь лҽааибылҭан, Ахәы роуны аҽага лҟьеит, Аха илзақәмыршәеит аԥсырҭа, Ус амахәқәа ааԥаҟьԥаҟьеит.

Данамыхәаӡа ҽага ҿыла, Иаанылкылан ахәдацәа, Дҩахеит ишлымчыз уи напыла, Иҵылжәарц, адацқәа ԥҵәа…

Ақәыц адаш ырҵаулан, Адгьыл иаларԥа хланҵы, Ауҭраҭыхқәа ирылагылан, Иаҭахын еиқәхарц аԥсы.

Нас изҿылҭит, данамыхәа, Лыҷкәын, Ҳабыџь хәыҷ дахьтәаз:

– Нан, исзамҭеит ари ԥсыхәа, Усыцхраароуп, сызкәыхшаз...



185

Ҳабыџь хәыҷгьы, ԥшьаала дааин, Даалыдгылеит иан Хьылқан. Аҩыџьегьы ақәыц иаиааин, Мчыла иныҵырҳәеит, абан...

Иԥырхагоу, акгьы зҿамло, Баша қәыцуп ҳәа ишьаны, Инкарыжьит, уҭра изҭамло, Аанда инхырууаа адәахьы.

Аха адгьыл иахьықәыршәызгьы, Ақәыц иахьчауан аԥсы. Еигәырӷьон қәаԥсатак иаузгьы, Убри хәшәызшәа иаразы.

Ус ишыҟаз адгьыл хыркаан, Ԥш-лаҵарҭас иҟарҵеит. Ааԥынразтәи русқәа еиҿыркаан, Ацәаӷәацәа ҽнак еизеит.

Адәаӡа ԥыржәон ирҵаулан, Акәаҭанқәа рҿы ҵарӡа, Ҵыруа-ҵыруа инеиԥынкылан, Аамҭа ирымоу рҽахьыгӡа...

Абар ақәыц хәыҷ инахьысит, Ацәеиха, адгьыл аазырҳәуаз. Инцәыҵаҳәҳәан инахысит Ақәыц рыцҳа, зыԥсы ҭаз.

Аха адгьыл иахьцәыҵаршәызгьы, Ақәыц иахьчауан аԥсы. Еигәырӷьон қәаԥсатак иаузгьы, Убри хәшәызшәа иаразы.

Ус ишааиуаз, иаарыхҭыгәлеит Лаҵара аамҭа ццакуа,


186

Ацәаӷәацәа еиҭанықәлеит Аҳәиҵәҳәа аԥш-жәла ҟьауа.

Ажәла акаԥсара ианалга, Аӷьара иқәырҵеит ачалт. Ақәыц, дырҩегь аԥсра аҽалга, Инаваҟәҟәит уа нышәгәалк.

Ицон аамҭа. Аԥш гылеит, Ӡыжьҵас амхырҭа цәқәырԥо. Арашәацәагь уа инҭагылеит, Махәҿа еилҳәала аҽага ҟьо.

Маҭак рымҽхакны ишҩеиуаз, Руаӡә иҽага акы инанԥеит.
Ақәыц хәыҷ акәын злаӷырӡ леиуаз, Кәҷышьҵас уи ааԥаҟьԥаҟьеит.

Арашәаҩгьы махәҿа ӷәӷәала, Еиҭанаҿирхеит иҽага аҿы. Ақәыц хәыҷ, адац хаххала, Инкашәеит ишьапаҿы.

Иԥырхагоу, акгьы зҿамло, Баша қәыцуп ҳәа ишьаны, Инкарыжьит, мхы изҭамло, Аанда инхырууаа адәахьы.

Аха адгьыл иахьықәыршәызгьы, Ақәыц иахьчауан аԥсы. Еигәырӷьон қәаԥсатак иаузгьы, Убри хәшәызшәа иаразы.

Иқәнахуан зны амра ацара, Анаатә асуан даҽазны… Нас, ақәыц хәыҷ амацара Ахы азыхьчомашь адәаҟны?


187

Ҳабыџь хәыҷы уи ангәеиҭа, Инахаирсит уа х-масарк. Ирыцҳашьо, хлаԥшра анеиҭа, Издыруада шьҭа еиқәхаргь...

...Иазҳа-зыӷьон ихьычԥаԥырӡа, Амахәқәа ылго, иҟатаӡа. Иԥсҭаҵагоу анышә иҵан, Адац хәыҷқәа ԥшқаӡа.

Ҳабыџь иҵиаа нап адкыло, Дахылаԥшуан ихаҭа, Ишбаша қәыцым иаԥхьа игылоу,

Ишмыҵмыџьҵлоу идыруан шьҭа.

...Амыҵмыџьгьы шьҭа ихәыҷӡамызт, Иҵла духеит – итәӷәырԥсан.

Шьҭа Ҳабыџьгьы даҭахӡамызт, Ашьха ахаабыцуа ишәҭуан.

...Ицон ашықәсқәа еишьҭагылан, Ҳабыџь хәыҷгьы аҵара иҵон. Уи зегь реиҳагьы игәынкылан – Асахьаҭыхра бзиа ибон.

Зны, ҭагалан аԥшӡара Асахьа ҭихрацы иҭаххеит, Иԥшаарц иреиӷьу аԥсабараҿ,

Исахьаҭыхга шьҭыхны дцеит...

Абар иҿаԥхьа иахьаақәгылаз, Иара иихьчаз амыҵмыџь. Абар дхәыцуа дахьаадгылаз, Асахьаҭыхыҩ хәыҷ Ҳабыџь!



188

Уи раԥхьаӡа зсахьа ҭихыз, Мыҵмыџьқәоуп иҿассы иҿаз. Уи раԥхьаӡа уаҟа иҿихыз, Иара иоуп агьама збаз!


ПАТА ХӘЫҶЫ ИҼЫ

Ҭынчран, аҵх абжеиҳара Гәырӷьахәӡа ицахьан, Иҵыкказ ажәҩан-гәы иаҵәара Аеҵәақәа аҿаԥсан.

Дадын ишьҭахь, ауаҭахаҿ Пата хәыҷ дышьҭан, Ацәа даман уи дҭаҳәахаа, Ихәда абжьы гауан.

Аха Пата дҿыхт ихала, Иблақәа аарҟәыҷны, Иаҳаит усҟан рԥенџьыр ала, Аҽы икьыркьырыз абжьы.

Пата хәыҷ уи дарцәауазма Дҭынчӡа ацәарҭаҿы?! Ҿааиҭит: – Саб, иуаҳауазма? Икьыркьырт аҽы!

Дадын дҿыхан: – Закәи, баба? Диазҵааит ихәыҷы.

– Иуаҳауазма, баба, баба? Икьыркьырт аҽы.

– Бзиоуп, уаб дукәыхшоуми, Исаҳаит саргьы,


189

Ҳколнхара аҽы ашҭа иҭоуми, Игәарлан хәылԥазы... –

Дадын ддәылҵын, аҩнашьҭахьала, Днықәылт амӡырха; Аҽан ахьықәыз иҳәуа ахала Иахьрызыз уаха?..

Ибеит иҭынчӡа уи ахьгылаз, Днеин аԥырцәқәа икын: Абан, ихәмаруа иахьаҵагылаз Ҽҵыс хәыҷык ариин.

Дааԥышәырччан, ажәҩан ашҵа Днаҵаԥшит Дадын, Нас блала еимидан ашҭа,
Аҽҵыс ахы ааишьышьын:

– Рахәы мышны, ухарҳаган Уҟалааит ҳа ҳзы, Убаҩ иалан, ухьӡырҳәаган Иузҳааит лассы! –

Абас иҳәан ԥшьаала аҩныҟа, Уи дныҩналт еиҭа, Деигәырӷьауа иҭахуп уаҟа, Иибаз иеиҳәарц иԥа.

Пата хәыҷгьы дҵааит: – Закәызеи, Иубазеи адәны?

Аҽан хәыҷ аума, изыкьыркьырзеи Уи амӡырхаҟны?

– Аиеи, уаб дукәхшоуми, Ҳколнхара аҽан,


190

Ҽҵыс хәыҷык ариин ашҭа иҭоуми, Иубап уи шьыжьымҭан.

Пата дгәырӷьо, ачча иҿықәлан, Ицлеит иаҟара, Акаруаҭ ахы днықәгылан Ус иҳәеит иара:

– Уаала, саб, ҳдәылҵны игәаҳҭап Изеиԥшроу аҽҵыс, Мла иакуазар акраҿаҳҵап, Нас уаҵәырнахыс... –

– Ушьҭал, Пата, ишар ԥшӡала Игәоуҭап узхара, Уара утәоуми, гәцаракрала Иоуҭап хлаԥшра.

Уи иазҳар, акәадыр ақәҵан Уалацап хара, Напы адкылан, пату ақәҵан Иҳааӡар ҳара... –

Аха Пата дҭынчхауама, Даацәажәахт убыс:

– Баба, баба, иуаҳауама, "Икьыркьырт аҽҵыс!? –

– Ибзиоуп, баба дукәыхшоуми, Исаҳаит абжьы, Аҽҵыс хәмаруа ашҭа иҭоуми, Иубап уи шьыжьы!

– Шьыжьымҭанӡа, – иҳәан, ԥшьаала, Пата хәыҷы дааиқәтәеит.


191

Ԥыҭрак ашьҭахь аҩыџьегь хаала, Ацәа нархатәеит.

Ус ишыҟаз ашьыжь ашара Аақәлеит адәахьы.

Пата хәыҷы имацара Дындәылҟьеит аҩны.

Дыҩуа-дыҩуа днадыххылан, Аҽҵыс ибеит дыччо, Абӷа шьышьуа уа дадгылан, Иблақәа ҭыџьџьо.

Аҽҵыс ԥшӡа ахахәда иҩахан, Ашьап хәыҷқәа шшәырӡа, Амра ицәырҵуаз агәы иахәан Игылан иԥшқаӡа.

Нас атрымҳәа инеиҭаԥан, Уаҟа инаҵалт ан, Пата хәыҷгьы илаԥш аҭан, Дхәыцуа дазыԥшуан.

Адырҩаҽны аправлениала Адҵа иоут Дадын, Аҽҵыс ииз гәцаракрала Уи иааӡарц азын.

Убри инаркны есымш-шаргьы Игәеиҭон Пата аҽҵыс, Уи атәы акәын уиацәажәаргьы Иуеиҳәауаз, дызҿыз.

Ашкол ахьгьы дныҟәон Пата, Ишәыра хәыҷ кны,


192

Илеишәеи нас игәырҵҟәыли Бзиан зегь рҟны.

Уаҟа, иҩызцәа дрыҵамхакәа, Аҵара иҵауан, Аҩны даар раԥхьа иурокқәа Ҟаҵаны дцауан.

Дцалон абнахь хәылбыҽхала, Деимдауа, иԥшааны, Аҽҵыси ани, аҩбагь еидцала, Даауан иаԥцаны.

Аҽҵыс даваҩуа, зны мчыла Икуан инапаҿы, Зны аӡаҟны икәабон гәыблыла, Ишьышьуа ахаҿы.

Зны ахкаарахь иман ддәықәын, Уахь ирҳәырц азы, Ҽазны арха аԥшаҳәа дықәын, Иҩызцәа идирбарцы.

«Чоу” ҳәа дыҵҟьон зны аин дақәтәан, Арҵәааҳәа дыҳәҳәо, Аҽҵыс хәыҷгьы ыҩуа ирышьҭан, Шьҭахьҟа инхар ҳәа ишәо.

Ус аамҭа цон, есымшааира Аҽҵысгьы ҽхауан, Патагьы дхаҵахо заҵааира Дыҽҟазаха изҳауан.

Амархәац хәыҷ ыргәыбзыӷуа, Амаршәа куа ибжьауан,


193

Аха зны-зынла иӡыӡымкуа, Импыҵҟьа ицауан.

Цқьа ибжьаанӡа иқәарқәашьеиуа, Аӷәрақәа ԥнаҵәҵәон, Зны дканажьуан, дыҩ дышнеиуа, Зныхгьы ҭынч ицон.

Акыр бжьысит, акранҵы ашьҭахь, Имархәац ибжьан, Пата дақәтәан, днеит Лыхны ашҭаҿ, Ҽырыҩрак ҟалан...

Аҽы азыҟаиҵахьан Пата, Дақәгәыӷуан кырӡа, Аха аҽырыҩрахь усҟан ада Инеимгацызт зынӡа.

Аҳәа ццышәқәа кны иахьыҩуаз Иниаҟьеит имархәац, Ицеиуан Пата иаҳәа иӷьеҩуаз, Иԥнаҟозшәа акәац.

Уи зегьы хиҵәеит дыфцырҟьазшәа, Инимыжьит акгьы, Жәпаҩ иаӷацәа рхы хисазшәа, Даахынҳәит иаргьы.

Аҽыҩқәа рахьгьы днеит, аҽцәа-жәпа Хьгылаз рыгәҭаншәа, Ибӷа икыдын аномер ажәба, Дгәырӷьон уамашәа.

Еиддыргылеит аҽыҩ дуқәа, Иакәшар акәын жәантә,


194

Рылаԥш-ҵар иҵмыжькәа, Ажәларгьы ԥшуан.

«Чоу» ҳәа иҩаҵҟьеит аҽыҩҷкәынцәа Рҟамчқәа ҟьаны, Пата имархәац ҩаԥан ҵәҩанҵәыҟа, Идәықәылт иҭҟьаны.

Абӷа ҭынчӡа, ахахәда кылҳәан, Аԥырцәқәа еилыбзаауа, Зегьы ааныжьны, иара нрылҟьан, Инеиуан икаууа.

Аҵыхәа аҟьомызт, – иԥыруама Уҳәаратәы ицауан.
– Пата, Пата, дыжәбауама?!
– Ахәыҷы-бжьқәа гауан.

Ихаҭа аҽыбӷа дышԥанаалоз, Дшазшәа уи азын, Игәаҵа заҟа гәырӷьа ҭалозз, Урҭқәа збоз Дадын!

Абан, рколнхара мархәац ала Пата раԥхьа дҩеит, Абан, Пата хьӡла-ԥшала Абираҟ ҟаԥшь игеит.

Аха иҭынчӡа иаангылоума, Аура ахы џьбаран.

– Ԥсынҵры иоуааит, Пата иоума, – Ажәлар ирҳәауан.

Шәааи, Пата иеиԥш еицлабрала Сҩызцәа, ахәыҷқәа,


195

Ҳаԥсадгьылаз гәцаракрала Ҳа иҳааӡап аҽқәа!

Пата иеиԥш хҽыбӷаҟазан, Аҳәа ҟьашьа ҳҵап,

Ҳҭынчра еилазго ӡәыр дҟалозар, Иқәхраз ҳақәԥап!








ЕГЬЫР)

АЖЪЕИНРААЛА:ЪА

АЛДЫЗИ БАЛДЫЗИ

Алдызи Балдызи еидынхалон, Еибырымҳәацызт «утәы-стәы». Алдызи Балдызи рҟазшьа еинаалон, Бзанҵы ирмоуцызт еимактәы.

Алдыз арахә иԥсы рылан, Еиҳаракгьы – ауасақәа.

Балдыз иакәзар – нап рыдкылан, Ианиҵалон аҳәақәа.

Балдыз иҟны уамашәаҵәҟьа, Аҳәа аналага аҿиара, Алдыз иҟны иаарықәшәацәгьан, Ауаса ирзааит анҵәара.

– Суаса ирыхьзар акәхагәышьап Аҳәа рчымазара аҿкы… Аҳәа-ҿкы ахьыҟоу рахә ҿиагәышьом, Ибарақьаҭхом хыш-хырҵәы.

Ҳа ҳабацәа аҳәа анырҵомызт, Аха ибеиан рхәышҭаара.

Ҳа ҳабацәа аҳәажьы рфомызт, Аха ирымбацызт млакра.

Ҳәамзар ԥстәы зқәашьымхаша. Ирзууазеи, еицрыԥсса… Аҳәажәқәа, ихарҳагамхаша, Наҟ ианых. Ианҵа ауаса! –

Алдыз абас иҳәоит, дшәиуеит, Лабҿаба иуаса ахьынҵәо.



199

Балдыз дыччоит, игәы ԥыруеит, Лабҿаба иҳәақәа ахьыҿио.

– Иахьа ираамҭоуп, џьым, аҳәажәла, Урҭ рныҟәгара иаԥсоуп.

Иахьа ираамҭам ауасажәқәа, Иахьа изтәу аҳәақәа роуп...

Балдыз дгәырӷьон гәынхәҵысҭала, Иахьрызшауаз иҳәақәа.

Алдыз дгәаауан рыцҳарыла Иахьынҵәоз иуасақәа.

Алдыз ԥсыхәа изрымҭагәышьеит Балдыз иҳәақәа, Нас Алдыз ианиҵагәышьеит
Алацәгьа рхылҵ - аласбақәа.

Абар, идухеит алақмарқәа, Адомбеи рышьҭуам ирбар, Инызкылозеи еибарҵаруа, «Ԥсика!» ҳәа Алдыз ибжьы иргар.

Ҳәаԥа нрыжьуам, ҳәан нрыжьуам, Аҳәажәқәа аҟәыҵит шьҭа апра, Ала-мурақәа рхәы ҭарыжьуам, Ианрыхҭыгәла аҳәа анҵәара...

– Ламзар ԥстәы зқәашьымхаша, Лыцәҳа тәарҭан умӡырха...

Алышькьынтыр ирымҭахәхаша, Алдыз, ианухроуп улақәа!..

Балдыз абас даӷьуеит, дшәиуеит, Лабҿаба иҳәақәа ахьынҵәо.


200

Алдыз дыччоит, игәы азҳауеит, Лабҿаба иуаса ахьыҿио.

Ашьҭахь Балдыз игәы рзааин, Уи ианиҵеит ауаса, Алдыз иеиԥш, даргьы ицааин,
Абар дахьрыцла, еицырԥсса!

– Уа убзаҳәит, Балдыз, сгәыла! – Алдыз ҿиҭуеит ибла ччо, Балдыз иԥсаса дрышьҭагыла, Дгәарлауеит ҳаскьынла ирчо.

–Ҳа ҳабацәа аҳәа анырҵомызт, Аха ибеиан рхәышҭаара.
Ҳа ҳабацәа аҳәажьы рфомызт...
Ус аҭак ҟаиҵон иара.

Алдызи Балдызи еигәылацәоуп, Еимак рымам ожәшьҭа.

Алдызи Балдызи рахә ныҟәгацәоуп, Ибарақьаҭхеит рыҩнаҭа!


ХГӘЫЛА АБГАХӘЫҶЫ

Исгәалашәоит: ҳа ҳхәыҷқәан...
Ҳан акәтқәа лааӡауан.
Кәтыла иҭәын ҳамӡырха,
Иҭыҵуан ҳашҭа рызмырха...

Аха ҳгәыла абгахәыҷы, Ҳахьынхоз ауадаҿы, Ҳакәтқәа иреиҽырбо иаауан, Иреиҩаӡо итәауан.


201

Ԥшьаала акәтқәа аннеилак уаҟа ааигәа, Иаамҵанарсуан еимлагәа. Икылырчаан амгәацәа, Кәтыжьла иааӡон аԥацәа.

Аха ҳарҭ зегь ҳааизганы, Убас ҳалҳәеит ҳан зны; Снанраа, сыхаара, схәыҷқәа, Ҳахдырҵәеит абгахәыҷқәа...

Нас, ҳара ахәыҷқәа ҳамтәа, Махәи-ҵыси еиқәмыртәа, Ахәы ҳнықәлеит еиқәҿыҭуа, Иҳаварԥало ҳласбақәа.

Ианааҳмышьҭӡа, рымҩа куа, Амла инҵәон абгахәыҷқәа, Еибарууан уахи-ҽни, Акәтҵарахь иааԥшны.

Аха ран агәы аныԥҵәа, Ус ранаҳәеит аԥацәа:

«Иаууеи-иаууеи, са схәыҷқәа, Ас ианбанза, ҳамлашьуа...

Шәаала, ҳқәылап ҳаҽшаны, Иахьаадыруа ахәадаҟны...» Уиакәхеит, иаалҵын афаса, Рҿаархеит урҭ еицырԥсса.

Аха ҳарҭ ҳааизан, Ихьаҳцеит шьҭахьҟа иршәаны. Бџьарс иаҳкуп алабақәа, Иҵаруа ишуеит ҳласбақәа.



202

Ус, абар, дара рҳаԥы, Рҭыҩражә, акәтхәы ҭыппы, Аҿышәҭа инҭеибаҳәеит еигәыо, Ҵыхәа-бабараа млаго.

Уаҟагь амца нҭаҳарццеин...

Ашәа ҳәо аҩныҟа ҳцеит. Ҳшыманшәалахаз лаҳан, Дгәыргьаҵәа даҳԥылеит ҳан.

Ҭынчроуп уижьҭеи ҳхәадаҿы, Иааиӡом уаҳа бгахәыҷы. Ҳаргьы акәтааӡара ҳаҿуп, Ҳашҭа-ҳгәара кәтыла иҭәуп.


* * *

Апоезиа закәыҵәҟьоу гәазҭо, Агәаҭеира дзацәцауам. Апоезиа амца зҽазҭо, Алҩа ихылыббуа дызтәауам.

Апоезиа идуу ламысуп – Ахәыцра гәакьақәа змадоу, Уи баҩхатәроуп, ҷыда усуп, Уи дасу ҳгәаҿоуп иахьҭоу.

Апоезиаҿ зхы зымшаҭо, Зцәашьхәы кыдҵаны избылуа, Зыбзиабара амца мкьаҭо, Злахьеиқәҵарагь зымҵәахуа…

Азалымдара иҽанмыршәакәа, Уаҟа зхатәҿахәы зҳәауа,


203

Аиашаз шьҭахьҟа дхьамҵӡакәа,
Аиаша ахақәҵара згәаӷьуа...

Убри иоуп насыԥ ду змоугьы, Изырԥшӡауа злахьынҵа. Убри иоуп ипоетхоугьы, Зыбжьы анаалоу зыԥхьарца.


ЗҴААРААК АСҬАРЦ...

Сахыццакуеит аҵх ашара, Сара сындәылҵит адәахьы, Еилазгазаргь шәыцәа-хаара, Гәыбӷан сышәымҭан шарԥазы.

Исҭахуп шарԥыеҵәа гәасҭарц, Аҽаҵәахаанӡа снахьыԥшны. Исҭахуп уи зҵаарак асҭарц, Иахьҟарулуа шарԥазы:

Шәыҽзышәшазеи аеҵәақәа зегь Жәҩангәашәԥхьараҿ хаз-хазы? Мраҵас изеилашәымҵауазеи, Шәшәахәақәа зегь ааизакны?

Иаашеишеит уа шарԥыеҵәа, Аҭак аҳәазшәа, имыццакы:

– Шәҽеидышәкылар ажәларқәа зегь, Ҳҽеидаҳкылауеит ҳаргьы!


* * *

Са сгәырҩомызт, са сагьшәомызт, Самырхып ҳәа смаҵура,


204

Избан акәзар иласырҟәӡомызт, Амаҵура аҵкыс ауаҩра.

Сдәылыргап ҳәа сахьҵәуомызт, Аминистр икабинет, Избан акәзар дласырҟәӡомызт, Аминистр иаҵкыс апоет.

Са среихырхәоит, схахәы еиқәышла, Апоетреи ауаҩреи, Анцәа сиҳәоит сшьамхнышлан, Урҭ ахимбаарц адунеи!


* * *

Адгьыл дуӡӡаҿ шаҟа мҩа алдоу, Уи издырӡауам аӡәгьы.

Аха амҩа иаша ахьалдоу, Мҩахҟьара ақәӡам есқьынгьы.

Амҩа хирқәа ашьха ихалоит, Абнара илсны иаауеит. Амҩа дуқәа аԥсҭа иҭалоит, Урҭ лакьуа архаҟа илбаауеит.

Ауаҩы ишьа зҭаныҟәо дашҵас, Адгьыл иагәылс амҩа цоит. Амҩа, ҭынчра змам рҩашҵас, Анахь, арахь икәараҵоит.

Амҩа ахьнеиуа узымдыруазар, Убри здыруа урызҵаала. Амҩа иаша узанылазар, Уи ԥсынҵрымшуп, уцала!


205

Адгьыл дуӡӡаҿ шаҟа мҩа алдоу, Уи издырӡауам анцәахәгьы. Аха амҩа иаша ахьалдоу, Мҩахҟьара иқәлом ауаҩгьы.


* * *

Аибажьара ԥхашьарами, Ламысдароуп уи аҟазшьа, Аибажьара чмазарами, Аиашоуми уи зхәышәтәуа.

Аиаша ашазаргь - ихырҳагоуп, Инырхагоуп ауаҩы изы. Аиаша амҩа ҭбааӡа инагоуп, Имҩақәҵагоуп ԥхьаҟазы.


* * *

Сгәы тәауамеи, сгәы иауамеи, Ҭынчра сымҭо есқьынгьы, Сгәы иаҭахыҵәҟьоу сзыгәыӷьуамеи, Афырхаҵара аарԥшны...

Аҵарҭышагаҩцәа аацәырган, Хьымӡӷыркыла рҿаԥҽра, Ахамакәачцәа сҩарҿагылан, Урҭ закәыҵәҟьоу шәырбара...

Абарбарцәа рыбз аанкылан, Шьҭа шәааҟәыҵҳәа рызҿыҭра, Амҵақьақьаҩцәа ааидкылан, Рсабрадажә рыҿжәара...


206

Ааи, абарҭқәа сзыӷәыӷьуанда, Афырхаҵара аарԥшны, Сгәы иаҭахыҵәҟьоу сызҳәауанда, Имҵәахыкәа, иаахтны.

Агәыӷра сымоуп исырӡуамеи, Уи аԥшәымоуп сгәаны. Исымҳәаргьы сгәы иауӡауамеи, Исҳәалароуп иаартны.


* * *

Азәы игәҭак аҽаӡәы издыруам, Ианрабжьамла агәрагара. Аӡәы игәаҟра аҽаӡәы иныруам, Ианаартымха урҭ рыгәқәа.

Агәҭакқәа зегь аартхонда, Урҭ зегь рымҩа иаша аԥҵа, Гәаҟра амоуа изыҟалонда, Досу зегьы рлахьынҵа!

Убасҟан акәхоит гәрагарала Зегь ангәырӷьо, ԥхьаҟа еицнеи, Убасҟан акәхоит разҟымҩала Иансиирӡахоу ҳа ҳдунеи!


* * *

Егьаҩ егьа жәа уарҳәаргьы, Егьаҩ егьа уабжьыргаргьы, Егьаҩ егьа удырҽхәаргьы, Егьаҩ егьа уӡырыргаргьы,


207

Иуҵгәаны ухаргаларгьы, Ухы анузымдыр – зегь акоуп, Зегь башоуп, зегь ԥшоуп. Ухы анузымдыр ԥхашьароуп, Ахымдырра – гаӡароуп.


* * *

Сҩыза иусҭоит сажәеинраала, Сара сгәеисыбжь ахҵаны.

Уи зыԥсаҵәҟьоу ҩызарала Уара исаҳәа иаахтны. Усзымныҟәан ҩысҭаарала, Сышьҭахьҟа даҽак ҳәаны. Иусҭауеит сажәеинраала, Аиаша соуҳәару игәаӷьны. Аиаша ашазаргь – исамарҭалуп, Аиаша ҳҳәап ҳаиҿаԥшны.

Аиаша аарԥшра зегьы иаҳуалуп, Аҩысҭаара ҿаԥҽны.

Сҩыза иусҭоит сажәеинраала, Сара сгәеисыбжь ахҵаны, Уи зыԥсаҵәҟьоу ҩызарала Уара исаҳәа иаахтны!


* * *

Исхызгахьеит амцәадара, аҵхқәа ршаны, Сџьаз хылԥа еиқәыхьшәашәа, схы иахчынҵаны. Исхызгахьеит апартизанра, савтомат кны, Ашьоура амҩа саныланы, уиаз ҭоуба уны.

Саҭашәымҵан, саҭашәымҵан, сара сгәы аартны, Хӡыргароушәа ус ахьысҳәо, са схазы игәыӷьны,


208

Зыбзоурала сааз здыруеит, урҭ зегь сыхганы, Саџьал ааира схьымыкӡакәа, са сеиқәырханы…

Ааи, издыруеит изыԥсаҵәҟьоу иҭахаз рыԥсы, Убырҭ роуми сеиқәзырхазгьы, излаҭоу сыԥсы. Убырҭ роуми изыхьчазгьы ԥсыс ишәхоу шәаргьы, Шәааи, ҳхырхәап урҭ рҿаԥхьа зыԥсы ҭоу зегьы!


АПОЕЗИА

О, апоезиа цәқәырԥаҵас ужәылалароуп, Укыднаҟьаргьы уацәымшәароуп уара аԥаҩ, Апоезиа, аԥсҭазаара иаша уагәеисыбжьхароуп, Ауаҩытәыҩса игәы адаҟьаҿ зинла уҽҭаҩ.

Сара суҳәоит судукыларц, усцәымшәакәа, Асолдаҭра саҭәоушьарцаз уара уҟны. Уҿаԥхьа сгылоит, са сыламыс мырԥхашьакәа, Уа уныхахә ду амҵахырхәара сҭахны.

Сара исҭахуп – сзыниалакгьы, сзынҟьалакгьы, Уара ухьаақәа саргьы исхьаазарц, ичҳауа. Сара исҭахуп, аԥсҭазаараҿ сахьагалакгьы, Уара угәҭыхақәа сыгәҭыхазарц, сеилашуа.

Сара исҭахуп, слахьынҵамҩа уа иуншьало, Унап аҵаҟа сыҟаӡазарц са сытәны, Сыԥсҭазаараҿ амра аԥхара уеиԥшыншьало, Ԥсраҽнынӡа узымԥсахуа маҵуҩны.

Аха, уаргьы саргьы иаҳцәымӡакәа, иҳазҳәауада, Ҿҳәарас иамоу ҳа ҳаиԥырҵра аҵыхәтәаны? Уаргьы саргьы ҳазлеизыҟоу еиҭазҳәауада, Иаанаҳмыжьыр ажәеинраалақәа аԥҵаны?


209

Ус анакәха, цәқәырԥаҵас ҳаицәажәалароуп, Ҳкыднаҟьаргьы, ҳацәымшәароуп ҳара акгьы. Ус анакәха, уаргьы саргьы ҳақәԥалароуп, Аԥсҭазаара ҳақәыгәӷлароуп есқьынгьы!


* * *

Агәыԥшаара ҟазшьа цәаҩас саргьы исымоуп, Сыжәдыруазар саарыцҳашәшьап, сеилкаауа. Сара сгәаҵаҿ зны-зынла уи аԥшәымоуп, Цәа-цәашьушәа са сылабжышқәа ҭыблаауа.

Са сгәыԥшаара аҵәахышьа саманшәалам, Афронтмцаҿ сҩызцәа инсыжьыз збауашәа. Урҭ рзыҳәан са сгәыԥшаара гәырӷьара алам, Ҳнумыжьын ҳәа урҭ сышьҭалан иаауашәа…

Сгәалашәареи сцәалашәареи урҭ ирыцуп, Даргьы саргьы ҳзеицрыҵуам, ҳгәы мԥшаауа. Ҳаиԥылара ҳара ҳзыҳәан иашәа ҿыцуп, Нас иабыкәу урҭ ааныжьны сахьаауа!..

Сҽааныскылоит, сҽааныскылоит урҭ сыхьӡарцаз, Ҳкеибамыжьырц ҭоуба еибаҳҳәахьан ҳара.

Нас саахьаҳәуеит, сылабжышқәа дысмырбарцаз, Даргьы саргьы ҳаицныҟәоушәа иасымша…

Агәыԥшаара агәы аҟынтәи амцабз аҵоуп, Агәырӷьареи ахәыцра хьамҭеи анаауа. Агәыԥшаара изаиааиуа ахаҵа дхаҵоуп, Згәалаҟара мырӡӡакәан, згәы ԥшаауа!




210

УБЫСҞАНОУМИ…

Ауадаҩра уацәымшәозар, Угәышԥы арбауа, Ахьамҭара узаҵалозар, Умахәҿа еилҳәауа, Алаӷьарахь уҽоумҭозар, Амариа ԥшаауа, Умш усла инаскьоугозар,

Угәырӷьаратә хәылбыҽха, Убысҟаноуми уанхаҵахо, Ухьамҵуа шьҭахьҟа.

Убысҟаноуми уанаҵамхо, Аамҭа ицоу ԥхьаҟа.

Ухатә џьабааԥса узурхозар, Унапхы цқьаӡа, Азеиԥш нхамҩа крузацҵозар, Аҽхәыԥхьыӡ аԥҵа,

Ақәԥараҿы умҩа убозар, Аиашара хьчауа, Ахархәара узыриашозар, Анарха уԥшуа, Аиҩызара узырӷәӷәозар, Ацҳақәа хҵауа, Убысҟаноуми уанхаҵахо, Ухьамҵуа шьҭахьҟа. Убысҟаноуми уанаҵамхо, Аамҭа ицоу ԥхьаҟа.

Убысҟаноуми ианугәадуроу Аҿахәгьы аҳәара, Убысҟаноуми ианымчдуроу, Аҩызцәа рыгәбылра, Убысҟаноуми уабиԥара Ахьӡ аназҳауа, Убысҟаноуми убзиабара Ацаԥха анатуа!



211

* * *

Маӡа аҵамкәа ҳаиҩызара, Иамамкәа баргәы, Агәра газарц ҳаимабзиара, Иаҭахуп агәы.

Иазхом абри ажәеинраалак, Иазхом ҩбагьы, Ҽхырцәажәара мацаралагь Ҳхы аажьарым аӡәгьы.

Гәы-цқьарыла, гәы-разрала Ҳгәеибаҭап зегьы, Еишьарыла, бзиабарала Ҳажәҩақәа еибаркы.

Сырхықәаауеит убри азыҳәан, Аԥсуаа зегьы.

Ргәы шыцқьоу аешьцәа рзыҳәан, Згәы цқьоу дара рзы!


БАРЕИ САРЕИ

Бареи сареи ҳаибадырра Иаӡбеит ҳа ҳразҟы. Еибадыррада ацәанырра Зыҟалом бзанҵы!

Бареи сареи ҳаибадырра Бахьымхәын бзанҵы.

Ҳгәоуп раԥхьа иҳазҭа адырра, Ҳашәқәагь аазырты.



212

* * *

Шаҟа сгәалаҟара аатуазеи, Украинатәык дызбар!

Шаҟа гәалашәара сзеизауазеи, Аукраин бызшәа саҳар!

Шаҟа гәырҩа ахнагахьоузеи Аукраинцәа рхәышҭаара! Шаҟаҩ рхәыцра амадоузеи Украинатәи адәқәа.

Аԥсуа ҵеицәа бџьар-мцала Уа иҭахази шаҟаҩы, Шаҟаҩ рызқәа аҭыԥ анхала, Иамадоузеи рыԥсынҵры… Аукраинцәа рашҭа иҭалоит, Сара схәыцрақәа ԥшаауа, Украина иадызбалоит Спартизанра ашьаҿақәа. Уа апатрона-цәа канажьуан Сара сабџьар асамԥал,

Уаҟа агәыӷра аҽысзыннажьуан, Ашьоураз са сгәы амца анҭал. Шаҟаҩ ргәеисыбжь ахыҩуазеи, Украина агәы ԥхаӡа, Шаҟаҩ рыбаҩ ахьчауазеи Украина алахьынҵа!

Шаҟа сгәалаҟара аатуазеи, Украинатәык дызбар!

Шаҟа гәалашәара сзеизауазеи Аукраин бызшәа саҳар!


АСАРКЬАЛБЖЬЫ

Ауахәама, ажәытә уахәама, Абан игәаҭсоит ахәаҿы.


213

Уантә игоит, ишәаҳауама, Асаркьал аҿыҭыбжьы.

Асаркьалбжьы хара инаҩуеит – Акеҩ, аӷьеҩ, акеҩ, аӷьеҩ… Асаркьалбжьы аҳауа аҩуеит – Акеҩ, аӷьеҩ, акеҩ, аӷьеҩ…

Издыруада уи ҿнаҭуазар, Ихьчахарц абаҟақәа? Издыруада уи рхыбаауазар Ажәытәӡатәи аҭыӡқәа?

Урҭ аҭыӡқәа ргәы ианхалеит Еицакра зқәым анцәахәқәа. Урҭ аҭыӡқәа иркыдтәалеит Амаалықьцәа рԥыштәыхәқәа.

Ибаҟоуми иара ауахәама, Иҿнаҭлааит нас ес-шьыжьы. Уантә игоит, ишәаҳауама, Асаркьал аҿыҭыбжьы.

Асаркьалбжьы хара инаҩуеит – Акеҩ, аӷьеҩ, акеҩ, аӷьеҩ… Асаркьалбжьы аҳауа аҩуеит – Акеҩ, аӷьеҩ, акеҩ, аӷьеҩ.


ИУА КОӶОНИА ИЗКНЫ

Ахра дуқәа ахьеиқәцыҩцыҩуа, Ашьауардынқәа ирхәышҭаароуп. Ахра дуқәа зашәа рхыҩуа, Шьауардыншәа игәы џьбароуп.


214

Ашьҭамҭа ыӡуам уи иԥхӡаша, Ижәлар гәакьа ргәырҽанҵоу, Ижәлар гәакьа рымҩа иаша Рлахьынҵа-мҩа злахьынҵоу.

Уи иԥхьарца абжьы хәанчашам, Аԥсуа бызшәа рҳәонаҵы.

Уи ибаҟахь амҩа еиқәтәашам, Аԥсынра амра ԥхонаҵы.

Ахра дуқәа ахьеиқәцыҩцыҩуа, Ашьауардынқәа ирхәшҭаароуп. Ахра дуқәа зашәа рхыҩуа, Наунагӡаз иԥсы ҭоуп!


* * *

Сымшира азгәасҭахьоума, Сҩызцәа гәакьақәа ааизганы, Сымшира атәы сҳәахьоума, Ҳаҩнаҭаҵәҟьаҿ иаахтны…

Уи макьана изӡыргатәузеи, Иаԥсоушәа аӡбахә аҳәара. Макьаназы изалхтәузеи, Сымшираз аҿҳәара.

Избан акәзар, са сыԥхӡаша Иакапануа хәыҷӡакоуп. Избан акәзар, ԥхьаҟа исҳәаша, Иҟасҵаша рацәаӡоуп.

Ус анакәха, изаҭаххазеи Иахьа сымшира атәы…


215

Ус анакәха, иазаауазеи, Наҟ иахаагап уаҵәахьы.


АСОЛДАҬЦӘА ҲАИҨЫЗАРА

Ҳа ҳсолдаҭратә еиҩызара Ӡрыжәхеит аибашьра адәаҿы; Ҳаиҩызаратә гәҽанызаара Иақәым хашҭрак ҳәа бзанҵы.

Уа ҳаидгылан амца еицҳарцәон, Аиааиразыҳәан ҭоуба уны.

Ар ду рымҩаҿ ҳашәа ахҳарҵәон. Аҭынчраз агәыӷра еиқәырханы.

Ҳагәқәа еилаҳҵон, ҳҿаҵа еиҩаҳшон, Ҳа ҳаибахьчо абылраҿы, Шәаргьы саргьы ҳмахәҿа еилаҳҵон, Ҳаицсолдаҭуа ашьоураҿы.

Шәа шәсолдаҭроуп Аиааира Амш Гәырӷьаҽҳәашазтәыз ҿыҭуа. Шәара шәыда ирбозма мҩамш Анацәа, згәырҩа зҵәахуа.

Шәара шәыда схазы мацара Схы ахызбаауеит аԥсынҵры. Шәара шәыда жәҩан ԥшӡара Сеиҵәа зкыдлома изаҵәны!..

Шәаргьы саргьы ҳзеицрыҵуама, Анык ҳлыхшазшәа ҳаԥсы еилоуп. Аҭынчра аусаҿ ҳкеибажьуама.
Мап, шәаргьы саргь ҳгәеисра акоуп.


216

Са сгәы шәҭыҵуам, сыбла шәхыҵуам, Сыԥхыӡ шәалоуп ес-уаха.

Шәара шәыда са сызхәыцуам, Схы шәықәысҵап ианаҭахха.


АБИԤАРА ДРЫЛАГЫЛОУП

Жәлары ирыцу, жәлары ирыло, Жәлары ирыхәо, ргәы ҟазҵо, Жәлары еимыздо, гәбылра рызҭо, Ԥхьаҟа ирыццауа иахьцо, Урҭ риашьараҿ, рбаҩхатәраҿ, Рбызшәа-цқьаҿ зыбжьы го, Урҭ рымчраҿ, урҭ рылшараҿ, Зырҿиамҭа дуқәа убо, Уи дыԥсуама, Пушкин дуӡӡа,

Ицаргьы зқьы-шықәса нҭакәкәо! Аурыс бызшәа апоезиа Аҽхәыԥхьыӡ азыргахьоу, Абиԥара дрылагылоуп, Иахьа иблақәа ҭыџьџьо.

Урҭ дырԥылоит, дырхаҵгылоит. Рнапқәа никылоит дыччо, Уи ипоезиатә цәымза цеиуа, Икыдуп хыхь икәалыкәаџьо,

Дрыцуп ажәлар ԥхьаҟа инеиуа, Аԥсҭазаара чаԥо!


МРАГЫЛАРАХЬТӘ

Мрагыларахьтә ишамшамуа Ҳамза цәырҵуеит хәылԥазӡа,


217

Иҳардыруа ласс қәа шамуа, Ԥсуа гәушәа агәы цқьаӡа.

Мрагыларахьтә, икәеицеиуа, Ҳшаеҵәа кыдлоит, иччауа, Бзиабароушәа изыргәаҭеиуа, Ԥсуа блоушәа, иҭыџьџьаауа.

Мрагыларахьтә, иԥхеиԥхеиуа, Ҳамра цәырҵуеит, иҟаԥшьшьӡа Лашарала ҳамыш рҽеиуа, Ԥсуа мцоушәа, ихәажжаӡа.

Мрагылара зегь ҳацгылоит, Уа шьыжьбзиа ҳәа еиқәҿыҭуа. Уи ԥсуа ҵасла ҳахаҵгылоит, Ҳара ҳҿабызшәа хааӡа!


* * *

Шәара шәзыҳәан акы изхәарҭахозар, Са схазыҳәан исҵәахӡом сгәы. Сыԥсҭазара акыр ишәзаԥсахозар, Уи шәара ишәтәуп са санԥсуагьы. Бзиа шәшызбо сгәы иазаарԥшуазар, Убри ауми исҭаху схазы.

Шәара шәзыҳәан џьара кралшауазар, Шәхы иашәырхәа сгәы еисуанаҵы!


* * *

Зегьы урызхәыцуа уалагаҵәҟьар, Аиашазы ухы еилагап.


218

Зегь гәнугауа улатәаҵәҟьар, Аамҭа узымхаргьы ҟалап.

Аамҭа заҟа ҭоукӡарызеи, Аамҭа мши ҵхи зыгӡам. Шаҟаџьара еизушарызеи, Аамҭа, хәашьрак ҳәа змаӡам.

Акы ууроуп, акы уҩыроуп. Акы уҵароуп, еилкааны. Акы укыроуп, ак ушьҭыроуп, Акы уҳәароуп, игәаӷьны.

Акы угароуп, ааугароуп, Акы аанужьроуп ауаа рзы. Акы ушәароуп, акы узароуп. Акы уҭироуп, ахә шьаны.

Акы урҳароуп, акы наугӡароуп, Акы ааухәароуп, улаԥшны. Акы лауҵароуп, акы уааӡароуп, Акы ушьыроуп, иахәҭаны.

Џьара уцароуп, џьара уаароуп, Џьара утәароуп уааӡаҩны. Џьара уқәԥароуп, џьара уӡсароуп, Џьара иуҳәароуп уҿахәы.

Џьара ухәмарроуп, џьара уччароуп, Укәашароуп иуҭахны.
Џьара иужәыроуп, џьара уччароуп, Џьара уҽырбароуп умаҳәны.

Џьара уаӷьыроуп, џьара уцәҳароуп. Џьара ублыроуп умцаны.

Џьара иуҟьароуп, џьара иучҳароуп, Ауаҩраҵәҟьа раӡаны.


219

Аамҭа шаҟа ҭаукӡарызеи, Аамҭа гәнаҳара злаӡам, Шаҟаџьара еизушарызеи, Аамҭа шәага-зага змам!..


* * *

Ҳзышьцылахьаз наџьнатәхозшәа, Иҟамлаӡоушәа еиҭакра ауа, Ҳзышьцылахьаз аанхаӡозшәа, Аамҭа аауан игәагәауа.

Шьоук рзыҳәан игәхәтәыхьӡаган, Иԥсыршьаган, имраны.

Шьоук рзыҳәан илахьеиқәҵаган, Имаӡа-аргамоу лаӷырӡны.

Ҳагха амҳәара грас иҳаман, Ҳгәаанагарақәа хәаҽын. Ҳзышьцылахьаз зегь аргаман, Ҳзышьцыламыз зегь ҵәахын.

Аӡәы иакәызшәа зегь зырҽеиуа Зҿаԥхьа еицҿаҳҭуаз – «Ура!» Ҳимҵаныҳәон ҳматанеиуа, Нцәахә дызмамыз инцәахәра.

Ҳимҵаныҳәон иаҳҭахӡамкәа, Быжьрабыжьҵәа ҳҭазырԥшыз. Хьыӡшьарала имаӡамкәа Ԥаҵақьалаҳәа ҳазҿыз.

Агьангьашра, аԥаршеира, Рымч ԥхылыздоз аамҭан.


220

Анцәа иахьгьы аматанеира, Иақәгәыӷуазгьы рыбӷа ԥҵәан.

Шьоук ҭарцалеит аџьаҳанымра, Маӡа ирықәҵауа ашьра. Иахьдырԥшуан шьоук рыԥсымра, Адгьыл иаҭәамшьо рдамра.

Аамҭа, иухьзеи, изулымшазеи, Урҭ ирҳәартә еиԥш рҿахәы? Аамҭа, иухьзеи, узыцәшәазеи, Урҭ заурсзеи адамрахы?

Агьангьашқәа уаргьы уржьама, Гәрамгарҭас ҳәа уҟаҵаны. Шаҳаҭрак рзуур ҳәа ишәама, Рыхәмаргақәа зегь рзы?

Урҭ аџьнышқәа ылагылоуп Рыхәдаҟынӡа иҩеиуа ашьа, Избан уажәгьы рбаҟа згылоу Русқәа ирылгахьоу џьшьа.

О, иабаҟоу рыбаҩ ҟәашқәа, Харада ахара зду? Дызусҭада урҭқәа зхашҭуа, Згәаҿы згәалашәара аарту?

Аамҭа иулшоит самарҭалла, Аиашара аҭыԥ азгәаҭа. Аиашара узахәом уалла, Аиашара нхоит наџьнатә.

Аиашара аҽымҵәахӡакәа Аамҭа гәыӷрақәа еиднакылт.


221

Аиашара хьамҵӡакәа Аҽеиҭакра амҩаду ианылт.

Аҽеиҭакра аамҭа фырхаҵароуп, Иреволиуциоуп аҟазшьа. Аҽеиҭакра амҩа зегь аццароуп, Ҭынч қәԥарала, икамҭәо шьа.

Нас, уара аамҭа, иулшаӡоузеи, Аиҭакра аамҭа аус аԥҵо! Нас, уара аамҭа, иучҳаӡоузеи, Умыццакӡакәа, ԥхьаҟа уцо!


* * *

Ашамҭаз дҩагылоит зегь раԥхьа, Зегь раԥхьа аҩнашә аалыртуеит. Хәҩы-ҵеицәа дышранугь, дыӡӷабха, Зегь раԥхьа лшарԥиаҵәа алыркуеит.

Лшарԥиаҵәа лашарак лнаҭоит, Уи лгараҿ иаӡатәуеит лразҟы.

Шарԥыеҵәа изыгәдуны данаҭуеит, Ан илыхшаз лҵеицәа реиҵбы.

Шарԥыеҵәа ауал нанагӡошәа, Агара арҵысуазшәа иҷаԥшьон. Ашьыжьымҭан ашәҭ канаԥсозшәа, Ашьацраҿ аӡаӡа шьҭанаҵон.

Шарԥыеҵәа кәалыкәаџьо иаршозар, Лаша мҩак анацәа иднарбоит. Шарԥыеҵәа анацәа амырҿыхозар, Ԥхыӡхаак анацәа рзы илбаанадоит.


222

Ашамҭаз дҩагылоит зегь раԥхьа, Зегь раԥхьа аҩнашә аалыртуеит. Хәҩы-ҵеицәа дышранугь, дыӡӷабха, Еҵәаџьаа рахь дычча-ччо дыԥшуеит.

* * *

Ауаа ргәы ҟазҵаша ажәабжь саҳар, Ауаа рҿахәы зҳәаша хаҵак са дызбар, Ауаа рус зыӡбаша еиҳабык синиар, Ауаа рхаҵкы ицаша цәымзашәа длашар, Ауаа зыгәыра ргаша агәырагара збар, Ауаа рхатә ԥхӡаша ахә лабҿабахар, Ауаа реибабашьа лаӷырӡшәа ицқьахар, Ауаа рымҩа ылзхуа дҟалар, Ауаа рхеиқәырхашьа рхаҭақәа ирыӡбар,

Ауаа реицәажәашьа аҳаҭыр азҳар, Ауаа реихаҵгылашьа қьабзны ихьӡахар, Нас урҭ раасҭа иарбану еиҳаӡоу разҟы,

Агәы азҭазҵо, аԥсы ахазҵо апоет ишәҟәы.


* * *

Шьоукы ирҳәоит – ахаҵа ихәҭамҳәа Ԥҳәысҵас дтәаны агәырҩара, Ԥсуа ҵасла ус қәнагамҳәа Илабжышқәа ркаҭәара.

Нас ишԥеиури, ишԥеиугәышьоу, Ахаҵа данақәшәа агәырҩа… Иԥазаҵә – иеҵәа анҭашәагәышьоу, Амца ицралан данбылуа?..

Аб разҟыцәгьа даражәгәышьоит Аҵеи лыԥсаа, агәаҟра атәы.


223

Аб разҟыда илбааидагәышьоит Уи игәырҩацәгьа чҳаны.

Ишԥеиугәышьоу, игәы дҭаҵәуоит Хаҵаҵас игәы ԥшаауа.

«Зԥа дмыԥсыц уԥа диумырҵәуан», - Абрахьтә акәхап иахьаауа.

Нас данақәшәа ишԥеиугәышьоу, Ихлымӡаахроу агәырҩа? Иԥазаҵә ишеҵәа анҭашәагәышьа, Амца ицралан данбылуа…


* * *

Лассы-лассыла даасԥылалоит, Сымаӡмқәа здыруа аӡәы, Лассы-лассыла ҳаидгылалоит, Ԥсышәа еибымҳәо, иаахтны.

Лыбла хаарақәа цырцыруан, Бырлаш сахьан изеиԥшыз. Убарҭ ракәын исзырдыруаз, Сымаӡақәа зегь зызкыз.

Уа ҳнеиҩысуеит ҿымҭӡакәа, Ҿымҭӡакәа хаз-хазы.

Уаҳа ажәак еибымҳәаӡакәа, Абас мацара есқьынгьы.

Ҳқәыԥшра цәаҩас иаҳзыннажьыз, Уи еиламгац иахьагьы, Ҳбырграангьы уи ҳазкажьуам, Хьтәы мацәазуп ҳара ҳзы.


224

СА СЫШЫҚӘСҚӘА

Са сышықәсқәа, шәааи, ҳаидтәалап, Ҳабла иашақәа аартны.

Ҳарҭ ҳазхаану ҳалацәажәап, Иаҳхаагахьоу ртәы аарԥшны.

Иаҳхаагахьоу ртәы ҳҳәауазар, Хамышҭахәроуп, хашҭра зқәым. Иаҳхаагахьоу ҳазхәыцуазар, Уи романуп макьана иҩым.

Ҳаҭарҵарым ҳхы ҳарҽхәоушәа, Ус ахьаҳҳәо еиӷьу џьшьа. Ҳаҭарҵарым митә ааухьоушәа, Лымкаала икаҳҭәахьоушәа ҳшьа…

Гха змам, гра змам дзыҟалоума, Дынцәахшазаргьы – Зегь доуҳала еиҟарахоума,
Аԥсылман ма ақьырсиан…

Зегьы ирымоуп рхатәы лшара, Рхатәы лаӷырӡ иаауа.

Зегьы ирымоуп рхатәы еидара, Рхатәы шықәсқәа ԥхьаӡауа.

Саргь сышықәсқәа, шәхыԥхьаӡара Ҟәнысшьартә сыҟаӡам сара.

Аха, сышықәсқәа, шәыхьанҭара Сыхәда иқәыӷәӷәоит шьҭа.

Шәарҭ сышықәсқәа, исзыншәыжьуа Агәалашәара ссирқәа шәкуп.

Урҭ рахьынтә игәыгәҭасмыжьуа, Иалыскааҵәҟьо ак рыцкуп.


225

Уи са сықәра иамҩанызоуп, Бзанҵык каибажьра ҳҭахым. Уи ҟазшьала сара исҩызоуп, Ԥсраҽнынӡа ԥсахра зқәым!

Ақьиара ахьӡуп уи ажәала, Аус аҿгьы згәашә аарту. Уи ааӡазар агәы ашьала,
Убысҟан ауп агәыра ангатәу.

Ақьиара маӡа амаӡам, Уи аргамоуп, абла аартуп.

Ақьиара ҩысҭаара алаӡам, Гәнаҳа змам ирынцәахәуп.

Ақьиара амалқәа ирмалуп, Ауаҩы изыҳәан ҟьашьра злам. Ақьиара рзыҳалалуп, Ҟазшьа ҷыдоуп уи гра змам.

Нас, сышықәсқәа, игәыгәҭашәмыжьлан, Аҟазшьа ссирӡақәа руакы.

Урҭ рахьынтә са исзыншәыжьла Ақьиара – зегь рыцкы!


ИВАН ПАПАСҚЬЫР ИЗКНЫ

Сара схырхәоит уԥсадгьыл гәакьаҿ, Кәтолаа рашҭаҿ, сгәы аартны, Убаҟа ахьгылоу ушьам ԥагьаҿ, Уара уԥсы-цқьа ахаҵаны. Унапҩымҭа ихьтәу рҿиамҭоуп Узмилаҭу рразҟазы.

Уара инужьыз доуҳатә ҳамҭоуп Ԥсра зқәым бзанҵазы.


226

Узабиԥароу ргәы уҭынҵәашам, Ԥхьаҟа ирзууеит баҟара; Уҟазшьа ҷыда дырхәанчашам, – Зегь ирыцку, зегь иреиӷьу,
зегьы ираԥызго – ауаҩра…

Уара, Нарҭаа ссирқәа ирҵеироу, Иаҵеи дуӡӡоу Аԥсынра, Згәеисра-ҿымцәа мца-кәеицеироу, Имузеироу зхәышҭаара!..

Суеихырхәауеит уԥсадгьыл гәакьаҿ, Кәтолаа рашҭаҿ, сгәы аартны, Убаҟа ахьгылоу ушьам-дгьыл ԥагьаҿ, Уара уԥсы-цқьа ахаҵаны.


* * *

Исҭахуп сара ажәеинраала, Мцоушәа сызбылуа, Са сыԥсҭазаараҿ доуҳала Цхыраараҵәҟьа зуа…

Исҭахуп сара ажәеинраала, Сназгауа ԥхьаҟа. Ажәылараҿ хьыӡла-ԥшала Скаҳаргь, сызхәышәтәуа.

Сцынхәрас иара аанхауандаз, Са сыԥсы ахаҵа, Иашәаны изаҿалауандаз, Аԥсуа иԥхьарца!

Исҭахуп сара ажәеинраала, Мцоушәа сызбылуа,


227

Са сыԥсҭазаараҿ доуҳала Цхыраараҵәҟьа зуа!


* * *

Аԥшәма, иҽӡыргацәамкәа, Игәыразра аартны, Ҩажәак иҳәеит, имцхәцәамкәа: «Шәнапы ашәыркы!»

Ҳнапы аҳаркит. Зегь раԥхьаӡа Иаақәаҳхын ача… Ишԥаҟоу, мшәан, зегь аԥхьаӡо Ауаҩытәыҩса иџьа!

Хатә џьабаала ача ирҳауеитаз, Аԥхӡы ихьыҵәҵәа, Иџьала дгәырӷьо чара иуеитаз, Ҳтәоуп ҳгәырӷьаҵәа!


АХӘЫҶРА

Зны абаҳчаҿ, ҩ-ҵлак рыбжьара Икнаҳан аӡахәа, Ауаргьала дақәтәоуп имацара, Уажәами уи ихәыҷра.

Анизҳалак џыр мҵәыжәҩала, Ԥсаатәушәа дкаууа, Дԥырны ажәҩан-гәахь дхалап, Ахаҵара аԥҵауа.

Усҟан уи данаалаӡашт, Иахьӡаша згәахәтәы,


228

Убысҟан егьигәалашәашт, Иуаргьала атәы.

Даҽазны амӡырхаҟны дтәоуми, Иҟаҵо агәаргәалеи, Ирныҟәо дақәтәан дыҩырц ауми, Ибжьгьы иргауеит…

Анизҳалак дтрактористны, Адәаӡақәа еиҩырсса, Аҽаҩра аарыхцәа уи драԥысны, Иҽӡыригап зынӡа.

Иара убрыгь данаалаӡашт, Иахьӡаша згәахәтәы, Убысҟан егьигәалашәашт, Игәаргәалеи атәы.

Даҽазныхгьы аҵангәараҿ Ақьала ҟаиҵауеит.

Ма ирывсуа лбаа акәараҿ Дшыхәмаруа рбауеит.

Анизҳалак уи дынџьнырны Аханқәа ҟаҵауа, Ма ацҳа хҵашьа атәы дырны, Аус иуп ӷәӷәа.

Иара убрыгь данаалаӡашт, Иахьӡаша згәахәтәы, Убысҟан егьигәалашәашт, Иқьала хәыҷы атәы.

Ҽазны дыҩуа амра цара Ахьықәшуа адәаҟны, Ампыл дасуан, ампыл асра Бзиа ибоит уажәгьы.


229

Издыруада уи дандухо, Дҵарӡаны дҟалар, Ампыл асраҿ уаҩ димыхәо, Амба агәашә ихьчар…

Иара убрыгь данаалаӡашт, Иахьӡаша згәахәтәы, Убасҟан егьигәалашәашт Ампыл-хәыҷ атәы.

Аха макьана ҩ-ҵлак рыбжьара, Икнаҳан аӡахәа, Ауаргьала дақәтәоуп имацара, Уажәами ихәыҷра.

Уа аԥша иҿасуеит, аԥша ҟәанда Ихахәы еиқәнаԥсоит, Ахәыҷы дгәырӷьауеит, избанда, Игәахәтәы дахьӡоит.


* * *

Алаҳәа еиқәаҵәа аҟынтәи Бзанҵы иааҩшам ашәа ихаау. Ауаҩыцәгьа хьшәашәа иҟынтәи Иуаҳашам ажәа ихаау.

Шәа-хааи жәа-хааи ахьеицҭыҩуа, Уа илахҿыххоит алакҭа.

Шәа-хааи жәа-хааи ахьеигәыныҩуа, Гәырӷьара амҵәом аҩнаҭа.


* * *

Агәырҩацәгьа хьамҭа анааиуа ҭынч узтәашам, Ҿымҭӡакәоуп уи ушаражәуа, угәы ҭшьаауа.


230

Агәырҩацәгьа хьамҭа ахьиааиуа ччаԥшь убашам, Иумбаӡакәоуп угәыӷра адашқәа шарҩауа.

Агәырҩацәгьа хьамҭа уҽоуҭар ихьымӡӷыми, Убысҟаноуми амш мыхәла анузаауа. Агәырҩацәгьа хьамҭа уоур иҭахуми, Маӡа-аргама уцәгьа иашьҭоу, иуаӷоу.

Агәырҩацәгьа алакҭа ҷышәуп еиқәаҵәала, Агәырҩацәгьа мамиқәароуп ауахҭа. Агәырҩацәгьа уанакәабо лабжыш ҵаала, Угәалаҟара аҽазеибыҭом ҳаӷеиҭа.

Аха аԥсҭазаараҿ агәырҩацәгьа уҽоумҭароуп, Лаӷырӡыда, хаҵаҵас угәы ԥшаауа. Аԥсҭазаараҿ агәырҩацәгьа уаиааилароуп, Иуцеиҩызшо аҩызцәа гәакьақәа ԥшаауа.


* * *

Иаацәырызгоит зны-зынла ашәа, Сшәаҳәаҩымзаргьы сара. Исҭахуп сыҽмырхьшәашәа, Шәа шәзын ашәақәа рҳәара.

Шәара, згәи-зшьамхи еицнеиуа, Сҩызцәа, сықәлацәа – зегьы, Шәара, сыԥсыргьы са сзырҽеиуа, Ашәҭқәа сзықәызҵауа сгәы…

Шәара, забиԥара змырӡуа, Ихырҳагоу зымусҭа, Есышьжьымҭан зымра цәырҵуа, Игәазырҳагаха алакҭа!..


231

Шәара, сымҩа зырманшәало, Сназго цхыраара сзуны, Шәара, схәыцрақәа зыдҳәало, Сыгха сазҳәо иаахтны…

Сыԥсҭазаара зда хаара аҵам, Сҩызцәа, сықәлацәа – шәара, Исҭахуп иҭыҵуа сгәаҵантә, Шәа шәзын ашәақәа рҳәара!


АФРОНТ АҾЫ

Уаҟоуп зегь реиҳа иахьудыруа, Ауаҩы дзыԥсоу ауаҩы изы. Уаҟоуп аҵанӡа аҽахьунардыруа, Изакәыҵәҟьоу ухаҭа уԥсы!

Уаҟоуп уҩызцәа ргәы уахьҭало, Узакәыҵәҟьо ахьудырба. Уаҟоуп мцабзны иахьуцрало, Уԥсадгьыл иауҭаз аҭоуба.

Уаҟоуп агәыӷра уахьаӡрыжәуа, Угәи ушьамхи еибагауа, Уаҟоуп шаҳаҭра ахьеицыжәуа, Инхази иҭахази шәеиҿаԥшуа…


* * *

Б. Шьынқәба ихьӡынҩылоуп

Абар, уҩхалеит Ерцахә ахра, Ухахәы ӡара қашәқашәа.

Уара уҷкәынра иақәым ԥсахра, Ишухыҵуагьы хынҩажәа.


232

Абчараҳҵас угәы ардууеит Ахра ԥагьақәа рбызшәа. Уреихырхәауа ҵеира рзууеит Урҭ ргәыҳәԥыхш ужәуашәа.

Ихырхәо арҩаш ссирқәа уԥылоит, Рыхцәы еизада шьқьыруашәа, Иуцкәашоушәа иудгьежьылоит, Ишухыҵуагь хынҩажәа.

Аҳәачаԥа аҟьашьа здыруа, Апоет ду унапаҿы, Хьымӡӷ агома еиқәыцырцыруа,
Аԥсадгьыл тәыла ашьоураҿы.

Иадызбалоит угәыхәтәыхьӡара Аҿатәуаа ӷьеҩқәа рлахьынҵа. Иарҵысуашәа збоит уа угара, Убжьы знаалауа аԥхьарца.

Уаҭәҳәо ихәыҵурҷҷеит амца Ацынҵәарахқәа рхәышҭаара, Иахьынрыжьыз рыжәҩан амҵа, Уаргәаҭеиуеит азҵаара.

Абар, уҩхалеит Ерацахә ахра, Ухахәы гәӡра қашәқашәа. Уара уҷкәынра иақәым ԥсахра, Ишухыҵуагьы хынҩажәа.


АЗИН ЫҞАЗ...

Азин ыҟоуп, Азин ҳамоуп

Сажәеинраалақәагь саргьы, Иҿаԥаҳҽырц зҿахәы ззымҳәо Ашәыргәындақәа зегьы… Зегьы ззеиԥшу, Зегьы ирзеиԥшу,


233

Изымхәыцуа уаҵәазы. Иҿаԥаҳҽырц изырхәанчо Ҳара ҳџьынџь абаҟақәа, Ҳахьӡ ахыхны зыхьӡ ахызҵо Ҳабиԥара ахәышҭаара… Иҿаԥаҳҽырц ихазымҵо Ишжәытәнатәу ҳа ҳбызшәа, Иҳақәмақаруа, иҳақәбарбаруа, Иҳалазгалауа аҭыӡшәа. Иҿаԥаҳҽырц ҳатәазымбо, Хыԥхьаӡарала ҳҟәыншьа… Ҳаиҭазымҳәо, Лаԥш ҳазымҭо,

Игәазымҭо ҳара ҳшьа. Азин ыҟаз, Азин ҳамаз

Сажәеинраалақәагь саргьы. Иҿаԥаҳҽырц ҳаилызымкаауа, Ҳаинызҟьауа, Ҳахызбаауа

Ҳаԥсадгьыл ԥшӡа – ҳаԥсынҵры… Зыбла ихгылоу, Иадымгылоу, Иамеигәырӷьо ҳа ҳразҟы. Иаҳҿанызҟьоу, Имҩахзыҟьоу Ҳара ҳиашара аԥсҟы.

Иҿаԥаҳҽырц иҿаԥыххаа Аԥырхагацәа зегьы, Азин ыҟаз, Азин ҳамаз

Сажәеинраалақәагь саргьы. Убра шәҳадгыл, Убра шәҳагмыз,
Ԥсахрак шәықәымкәа шәаргьы!








АБАЛЛАДА:ЪА

АШЬАУАРДЫН ХӘЫҶ

Ахра ҿҟьарсҭа аҩаӡараҿ, Иақәымкәа шәара, Уа ашьауардын амацара Иҟанаҵеит аҭра.

Иара убасоуп ишацәаҩоу, – Хроуп агәы зааӡо.

Бла ҵарыла жәҩан иахаҩо, Ахраҿоуп иахьҵо.

Ахраҿоуп иахьыхнахуа, Аԥа хәыҷы ааӡо, Ахраҿоуп аҽахьышьҭнахуа, Хара жәҩан иазцо.

Уажә ахаҭа ажәҩан иалоуп, Шәарҭарак мба.

Ҵаҟа, ахраҿ, аҭра ихтәалоуп Ашьауардын аԥа.

Аԥа хәыҷгьы агәы тәауазма, Гәыла жәҩан ихын, Ишхәыҷызгьы, ашьа иауазма, Аԥырра аҭахын...

Нас ан еиԥш, амч ааиҵыхны, Абла шаҟь-шаҟьо, Инхыԥрылеит аҽаашьҭыхны, Амҵәыжәҩа хәыҷ ҟьо...

Ихаууала аҳауа ихиаало, Аԥыршьа ҵауа,



237

Агәы аԥысуеит жәҩан иахьхало Наҟ хара иԥшуа.

Уажәоуп раԥхьаӡа аԥсабара Ангәанаҭ лабҿаба.

Уажәоуп адгьыл аԥшӡара, Ахаара анаба.

Абан ахрақәа ахьӷьаз-ӷьазуа, Ҿымҭуа иразӡа, Абан арҩашқәа ахьказ-казуа, Оумашәа ицқьаӡа...

Абан абнақәа еиԥынчыло, Рыԥштәы иаҵәаӡа, Абан аԥҭақәа ахьыхчыло, Ибыбышӡа ипытуа...

Абан саркьоушәа ицыр-цыруа, Анаҟәақәа ахьтәо, Абан уа иахьҭагәыр-гәыруа, Кәыдырҭа цәқәырԥо.

Абан ашьхақәа цыҩ-цыҩуа, Хҭарԥа шкәакәа зхоу, Абан рхысбыжьқәа ахьаҿыҩуа Ажәеиԥшь, лыԥха змоу...

Уи есааира ҵәҩанҵәы ихалоит, Агәы аҽанҵауа, Уи есааира агәамч ҭалоит,
Жәҩан иахьазцауа.

Ус, аҳауа аҽналарҩашьан, Иаахынҳәит иара.


238

Аха ахрақәа ацәеилаҩашьан, Иацәыхҟьеит аҭра.

Аҭра аԥшаауеит еимдагәышьо, Ашьха аԥша андо.

Аҭра абома иахьыхгәышьо, Аԥҭақәа ҳанто...

Икарахеит уаҳа аламкәа, Аҟырҟы шабо...

Алашарагь лашарамкәа Ауп уажә ишабо.

Абыржәада иамбаӡацызт Ашәара захьӡу; Абыржәада иақәымшәацызт Аӡбакра закәу.

Нас ҵаҟа итәеит, жәҩан ааныжьуа, Ашьауардын аԥа, Инаԥшы-ааԥшуан аҽгәыгәҭамыжьуа, Инҵәауан аӡба...


Абан аҿаԥхьа рҩашк хышхыҵәо Иахьцауа хланҵы...

Инӡыхгылан уаҟа аҟәыҵәа, Азхара ажәт аӡы.

Шьҭа изыцәшәозеи, амч анҭала, Изышьҭыԥраар убрантә, Шьҭа уи зхалар гәыӷырҭала, Инкаԥшыхп жәҩантә...

Аха убасҟан, абна илӡааша, Абгыӡ ҟааит ааигәа,


239

Ашьауардын хәыҷ, абла ҭшаша, Агәыҭҟьа иарга.

Ласс ашьҭԥырха амраӡакәа, Абгыӡ қәылеит уа, Ашьауардын хәыҷ рыцҳамшьакәа, Иафарц ашьа аҿыкәкәа...

Абгыӡ гәымха, аӷра ҭаҩаҩа, Иаӷратәазшәа азҩа, Ианыԥшуан уажә ацәаҩа, Асаса ду еихҳәа...

Еиқәԥауеит урҭ еиҿагылан, Ргәыжәлақәа еилашуа. Еиқәԥауеит ргыгцәа ргылан, Рыблақәа шьауа.

Ашьауардын хәыҷ аҽраргама, Ашьҭԥырра аҭахуп, Аха абгыӡ изацәцауама, Азымҵәыжәҩак хәуп.

Убри аамҭаз ихаууала, Иаагәылсны жәҩан, Икьиуа инеиуан гәыӷырҭала Ашьауардын хәыҷ ан.

Аԥа азыҳәан агәы ҭынчуп, Аҭра ихтәалоу џьшьа,

Аҩбагь рзыҳәан ахра џьынџьуп, Усоуп аҟазшьа...

Аԥа ақәҿыҭуа, аҭрахь инеиуеит,
Аха акгьы ыҟам уа...


240

Азныказы ахы ашьа азнеиуеит, Ахлахаҵ гьежьуа.

Икьиуеит, еимдоит аҟазшьала, Ахрақәа еимырҟьо, Агәырҩацәгьа ахы ианшьала, Иеиԥшха афцырҟьа.

Аблақәа ыршаҟьо игәаҭеиуеит, Аԥҭақәа еимырпуа, Дгьыли жәҩани ргәаӷкра аиуеит, Азаара азаауа...

Ахраҿ анаҟәа ахьаӡырӡуа, Иахьықәсуа аԥша, Лада-ҩада, агәыӷра мырӡуа, Еимдауеит ҿыҭуа.

Ишԥаҟалои уаҳа аԥа амбар, Изырԥшӡода жәҩан?!

О, ифырхаҵоуп агәы камҳар Ашьауардын ан!

Уаҳа ҭынчрак ҳәа амаӡамкәа, Аԥазы игәыкуа, Еиҭаҩхалеит, адунеи иамкуа, Амчқәа еизакуа.

Аха башан, акгьы абомызт, Аблақәа иаҵәаӡа...

Ожәшьҭа уаҳа иазыхгомызт Аԥа алахьынҵа.

Иазхымгауа агәы амца ҭалеит, Иаӡбеит аҽшьра.


241

Убри азыҳәан еиҭаҩхалеит Жәҩан аҵыхәтәанӡа.

Абар уантәи хыла изҭала, Амҵәыжәҩақәа шьҭны, Аҽашьырцоуп иара ахала, Ахра аҽанҟьаны...

Аҵыхәтәан аблақәа ҭырхаха, «Бзиала» аҳәозшәа шьҭа, Амҵәыжәҩақәа еимыртаӷа, Инкаԥшит еиҭа.

Абар, ассир, абла хҩамҭаз Амбатә ахьаба:

Абгыӡ гәымха аҽанамҭазт Ҵаҟа иқәԥон аԥа.

0, ихышхыҵәеит агәыԥжәара Ашьауардын хәыҷ ан, Даҽакхан уажә ацәалашәара, Уи ҵаҟа илбаауан...

Нас иҩышьҭасит зегь ааидхәыцла, Амҵәыжәҩа аҽанҵа, Абгыӡ ҩышьҭнаԥааит шьаԥхыцла, Ахыԥша цәгьаӡа.

Уиакәхеит, иаман жәҩанҟа ихалеит, Иаршәит уи хланҵы.

Абгыӡ ахра иладԥыххаалеит, Изымҟаауа бзанҵы.

Ашьауардын ду, аԥсы еиҭамкуа, Ҵаҟа илеит еиҭа.


242

Аԥа ҩышьҭԥаа, агәы еицамкуа, Иазцауеит аҭра!

Иара убасоуп ишацәаҩоу, Хроуп агәы зааӡо, Блаҵарыла жәҩан иахаҩо, Ахрахьоуп иахьцо.


АЛАСБА ШКӘАКӘА

Адәы ԥшӡа, ашьац-иаҵәара, Аҵәаҵла амҵа, амӡырхаҟны, Абан иахьгылоу аӡҟы игара, Дыцәоуп иаргьы иҿы хтны.

Игара ахьгылоу ишәарҭаӡамкәа, Анаҩсшәа, агәашә ахьҿоу, Уахьынҭало, дукгьы бжьамкәа, Дҭоуп ауҭраҿ иан драшәо.

Уантә уажәы-уажә лхы дааҩахо, Лхәыҷ ишҟа днаԥшуа, Лгәы аарҭынчны, лҽага даахо, Деиҭалагоит аҽара.

Убри дгәанаҭазар акәхап, Ла дахьҽоз аҩадахьшәа, Маҭ дук ааҳәазан илакәха, Аанда инкылыҩрит убра.

Ахәыҷ иан уи лызгәамҭаӡакәа, Иҳәазо инықәлеит амӡырха. Ус ишнеиуаз, имшәаӡакәа, Ашәшьыра иныҵалт иоумаха.


243

Еиқәыхьшәашәа, илӡааша абна, Ацәа иҭакәазо иара, Агара аҵаҟа, ицырцыруа абла, Аҽырқьақьа итәеит убра.

Згәы ҳараму зҭынчхауама, Агәрамгара змоу ԥстәуп. Ахәыҷ иан уи лызгәаҭауама, Ҭынчроуп ҳәа ла лус даҿуп.

Агараҿ иԥсыԥ лага-ҩаго, Аҵәаҵла ашәҭфҩы лбаадо, Дыцәоуп ҭынч игәазырҳагоу, Амаалықь хәыҷ ишихәҭоу.

Дыцәоуп, иԥшӡаӡа иқьышәқәа, Ахш рҿықәыжжноуп ишцо, Ибла хәыҷқәа рҽырҟәымшәышәуа, Ԥхыӡла иԥышәырччоит рыҽӡо.

Амаҭ-аԥшь ацәа иацәшәошәа, Алымҳарыҩқәа ҵыс-ҵысуа, Агара ашьапы аҽакәнаршошәа, Инкыдлеит иҳәазауа.

Убысҟанҵәҟьа рласба шкәакәа, Аԥацха барҵахьтә иааԥшуа, Игәанаҭазаап, иамеижьакәа, Агара икыдлаз аҳәаза.

Аҽырҭынчны изтәахуазма, Уахь инаҵҟьеит аласба, Агара инадыххыл, иаразнак Амаҭ ҵыхәа иламҵаст уа.



244

Илахьнаҳәеит... Ргыгцәа ргыло, Абар иааидыслеит аҩбагьы, Ҩ-ԥстәык еиқәԥоит еидшыло...
Ҩ-дунеик дрыбжьоуп аӡҟы.

Ахы ианақәыԥш, аласба ҵаруа, Амаҭ абӷа лыҵнакааит, Убысҟан, шҳамла агәы мақаруа, Амаҭ цҳазаап: ала ҵәааит.

Амаалықь хәыҷ, (иҟоу гәнишьо), Дцәырҳаит аҵәаабжь аниаҳа. Нас дааччеит, еихәмаруаз џьишьо, Ҩба ахьеиқәԥоз аԥстәқәа...

Лыԥхӡы ԥхьаҳәо, уахь днаԥшызар, Ан илбеит аџьашьатәы...

Азныказ уа дааилашызаргь, Уахь днаҭрыст, лҽага кны.

Дааизар абар, абар ашана, Амаҭ кажьуп аԥсы еизго, Аҵыхәа аԥсы ҭоуп макьана, Аҳәазажә, ишамкәа ишоу.

Ан ишлылшоз, ахакәмаҷара Лҽага анлажәылҵа ирыхха, Аҽааиҵнахт амаҭ ҳашҳатәара, Уаҳа изықәымло мӡырха.

Аласба хәыҷгьы агәы ҭамгыло, Иахьаиааиз игәырӷьаҵәа, Игәыкы-ҵәыкуа ирыдгьежьылон, Ашҳам шацразгьы иара ацәа.



245

Ус иаахәлеит. Аҵх еимаҳа Иатәнатәит зегь азынха. Аласба ашыбжьы ауха уаҳа Иқәмыҩӡеит убра амӡырха!..


АСОЛДАҬ ИБЖЬЫ

Деигәырӷьауан иабиԥара Ҭаацәарак рҵеи, Деигәырӷьауан иԥсабара, Иқәыԥшра адунеи.

Аха аибашьра анааидгыла, Гәкаҳарак ҟаимҵеит, Аибашьыга бџьар аанкыла, Ҭоуба иҳәан, дымцеи...

Афронтаҿ ԥышәа ҳәа имаӡамызт, Даҽакхо иҟазшьа, Афронтаҿ, ҭынчра ахьыҟаӡамыз, Даӡрыжәуан ашьа.

Инапы ашьцылон иасааира абџьар, Дрылагылан ар, Уа афронт-мца ахԥша дабжьан,
Деибашьҩуп, абар...

Иџьынџьтәыла алахьынҵа амҩа Ахьчараҿ дықәԥоит, Амца аҿықәлашауа иӡамҩа, Иқәыԥшра цәқәырԥоит.

Амши аҵхи рҳәаа ицәҩашьон, Зны-зынла иара,


246

Амзеи амреи ицәеилаҩашьон,
Алҩа рҿатәауа...

Аха днеиуан, дыннамкыло Аибашьра ахԥша, Ԥхьаҟа днеиуан, днылагыло Иҭахауаз ршьа.

Днеиуан иҷкәынра аԥшӡара Абылфҩы ахатәо, Аԥжәагақәа аркны иӡара, Аԥхӡы иҿыкәкәо.

Уа аԥсабара ахьԥсымроу, Ҳәашьа змам атәы, Иахьхаҵароу, иахьџьаҳанымроу, Аибашьра амҩа адәы...

Амца ахьгылоз, уаӷеимшхара, Амца хыслеит ибла агәы...

Ибла ихыҵуан алашара, Алашьцара ааны.

Еиқәаҵәаӡа ашәшьы рхылоит Иблагәқәа ахьбылуа; Уа азныказы иааникылоит Ихахәы еимлагәа...

– Ма-ап! Ма-ап! – ибжьы нҭицеит, Асолдаҭ – аҵеи.

Алашәхара ахәыцра ихицоит, Изыхьчоу здунеи.

Уи макьаназ ԥхьаҟа днаргоит, Иара ишьаҿақәа,


247

Аха иблақәа ицашьа еиларгоит, Мцала иахьбылуа.

– Ма-ап! Ма-ап! – ибжьы ааҭигоит Ҭаацәарак рҵеи, Дырҩегь шьаҿақәак ааихигоит, Изыхьчоу здунеи.

О, иҭахгәышьоуп, иҭахгәышьоуп Иблақәа аахтны, Иԥсадгьыл ду днықәыԥшгәышьар, Имч агәыра ганы...

Ихәыцра ихоит ажәыларахь, Иҭоуба наигӡарц.

Исолдаҭра ихоит Мраҭашәарахь, Мрагылара ихьчарц.

Сишь, иааизцәырҟьоит алашара Иблаҿ, иҭырҭыруа...

Ибеит «Абжьас» ацәаара, Дызхәаҽырц иаауа.

Ма-ап! Узысиааиуам алашьцара, – Иргауеит ибжьы, – О, сыԥсадгьыл гәакьа, сылашара, Уара иутәуп сыԥсы!..

Нас аԥжәагақәа аахеиршалан,
Дажәлауеит атанк...
«Абжьасгьы» иаргьы алҩа рхалан,
Мцабзла еицбылуан...

«Ма-ап! Ма-ап!» – уажәгьы ибжьы ааҩуеит, Ҭаацәарак рҵеи,


248

Уи исолдаҭ-бжьы адгьыл аҩуеит: «Ишәыхьча Адунеи!»

Иҿаа-ҿаауеит уа асакара, Ашьаркәасҭара адәы...

Абан, иахыҩуеит аԥсабара Асолдаҭ ибжьы.


Ҩ-ҲӘЫҲӘК

Ҩ-ҳәыҳәк гәыла рҽеидыркылан, Идырԥшӡозшәа рыԥсынҵры, Урҭ ҟазшьала игәнибакылан, Еицрыҵуамызт знымзар-зны.

Руак ҩхалар жәҩан иаҵәарахь, Аҩызагь ашьҭан иԥырԥыруа. Руак амра ашәахәа ицәтәалар, Егьыгь наватәон ааигәа.

Урҭ еицын убас акраамҭа, Ҳаргьы игәаҳҭон лабҿаба. Иҟәбаҟәшәауа ирхыргон раамҭа, Зҽеидызкылаз аҳәыҳәқәа ҩба.

Ус, ҳзыҩназ ҳаҩны аҿаԥхьа, Амҩадуаҿ, шьыжьӡа, ҽнак, Ҳгәыла хәыҷы, аҳәыҳәқәа ирфап ҳәа, Икалыԥсазаап хәашақәак.

Аԥсаатә ирҭахызгьы уи акәын, Еибаргәырӷьаҵәа итәауан...

Уажә ирбазма, рҿаҵахәы акәын, Шьыжьымҭан какал ркуан.


249

Еимактәы ҳәа рымаӡамкәа, Қреицырфауеит ҭынч зегьы...

Аха ирыжәлеит ргәырҽанӡамкәа, Ицоз машьынак ццакӡаны.

Зхы изахәоз наҵԥыргәышьеит, Арыцҳара рҽацәгауа.

Аха аиҩызцәа руак ҭахагәышьеит, Амҩаду ианхалан уа.

Абан иахькаршәу ирыцҳахәха, Иԥаҟьԥаҟьуа, ашьа аҿыхәхәа, Амҵәыжәҩақәа азеиҵымхуа, Ахәда хьашьшь, аԥсы еизгауа.

Амашьына аангылахуазма, Ицеит асаба шьҭарыббы. Егьырҭ иааиуазгь игәарҭахуазма, Зегь ахысуан ирҟьыцны.

Аха аҩыза, хара имцакәа, Ҵлакы инықәтәеит икаԥшуа...

Иҵәуагәышьоит, акы мӡакәа, Аҩыза рыцҳаз игәыкуа.

Шьҭа азаҵәра изанышәауама, Аԥсабараҿ ахы ҟәыншьа, Игәырӷьауа изхалауама Жәҩан аҽаҭо, иԥырԥыруа...

Зны-зынла инатәагәышьоит Иахькататоу аҩыза ашьа, Уантә игәыӷуа инаԥшгәышьоит, Иԥырны аҩыза аауа џьшьа.



250

Шаҟа агәалаҟара хьшәоузеи, Аҳәыҳә, зҩыза зыцәҭахаз, Шаҟа алахьынҵа хьамҭоузеи, Иара ахала иахьынхаз!..

Иара ахала амч ақәхома Изҭагылоу ахгара?.. Иамоу агәырҩа азыхгома,
Икьаҿхагәышьоу аҿҳәара?..

Шаҟантә ҳара иҳаҳахьоузеи, Еихымсыӷьӡо уи ақьыбжьы, Шаҟантә ҳарҭ игәаҳҭахьоузеи, Иахьықәтәало гәырҩала иҭәны...

Уажәшьҭа, агәыӷроуп ҩызас иамоу Аҳәыҳә заҵәы, ҩ-гәык згәым.

Ус иаанхоит агәыӷра шамоу, Зҩыза гәакьаз ԥсахра зқәым!


АԤХЫӠ

Уахык схала стәан суадаҿ, Аҵых ду цауан. Жәеинраалала уаҟа сқьаадаҿ, Цәаҳәақәак сыҩуан...

Аха ацәа хьамҭа схалеит, Сыблақәа ирхыхәхәа. Ԥхыӡк ус сынҭанагалеит, Схы ахьнықәысҵаз уа.

Ԥсуа ԥацхакаҿ сыҩнахуп, Схәышҭаара ԥхаӡа.


251

Сҿаԥхьа цәымзак ықәгылахуп, Абла хәыҷ ҭааӡа.

Адәахьы алақәа ҟууеит, Оумашәа илашьцоуп. Иуазыруа аԥша цәгьа ууеит, Сымацара стәоуп.

Убри аамҭаз аӡәы ашә дасуеит, Сгәы сҽанӡамкәа уа, Азныказ схәыцра еиҭасуеит, Дарбан исзаауа?..

Сгылан ашә изаасыртызар, Дааҩнашылт аӡәы. Снеилууеит уи снеиҿаԥшызар, Дсымбац уи бзанҵы.

О, изыцәтәыму аԥсабара, Илашьцоу здунеи, Аԥсцәаҳа – амамеиқәара, Ихаҭа шиакәыз збеит.

– Утәа! – сҳәахын, арымӡ саахеит, Ԥшәымаҵас сара.
Иаргьы ԥшьаала ихы дҩахеит, Амцахь дааскьауа.

Ишԥаҟасҵоз... Сааҩнагьежьын, Аамҭа мга мыцхәы, Иааиз «сысас» сааихагьежьын, Исырхиеит ихәы.

Иара ҿиҭӡом, дыхьшәашәаӡа, Крифоит дыццакуа – Илакыҵақәа ҭашәашәаӡа, Аҩны исҭааз уаха.


252

Аҩы изҭасҭәоит, аха ижәӡахуам, Сихаҵгылоуп уа, Иара иблақәа сирбаӡахуам, Ӡибнаҟа дыԥшуа...

Нас, даахьаԥшын, еиҭакуа ицәаҩа, Ахәызхәыз деимҳәеит. Иҽынеиҵихын, ибжьы ааргәаҩан, Аԥсцәаҳа ус иҳәеит:

«Иҭабуп, дад, учеиџьыказ, Аԥсаҭа ҟауҵеит, Сыблаҟыблаҵәауа сшыҟаз, Гьамала сурчеит.

Ожәшьҭа сара усыцаалароуп, Игәоуҭап саҳҭынра.

Аха усыцнаҵ ажәак умҳәароуп, Уҿы ааихыхны убра». –

Сааилаӡыӡеит оумашәаҵәҟьа, Ари ҽеик иатәым. Сабеигауеи амышьҭацәгьа, Аԥсцәаҳа – атәым?

Изуа-исҳәо акгьы сақәшәом, Сыжәҩа ҭҟьеит зынӡа.

Сԥацха адәылҵшьа схала сақәшәом, Сгылоуп сҟәазгаӡа.

Нас снапы кны иҿынеихахуеит, Еикәашәо ихы-иҿы.

Ус ҳаԥ дуӡӡак ҳнадгылахуеит, Шьхак ашьапаҿы.

«Уҭал, уҭал!» – даасықәмақарит, Дныҵалт аҳаԥы.


253

Сымч еилышшо, саагарҽарит, Снанамго сшьамхы.

Ҳазлаҭалаз аҿышәҭа еимаҳаит, Сназгоз иаҳҭынра.
Уажә зынӡас сыԥсы насхаҳаит, Аха ҿысҭуам сара.

Ҳакәша-мыкәша зегь лашьцахуп, Аӷәи-ҵибжь гоит.
Сыбла иабо зегь хлымӡаахуп, Иара симан дцоит...

Ус, ҳашнеиуаз, ҳнархагылеит, Амаҭқәа ҳәазо.

Мамеиқәаран сыбла ихгылеит, Схы-сгәы еилаԥсо.

Сышшәаз аниба, «срыцҳашьауа», Аҽыгә-ҽыгә дааччеит. Иараҵәҟьагьы ихәымгеишьауа, Дааҭгыл ус иҳәеит:

«Абарҭ иубауа, аҳашҳатәара, Зыӷраз уаан зны.

Ианырыԥсах рыԥсадгьыл абзиабара, Имаҭхеит зегьы...»

Урҭ ҳнараҩсит, ҳәынҵәарахуп, Ҳнарыдгылт шьоукы: Ҩба-ҩба хы рхагылахуп, Рыхәдаџьалқәа чны.

Зымҩа иԥшуеит еимараӡамкәа, Ршьаҿақәа еимакуа, Ацәажәара иақәиҭӡамкәа, Рқьышәқәа неихакуа...


254

«Абарҭ иубо – рыцҳарамзар, Акгьы ҟарымҵеит, Цәгьаҳәарамзар, цәгьаршрамзар, Ирыҭнымхеит ҽеик...»

Урҭгьы ааныжьны, ҳҿынаҳхахуеит, Иҭыҵны ицоит са сгәы. (Иубаз-ашәа еицәа убахуеит), Абар, аҽа шьоукы:

Урҭ рнапқәа ҿахыҵәҵәахуп, Игылоуп изаҵәӡа, Ашьа ӡмах иҭагылахуп, Адамыӷ рынҵа...


«Абарҭ иубауа агыгшәыгқәа, Ауаҩшьра иаҿын, Бзанҵык шәиԥхьыӡ рыгымкәа, Гәнаҳарала иҭәын...»

Абас снеигон аԥсцәаҳа, «Иаҳҭынра» сырбо. Саргьы сгәалаҟара каҳан, Еергьҳәоуп сышцо.

Ҳакәша-мыкәша зегь лашьцахуп, Аӷәи-ҵибжь гоит.
Сыбла иабо зегь хлымӡаахуп, Сшьаҿақәа еилагоит.

Аха аԥсцәаҳа, ҿымҭ, дааҭгылеит Иаԥхьаҟа дыԥшуа.
Саргьы ишԥазуаз, сҽааныскылеит, Сгәаҵа ҭыԥсаауа.

Ус ҳҿаԥхьа аҳаԥы ааимҟьахын, Амра насҿаҷҷеит.


255

«Ожәшьҭа уца, уца!» – иҳәахын, Уаҳа дсымбаӡеит.

Аҳаԥы ааныжьны, сныҵыҵыхуеит, Сара сыԥсы ансоу, Сгәы ҭамгыло сгәы цыхцыхуеит, Сыҩныҟоуп сахьцо.

Сыԥхыӡ салҵит, иауан-иашәан Акгьы сымбаӡо, Сҩагылт, сгәалаҟара ааиҭашәан, Сшьаҿақәа еихьыгӡо.

Нас, сыстол хәыҷ сеиҭанадтәалт, Схәыцрақәа раӡо.

Сқьаад ахьықәз снапы надхалт, Аҵыхәтәан ус анҵо:

«О, адунеиаҿ зегь иреиӷьуп, Гәнаҳара умамкәа аԥсра. Адунеиаҿ зегьы ирзеиӷьуп, Есқьынагь абзиара аура! »


АӠАХӘААӠАҨ

Аӡахәа ԥашәқәа аԥсы рхеиҵон, Нап рыдкыло, иааӡауа, Аӡахәа ԥашәқәа рымч ҭеиҵон, Аҳардан реиӷьеишьон иара.

Уи иԥхӡаша ззыҳалалхаз, Ӡахәаҭроуп изызҳауа, Знапсыргәыҵа бырҵкалхаз, Амҩахәасҭақәа анпыҟҟа...


256

Игәы иауазма, изычҳауазма, Днеины игәеимҭар ес-шьыжьы. Аҵлақәагьы, маҳәра руазшәа, Ҿымҭ игылан, еиқәышьшьы.

Иареи дареи гәхьааибагозшәа, Еиҿахәыҭхәыҭуан оумашәа, Реицакра амш азгәарҭозшәа, Еибадыруазшәа рбызшәа...

Ишԥамӡанроу, аԥсы раҳаҭӡа, Аҳардан-ӡахәа, ажь анҿоу! Дышԥазгәырӷьоу, дбарақьаҭӡа, Анхаҩ ԥагьа, згәы зегь ҿоу!

Ажьҭаара аамҭа анааидгыла, Уи зегьрыла иҽырхианы,

«Ҽаанбзиала!» ҳәа, имҵәышә аанкыла, Дықәлеит аҵла, игәы азҳаны.

Ракетаҵас имҵәышә халоит, Иахьсаранџьуа ажьымжәақәа, Ианҭәлак, уи ҵаҟа инҭалоит, Иагәыдкыла ашәахәақәа.

Иқәыра шнеихьогь, аӡахәааӡаҩ Аҩада ихауеит игәы.

Мап, уи изыҳәан иџьабааӡам Ажь анҿихуа, дазгәыҳәны.

Аҵла акьышәкьышәрахь дхалоит, Акосмос далоушәа, дкаууа, Игәы ахьиаԥысуа, иԥсы рыдхалоит Мрала ишәхьоу ажьымжәақәа...

О, уи убасҟан дахьықәгылаз Иҽанеиҭа, агәра ганы,


257

Аҵла амахә дазнымкылазт,
Ҵаҟа идәықәлеит, ихжәаны...

Дахьынкаҳаз – уаҳа ишьҭымҵит Аӡахәааӡаҩ қьиа иԥсы, Уаҳа изҿымҭит, уаҳа ихымҵит, Уаҳа иқәнамҭәеит аԥхӡы.

Аԥсы имарҭхә иагрыжьуазма, Иеизеит иуацәа, игәыцхәцәа, Иашҭа-игәара иазкыхуазма Аҵәуацәа, аџьабацәа...

...Иӡахәаҭра амҵан уи дыржгәышьеит Изқәа аҭыԥ нҭахкааны, Ихахьи ишьапахьи инадырсгәышьеит Ҩ-хаҳә шкәакәак ааганы.

Уа ихагылоуп ибаҟоушәа Аӡахәаҵла, агәы ԥшаауа, Ааӡаҩ, қьиа иԥсы ахьыршоушәа, Уиала иӡбоушәа алахьынҵа.

Убриижьҭеи дук изыҿиагәшьом Аҳардан-ӡахәа ашьапы. Убриижьҭеи дук иазҭгагәышьом Аҳардан-ӡахәа агәышԥы.

Игылоуп ааӡаҩ, дыгәхьаанагоушәа, Ихьаҩрыз амахәқәа хьышьшьы, Игылоуп иаргь, ҭахарҳәа ишәошәа, Уа изыԥшушәа даҽаӡәы.












АПОЕМА:ЪА

АҬОУБА

I

Ҿаҩа дгьылкаҿ, ӡы-ԥшаҳәакаҿ, Шьхак ашьапаҿы, Иахьыԥшӡаз шьаҟьасҭаракаҿ Дықәынхон Баџы.

Баџы икәасқьа, аԥацха хәыҷы Аҿаԥшьны иҟаҵан.
Иҩны авара, ауҭраҿы, Ашәҭқәа лаҵан.

Икәасқьа аԥхьа, амӡырхаҟны, Иқәгылан ра-дук, Ишьҭан уи ара ашьапаҟны, Икьакьаӡа хаҳәык.

Баџы инхарҭа, нхарҭа бзиан, Ашәыр ҟалон уа; Аҩадахьыҟа амжәа еилиаан, Ирықәын аӡахәа.

Аҳарданыжь уаҟа иҿалоз, Амахәқәа ирхьыхәхәо, Уатәи адгьыл ишԥанаалоз, Ажьымжәа уҿаԥхо!

Аладахьҟа патырқалын, Змахәҭақәа зазоз.
Ашҭаҿ ашьац – уи уарҳалын, Ԥшала иқашәқашәоз.

Аҩнашьҭахьҟа, уахь ҵангәаран, Ашәшь-еиқәа ахашьшьы, Иаалыҳәҳәо игылан амацара Жәытә баа-дук хыҽҽы.


261

Абаа анаҩс, дук бжьамкәа, Ацыԥхь хало хыхь, Ихьшәашәаӡа, хәашьра амамкәа, Иҵыҵуеит аӡыхь.

Аӡыхь ахықәан ашьхагәара Гылоуп, ашьха зҭо. Игәазырҳароуп уа аԥсабара, Ацха-фҩы кәазо.

Даагылазаргь ахандеира, Бзиа ибон Баџы, Есқьынагьы иман агәабзеира, Уи азы дмашшыц бзанҵы.

Иҭаацәа ракәзар, ӡәырҩык ыҟоуп, Игәырӷьоит рыҩнаҭа, Рынхара-рынҵыра ргәы азыҟоуп, Иԥшӡоуми ргәахәтәа.

Баџы иԥа Қадыр деилҟьа-еилӷәыцәӡа, Дҭаацәароуп, абар, Имоҭацәа ыҟоуп ижыцә-жыцәӡа, Уреигәырӷьап иубар...

Баџы имоҭа хәыҷқәа ҩыџьа, Кадыр иԥацәа, Аиҳаб – Мышьа, аиҵыб – Мыџьа, Ашкол иҭоуп дара.

Урҭ аԥхынраз иоурышьҭызаап, Рыԥсы ршьоит аҩны, Аиҳабы хԥа рахь дахыҵзаап, Ҩба рахь – аиҵбы.

Кадыр иԥҳәыс Таразиа, Лыхцәеиужь кахәхәа,


262

Илзырҳәахьеит уи абзиа, Аус лухьеит ӷәӷәа.

Баџы иԥҳаиҵыб илыхьӡуп Шьыкәа, Лҭыԥҳара абыржәоуп, Данаауԥыло улаԥш хылкуа, Дшубо хьшьыцбашәоуп...

Арԥарцәа лара илышьҭоу, Иузрыҭом гәыбӷан, Агәлымҵәах ҳәа ауп ишлышьҭоу, Аха уи маӡан...

Лхы иаҭәалшьом макьана ажәра, Баџы иԥҳәыс Тата, Аҩн-усқәа ирзылуеит гәажәра, Илдыруеит зегь рыхәҭа.

Бзанҵык гәамҵра ҟаломызт Баџы иҭаацәа рҿы.

Зҳәатәы хеибамҵоз дубомызт Уи аҩнаҭаҿы.

Баџы иԥа Кадыр Бганба Аферма деиҳабуп, Арахә дызхагылоу жәбанда!...
Аколнхара иатәуп.

Аферма, Кадыр дызхагылоу, Ацәҿысқәа ааӡаны, Абан, ауӷә иахьаҵагылоу, Ҿыц сынтәа ибжьаны.

Ртәыҩақәа ыршан, рхахәда-шәпара Ҳаракӡа, оумақәак, Рԥыжәҩақәа ылган, измоу ааӡара, Домбеиқәоуп зынӡак.


263

Арахә ртәы идыруеит Кадыр, Бзиа ибоит иаргьы, Ижәбахьоума шәарҭ аӡәыр Ирыгны, иабааны?..

Дрызҿлымҳауп, акрырҿеиҵоит, Ирыгирхом ҟашәа, Рыҭра гәеиҭоит, рхәы ҭеиҵоит Хәышәи хынҩажәа.

Афермахьшьцәа быжьҩык ыҟоуп Кадыр инапаҿы, Гәык-ԥсыкала рус иазыҟоуп Урҭ ааԥҭраҿы.

Есышықәса икарцоит ашьха, Арахә дырҳәырцы, Бзиа ирбоит асыԥса ҟәашқәа, Ашьхаҳауа, аӡы...

Урҭ сынтәагьы ашьха икарцарц, Аферма рахә изцу, Уи азыҳәан рҽазыҟарҵарц, Ҽырхиароуп изҿу.

Итатаӡа рыжәцәеимаақәа Кнаҳауп иӡахны, Рымаҭәа зҭоу раҳаҭақәа Гылоуп ихҳәаны.

Рылҩа ҩеиуеит ихаууала, Бзыԥ аԥсҭаҿы, Ала шыргьы уахазны ӷәӷәала, Ишәом рааԥҭраҿы.

Жәохә-мыш рышьҭахь амҩа иқәларц, Шьхацара ишахәҭоу,


264

Ашьшьыҳәа иҳәуа ашьха икыдларц, Ауп дара ргәы иҭоу.

II

Аԥхын акәын. Амра цеиуа Иԥхон икажжы, Ҽыкәабара аӡахьы инеиуа, Ана-ара игон рыбжьы.

Аусура аамҭала еихсыӷьуан, Рыԥсы ршьон шьыбжьон, Ашәшьыраҿы ргәы дырҿыӷьуам, Ажәабжьқәа рҳәон.

Баџгьы иҭаацәа цәажәо рхала Итәан рымӡырхаҿы, Кадыр днеиҿаԥшын ԥшьаала Ус иҳәеит Баџы:

– Дад, Қадыр, азеиԥш ферма Унапы иануп, Уи акы агхар ихеирума?..
Жәлар ртәы хьымӡӷуп.

Абар, ԥшӡала, шәкыдлоит ашьха, Арахә шәаԥцаны, Шәагьазҩеишт Марыхә ашҭа, Шәгәы-шәшьамхы азҳаны.

Еҳ, Марыхә ахра еиҵыхқәа Сымбеижьҭеи кыр ҵуеит, Иаасгәалашәар уи аӡыхьқәа Уажәгьы сгәы ԥшаауеит!

Уи шьха беиоуп, шьха зҩыдоуп, Уа арахәгьы ӷьацоит,


265

Уатәи аҳаскьын зынӡа иҷыдоуп, Шьамхахьы иҩаӡоит.

Дад, рахәгәарҭак, иуасҳәарызеи, Хлаԥшра рзула, Насгьы иуцу уҩызцәеи-уԥызцәеи Раҳаҭыр бала!

Амашәыр наҟ ишәҟәыблаами, Шәгәышәҽаныз цқьа, Уажәы иубама, урышьцылами Ашьха акаӡыӷқәа...

Аиеи, с-Кадыр, сукәыхшандаз, – Даацәажәеит Тата, Убзиаз, уан иукәырбанхаз, Убзиаз, сгәыӷырҭа!.. –

Абас ишцәажәоз, нҭыҵҟантәами, Иааҩит ҿыҭыбжьык:

– Уаа Баџы, Баџы уҟами? Уааскьеишь зынзаҵәык! –

Агәашә днадххылт ԥыҭрак ашьҭахь Аҽуаҩ Быҭә Каҷы.
Уа дааҭгылт, дҭамлакәа ашҭа, Аԥхӡы алҩыруа иҽы.

– Сыҟамкәа, дад, сабоушьҭыхуа, – Иҿынеихеит Баџы, Аԥсшәа еибырҳәеит рнапқәа еимыхуа, Рқыҭантәин Каҷгьы.

– Уааи, дад, уҭал, иҟауҵоузеи?
Уҽгьы аԥсамшьари...
Бзиароу, цәгьароу, уаҳзаазгазеи, Исоуҳәар ҟамлари? –


266

– Бзиароуп, Баџы, изуасымҳәозеи, Арра ацарахьы Кадыр иԥхьоит, изуцәызӡозеи,
Идәықәырҵоит уаҵәы... –

– Уаҵәы уҳәама, дад, закәызеи, Кадыр ихаҭоу?..
Иаргьы дыҟоуп, уааирауазеи, Иауҳәап ишахәҭоу... –

– Снеиргь ауеит, аха аамҭа сымам, Сыццакуеит акыр.
Џьоушьҭ ишԥоуҳәо, са ссасума...
Абри сызиҭ Кадыр! –

Ашәҟәы ныжьны ашацаҳәа Дцеит иҽыжәлан иааз.

Агәашә дынҭалан Баџгьы ашьшьыҳәа, Дааит иҭаацәа ахьтәаз.

– Каҷы иакәызма, иуеиҳәазеи, Дуԥхьан узҿыҭуа?

Ииҭахызыз, арахь дзааумгазеи? – Ус лҳәеит Тата.

Қаҷы иауп, имуит, дыццакуазаап... – Ҿааиҭит Баџы.
– Аррахь, аррахь иуԥхьауазаап, Дад, Кадыр, уаҵәы... –

Аҭаацәа неихәаԥшы-ааихәаԥшит, Еиқәыӡырҩуа зназы, Кадыргьы днеилашы-ааилашит, Ирҭаз ашәҟәы азы:

– Саб, иахьсыԥхьаз сазыхиоуми, Ахаҵа имҩоуп уи,


267

Ахаҵа дызхаҵоу ихьчарцоуми, Атәылеи аԥсынҵри.

– Усоуп, дадхеит, суқәшаҳаҭуп! – Баџы игәы ааирӷәӷәеит,
– Аха арахьгьы ус-дук уадуп, – Иажәа ааҿахҵәеит.

– Аратәи аусқәагь ус инхашам, Урҭқәа хьааумган, саб, Аправление аҟынӡа сцашан, Иазыруп уи ҳасаб... –

Абас неиҳәан, Кадыр дгылан Аправлениахь дцеит. Иалацәажәеит уа рус гәынкылан, Афермаҿ ҽаӡә дҟарҵеит.

Ауха агәылацәа, ачча рҿықәло, Баџы иҩны еизеит, Уаҵәы ашьжьымҭан арра идәықәло Еигәырӷьарц инеит.

Еикәшаны итәан акәасқьа абарҵаҿ, Ихәмаруа, иччауа.
Амца еиқәын амаҵурҭаҿ, Ацәымза ҩнаҷҷауа.

Кадыр иани иԥҳәыси мтәакәа, Имаҭәа дырхион.
Баџгьы дцәажәо, дмыццакӡакәа, Абас жәабжьк иҳәон:

– Дадраа, жәытә дыҟан уаҩы-заҵәык, Хшара дызмауаз, Аҩны дааиргь, иԥҳәысзаҵәык Лакәын уаҟа итәаз.


268

Ииҳәо-ииуа игәы азымнеиуа, Ддәықәын гагаҵас, Даналага иқәырахь днеиуа, Игәы ԥшаауан хәыҷҵас.

Хшара диоурц Анцәа диҳәауа Иқәиҵеит «кәырбан», Адәы изықәу иреиӷьеишьауа Шишьра ҭоуба иҳәан.

Ус ишыҟаз шықәсык ааиасхьан, Хшара длоут иԥҳәыс, Иаргьы дгәырӷьеит игәы ҿыцхан, Дахьиз ахаҵарԥыс.

Ахәыҷы ииз мышзҳара Дыԥшӡаӡа изҳауан, Иани иаби рԥсҭазара Рхәыҷы ила ишәҭуан.

Уи мызкала дгарҵын агара, Днықәлт амӡырха, Дбажәгәаламуа, нас дыхәмаруа, Иблақәа ҭыԥха...

Ишыҟаз, уахык заа криҿарҵан, Ддырцәан ахәыҷы, Ани аби ркәасқьа абарҵан Ицәажәон итәаны.

Убысҟан ажәҩанахьтәи ӷәӷәала Игеит аҿыҭбжьы:

«Уҭоуба нагӡа, аб Пахәала, Дуоузар ахәыҷы!

Иноумыгӡар ихәарҭахоума,
Анцәа ду джьаны...


269

Ацәгьа уақәшәарц угәаԥхоума, Уажәа еилаганы?»

Мчыбжьык ааҵхьан убри ашьҭахь Иҭоуба наигӡарц, Адәы-ԥшӡаҿ, нырцә рыҩнашьҭахь Аныҳәара ҟаиҵарц,

Агәылацәа уа даарыԥхьан, Хәыҷи-дуи еизеит, Аб дԥышәырччо, дныҳәа-ныԥхьан,
Цәы-дук лкажьны ишьуеит.

Игәы иаанагон аб Пахәала Уи азхозшәа шьҭа, Ажәа ииҳәахьаз ҭоубала Уа инеигӡаз џьшьа...

Аха дырҩегь жәҩантәи ӷәӷәала Уахык игахт абжьы:
«Уҭоуба нагӡа, аб Пахәала, Дуоузар ахәыҷы!..»

Бара, ишԥааури? – иҳәан, Пахәала Иԥҳәыс дналҿаԥшит, – Зегьы иреиӷьасшьо шысшьрала Усҟан ҭоуба зуит.

Анс иазхәцит, арс еимҵаркит, Игәыжәажәо ҳамҭакы, Зынгьы гәынҷыхьала ажәа еимаркит, Ирзымҳасабт акы.

Уахык ус иштәаз рхала Иааҩхт аҿыҭбжьы:

«Аб, аб, уԥа хәыҷы иоуми Иреиӷьушьо зегьы!


270

Ишԥоуугәышьари, ҭоубоуми, Инагӡатәуп уеизгьы!»

Ани аби уа гәырҩала Иныҩнахеит рыҩны, Ишԥаҟарҵои, шьҭа рнапала Дыршьуан рхәыҷы?

Ирхыргоз ахгара мариамызт, Игәырҩон, нас ишԥа...

Аха мапгьы рзацәкуамызт, Аб мыжда иҭоуба.

Мҽышан адырҩаҽны, ашара Аақәлеит амӡырха, Дынлырҿыхан ан лыхшара, Дылкәабеит дрыԥха.

Аб игәылацәа даарыԥхьан, Рдәы-ԥшӡаҿ еиҭа, Иҟаз реиҳәан, дныҳәа-ныԥхьан, Днеихагылт иԥа.

Ашьацраҿы ауарҳал каршәын, Дықәтәан уа ахәыҷы. Амра-шеишеиуа ацыԥхь аршәын, Иагәӡуан иҿы.

Ахәыҷы акгьы изеилкаауамызт, Дгәырӷьон, дыччауан, Иҟоу-иану издыруамызт, Иаб диҿаԥшуан.

Иан дуазыруа, иан еиҭамҳәа, Дгәаҟуа дгыргыруа, Ашҭа дҭан, аха ус ахәҭам ҳәа Леиҳәон аб дгәыкуа.


271

Абар, уи иҟама аҿы цырцыруа, Инықәишьт инапы, Нас? Нас иаҿирхеит ажьы ианыруа Ахәыҷы иҟарҟы.

Ан ԥеиԥшцәгьа, дӷызыӷызуа, Уаҟа днеизҟәаҿит, Лхцәы шлеит иқызықызуа, Уа лхы-лҿы аакаҷит.

Баџы иреиҳәоз блала ирбазшәа, Хәыҷгьы-дугьы итәаз, Рцәа аарыхӡыӡааит, иашаҵәҟьазшәа, Уаҟа ираҳауаз.

– Аха, дадраа, шәӡырҩуама, – Инациҵеит Баџы, – Иццышәха иҟаз аб иҟама Иԥнамҟаӡеит ажьы.

Игәы ааиԥсахын аб разҟыда, Имхәанчо илакҭа, Ҕәӷәак иакәмзар уи згәыӷьрыдаз, Инаҿирхеит еиҭа.

Убысҟан ажәҩанахьтәи ӷәӷәала Иааҩт аҿыҭбжьы:
«Уҭоуба наугӡеит, Пахәала, Думаз ухәыҷы!»

Аб дцәышӡа, шьа илаӡамкәа, Зныказ игәы нҭрыст, Уи аамҭаз, хәыц-еиқәа алаӡамкәа, Инкаԥеит иаԥхьа ҭсыск.

Аҭсыс ишьит уаҟа илкажьны, Ахәыҷы ицынхәрас,


272

Игәылацәагьы крыфа-крыжәны Ицеит рыҩныҟа нас. –

Иӡырҩуаз рхы-рҿы ааихаччеит, Баџы инеиҿаԥшын, Иаргьы иқьаса нцәыригеит, Дахарц аҭаҭын.

– Баџы, иаҳҭахуп, уи уалгазар, Даҽа жәабжьк уҳәар, Макьана ацәа уамкуазар, – Рҳәеит итәаз аҿар.

Мамоу дадраа, салымгаӡеит, Иҟоуп уи акры, Зегьы нагӡаны ишәасымҳәаӡеит, – Дналагахт Баџы:

– Урҭ дырмоуӡеит уаҳа хшара, Рԥазаҵә изҳауан, Уи иакәын риеҵәа, рымра-шара,
Даргьы иҿынҵәаауан.

Арахә аниҵеит аб Пахәала, Аԥсаса бзиа ибон, Уи иԥазаҵә диварԥало Ашьха дцалон.

Зны дшәарыцон, ахра дхало, Ашәарах ишьуан, Ҽазны аҩыҵа иҽавахало, Ашьхарҵыҭәа иԥуан.

Нас шьхалбаан данышьхыҵуаз, Аныҳәара иҟазшьан, Шьтәак иреиӷьыз, хәынхьаа ирықәлаз, Уаҟа илкажь ишьуан.


273

Уи ашьҭахь р-реит ҳәа раԥхьа дгылан, Имаҭәа еиҵаҳәа, Уи дазлеиуан, арахә иман, Агаҿа аԥшаҳәа.

Иԥа ддухан, ҭеиҭԥшрала Дҭыгга изҳахьан, Аха дышлон аб Пахәала, Аҽеиҭакуа икан.

Ус ишыҟаз агьааурқәа Рҿаархеит еибашьуа, Аб иԥсадгьыл аҳаҭырқәа Ырӡуа, ишьаҽуа.

Аха аԥсадгьыл ахьчараз Ажәлар ду қәԥауан, Пахәала усҟан арахә иман Аԥсҭаҟа дҭан.

Агьааурқәа еибашьрала Ишқәылаз иаҳахьан, Уи игәы ԥнажәон ӷәӷәала, Аха илшозз, дажәхьан.

Иара иԥазаҵә аҩны иҟаз, Диқәгәыӷуан акыр, Уи дахьимаз, уи дахьыҟаз
Игәы шыӷәӷәаз жәдыр...

Хәылԥазык аб Пахәала дгәарлан, Дыштәаз ааԥҭраҿы, Иԥа дынкылсит раԥхьа дгылан, Ақәылацәа ӡәырҩы.

Иԥа ицыз бџьармаҭәала, Еибыҭан зегьы,


274

Урҭ еицәажәон тәым-бызшәала, Изеилымкаартә аӡәгьы.

Усзаазгазеи? – иҳәеит Пахәала,
– Ссиршәа изыԥхьаӡаз.
– Исаҳәа, шәышԥаҟоу гәабзеирала, Уаб ухаҵкы ицаз!?

Арҭ зусҭда, уҩызцәа роума? Шәтәа, дад, шәыԥсы шәшьап. Харантә шәаауама, нас бзеироума? Шәтәеишь, хырҵәык шәнахәап! –

Пахәала иҷкәын уа дахьибаз Диеигәырӷьеит акыр, Ԥыҭрак ашьҭахь ҩызцәас ицқәаз Шқәылацәаз идырт.

– Саб, ҳаибгоуп ҳарҭ макьана, – Ҿааиҭит ус аԥа,
– Иӡхыҵын аибашьцәа, ашана Ҳақәдыршәоит аума...

Ирхымхәыцуа уаҩ дынрыжьуам, Иеихсны дыршьуеит, Рахә нрыжьуам, фатәы нрыжьуам, Ирбауа ргауеит.

Ҳқыҭа ахацәа цеит иахыҵны, Ицеит иқәԥарацы, Аха ирылшозеи иӡхыҵны Иааз аӷәӷәақәа рҿы.

Са снапы дсыркит сырԥылан, Ҳаԥсы иҭоу ндырхарц, Нас сҿаасхеит раԥхьа сгылан, Раҳаҭыргьы збарц...


275

Аха уи мацара рзымхеит, Сраԥырцан шьыжьы, Ашьтәа ԥсылақәа рҭахымхеи, Иагьаазгеит уа уҿы.

Саб, уара уда уаҳа измада Иԥсылоу ашьтәақәа?

Арҭ рҿаԥхьа мап зкуада, Ираҳҭап уара утәқәа...

Насгьы ирҭахуп игәарҭарацы Ҳамҩа, ҳабна, ҳӡы, Убри азы ацхыраара раҳҭарацы Уи сҭахуп саргьы.

Иԥа иҟынтә иаҳаз Пахәала Ицәымӷхеит, даршәын, Нас ус иҳәеит игәанала: «Ишәҭыԥхааит џьаҳаным».

Быжьҩык агьааурқәа крырҿаиҵеит, Ицәан рыԥсыршьарц, Акәахьча татақәа рзышьҭеиҵеит, Дрықәҟьашеит ижьарц.

Лассы ишьҭалеит... Иҭаҳәахаа Ацәа иатәнатәит, Илашомызт амза каххаа, Ажәҩангә аахәашьит.

Шьха каԥкаԥкгьы ҿнаҭӡауамызт, Аҵх агәы еиҩнашон, Арҩаш заҵәык ҭынч еиқәтәамызт, Игәынқьуа илбааҽҽон.

Аб Пахәала дзыцәахуазма, Дхәыцуа, дгәаҟуа дтәан,


276

Игәыԥжәара изыртәахуазма, Игәы амцашоура ҭан.

Дқәыԥсычҳауеит, дарҭынчуама Атәымсасцәа ртәы...

Ус аҭра инҭыхны иҟама Инықәишьт инапы.

Аҟама цырцыр аҿы днаҿаҭәҳәан, Ақәылацәа аӡәы Днеихагылан, ила рыцәгьан, Иԥиҟеит иҟарҟы.


Иҟоу збода, уи гәазҭода, Аҵых рхатәоуп, Збжьы ззыргода, аҟыт зҳәода, Ацәа хьанҭа иҭоуп.

Рыхәдақәа ԥҟо аӡәаӡәала Ақәылацәа дырхан, Ирылҵуаз шьаӡа-гәаӡала Акәахьчақәа ҟьашьуан...

Нас иҟама шикыз ԥшьаала Днеихагылт иԥа:
– Уҿыхеишь, дад, – иҳәеит Пахәала, Иԥа диҿаԥшуа.

Аԥа игәеиҭеит данааҿыха, Аҟама шиӷракыз, Насгьы ивараҿ еилыхаа Атәымсасцәа шшьыз.

– Сԥа, уԥсадгьыл зуҭиуазеи? Уиоуп узыхсырҟьо...

Ҳабиԥара зурԥхашьазеи, О, ишбзо иԥсхьоу?..


277

Атәымсасцәа ҳрымҵоуҵоума, Уацәшәаноума уԥсажә? Жәымҭеиқәаҵәа ҳауҭарцоума, Уа узыхшаз ҳанажә?

Абас узшәыргәындахазеи, Узиԥылеи ҳаӷа? Имҩаԥгара угәазырԥхазеи, Иҳақәлоз иоумаха?..

Ахацәа ахьцаз узымцазеи, Ақәԥарахь уаргьы, Узыцәшәазеи, иуҵалазеи, Иухьзеи абааԥсы?

Абиԥара узынагӡама, Аб игәы уршит... –
Нас ишимчыз иҟьеит аҟама, Аб иԥа дишьит.

Ԥыҭраамҭак зегь ҿымҭӡакәа Еихәаԥшуа итәан, Аха Баџы, дмыццакӡакәа,
Инациҵахт дааимҳәан:

– Жәытә аахысгьы ижьакцахуама, Ирҳәауеит уажәгьы, Иҵәахуп ҳәа уи аб иҟама Ҷлоу аҳаԥаҿы.

Шьыкәа, баба, ишысзаабгара Икныхны сыԥхьарца, Ишәзасырҳәап ашәак, дадраа, Нас шәҭаххар шәца.

Шьыкәа аԥхьарца кныхны иаалган Лаб инеилыркит,


278

Уи ашәа ацҳәо дналаган, Баџы ибжьы ааҵарит:

«Ажәытә аахысгьы амч ӷәӷәа аман, Аҭоуба ауаҩы изы.
Ауаҩы ибзиабара иԥсадгьыл иаман, Уи реиӷьеишьон зегьы.

Уи зхы ақәызҵоз ауаҩ ҭоубала, Дрыцымзи жәлары, Ихаҵара атәы рҳәон ашәала, Дмыӡӡауа бзанҵы.

Аха хьӡы-ԥша имам жәытә аахысгьы, Зыԥсадгьыл ду зҭиуа; Зыԥсадгьыл зыԥсахуа аринахысгьы Дахьхәуеит ӷәӷәа».

Аԥхьарца-бжьы зны ишьҭыҵуан, Илаҟәхон ҽазны, Иазырҳәозгьы зны даахәыцуан, Иаҿшьуа аԥхьышьтәы.

Баџы иаԥхьа итәаз рыла ҭхаха, Ԥшьаала иӡырҩуан, Ус итәазаргь ҩаха-хаха Имыцәо ирычҳауан.

Ашәа аниҳәа, иԥхьарца днахан Инықәиҵеит Баџы:
– Дадраа, анкьа ажәлар гәнаҳан, Иҵәуан аԥхьарцагьы.

Алакә аҿы акәым, ҳабдуцәа рхааны, Аҭырқәажә митәы Иақәиршәахьан дгьылахааны, Ирхамшҭуа жәлары.


279

Даҽак акәым, дад, ишәҳәаша, Аԥсацәа еизцаны, Рхатә ԥсадгьыл, рымра-шаша Урҭ ахыкәкәааны,

Рыҩны-ргәара надыркажьуа, Дрықәбаџуа абрантә, Имида-гәидаха, иӷба иҭажьуа, Игахьааз заҟантә...

Амҳаџьыр дрылан, днымгылакәа, Сабду-гәышьа Гажә, Аха иԥсадгьыл изымчҳакәа, Дааит ихган уамажә.

Даагәышьеит рыцҳарала, Ибла ахьҭо умбо, Амшын Еиқәа аҟәарала, Амшын-ҵаа дахәо.

Сабду иҳәо исаҳахьан нас Шәак аԥхьарцаҟны, Саргьы сгәы арыԥшаауаназ Исхамышҭӡац уажәгьы... –

Иԥхьарца даахан, арахәыцқәа Наирххеит Баџы, Нас ԥыҭрак дааиԥхьхәыцаан Ус нациҳәеит иаргьы:

«Дтәан ҭаҳмадак имацара Амшын нырцә, аӡхықәаҿы, Ага-ԥша асуа ихахә-гәӡара, Ашәа иҳәон ихы икәаҽы:

– Аӷба аангылт, амҳаџьыр ҳаӡхыҵуан, Аха сгәы касмыжьгәышьеит,


280

Сыԥҳа дыҟам, сԥазаҵә дыӡхьан, Смоҭак уахь дынсыжьгәышьеит.

Дад, са смоҭа иузҳахьоума, Ҳԥацхақәа урыҩналазар? Зныкыр ацәымза ҳзауркхьоума, Ҳашҭақәа абна рхалазар?

Нас уабаҟоу, шьхас узмоузеи, Ахаҳә-хьшәашәа ухчнызоума? Аҵх ангәаҟуа иуқәуҵозеи, Ажәҩан еиқәа ухызоума?

Уҳазырҭра аҩнуҵҟа иҭоузеи, Улашарбага шьанҵоума? Уҳәаҭҳа жьакца злоурыцқьоузеи, Уеимдо ашаеҵәа уамҵоума?

Уҟама хыга унапсыргәыҵа Иџьаџьо, шәақьхәшә загоума? Умҩахәасҭа Ерцахә аҩыҵа Ҳӡыхьқәа рхықә иазнагоума?

Урҭ аӡыхьқәа цқьа унапала Иеиҵых, уаҳа ирымада?! Ҳқьаԥҭа иқәиааз амҟәыбала Акәапеи хҵаны уҽрымада!

О, са смоҭа, ҵәҩаншьап мырӡган Уа уҟаз, уаҳҵыхәтәылами, Иубаргәузеи, Амшын Еиқәа ургам, Аԥсынтәыла утәылами.

Аԥхьарца-бжьы зны ишьҭыҵуан, Илаҟәхон ҽазны, Ашәа аниҳәа, иԥхьарца днахан, Ҿааиҭит уа Баџы:


281

– Аԥсны шьагьырҭас иҟаиҵарц акәын Аҭырқәа дзышьҭаз.
Аха рыԥсадгьыл пату рзақәын Аԥсацәа иџьбараз...

Ацхыраара ҟарҵон аурысцәа, Рымч аздырҳауан. Агәылацәа нас ҳааигәара Дгылара ду руан.

Рыԥсадгьыл рыхьчеит аԥсуаа шьала, Раӷа цәгьа дрыцҟьеит.
Ус ҳ-Ленин ду ибзоурала Ахақәиҭра ииуеит.

Агәырмаҷга, аамҭа хьшәашәа Уи нахыс имҩаст, Дадраа, иахьа аԥхьарца ашәа Даҽакуп зынӡас.

Иахьа ҳара иҳабаргәузеи, Ҳабиԥара ҭбаауп, Иахьа ҳразҟы ашәа замҳәарызеи, Ҳабзазара хаауп! –

Баџы ара дааҟәҵын иажәа, Аԥхьарца ааирхиан, Инациҳәеит длахҿыхӡа ашәа, Ибжьы иназирҳан:

«Аамҭа ҳамоуп ҳа ҳзеигәырӷьо, Ԥхьаҟа ҳазгауа, Игәазырҳаган ҳхы ҳазырхәо, Ҳаишьцәазтәыз жәлара!

Шәнеибац, шәнеибац Аԥсадгьыл аԥацәа,


282

Шәнеибац, шәнеибац, Аиааирахь шәгәырӷьаҵәа!..

Ҳа ҳанхара, ҳа ҳлаҵара Зырбеиаз иахьа, Ҳхаҭа ҳауми, измоу ааӡара, Измыхьуа еиҵахара...

Шәнеибац, шәнеибац, Аԥсадгьыл аԥацәа! Шәнеибац, шәнеибац, Аиааирахь шәгәырӷьаҵәа».

Абри ашәа зегьы ирдыруан, Инацдырӷызт убра: «Шәнеибац, шәнеибац, Аԥсадгьыл аԥацәа...»

Рыбжьы еинаалон, рыбжьы халон, Уа зразҟашәа зҳәоз, Аԥхьарца абжьи рыбжьи еилалон, Игәырӷьо аҵх згоз.

– Уара, аҷкәынцәа ацәа иакызар...
Уаҟәыҵ уажәшьҭа. Здыруада ацара рҭахызар, – Даацәажәеит Тата.

– Ацәа бҳәама, бара хагажә, Даҽа ԥыҭрак ҳтәаз, Бара боуп ҳәа сыҟоуп, сҭакәажә, Ацәара згәаԥхаз?!.

Санҭагылаз абарҭ шәықәыра, Смыцәаргьы мчыбжьык Исныԥшуамызт... Сыҩ сындәықәлар, Исыхьӡомызт ԥстәык.


283

Абас краамҭа еибаргәырӷьон Баџы иҩнаҭа аҿар, Кадыр имҩа игәы аздухон, Дызқәлоз иаашар.

Ԥыҭрак ашьҭахь агәылацәагьы Рыҩныҟақәа ицеит.

Ерцахә ашьха иҩавҵыҵны, Еҵәаџьаа аакәеицеит.

Амза ихалоз аҽырԥагьан Аеҵәа ацәыԥхашьон, Иҭынчран, аҵых гәазырҳаган, Ҭынч зегь рыԥсы ршьон.

III

Адырҩаҽны акәын, шьыжьымҭанӡа Иҿыхт Баџы иҭаацәа, Амҩа дықәлон Кадыр Бганба...
Ҩыџьа уи иԥацәа,

Аҽы изаарган еиҽхьынтәалан, Иркәадырит уа.

Нас хәыҷи-дуи зегь неидтәалан, Урҭ ирфеит шьыжьхьа.

Кадыр ддәықәлеит, уи днаскьазго Ргәылацәа жәпаҩуп.

Мышьа иоуп ачамадан назго, Мыџьа аҽаӷәра икуп.

– Амарџьа, Кадыр, иуасҳәарызеи Хьаас ҳара ҳҟоумҵааит, Ҳаҩны ҳаҟоуп, иҳабаргәузеи, Уара хьымӡӷ умгааит!

Дад, аԥсадгьыл ан илҩызоуп, Ан леиԥш ибатәуп,


284

Аԥсадгьылаҿ ажәҩангь хызоуп, Аԥсадгьыл ду хьчатәуп!

Ҳаԥсадгьыл ауп ҳалашара,
Иуасҳәарызеи, уца...
Иумырԥхашьан ҳабиԥара...
Днышәмырхан шьҭа! –

Абас иҳәан уа даагылеит, Ргәашә нҭыҵ Баџы...

Татагь Кадыр дгәыдылкылеит, Иргьежьуа лнапы:

– Снан, Кадыр, сызкәырбану, Ушеибгоу иԥсыша уан, Лыԥха-гәыԥхала ихынҳәыша, Срыцҳами, нан.

Ан хахәышла лылабжышқәа Нхаддылеит абра, Аха игылаз аҳәса ҟәышқәа,
Лгәы аадырӷәӷәеит лара.

– Умҩа хирхааит, амҩа узқәылаз! – Агәылацәа жәпаҩы Ҿаарҭит еиҵаӷәӷәа иахьгылаз, Имыхуа инапы.

Кадыр иԥҳәыс Таразиа Дгылан деиҵаӷәӷәа, Аха илныԥшуама абзиа, Лгәахы иҵыс-ҵысуа...

Мышьеи Мыџьеи дыргәыдрыӷәӷәалан, Дгәыдыркылеит раб, Кадыр дԥышәырччон, игәы еиқәҳәалан, Дгәырҩомызт, о, мап!..


285

Ус дыҩҽыжәлеит, иԥашашо Игылаз уи иҽеиқәа. «Бзеила! Абзеираз еибабаша!» – Уи акәхеит, дцеит дкаууа.

IV

Баџы иҭаацәа еиҵахарада Рыдҵа нарыгӡауан, Аҩны зыхьчоз Тата лыда, Махәҿала аус руан.

Баџгьы даҿуп ахандеира, Дыҟам ҭынч дызтәо, Дрылагылан ахандеицәа Абар, амхы дахьҭо.

Аҽага-шәа рхыҩуа бзанаа, Аџьықәыреи драшәоит, Азнашәоуп изҵоу макьана, Абӷьаӡа қашәқашәоит.

Баџы иҭаца Таразиа Аҭаҭын дазкуп, Ԥхьагылара змоу рсиа Аханӡа дануп.

Кадыр иаҳәшьа Бган-ԥҳа Шьыкәа, Уи аҟанҷ лааӡоит, Нап рыдкылан, акы мшьыкәа, Ирыхәҭоу ҟалҵоит.

Азеиԥшнхара гәазырҳагоуп, Анхамҩа ԥхьаҟа ицоит, Аусқәа шуеит, аусқәа нагоуп, Бзана ақыҭа ҿиоит.


286

Зегьы русқәа ирыманшәалоуп, Идырԥхашьоума рхы, Ишынарыгӡо хьӡла-ԥшалоуп, Ихеибаҵо рҳәатәы.

Шьоукы амаҭәахә еидыргалоит, Рмахәҿақәа ԥхьарҵә, Шьоукы ахыбрақәа дыргылоит,
Рҟыгә-быжь гоит нырцә-аарцә.

Шьоукы идырҭбаауеит амҩа, Рбаҳақәа мҩанҵо, Даҽа шьоукы ихырҵоит ацҳа Аӡы-цәқәырԥа ицо.

Уа минуҭк баша итәада, Раамҭа цом шакәым, Ацҳахҵацәа рыбригада Еиҵахара зқәым:

Уаха-саха, уаха-саха, – Рышьҭыбжь гауеит,
– Гаха, ашаха ԥыҭк унаха, Аҭбаара ҳшәауеит!.. –

Ацамети аԥслымӡи Баҳала еиларҩынт, Шьоук архиара иаҿымзи, Уаҟа иҭарыжьт ҩынтә.

Аус еицыруеит аишьцәа-ахьырԥар, Иамоуп рус ҳаҭыр, Рус ду аҿҳәара иахдырԥар, Шыхьымӡӷхоу дыр.

«Аҳаҳаира, аҳаҳаира» Ҳәаны аус руеит,


287

Аиааира ргоит, аиааира, аиааира, Русаз иқәԥауеит.

Уаха-саха, уаха-саха, – Рышьҭыбжь гауеит,
– Гаха, ашаха уажәшьҭа унаха, Ашьапы ҳарӷәӷәеит!.. –

Абас ишуеит уахьыԥшлакгьы, Аԥсҭазаара убра, Бзана ақыҭаҿ иҩеилакгьы, Игәы азҳауеит иара.

Баџы имоҭацәагь тәахуазма, Раб арра данца, Ран лҳәатәы иахыԥахуазма, Инарыгӡон рыдҵа.

Зны амҿы ааргон еивагьежьуа, Ҽазных ажәқәа аарцон, Ҽазны аӡыжь ахьеилагьежьуа, Инеин аҽы ркәабон.

Иалахәмаруан зны рласба, Рла шьапыш иахшаз, Краҿарҵауан бзиа иба, Иахьӡырҵан Тараз.

Уи ашәарыцашьа адырҵарцаз Абнахьгьы иргалон, Уа агыгшәыгкәа ирышьҭарҵарцаз,
«Ԥсика» ҳәа иҳәҳәалон.

Зны иҵдырҟьон абна-цгәыӷра, Ҽазны абгахәыҷы, Аха ибашахон ргәыӷра – Ирыцәцауан зегьы.


288

Даҽазныхгьы урҭ еидтәалан, Иаԥхьауан ашәҟәы, Изыԥхьауазгьы рхы иҭалон: Ибзиан ргәырҵҟәыл.

Баџы имоҭацәа хәыҷқәа рыла Заҟа игәы азҳауааз, Заҟантә дрылатәан уахыла Жәабжь уи иҳәахьааз!

V

Архәҭа гылан ӡ-дук ахықәан, Ирҵоит урҭ аныҟәашьа, Ҿыц иааргаз роуп еиҳарак иҟоу, Абан, аҿыцра рҿықәлаша.

Иҭбаа-ҭыцәӡа рыжәҩахырқәа, Иҭыҟаԥшьааӡа рӡамҩақәа, Игәазырҳагоуп убла хыркуа, Иуаҩсуам аԥсшәа уамҳәакәа.

Арирахьҟа шьоукы еидтәалан, Иҭкааны ирҵоит абџьарқәа, Зны еибырҭоит рнапала, Идыргьежьуеит акы абруқәа.

Шьоукы аҿуп аполитҵара, Афицар ирзаԥхьауа, Гәыԥҩык идирбоит ахсаала, Икнаҳаны рҿаԥхьа уа.

Уа дрылатәоуп Кадыр Бганба, Иаҳауа гәынкылауа, Зегь ринтерес имоуп, избанда,
Идыруеит ԥхьа ишиԥылауа.



289

Уа еиликаауеит ҳаԥсадгьыл Ишамоу аԥхьагылара,

Ишдыркаҷҷауа жәлар гәыбылра адкыл, Ишрықәым урҭ аангылара.

– Ҳа ҳаԥсадгьыл ӷәӷәоуп зегьрыла, Иамоуп ирацәаҩны аешьцәа, Ирыхьчауеит уи блаҵарыла Асоветтә тәыла аибашьцәа.

Убри азыҳәан иҳахәҭоуми Ирызҳарҳарц ҳдыррақәа, Убри азыҳәан ҳаидгылоуми, Иҿиоит ҳаибадыррақәа. –

Абас дцәажәон авзвод аҿаԥхьа Урҭ рлеитенант.
Аполитҵара уи дырзаԥхьоит Иааз ааигәантә, харантә.

Ирабжьигеит ишазықәԥаша, Адырра иҳараку, Абџьарқәа ртәы шырҵалаша, Рлеишәа шрыӷәӷәатәу.

Асолдаҭцәагьы азҿлымҳан, Ииҳәоз реиҳабы, Акы аҩшәомызт урҭ рлымҳа, Иӡырҩуан зегьы.

Уи ашьҭахь рыԥсы ршьауан ԥыҭрак, Иахауа аҭаҭын, Нас иалагон ҽеибыҭарак,
Ахысырҭахь цатәын...

Уаҟа ахысшьа рҵон, ацәҟьара Кыдҵа адәы аханӡа,


290

Аӷа исахьа агәаҵаӷара Кылыржәарц зынӡа.

Абар, ҳсолдаҭ Кадыр Бганба Ихаршалан ишәақь, Ианизыҟарҵа акоманда, Ихысбыжь геит «агәақь».

Ацәҟьара икыдыз ахакәмаҷара Нкылиблааит убра, Дшәарыцо данықәыз акаҵәара Ааигәалашәеит иара.

Дырҩегь уи инақәырццакны Ацәҟьара дназыԥшын, Дкылԥшуа игәы ақәкӡаны, Дхысит даҽа-ԥшьынтә.

Ибла ҵарқәа ма дыржьома, Иҭыџьџьаауа игәыкӡа. Игәыгьы аҭыԥ иҭагылоума, Аԥсынтәыла аԥа.

Ихы быруазма уи мамзаргьы, Иақәшәеит зегь агәҭа.

– Аҽхәаԥхьыӡ игеит, – рҳәаргьы Ԥхашьароума шьҭа!..

Кадыр иҩызцәа реилаҵәара Џыршәа иӷәӷәахеит, Еицуп, еилоуп ес-мышшара, Урҭ еишьцәахахьеит.

Аха шьоукы аԥсҭазаараҿ, Иаԥуп ус уеизгьы, Еибаԥшаауеит аиҩызараҿ Рҟазшьақәагьы акны.


291

Убырҭқәа гәыла, шьала, дала, Еилаҵәоуп рыԥсқәа, Мышкы еибамбаргьы хаҭала, Ҭынч згәы мтәауа.

Убас ҩызас Кадыр димоуп Аурыс ҷкәын Андреи, Соловиов ҳәа уи жәлас имоуп, Еилоуп рԥси-ргәи.

Дрымоуп даҽа ҩызак, гәыразк, Миносиан ҳәа Аршак, Арраҿоуп иахьеибадырзгь, Дрышьцылт уи зынӡак.

Аӡәроуп, акоуп рыцәгьа-рыбзиа, Еҩызшауа зҿаҵа, Абас иҟоу аҩызцәа рсиа Иацлауеит зынӡа...

Урҭ риешьара, бзанҵ быцра ақәым, Уи ҿырԥшыгамхеи, Узахцәажәашам, мап ишакәым, Аԥашә ҟанамҵахьеи!

Рҭаацәа рахь ашәҟәқәа анырыҩуа, Иацуми рпатреҭ, Урҭ риешьара ашәа еинырҩуа

Абра ҳаргьы иаҳҳәауеит.

Ааигәоуп Кадыр ианидикыла Ар рҿы аҭоуба,

Ааигәыоуп иҩызцәа рҿаԥхьа дгыла Ажәа аниҭи уа.



292

Ҭоуба иҳәеит ишихьчалаша Иԥсадгьыл ду – иан, Иаҭаххаргь ихы шақәиҵаша Иҳәеит, игәы ԥыруан.

Игәалашәеит ҭоуба аниуаз Баџы илакә атәы, Аԥсадгьыл ахьчараҵкыс еиӷьу Ҽак шыҟам ауаҩ изы.

VI

Ԥхнын. Мҽышан. Ашамҭазы, Ҳанаҿыз аԥсшьара.

Аӷа дҳақәлт убри аамҭазы, Мраҭашәарахьтәи маӡа.

Афашист Германиа ашамҭаз Ҳҳәаа еилеигеит, дыдмацәыст, Ақәыџьмеиԥш дқәылт, избандаз, Иҭахын аибашьра афашист.

Ақәылаҩ иарбан нас иихәшьадыз, Ҳамра атыҩ аиркырцу? Ҳаԥсадгьыл ду, ҳан, ҳгәы иадыз, Итәитәыхны иҟаиҵарцу?

Мап, Ҳаԥсадгьыл гылт гәыблыла, Еидгылт ҳажәларқәа зегьы, Ҭоуба рҳәон иқәԥарц мыч-дула, Ҭоуба рҳәон ирыхьчарцы.

Бзана ақыҭан арԥар ҭрысны Уахь ицеит иқәԥарацы,



293

Кадыр заа дцахьан усгьы, Ишәҟәы роут аҩны жәацы.

Урҭ рколнхара «Алашара» аферма Ибарц дықәгылеит Баџы, Арахә ртәы идыруан ҽеила, Хлаԥшра рыгхашам уи иҿы.

Иҩызцәа ыҟоуп цхыраара изҭо, Уа ахьшьцәа аӡәырҩы, Арахә ргәархра еимыздо, Ихеибаҵо зҳәатәы.

Зны аҳәари ажәи еиҵарҵоит, Зны еиҵырцоит хаз-хазы, Зны еизырцоит, рҳәра икарцоит, Ҽазны иддыржәуеит аӡы.

Рыҭра дрыцқьоит, рхәы ҭарҵоит, Иҟоуп уа рааԥҭраҿы,

Зны ахәша хырхуеит, зны ашә еиларҵоит, Иагымхеит ахш-хырҵәы.

Абар, ашьха икыдлеит, ашьха, Икарцоит «ооит!» ҳәа ршьамаҟа, Баџы раԥхьа дгылоуп игәы рашьха, Ишьамхы ихауа ԥхьаҟа.

Имоҭацәагь хәмаруа, еивасуа, Ицуп, игоит уи дахьцо, Урҭ еибаргәырӷьо, атрышә иасуа,
Абан, иахьҩеиуа игәырӷьаҵәа.

Баџы иԥхьарца, имаҭәарҭра Илаҳәоуп ирхианы,


294

Хәлар иахьаатәо аԥамхьараҿ Иаирҳәоит зегьы рыгәҭаны.

Абан, иазааигәахт акаҵәара, Ишьхылт рымчыбжь аҽны; Иҳәуеит уа аҳаскьын иаҵәараҿ, Иҩарцаз арахә еибганы.

Арҩаш нырцәҟа аҳәар гылоуп, Ицырцыруа, рхәы еилбзаауа, Аарцәҟа еиҵҳәа рҭыԥ ду гылоуп Ажәхьақәа, зԥацәа рзы иҟаауа.

Ахш рхьоит уа қәабышьҭыла, Ашьхашә ықәуп ашәымкьаҭ, Ргәы ҭәуп зегьы хәыҷла-дула, Уаҟа ирыгым барақьаҭ.

Арахә гәарлоит хәылԥазыла, Баџы игәеиҭауеит зегь шааз, Идыруеит иаразнак лаԥшыла, Крылахазар ҳәра иахьцаз.

Ахьшьцәа русқәа ианрылгалак (Иҟалома русқәа еилажь?), Ҭынч итәон, акранырфалак,

Рхәышҭаарамца ақыдқәа еиҿажь.

Баџы иреиҳәон ажәабжьқәа, Жәытәи ҿатәи дзыниахьаз. Харантә иааҩуан арҩаш-бжьқәа, Ацаҟьа иахьҭаҽҽауаз.

Ахьшьцәа иҟаз-ианыз рдыруан, Ишыхарамыз рбон афронт,


295

Харантә абзарбзан гәыргәыруан, Аха имшәакәа, ргәы дрыӷәӷәон.

Уахык иштәаз, амза леихьан, Бжьы цәгьақәак ааҩт дыдраҵас, Хараӡа амцабз кәеицеиуан, Имацәысуан ааԥынҵас.

– Ҳабду, зыбжьы го закәызеи? Баџы имоҭацәа изҵаауеит.
– Баша дыдроуп, иалашәхузеи? – Ргәы ирыӷәӷәарц аҭак ҟаиҵеит.

Аха, абар, ихарацәамкәа, Уаҩы ишимбац ала шит, Зныказ, ҭынчра рымаӡамкәа, Итәаз арахәгьы ааилаҩҩит.

Ахьшьцәа арахә шырҳаз гәарҭан, Рҿынархеит иҟьауа, Харабӷьара идәықәлаз ԥхьарцан, Аҭыԥ азааигәа еизырцеит уа.

Аха алашбжь еихсыӷьуазма, Иашан урҭ митәык рбеит. Ахьшьцәа рҭыԥ зҭынчхауазма, Ала ахьшыз ԥыҭҩык наскьеит.

Сишь, абан, абан, иахьааиуа, Шьоук наԥшы-ааԥшуа гагаҵас, Рхәынгақәа ааигәахон есааира, Урҭ ракән ала зеишуаз.

– Еи, шәарбанқәоу, шәсасцәоума,
Ҳашҟа иааиуа ҵхы агәазы...


296

Насгьы шәааира бзиара иазҳәоума? – Ус ибжьы иргеит Баџы.

Аха арҭ ауаа, аҭак мҳәакәа, Иааиуаз равтоматқәа кны, Инеицәажәт, рыбжьы ҭымгакәа, Тәым бызшәала рхы еиҿакны.

Рцәажәашьала, рҟазшьала, Урҭ штәымуааз Баџы идырт, Иаашьомызт нас рааишьала, Иԥшыхәцәан алемс ир...

Алемс ԥшыхәцәа, тәара ҟамҵакәа, Аҭыԥ акәша-мыкәша еимдеит, Нас ақьалахь иааит имцакәа, Ҩыџьа адәахь ҟарулра руеит.

Ақьалаҿ иазҵааит ихы-иҵыхәа, Дызусҭаз, дызҿыз Баџы, Дзакә милаҭыз, иажәа иҿыхуа, Қьаадк ианиҵауан руаӡәы.

Иазҵааит агахь амҩа ахькылгоу, Аԥснынӡа шаҟа бжьоу, Асовет ры ахьыҟоу, урҭ ахьгылоу, Анеирҭа-ааирҭа зеиԥшроу.

Урҭқәа зегьы рҭак рҳәозар, Дара аԥшыхәцәа агәра ргаратәы, Агахьгьы амҩақәа ддырбозар, Ирарҳәеит лыԥха шроуа атәы.

Баџы иҩызцәеи иареи гылоуп, Ирҳәо рзымдыруа ишанхо,


297

Иадырсызшәа ахәыҷқәагьы гылоуп, Рабду ихәаԥшуа, ишәо.

Баџы дцәажәеит: «Ҳахьчоит, ииашоуп, Нас ҳазусҭцәоу шәа шәзазҵааи? Ишәҳәаз аҭак шәоурц?
Башоуп, аҭак шәақәымгәыӷын, ааи!..

Ҳа ҳазусҭцәоу шәзазҵаауазеи? Ҳаԥшәымацәоуп, ҳаҟоуп ҳаҩны. Шәа шәзышьҭоузеи, шәзыргәаҟуазеи, Шәабџьар еиҵарпапа икны?

Шәара шәҟынтәи лыԥха ҳаурц, Агахь амҩа шәҳарбарцу? Мап, изалшом аҭак шәоурц, Даушлагьы ҳшәыршәарцу?..

Мап, изалшом, ҳа ҳзыцәшәаша, Ахьшьцәа, ара акгьы аабом, Ҳа ҳчарҳәаҩны ҳшыҟамлаша
Шәзымдырӡои, нас агәыра жәгом?..

Ҳа ҳаԥсадгьыл, мап, хьымӡӷ амгац, Ҳаԥсадгьыл ахаҵашәа ҳәоуп, Аибашьраҿ бзанҵык уи ԥхамшьац, Уажәакәзар зынӡак иӷәӷәаӡоуп!

Ҳашьхақәа шәрызхыҵшам мариала, Ҳашьхақәа гәашәуп шәа шәзы, Хшаҭара ҟарҵашам Тариалаа, Шәыхшыбаҩ ара иҭыттарцы.

Шәабацои ҳамра шәыркьаҭарц, Ҳқьаԥҭашәтәырцоума шәгәы иҭоу?


298

Иалшом ҳа ҳхьырԥар шәыршаҭарц, Иалшом, иабыкәу шәхы ахьхоу?»

Алемсаа ргәы еилашыҩкын, Иӡырҩуан рыблақәа шаҟьо, Урҭ иреиҳабыз уа даарылҵын, Баџы днеидгылт, иҽҟьо.

Аԥхьарца ахьықәыз уи шьапыла Иршәит адәахьы имҩанҵа, Нас ишилшауаз напыла Дықшеит, иҭаҷкәым рыхха.

Баџгьы ашырҳәа иҟәныз иҟама Ҭԥаа даарылагьежьт зназы, Аха уи имч дырхауама, Дырҳәынҷеит, дырԥахт лассы.

Егьырҭ ахьшьцәа, бџьар змадаз, Инеидырцалт ибаандаҩтәны. Уажәшьҭа урҭ ирызҵаауадаз, Абар, иахьгылоу итҟәаны.

Адәы иаақәлеит ус ашара, Арахәгьы гылоуп еикәашьшьы, Арҩаш нырцәҟа иҟаауеит аҳәара, Аха еиҵазҵода шьыжьы?..

Алемсаа млаҟымлаҵәо, Хырҵәык ржәит, изгара зжәыз, Ԥыҭк анырфа еибаргәырӷьаҵәо, Иналацәажәеит рымҩа изқәыз.

Нас уаҩгьы рахәгьы нараԥырцан, Гәыԥҩык алемсаа аахынҳәит.


299

Егьырҭ иаанхаз амца ацрарҵан, Амҿтә қьала ду рыблит.

Алҩа ықәчуан ааигәа-сигәа, Еилаҳауан ақьала иблыз. Амҿтә шәымкьаҭ шьаҟа дуқәа, Иццышәхауан ишеибакыз.

Аладахьыҟа гәамҵрада, Ашәа зциҳәалоз Баџы, Абан, иахькажьу ашьа ахьтата, Аԥхьарца хәыҷы ԥҽны.

Баџы имоҭацәа, Мыџьеи Мышьеи Зегь рбоит рлакҭаҿы.

Аха ишԥаруеи, ирылшагәышьои, Еилыркаауазаргьы ргәаҿы.

Алемс ԥшыхәцәа инараԥырцан, Аԥсныҟа амҩа иго Ддырбарц уаҟа инарыдырҵан, Рҿаархеит даушла иршәо.

Аишьцәа хәыҷқәа ргәы ҭагылом, Блала аҩыџьегь еиҿаԥшит, Блала еицәажәеит рҽынкыло, Нас аҳаҩа иназыԥшит.

Рҿаԥхьа, уаҟа дгьыл хланҵыроуп, Егьхаҳәроуп, егьбнароуп, Наҟ, аҩада ҳаракыроуп, Уахь ккароуп, иԥсароуп.

Аишьцәа хәыҷқәа ргәы ҭагылом, Гәыла ирыӡбауеит акы,


300

Ачарҳәаҩ имҩа урҭ анылом, Мап, ус ранаҳәом ргәы.

Даанаԥшы-ааԥшын, игәы меицакуа, Мышьа дыԥан дҭалт хланҵы, Мыџьа хәыҷгьы, деиҵамхакәа, Дыҩит аҩада хазы.

Алемсаа уи збаз рабџьар иахо, Иааилаӡыӡеит зназы.

Нас ихыст, ихыст ишзахәоз, Аха аишьцәа цеит лассы.

Дышлеиуаз Мышьа хәыҷ дыбӷалеит, Дагьаҿҟьеит аҳаҩа уа.

Аха ҵлакы дахьынԥашалеит, Иаларԥсны инап хәыҷқәа.

Мыџьагь дцеит ишилшоз ала, Ахәы дхалт, дагьхыҵит нас. Даҿысыр акәын, шьап ԥынҵала, Ҳаҩарак, џьаҳанымк зынӡас.

Уи дхәын, инапы ихәомызт, Ахаҳә иҵабгон ҵаҟа, Аиҵахара уи ихы аиҭомызт, Деихо днеиуан, дцон ԥхьаҟа.

Аха далҟьеит ахра ҿҟьара, Ахра ҿҟьара зыԥшра цәгьоу. Зназы ихиҩеит ибла еиқәара, Издыруам дҭахоу, деиқәхоу?..

Ус дышлеиуаз, аӡыжь еиқәара Иҵамҵамуа иахьҭатәаз,


301

Далаҳаит аӡеибафара, Арҩаш ду ахьҭаҽҽауаз.

Зны дӡааҟәрылеит аӡыжь аҵан, Дханагалахт ҽазны, Аха игәы ишьҭуам, иҽырхаҵаны,

Ишьапқәа иҟьеит дыӡсарацы.

Дбааӡажжыраха, игәы ҭрысуа, Дыӡхыҵит аҟәарахьы. Даанаԥшы-ааԥшит ибла ахьысуа Ахра ҿҟьарақәа ркаӡӷы.

Абас аишьцәа хәыҷқәа ҩыџьа, Алемсаа инарцоз ибаандаҩха, Аиҳаб Мышьа, аиҵыб Мыџьа, Урҭ рхы ирымҭеит аӷа.

VII

Амра ԥхауан, шьыбжьон акәын, Игылан ахрақәа еиқәышьшьы. Аҭынчра зырӡуаз арҩаш акәын, Игомызт шьха-каԥкаԥк абжьы.

Акаҵәара ду азааигәара, Асовет Ар ҩеин итәан. Аҩадахьҟашәа амҩа ҭшәараҿ, Бган Кадыр ҟарулра иуан.

Дахьықәгылоу аҟарулраҿ Аҭакԥхықәыра заҟароу Идыруеит, насгьы абна еишьылра Идыруеит уаҟа изеиԥшроу.


302

Днаԥшы-ааԥшуан бла ҵарыла, Иҳаракыран уа иаҳа.

Зегь ибарҭан ашьхатәыла, Зегь игәалашәон иара.

Идыруан амҩақәа ахькылсуаз, Уатәи арҩашқәа закәтәыз, Идыруан абна иахьзылымсуаз, Аӡқәа – ацҳақәа ахьырхыз.

Кадыр дышԥшуаз дгылан, Нырцәҟа амҩа ахьаҿго. Дыццакы-ццакуа аӡә данылан, Дшааиуаз гәеиҭеит ибла ихго.

Кадыр иблақәа ҵарымзи, Иааиуаз дышхәыҷыз идырт, Лассы адырра иҭатәымзи, Чхеиӡе – арота акомандир.

Кадыр, Чхеиӡе адырра анииҭа, Асолдаҭқәа хҩык рышьҭит. «Дхәыҷуп, аха дызусҭахарыда?» – Кадыр ихәыцрақәа ааилашит.

Абар, ахәыҷы дрыман иааиуеит, Кадыр дахьыҟарулуа ааигәа, Иаргьы ацәалашәара изааиуеит, Иблақәа ирбазеи убра?!

Абар, иара иԥеиҳаб Мышьа, Иҿаԥхьа уа аԥхӡы иҿашы, Дахьаагылаз згәахәтәы шәҭыша, Инапхәыҷқәа ашьа рыхьшы.

Мышьа илаӷырӡқәа нхаддылт, Дгәырӷьеит иаб дахьибаз уа.


303

Акомандир Чхеиӡегь даарыдгылт, Иҟоу оумашәа ибауа.

Аби аԥеи рыбла еидхалеит, Диԥсахт Кадыр даҽаӡәы, Урҭ уа баша еидымхалеит,
Мышьа иҳәеит дзықәшәаз зегьы.

Иҳәеит, алемсаа гәымбылрала, Ахьшьцәа шыргаз иҭҟәаны. Иаха ишразҵаауаз хаҭала, Жәаҩык шыҟаз уа даргьы.

Ари заҳаз Чхеиӡе Саша, Авзвод иеиҭеит адҵақәа, Иаргьы дрылагылан, иаша, Икыдлеит ахрақәа еихҵәауа.

Кадыр идыруан излацашаз, Кадыр автомат икуп, Амҩа хҵәаны изларыхьӡашаз, Убри аҳасаб ркуп.

Мышьагьы дрыцуп, иара итәала Алемсаа рхы ахьдырхаз дирбоит, Урҭ шҩеиуаз гәаҩакала Мыџьа дқьыԥаха дрыниоит.

Кыр ианныҟәа хә-дук ихалан Уантәи нхыҵҟа инҭаԥшит.

Баџы иҩызцәеи иареи еидцалан, Алемсаа шцоз инархьыԥшит.

Хәдаҟа ирхыкәшан, имышьҭыкәа, Раӷа иаԥхьаҟа амҩа ркит.


304

Кадыр Бганба, дмыццакыкәа, Дхысны алемсаа руаӡә дишьит.

Егьырҭ иаанхаз зегь гачамкын, Ируа рзымдыруа еилахеит. Убысҟан Соловиов ахаҳә даавҵын,

«Шәырҩах шәнапқәа!» – ибжьы иргеит.

Аха аӷа иԥшыхәцәа рыҽкажьны, Ахысра иалагеит убра. Рҽырҭиуама рабџьар кажьны, Бџьарла еицәажәауеит дара.

Ахысыбжь аныҩуан ахра-ҿҟьара, Ҩ-рык еижәылазшәа еибашьуа. Арахәгьы дәықәлеит ӷәара-пара, Абна иаст рхы ахьхауа.

Алемс ԥшыхәцәа рҽеидыркылон, Ахымҩас леиуан қәаршыҩҵас, Абахә аибашьрамца анылон, Ахаҳәқәа шуан уа ԥырӷҵас.

Ҭабиас иҟаз хаҳә-мацаран, Уи ҿыпуан ахы анпыҟҟа,

Ашьанҵа икыдԥоз хәшԥырӷ-царан, Еибашьуан избжьаз ахҟа.

Аха, абар, рабџьар шьҭарҵеит, Алемсаа ҩахеит рнапқәа.

Баџи иҩызцәеи арахә ԥхьарцеит, Рыԥсы анроу ргәы мтәауа.

Баџы имоҭацәа игәыдыҳәҳәала Днарыгәӡит, рыхқәа шьышьуа.


305

Насгьы ҿааиҭит ус ажәала, Кадыр иҩызцәа дырзԥшуа:

– Дадраа, лабҿаба ижәбауама, Ақәылацәа ҳзықәдыршәаз, Ақәылацәа ргәы былуама? Ирхароуп абацәа урҭ зааӡаз.

Ҳара ҳҿышәхит, иҳабаргәузеи, Шәца шәымҩахь, уи мҩа дууп! Кадыр, дад, узырхәцуазеи?
Шәца, ақәылацәа ахьырхәтәуп... –

Дук мырҵыкәа, арахә еизырцан, Аҭыԥаҿ иааит зегьы еиманы, Уантә алемсаа нараԥырцан, Чхеиӡе ивзводгьы цеит лассы.

Мышьеи Мыџьеи аҳәарақәа аарцан, Ажәқәа ирыҵарҵеит зны, Уи ашьҭахь арҩаш нырцәҟа ирцан, Рабду иҟны иааит даргьы.

Ахьшьцәа рҟыгә-бжь хара инаҩуа, Иблыз рқьала ацынхәрас, Даҽа қьалак ҟарҵарц еиваҩуа, Иааргон амаҭәахәқәа еивас.

Ахәылбыҽха рқьала ргылан Иалган, рымца еиқәырҵеит уа, Баџгьы иԥхьарца иԥҽыз нкылан, Дныҽҳәатәеит, убра иҵлауа.

Ақьала иавсны ҳар ду неиуан, Ҳар ду џьаԥҳаныла ихиоу.


306

Зегь ргәи ршьамхи еицнеиуан, Зыԥсадгьыл гәыкала изыхьчоу.

Урҭ дрықәныҳәоит Баџы гәаныла. Афырхаҵара зыԥшну, Ицоит ар ду уахынла, ҽынла, Шьауардынҵас згәы ццаку.

Ҳашьхақәагьы ҭоуба рҳәазшәа, Игылан рҽеибарк, имҵысуа, Аӷа иҿагылан иқәԥауазшәа, Аԥхӡы рылҩырны ицауа.


АН ЛГӘЫӶРА

Ан дрықәгәыӷуан лҵеицәа, Убырҭ рыла иазҳауан лгәы. Илыбаргәызыз, икыдын лиеҵәа Хыхь, жәҩан агәы!

Уи лышьҭамҭа зегьрыла Аҿиара иаҿын.

Уи лышьҭамҭа ҭӡы-ҭӡыла Азҳара азԥшын.

Ан лыҷкәынцәа Аԥхӡы карҭәон, Инхауан-инҵуан,

Еивагьежьуа ажәла еицарҭон, Иақәгәырӷьо лаҵан.

Аишьцәа рашәа амхы иҭыҩуан, Аҽага рҟьон рашәан.

Мшкы еибамбаргьы еигәыныҩуан, Игәхьааибагон, еишьцәан.

Урҭ раб иеиԥш еиҭарҳауан, Аҵиаақәа кыр.


307

Еилырхуан, еихарҳауан, Бзиа ирбон ашәыр...

Есышьжьымҭан ргәы ақәкуа Усура еиццалон. Есышьыбжьон рымхырҭагәҭа, Рыԥсы шьо итәалон.

Агәыблаа нықәыргыла лхагәҭа, Ран уа рхәы аалгон.

Ал ду амҵан, ашьац кашьшьыраҿ, Аԥхын-ԥша рындо, Ран иаалыкәша итәон ашәшьыраҿ, Ачеиџьыка лбаадо.

Ан лхырҵәы, лбысҭа умҭа, Зегьы реиҳагьы ихаан.

Ан агәыраз лчыс-напкымҭа Лҵеицәа ирхаҳауан.

«Ҳан бьмсааит!» – анырҳәо аишьцәа Ӡы-ҿамҩак ржәуам. «Сшәыкәырбанхеит, нан, сҵеицәа!» – Дрыхәаччауан ран.

Уажә аакьыскьа ла лнапала Илӡахыз ркәымжәқәа Нарышәҵаны, урҭ мҽышала Ианҭыҵуа избауа, Ирмеигәырӷьо дызусҭада, Рӡарақәа еихҵәауа! Ирмеиҽырбо дызҭыԥҳада, Мцабзшәа ибылуа.

Иахьцоз инхар урҭ хәлаанӡа, Лгәы лзыртәомызт ран. Ишеиццаз еиԥш ихынҳәаанӡа, Агәашә ахь ла дыԥшуан. Ианыхынҳәлак, дреигәырӷьаҵәа, Лыблақәа ччауа, Аха дук илынмырԥшцәо,


308

Дырԥылон дгәыкуа.

Ан лҵеицәа рҽи ркәадыри Дара рзын ихиан. Рҭынхацәеи, руеи, рдыри, Дареи рԥсы еилан. Рыхьӡи, рыԥшеи, раҳаҭыри Есааирагь иазҳауан.

Рхы иақәгәырӷьо, ԥсынҵр дула Рыҩнаҭа иахын, Рҭынч бзазара еинҭәыла, Арбеиара рҭахын.

Рхәышҭаараҿы џьтәы-мҿыла Еснагь рымца еиқәын.

Абас разҟыла ани хшареи Шықәыз рдунеи, Ииун 22, аҵх ашараз Аибашьра ҟамлеи...

Аибашьра-мҩа иқәымлар ада Ԥсыхәа рмоуит урҭ.

Ицеит иаԥыларц, рхы мшаҭа, Аибашьра-цәгьа аурҭ.

Ицеит аишьцәа ран дгәыдкылан, «Ҳаауеит!» – хәа лызҿыҭуа.

Лнапы ыргьежьуа, агәашәаҿ дгылан Ан, лгәы ԥшаауа!

Ицеит аишьцәа иныжьны рашҭа, Ргәыӷра ргәаҿы ихьчо.

Ицеит афронт ахь, ашьоурашҟа, Рыԥсахы еиҟәыҷҷо.

Мап, имцеит урҭ рыгәқәа каҳан, Рыблақәа шәаҟьо.

Ицеит ркәымжә ҿыцқәа кнаҳан, Рџьаз хылԥақәа ҟьо.

Ицеит иқәԥарц, абџьар нкылан, Ар рашәа еицҳәауа.


309

Ицеит ар ду рымҩа ианылан, «Бзиала» ҳәа ҿыҭуа.

Ицеит еиҭаарц гәыӷра ӷәӷәала, Ргәышԥқәа бахәха, Ан лҳақ нарыгӡарц ҭоубала, Дԥырырхырц аӷа.

Ицеит еиҭаарцаз, ран дгәыдкылан, «Ҳаауеит!» – ҳәа лызҿыҭуа.

Лнапы ыргьежьуа, агәашәаҿ дгылан Ан, лгәы ԥшаауа.

Аишьцәа кәԥон, иқәԥон афронтаҿ, Аурҭ рҿанаҳәо, Урҭ шеибашьуа ран илбонда,

Уажә аҩны игәырҩо!..

Ицон гәышԥыла, ԥхьаҟа ижәыло, Ахаҵарашәа еицҳәо.

Ицон ашьарҩаш инылагыло, Афронт мца еимгәҳәо. Ицон аԥсцәаҳа имҩа нкыло, Аԥхӡ-баа рхьыкәкәо.

Ицон ааԥын, ицон аԥхын, Ашәҭқәа шьаҽуа, Ицон аӡын, амца иаӡын, Аҵаа жәпа ԥыҽҽуа.

Ицон аишьцәа гәыӷра ӷәӷәала, Ан заҵә лԥацәа.

Ишцауазгьы фронт мҩала, Иақәгәыӷуан аара. Имгәыӷуадаз зегь гәыӷгәышьон, Угәыӷла аҵыхәтәанӡа!..

Аха шьоук уа иҭахагәышьон, Шьоук былуан зынӡа.

Иҭахоз рхаҿы иадырсгәышьон Ҕәаасак рыхьӡ анҵа.



310

Афронт аҿы ишыҟаз ус акәгәышьан Ауаҩы илахьынҵа.

Ус ауп аибашьра ишазакәану, Ус ауп уа ишаԥу.

Ус ауп афронт ишакану, Алакҭа ахьҳаԥу.

Аха агәыӷра зегьы иреиӷьуп, Агәыӷра анаҭаху.

О, агәыӷра, зегьы ирзеиӷьуп, Уи ауп зегь ирыцку! Агәыӷра мыжда, о, агәыӷра, Ицәымӡроуп аӡәгьы. Есқьынагь имоуп агәыӷра Зԥсы ҭоу ауаҩы.

Игәыӷра ихьчалар ами Ауаҩы ԥхьаҟазы.

Ан лгәыӷрагь убыс ами Ишыҟоу лԥацәа рзы. Дгәыӷуеит, рыцҳа, Хәҩеишьцәа ирану, Аҩнаҭа иаху...

Ус ауп аԥсҭазаара ишазакәану, Ус ауп ишаҭаху.

Ан лгәыӷрақәа еиҿылкаауеит, Дхәыцуеит уаҵәазгьы, Агәыӷцәарагь лхы ахылбаауеит, Рылымкаа зегьы.

Лгәыӷрала лгәы нылкылоит Иахьагьы, уаҵәгьы.

Лылацәа нҭаар, ԥхыӡла еиԥылоит Лыҷкәнцәагь ларгьы. Есымшагьы еиԥхьылшьшьаауеит Урҭ ркәымжәқәа, Ркәадырқәа лнапы рхьылшьуеит,



311

Асаба рыхҟьауа, Зегьы цқьаны ирԥылгаларц Лыҷкәынцәа анаауа,

Лгәылацәагь ааидылгаларц, Ан лгәы ԥшаауа, Дгәыӷуеит, ус лара илҭахупаз, Дгәыӷуеит есқьынгьы. Аԥсҭазаараҿ ус иаԥупаз, Дгәыӷуеит ԥхьаҟазы.

Ан лгәыӷра, мап, ихьаҵуам, Еибашьуеит уажәгьы.

Ан лгәыӷреи лареи еиԥырҵуам, Лгәы еисуанаҵы.

Уи лыблақәа шаҟа игәыбылуаз Рдыруеит иззыԥшу, Уажә аарҩара иазҭамырбаз Ҵеиџьуп изеиԥшу.

Иабааӡа иҟоу лнацәкьарақәа Аџьабаа зхьыԥшу, Аурҭ иазхымжәаз аџь амахәқәа Роуп уажә изеиԥшу.

Ахәыцреи агәырҩеи кыҷыраха, Ан лхы-лҿы рҩит.

Уи лхахәы-шла еинчылаха, Бамбаҵас иптит...

Лыҷкәынцәа хьымӡӷ дылмыргарцаз, Лгәырҩақәа лҵәахит, Анацәа ргәы лырӷәӷәарцаз, Анраҵәҟьа аалырԥшит.

Ан, аԥсадгьыл еиқәлырхарцаз, Зегь реиҳагь деибашьит.

Лԥацәа лзаап ҳәа дрықәгәыӷгәышьоит, Аҩнаҭа дахуп.

Лыла ҭаа агәашә ахь дыԥшгәышьоит,


312

Ус лара илҭахуп.

Ан лгәыӷра шьҭахьҟа ихнымҳәыц, Ихынҳәуам бзанҵгьы.
Убыс шәгәыӷла, зҵеицәа хнымҳәыц Анацәа зегьы!


АШЬЕИ АБЗИАБАРЕИ

I

Аҭынчра збодаз, аҭынчра абаҟаз, ауаҩы ишьа ахькашуа, Афронт аҳәаа иқәмацәысуан, абџьарқәа гәынқьуа.

Уа зсолдаҭра фырхаҵароу, иназыгӡоу зҭоуба, Дрыцны днеиуан Баҭал Смырба, Аԥсынтәыла аԥа.

Днеиуан имч–лшара ӡхыҵуа, днеиуан иҽрыӷәӷәа, Иџьаз хылԥа хьанҭа хьшәашәа, кәалӡра изнауа, Ижәҩахырқәа еихых-еиҵыхны, уи игәышԥы ҭбааӡа, Имедал хәыҷ игәы икыдҵан, ирҭаз уажә ааигәа.

Ибла ҟәышқәа ԥыхьа иҭынчыз, еиқәаӡа, игәыкӡа, Уажә уахгьы-ҽынгьы лацәааихакра ҟарҵауам зынӡа...

Уаҟоуп раԥхьа ауаҩы иқәкны абџьар ахьҭирҟьа, Шәара иқәымкәа, тәара иқәымкәа, джәылауа ԥхьаҟа.

Уаҟа игәыӷра хьаҵӡауамызт, игәаҵахь иԥшаауа, Аибашьра абла дахьхыԥшылоз, хәыцрашәк изаауа, Иарҭмаҟ ибӷа икыдыртәала, аԥхӡы иҿыкәкәа, Деиҵамхакәа иҩызцәа дрылан, амца иҿаҷҷауа.

Зны-зынла урҭ анхьаҵуаз, изымцауа ԥхьаҟа, Иҩызцәеи иареи амца анрыкәшоз, ишәарҭахоз шаҟа! Аха аҭабиаҿ рҽааныркылон, ӷәӷәала ргәырҽанҵа, Аӷацәгьа ихымҭа рҽаҿамыжьуа, гәкаҳара ҟамҵа. Ԥсеивгахак урҭ ианроуаз, уа амахорка еимдо, Рҽааидхало, анаҟа-араҟа рыԥсы ршьарц иантәо,

Ишәақь ашьхәа қьаадк нықәкны, иқьышәқәа қәац-қәацо,



313

Ашәҟәы иҩуан Баҭал Смырба, абӷьыц ус анҵо:

«Сан, бышԥаҟоу? Саб, уеибгоума? Кама хәыҷ – саҳәшьа?.. Ишәцәызӡауам, зегь шәыгәхьаазгоит, иахькаҳҭәауа ашьа. Схәыцра шәыцуп, шәгәыӷра сыцуп уахгьы ҽынгьы ара, Сыбла ааихьысшьыр, сыԥхыӡ иалоуп ҳара ҳахәшҭаара...

Сан, бымгәырҩан. Саб, усцәымшәан, ишәарҭазаргь ара, Лассы–лассла шәышәҟәы соулар шԥасҭаху сара! Исзышәыҩла ҿыцс иҟоу ҳара ҳ-Аԥсынра...» Абас иҩуан Баҭал Смырба Аԥсныҟа ашәҟәы.
Абӷьыц хәыҷы амҩа инықәлон, аибашьра ахганы...

Аҭынчра збодаз, аҭынчра абаҟаз, ауаҩы ишьа ахькашуа, Афронт аҳәаа иқәмацәысуан, абџьарқәа гәынқьуа.

Уа зсолдаҭра фырхаҵароу, иназыгӡо зҭоуба, Дрыцны днеиуан Баҭал Смырба, Аԥсынтәыла аԥа.

II

Зны ԥшыхәра хҩык дәықәырҵеит, Баҭал дреиҳабны, Аӷа иаашьа еилыркаар акәын, маӡа ԥшыхәра уны. Аҵх лашьца рҽаларҩашьан, равтоматқәа кны, Абан иахьнеиуа хҩык аиҩызцәа рышьҭыбжь ҵәахны.

Ԥсык рхоушәоуп дара шнеиуа ԥшьаала ргәырҽанҵа, Кырӡа ихьамҭоуп, краҳасабуеит урҭ рнапынҵа, Аха ирулак инарыгӡароуп ԥсыхәа змам адҵа...
Аԥсабара азылԥхароуп ԥхьаҟа рлахьынҵа!

Аҵх рҽалаӡан иахьнеиуа, ҭынч ргәы тәауам, Аԥҭа зҵажьу ажәҩан еиқәара еҵәак лбааҷҷауам. Абжьааԥнеиԥш инеиужьны хысбыжьгьы гауам. Тыҩарҩарқәак ракәымзар, уаҳа акгьы ҿнаҭуам.

Ицоит рҟытбжь ыҟаӡамкәа, урҭ рыԥсы ӡауа, Ицоит, еихьымӡа-еиԥымӡо, ицоит иццакӡауа. Дара рыда ихәарҭаӡамшәа аҵх лашә уаха...
Ус, наара дук инаҿалеит, инылсны ачарҭа.


314

Иахьыҩхалаз, ибнаршәыран, аџьра ахаԥаны, Аԥшыхәразы дгьыл маншәалан, хыхь ахәадаҟны. Бла-ҵарыла зегьы рбарҭан уантә инаԥшны, Згәызҽанызҵаз асолдаҭцәа, рланарԥшыга кны.

Иахьыԥшыхәуаз ахәада анхыҵ қыҭа дук шьҭан, Ақьаԥҭажәхара азыԥшызшәа уи уажәы-уашьҭан. Иара азыҳәан игәырмаҷгаха аҽынтәи шьыжьымҭан, Уахьыԥшлакгьы лҩа рхылҵуам аҩын шьыхқәа, абан.

Иҵәуоит лақәак еибарууа, убарҭ роуп иаху, Жәҩан ахь, алаҳәажәқәа ҟыруа, ихуп ишырҭаху. Убарҭ рыда ԥсы ахаӡамшәа ақыҭа ду иҭацәу, Убарҭ рылоуп излоудыруа амбатә шазыԥшу.

Аԥшыхәцәа тәан зегь ҭаԥшыхәуа, зегь шәауа-изауа, Аӷа ихырхарҭа амҩа гәаҭо, зегь ҳасаб рызуа. Гәырагарала, лабҿабала, ирбоз еилкааны, Ишьақәдыргылон бџьар-хкыла дзеиԥшраз атәгьы.

Аӷа итанкқәа рҽааныркылом, амца рыцрыдды, Рыҽраӷауа, рыҽӡыргауа, ирымҽхакны адәы, Ҩада анаара иаҿамлаӡакәа, инылыҩрны ачарҭа, Ԥхьаҟа ишиашаз мрагыларахь рҿынархеит еиҭа...

Аԥшыхәцәагь уаҳа изаангыломызт, ирбаз рзырха, Шьҭа ишцашаз иалацәажәеит, рҽааваӡа ауахәа; Дара рзыҳәан ишәарҭахаз, уажә зегь иреицәаз, Изымцакәа иҭашәар акәын уаҟа аӷа имацәаз.

Аха ԥшьаала еишьҭагыла, рымҩақәа еихыҵәҵәа, Абна ааныжьны дәык инықәлеит, аԥхӡы рҿыҵәҵәа, Игәеибаҭо ауп ишнеиуа, зынӡа рыԥсы ӡо, Рармарахь ача ҭагылоуп, маҟҿаҳәара иҩаӡо.

Баҭал иоуп уа ираԥызо, аԥшыхәцәа иреиҳабу, Ҷытбжьык гаргьы ргәырҽанызҵо, аԥшыхәраҿ ишаԥу...

Ицоит дәыла, еиқәҿымҭӡакәа, аӡәы иакәушәа ицо, Рыкәша-мыкәша рыбла ахаҩоит, ршьаҿа ашьҭыбжь ӡо.


315

Ус, иаалырҟьан, рышьҭахьала, амца акӡарашәа, Ахысбыжьқәа геит агәгәаҳәа, улымҳа ҵырхрашәа. Абӷьы кыдхаа ҵаҟа иҭалеит, хыла ианҿыжәжәа, Аԥшыхәцәагьы, изааӡарызеи, абыржәоуп ианшәа.

Ашәақьмца азирхозма, урҭ ангәеиҭа аӷа, Хҩык х-танкк нарыжәиҵеит, рышьҭыбжь митәха, Абар, иааиуеит иоумагаха, агәыҭҟьа иарго,
Аха аԥшыхәцәа ԥхьаҟоуп рымҩа, ԥхьаҟоуп урҭ ахьцо.

Аԥсцәаҳа джьышуа дрышьҭоуп, кыр дааигәаӡаны, Дагьызмаха днархысырцы дара шьҭарҟьыцны. Ауаҩытәыҩса иҟыбаҩхозеи, деиҵамхо аказы, Ауаҩытәыҩса ицәа иҭаӡозеи, данақәԥшуа иԥсы...

Аӷа изыҳәан дфарҭынха, игәы зегь амца анҭал, Иҩызцәа гәаҭо днарыхәаԥшит, азныказ Баҭал. Нас, ихы-иҿы ааирџьбаран, ихәыцрақәа неидгал, Убраҟа урҭ днарахәыҭхәыҭит, иажәа рхы инҭагал:

– Атанккәа сара «исыдыскылоит», шәара шәца ԥхьаҟа, Шәхы иархәан аимгеимцара, ишәзырласуоуп шаҟа. Аамҭа шәмырӡын, аҩызцәа, уажәшьҭа шәеиха, Сара шәысзымԥшын, сышәхьымӡаргьы-ҳаиниап уаха...

– Мап, умала уныжьра залшом, ус ҳазуам ҳара,
Ацара анакәха, зегь ҳаиццароуп, еиӷьуп ус еиҳа... » Аха Баҭал ииҳәаз ада ԥсыхәа ыҟамызт уа, Лассы адырра рыҭатәымзи наҟ, ҳара ҳтәқәа...

Аихатә «Бжьасқәа» узынкылома, рыԥсы шаҟь–шаҟьо, Абар, ихьӡоит, кыр рыбжьома, рԥынҵа амца ҭҟьо. Аха, иара шә-ԥсык ихоушәа, имчқәа еизыркәкәо, Агранатқәа нхаиршалеит, игәаӷьра аҽарӷәӷәо.

Нас, деиҩаӡо, иҽырманшәалан, «аԥсырҭа» инарба,. Хыма-ԥсыма атанк иаҵаижьт агранатқәа ҩба. «Абжьас» шьҭыԥеит азныказы, иахьцоз ашьҭа анҵа. Лассы амца еишьыл нахыҵәеит, аԥштәы лҩаха.


316

Ари анырба, егьырҭ аҩба, иаақәгьыжьын ганха, Шьҭахьҟа рҿынархеит, ихьаҵуа, уажә рыԥсы еиқәырха. Ихы иархәан аимгеимцара асолдаҭ Баҭал, Ҭабиа дук иҽынҭеижьит, ахәахьы дынхал.

Аха дырҩегь аҿаанахеит наҟынтәи «Абжьас», Ихы дҩахоит ашьшьыҳәа Баҭал дахьҭатәаз: «Уааила, уааила, ус узцозар».. – ҿааиҭын иара, Иҽырмазеины иҽамареитәит, иқәымкәа шәара.

Иара заҵәык иоуп издыруа, шаҟа игәы еибакуа, Иара изыноуп уажә изҟыруа алаҳәажә ԥыруа! , Зыҽӡаны итәоу алым еиԥш, дышнаҵҟьара уа, Рытҟәацгак еиҭандәықәиҵеит, игәахы еилашуа.

«Абжьас» амцабз шаҵаҷҷазгьы, иаанымгылеит аказы, Ишьҭаҳәазан, инахысит аҭабиа еимарҩызы.

Аха ишнеиуаз ишьхныԥсылеит, иамаӡамшәа мчы. Баҭал? Баҭал уи ихысма, уа дышьҭарҟьыцны?..

Иԥсны ибзахаз шьауардынҵас, еергьҳәа дҩеихан, Анышә даалҵит имч гәаҭо, азныказ даашанхан, Имахашьаха днаха-аахеит. Уажәазы деибган, Инеиҿишьит инапсыргәыҵа, даҵаԥшуа жәҩан.

Иара деиқәнархеит аҭабиа, иҭыжааз акыр хланҵы, Хыхь акәымзар еиламҳаӡеит адгьыл ӷәӷәа аҭӡы. Анышә хьшәашәа алатата иара ихахәырҳәы, Лоунытә даақәԥсычҳагәышьеит, игәамчра хнырҳәы.

Иҩызцәа злацаз амҩахь днаԥшит, иблақәа ҭҳаца, Агәыра игауан гәынхәҵысҭала, егьырмыхькәа ишца. Иаргьы иҽырлас дааиԥхьхәыцааит, дрышьҭаларц деиха, Аха шьҭа дызрыхьӡауама, данрыбжьаҳа аӷа...

Уаҳа игәаӷьны иара ишҟа танк мнеит аҽны, Дтәоуп аҭабиаҿ имацара иавтоматгьы кны, Дтәоуп длак-ҩакуа, акы дазхәыцуа, уи иҟар хҽны,
Дтәоуп уи ауаҩ имҩа дазхәыцуа, ихы-игәы ахшәаны...


317

Ибоит акада шьҭа мҩа шыҟам, адгьыл ахьбылуа, Убри амҩоуп иҽыззикуа, иаԥхьаҟа дыԥшуа.

Аӷа итилаҿ, Украина иҽамадан иара, Имырԥхашьакәа исолдаҭра, дазгыларц ашьоура...

Аԥсынреиԥш, жәпаҩ иԥылон уаҟа, игәра гауа, Маӡа-аргама дрыдыркылон, анацәа изгәыкуа, Дымҩаԥыргон, дымҩахыргон млеи хьҭеи дамыркуа, Уаҟа дизшәа, дрышьцылауан амҩақәа, адәқәа.

Ихы мшаҭа, игәы мшаҭа, дымшәарыз заҵа, Иарԥысра аамҭа имч анышәо иоушьҭны иԥаҵа, Аукраин ҩын-шьых хәыҷқәа иара изы иԥхаӡа, Дрылаҵәауа иҽрымеидеит аус зуаз маӡа.

Иашьара рзиуан ибылхьаз зыхәышҭаарақәа, Ргәы ҟаиҵон агәыӷра зцәыӡхьаз, ргәыӷрақәа хнырҳәуа. Аиҩызара уа аҽаӡрыжәуан, иаҳагьы иӷәӷәаӡа, Аӷа игәаӷгьы агәараҳәа ргәаҿы иаҿын ашра.

Апартизанцәа рҽеидкыланы, ашьоура ахьӡ ҭго, Ҭоуба арҭауан Рџьынџьтәыла, зегь рыгәра еибаго. Урҭ еиҳабыс дырхагылан Михаил Божко, Уамашәаҵәҟьоуп аӷа итилаҿ рыӡбахәқәа шго!

Шаҟаҩыдаз ашьоура амҩа анылара згәаӷьуаз, Зымчра иацлауаз иасааира, зхаҵара азҳауаз, Абна дуқәа ахьпартизануаз, амаӡа зҵәахуаз, «Адгьыл маҷ» аҿы афырхацәа рашәақәа ахьиуаз!



III

Абнаккара ахьшәарҭамыз, иахьшәарҭамыз жәҩан, Апартизанцәа аҟәарч ҩынқәа ҟаҵаны ирыҩнан. Зҟанҭаруазқәа еиқәыцырцыруаз ашьоуцәа жәпаҩӡа, Дрылаҩашьом Баҭал Смырба, ижәҩахырқәа ҳаракӡа.


318

Дрылаҩашьом уи хаҭала, ашьхауаҩ деилҟьаӡа, Иныҟәашьала, ицәажәашьала, иҿабызшәа хааӡа. Баҭал уажә аштаб ахь иԥхьеит, уахьоуп дахьцауа:
– Сара сааит шәа шәыдҵала! – дныҩнашылеит уа.

Ркомандир Божко даахьаҳәын, ҭынч диҿаԥшуа, Убас ҿааиҭит, иажәа мроукәа, инапқәа рҟәыҷуа:

– Иҟоу убома, Смырба, аԥсуа: ус дук нагӡатәуп, Уара иудыруеит Буг аӡымҩас, уа аихатәы цҳа хуп. Убри ацҳа ыҟаӡамшәа, аԥжәара аҭахуп, Уиала хаӷа идәыӷбақәа ԥыҭрак рымҩа ктәуп!.. –

Баҭал зныказ дааиԥхьхәыцааит: «Раԥхьатәи адҵа!..» Нас иааркьаҿӡан иҳәеит, иажәақәа аараӡа:

– Ажәа шәысҭауеит ҭоубала, аҩыза акомандир, Шәыдҵа шынагӡахауала, чарҳәаҩык ҳаимҭир!..

Баҭал Смырбеи даҽа хҩыки роуп аус зыдҵоу, Амҩа иқәлеит алашьцамҭаз, хароуп урҭ ахьцо. Абар, иеицнеиуеит еишьҭагыла, аҵх ду раԥца, Инеиуеит, рҟытбыжь ыҟаӡамкәа, рыблақәа ҵарӡа.

Убла аҵәыршы ҭакызаргьы, иумбартә илашьцоуп, Аха хьаҵра зыҟалома, ԥсыхәа змам дҵоуп.

Буг аӡымҩас инхықәгылеит, ацҳагьы ааигәаӡоуп, Ԥшьҩы ахацәа раԥхьа игылоу Баҭал Смырба иоуп.

Ацҳа рыхьчоит алемсақәа, џьаԥҳаныла еиқәных, Нырцә-аарцә ҩыџьа–ҩыџьала аҟарулра шьҭых. Зны-зынла урҭ неи–ааиуеит, ршьаҿақәа неиҵых, Зны-зынла ус еигәныҩуеит, еиқәҿырҭуеит ҽазных.

Ацҳа амԥынҟа днарышьҭуама аԥсы зхоу аӡәы, Дара иреиуам уа даагәарҭар, иалгоит иҵыхәтәы. Инеиуада ус иахьшәарҭоу ацҳа аԥжәаразы, Егьаумҳәан, иҵаагәышьоуп ауаҩы мыжда иԥсы...

Баҭал иҩызцәа адҵа риҭеит, ибжьы аархәыҷӡаны:
– Шьҭа абрантәи аӡы ҳҭалоит, хӡаарҟәрыла уны,


319

Ҳаицәхымҟьакәа ҳара ҳнеироуп ацҳа ашьапаҟны, Аҟарулцәа ҳрымбартә еиԥш, хыхьтә илбааԥшны. –

Уи акәхеит, уаҳа рҽеидмырхала, иааныжьны аҟәара, Аӡы инҭалеит гәныхәҵысҭала, ршьаҿақәа еихгауа. Аӡы иалшоит урҭ рыҵәахра, рымаӡа аӡара, Аха иалшом урҭ рынаԥхара, чарҳәара рзура.

Дара рзыҳәан ибаагәароушәа, аҵх аҳра ауеит, Дара рзыҳәан аԥсабара амҩақәа аанартуеит. Абан, ацҳа ацәаара гәарҭоит, иадырбало жәҩан, Ус, ашьапы рҽаадыркылоит, ианыҩхала аԥан.

Аӡы абжьада бжьы ыҟаӡамкәа, ҭынчроуп икаууа, Аӷа ҵаҟа гәҩарасгьы имам, хыхьоуп дахьшәауа.! Ацҳа аҵаҟа аԥжәага аҭо, ашьоуцәа ааццакит, Нас ишзахәоз, ццакрыла, хӡаарҟәрыла руит.

Аӡы хьшәашәа рцәа-ржьы ардысуан урҭ роуразоуроу, Ргәы ҭагылом, ргәы раԥысуан, иӡсаноуп ишцо. Лахьхьи, ԥаҩк аҿы иӡхыҵуеит, аӡыԥсы рхьыкәкәо, Аӡымҩасгьы рышьҭа аныҵуеит, цәаҳәақәак анҵо.

Аӡхықә ааныжьны дәык инықәлеит, ԥсгароуп шьҭа, Иарыхьҭашьуа, ргәы ҭаӡыӡо ауп дара шцауа. Измырҭынчуа, егьрыгәҭыхо – алаӷәым иажьар, Аихатәы цҳа иахьаҵарҵаз иԥымжәакәа инхар?

Азныказы рҽааныркылоит, ацҳахь урҭ наԥшуа, Ибааӡажжыраз рымаҭәакәа рнапала ирҩауа...

Ацҳа аанхеит аҩада, уантә ихараны, Уахь иԥшуеит уажәы-уажәы урҭ рыԥсы ӡаны.

Ус, мраҭашәарахьтә, дәыӷбак цәырҵит иҵәаауа, Аҵх лашьца иалхәхәа иааиуеит, еидарала иқьуа, Аихатәы цҳа инықәлеит, ишзахәоз иццакуа, Иԥшуеит уахь ашьоуцәагьы, зынӡа ргәы еибакуа.


320

Амца хәыҵҟьоит, дгьыл ҵысроушәа, иқәмацәысуа уа, Зегь хыџхыџит, зегь қыџьқыџьит, аӷ-лҩа рҿыхәхәа. Цҳагьы, дәыӷбагь – акгьы аанымхеит рыҵаҟа аныԥжәа, Буг аӡымҩас ааилахәашьит, абылфҩы ҭышәшәа...

IV

Абар, ҩынтәуп Баҭал Смырба, дпартизануа уа, Даԥылоижьҭеи аӷа итилаҿ ааԥынтәи аҿа.

Уи иарԥысра аҭәымҭаҵәҟьами, иџьаџьаӡа иԥаҵа. Ибзиабарагь аҽаҵәахуама, иара атәы ҟамҵа.

Апартизан ӡӷаб Саенко Нина, лыблақәа ҭыԥхо, Игәы дҭалеит, игәы дҭыҵуам, игәыбылра мцахо, Аха жәала ҳәашьа изаҭом уи дахьылцәыԥхашьо, Лара лыдагьы уаҩы изгәаҭом ус ишиҟазшьоу.

...Ааԥын мшқәа руак аҽны акәын, амра ҩаскьахьан, Апартизанцәа дәҳәыԥшк аҿы ҭынч рыԥсы ршьауан. Исамарҟәылуа шьоук ана-ара рыччабжь гауан, Шьоукгьы, кара-ԥсараха, рыцәа аԥсымҭа иҭан.

Згәы ҭынчым, згәы ҭамгыло Баҭал Смырба иоуп, Иқьоуқьадха ибзиабара игәаҿы иҿаҳәоуп.

Аха абас, абас мацара ачҳара хьамҭоуп, Нас ишԥеиури маӡа-аргама амцашоура иҭоу?

Ихы дааҩахан днарылаԥшит, икәша-мыкәша итәаз, Нина илаԥш налыдхалеит, лгәы ҩарха дахьиаз. Лоунытә лыԥсыԥ лага-ҩаго, ацәа-хаа дахьҭаз, Лгәшԥы халон, лгәышԥы шьҭыҵуан, зхы-зҿы гәыкуаз.

«Абри леиԥш игәылымҵәаху, абнаршәыра агәҭа, Абџьар кны дмеибашьрада изыҟамлеи хәарҭа?! О, аибашьра, зегь ззеиԥшу – аԥсра, абзара, Наунагӡа быжьрабыжьҵәа уныҵабга уара!..» Абас дхәыцуан Баҭал Смырба, ицәанырра шуа, Уажә аргама Нина лышҟа ибла нарԥшуа...

Дырҩегь хәыцрак дымҵанарсит, хәыҷ-хәыҷы дыҭҟәо, Аԥсныҟа ауп уи далхәхәа даман уажә иахьцо.


321

Абар, рашҭа ду дынҭалеит, ихәыҷра ахьлеи-ҩеиз, Иани иаби гәырӷьо иԥылоит, рыҷкәын дахьрызнеиз, Абар, рбаҳча, рқәаҵа ссирха, шәҭышла зыҽзырҽеиз...
Абар, игара ахьыҩнагылаз, рԥацха-мца ахьшеишеиз.

Нас ркәасқьахь иҿынеихоит, амардуан дынхал, Игәазырҳагоуп уа ауаҭахқәа, илашоит рзал, Аҽацә ануп аҭӡывараҿ икыду ауарҳал, Абар, иаб иԥхьарца кнаҳауп. Зегь ибоит Баҭал.

Дналбаан рашҭаҿ, уи днеи-ааиуеит, шьацроуп рымӡырха, (Изыԥсоузеишь, анаџьалбеит, урҭ зегь лабҿаба), Дынҭыҵны ашҭа днавалеит Улыс аӡы аҟәара, Аӡыжь саркьа уа дхыԥшылоит, игәаларшәо ихәыҷра...

Убри аамҭаз «Атревога!» – игеит аҿыҭбжьы, Ихәыцрақәа ԥхьатәеит Баҭал, игылеит ихәы-ижьы. Аԥшӡеиԥш иара дҩаҵҟьеит, иавтоматгьы кны...
Рҽеибырҭауан хыма-ԥсыма, зегь рҽырхианы.

Ркомандиргьы раԥхьа дгылоуп, Михаил Божко, Уи лаԥшыла зегь ааимидан, ҿааиҭит ибжьы ҭго:

– Аҩызцәа, сашьцәа, апартизанцәа, зыԥшрак ҟамҵо, Имҩа ԥаҳҵәароуп ҳаӷа цәгьа, иаалырҟьан ҳахьцо!

Аӷа ддәықәлеит, ҳара дҳажәларц, адырра ҳаут, абар, Аха ҳаргьы имҩа ҳкыроуп, заа иара ҳимбартә!.. – Уи акәхеит, уаҳагьы аҭахӡамызт, бнала иааихыҵәҵәа, Мҩахәасҭала рҿынархауеит аԥсадгьыл ашьоуцәа. Апартизанцәа неит иахьнеишаз, амҩаду аԥны, Наҟ-ааҟ ажра дуқәа ахьавгаз инатәеит рыҽшаны, Абра диасран дыҟоуп раӷа, дрықәларц шарԥазы, Абра гәҩарас имам зынӡа, ишәарҭоуп ҳәа аказы.

Наҟтәирахьҟа, даҽа гәыԥҩык, рҽамада аҭәарҭа, Аҭәаҟәа дуқәа анаҟа-араҟа, рҽаларӡны иантәа, Рыкәша-мыкәша, ԥсыжырҭоушәа, ҭынчрахеит зынӡа, Ааигәа-сигәа еибашьра-мцоушәа, адгьыл ҟәызгаӡа...


322

Ус, ашара адәы иаақәлеит, аеҵәақәа ҭаауа. Еиқәаҵәаӡа ԥҭақәак цәырҵуеит, жәҩан ахь рыҽшауа, Ԥсы-гагаҵас ихынҟәашааӡа, ашәшьы хьанҭа хҵа, Ишынеимарҭәара уажәыҵәҟьа, рылаӷырӡ лашьҭуа.

Баҭал Смырба игәы ҭагылом, идыруп измааноу, Абзиабара иахәыҭхәыҭуеит, маҷӡак аамҭа аниоу. Иара иааҩс, ҿымҭӡакәа, Нина лоуп итәоу, Ларҭмаҟ хәыҷы лҟәынҳәалоуп, лара лыхәшәқәа зҭоу.

Рыгәқәа еицәажәоит, рыгәқәа рыхоит урҭ маӡа-маӡа, Рыбзиабара рхәыцра арҿыхоит, мраҵас илашаӡа. Амра мцәырҵӡац мрагыларахь, ахаҿы мцаха, Амҩаду ҭацәуп макьана, уи данӡам аӷа.

Аха, абар, алемсаа аацәырҵит архәараҿ, лахьхьи, Инызкылода, еиқәыцырцыруа рыри рџьаԥҳани. Аброневикқәа ҩба гылоуп – рҵыхәахьи рхахьи, Еиҵахара рныԥшхуама урҭ ргәыи ршьамхи.

Апулемиотқәа амца аурыжьит, ҿааихакра ҟамҵа, Автоматқәа рԥынҵа иҭыҵуеит қәаршыҩҵас атса. Амца хәыҵҟьоит, алҩа хтәалоит, иаалашьцоит зны, Алаҳәажәқәагь жәҩанҟа ихалоит, рыԥсы иацәшәаны...

Иҭҟәан игази, ишьызи , ихәызи ртәы ӡбан ушьҭа, Аха инхази, ус изцази неиуан еиԥхьытта.

Абри амҩа мышьҭацәгьала ақәылацәа нанылт, Абри амш хамшҭыхәран рымшқәа инархылт.

V

Баҭали Нинеи рцәанырра ачҳара анхыжжы, Шьҭа ԥыхьеиԥш аҽаӡомызт, ҿымҭуа еиқәышьшьы. Еибырҳәахьан дара еидтәалан рыгәҭакы аахтны, Ҿа еибырҳәахьан дара рхала, рыгәыра еибаганы.

Урҭқәа зегьы еилкааны идыруан ркомандир Божко, Уи зны Баҭал дааскьаԥхьаны ус иҳәеит дыччо:

– Уа уҩызара даԥсоуп Нина, лқәыԥшра хыхәхәо, Уаргьы ламыс ду змоу арԥысуп, шәыҟоуп шәеиқәнаго.


323

Шәыԥсҭазаара ԥхьа ицалароуп, иара атәы ҟаҵа, Ҳаргьы чарак шәызҳархиароуп, иныҳәо шәлахьынҵа! – Баҭал иаҳауаз ажәа ԥхақәа игәаҵаҟа иҭахәхәа, – Рҭак аҳәара ицәуадаҩны дгылан деиҵаӷәӷәа.

– Сшәыҳәоит са саҭашәымҵарцаз, Миха Иван-иԥа, – Баҭал даахәыцт дамаԥхашьо, аҭак иҳәарц ӡба: Иҭабуп ас ҳахьеилышәкааз, аха ачара – мап, Ачараура аибашьра ашьҭахь Аԥсны ҳахьӡап!..

Абас аргама еизыгәдууа, уа аиҳаби аиҵби, Урҭ рынасыԥ иалацәажәо рыгәҭакы аадмырти! Смырба игәалаҟара ҿыцхо, даҽакхеит зынӡа,
Дрыман Аԥсныҟа ицошәа игәи ишьамхи ҵарӡа.

... Хыхьынтә маӡа ироуз адҵала, иаалырҟьан аҽны, Апартизанцәа рҭыԥ иахыҵны, рымаҭәа еизакны, Имцарада ԥсыхәа рмоуит даҽа бнакахьы, Убраҟатәи рхәышҭаара амца арцәара гәаӷьны.

Ҽеибыҭаран, ҽеиҵаҳәаран, ҽырхиаран изҿыз, Уа акгьы ааныжьра ҟалауамызт, џьаԥҳаныз, фатәыз.

Аӡәгьы ишьҭыбжь иргацәомызт, деиҳабыз, деиҵбыз, Ҳабацои ҳәа аӡәгьы иҳәауамызт, амаӡа ишаԥыз.

Абнара алԥха зауша, абнара агәра зго, Дара роуми, рҿынархауеит мҩахәасҭала ицо.

Аха убасҟан игәырмаҷгаха , ажәҩан зегь лаго, Иаахылт уаҟа аӷа иҳаирпланқәа, аҭынчра еилаго.

Икарыжьуан абомбақәа, ихагьежьуа, илаҟәуа, Ихлымӡаахха, игәыҭҟьагаха, дгьыли бнеи былуа. Амца зыцралаз ақьалақәа еилаҳауан уа, Аха инеиуан апартизанцәа, гәыԥ-гәыԥла еицрыхәхәа.

Икара-ԥсараха ашьыбжьышьҭахь, бнара дук агәҭа Рҽааныркылеит, рҭыԥ азгәаҭо, уа лада-ҩада.

Зегь еидгылан, џьара акала рхы-ргәы ахмыршәа, «Аҿыцнхара» еиҭалагеит, рымаҭәа еиқәыршәа...


324

Зегь рылымкаа Баҭал Смырба, аԥхӡы иҿашы, Аԥацха еиԥш ашә-хәыҷ аҭан, аҭӡывара шышны, Мшьамбала хыхьгьы ихыбны, иқьала гәцаракны. Иԥшӡаӡа инықәиргылеит уа зегь рыгәҭаны,

Нина лҩызцәақәакгьы хәмаруа, маӡала еилацәҟәыс, Ичча-ччауа, исамарҟәылуа, еибырҳәауан ус:

«Нина лзыҳәан акәхап Смырба, иқьала ԥшӡаны, Ирылыҷҷаауа изиргылаз, ихы аџьа арбаны».

Убри ашьҭахь хара имгакәа, амаӡа аахтны, Баҭали Нинеи рҩызцәа ааицәажәан, уа рхәышҭаараҟны. Рразҟы еибырҭеит, ирызгәдууа, ҭынч иааилатәаны, Абна еиужьра ыҵырцәажәо, ҭынхара рзуны.

Баҭал уажәы игәы хыҭхыҭуеит, идыруп измааноу, Аԥсҭазаара аԥышәа инаҭоит, гәыла-ԥсыла дызмадоу, Уаҟа, ивараҿ, цәымзаркыран Нина лоуп итәоу, Уи лоуми зыбзиабара игәаҵанӡа иҭасоу.

VI

Аҵх наскьон аҽҭалаҳа, аҵх, аҳра зуа, Икыдыҷҷало жәҩангә икыдын, аеҵәақәа былуа. Абна ԥшьаала аԥсы ашьауазшәа, ҭынчран, икаууа, Аҳауа ҿаца ҿыхьшәашәаӡа, амышцәгьа аныхкәа.

Баҭали Нинеи рқьала аҩнуҵҟа рцәашь хәыҷы каҷҷо, Еизыгәдуны исамарҟәылуан, рҩызцәеи дареи ччо. Аха убраҟагь ԥыҭрак ашьҭахь ицәеит ацәашьы, Иҟарулуашәа уахьыԥшлакгьы абнара еиқәышьшьы...

Баҭал Смырба хәыцрак далоуп, дзыцәауам иара, Аԥсҭазаара уи иԥсы алоуп, қьалоуп имҳара. Иԥсҭазаара цон шьоурала, ԥхьаҟа игәы иҽанҵа, Аԥсҭазаара агәыӷра инаҭон, иара атәы ҟаҵа.

Ус ашара адәы иаақәлеит, амзаҿа лаҟәуа, Шарԥы-еҵәа жәҩан икыдтәалан, ахала илацәҟәуа.


325

Абна ссирӡа, ибзарыбзаруа, аӡаӡа ахьырша,
Иҿыхауан шьыжьымҭанӡа, хыс-бжьыда анша...

Уажәазыҳәан уаҟа ҭынчроуп, ҭынч еиԥылт зегьы, Уажәазыҳәан ажәҩан хируп, џьаргьы ихым ашәшьы. Аџьҵла амҵан иахьеидтәалоу ашәа рҳәоит шьоукы, Даҽа қьалак аҟынтә иааҩуеит ауарӷан абжьы. Ашәа зҳәогьы, изымҳәозгьы ргәыӷра аԥашә ииуан, Ашәа рыгәқәа арфырхаҵон, рымч арыӷәӷәан.

Убри аамҭаз иаалырҟьаны, иоумагаха абжьы, Жәҩан ахь ҳаирпланк халеит, аӷа хәымга итәны.

Иаразнаказ еибадыруа, зегь ргәырҽанылт, Убри ааира иазыԥшызшәа, рҽеибыҭа, иҩагылт. Аха ркомандир Божко, дмыццакуа, иҽынкыл,
Днарылаԥшын, нарықәҿиҭит: «Макьана шәаагыл!

Ҳаӷа иҿаԥхьа заа ахцәыргара ахәҭаны избауам, Ҳа ҳхарала ҳҭыԥ еилимкаар, ҳабна наԥхауам...» Апартизанцәа реиҳаб иажәа дахыԥом аӡәгьы, Аҳаирплангьы аҳауа иалан, хыхь аҽҳаракны.

Уи цеит шырҳәоз – иаахагьежьын, амгәацәа аҽанҵа, Аҽыларҟәӡан аҿаанахеит, ишьҭаԥшыхәуа еиҭа. Ҿааиҭит дазԥшуа дахьгылаз акомандир Божко:

«Амца ажәышәҵа, амца ажәышәҵа, иццышәха избылӡо!»


VII

Баҭал иӡбахә рмаҳацижьҭеи, аҩны, иҭаацәара, Абар, иҵырц шьҭа егьагым хы-шықәса нҭакәкәа. Иани иаби рхәыцра еидароуп, иԥшуп рыбла ҭраа, Ма ишәҟәы ыҟам, ма иԥсӡы ыҟам, иара итәы зҳәара.

Агәырҩа цәгьа ауаҩы дафоит, – даацәажәеит абас, Дахьтәаз амаҵурҭаҿы Баҭал иаб Алхас, Гәалаҟарак ҳәа имаӡамкәа, егьнациҵеит нас:
– Ишԥааури, ҳаԥшгәышьазааит, аӡәгьы иаҳзимуит цас,


326

Ҳара ҳаиԥш игәырҩозеи шаҟаҩ Аԥсынра, Ҳара ҳаиԥш иҽҳәатәоузеи шаҟаҩ рхәышҭаара.

Шаҟаҩ ргәаҵа амца ацроузеи, рҽамҭауа агәырҩа, – Алхас ажәала иҽааирҭынчит, дынкаԥшын – зымҩа.

Баҭал иан Ҟарамсада дгәырҩон, лгәы ҭаԥҽы, Дматанеиуа лыбжьы нҭылгеит: – с-Баҭал, схәыҷы, Деибганы дхынурҳәырцаз суҳәауеит, анцәа, Ухьышьаргәыҵа сакәыхшами, ҳрыцҳашьа аҭаацәа!..

– Еҳ, анацәа хлаҳәадақәа, шәрыцҳаузеи шаҟа, Шәыгәнаҳа ақәшәааит аибашьра, шәгәырӷьара
еиԥзырҟьаз...

Аха агәыӷра амч шәмырӡын, ижәдыруеи, ԥхьаҟа... – Алхас иԥшәма лгәы рыӷәӷәауа, дынкаԥшит ҵаҟа.

VIII

Ҭагалан аамҭа инҭалеит, амшқәа ирызҵо, Ашәаԥыџьаԥ рԥштәы ԥсахуа, аҩеижь маҭәа рышәҵо Аҳауа ҟәанда аҽеиҭанакуан, ахьшәашәара ааго, Аԥхарра ԥсаатәқәа рҽеизыргауан, ҭыԥ-ҭыԥ итәо.

Ҟарамсада дхабыхацо, аҵыхқәа ршауа, Ақлаԥадқәа лԥон афронтаз, уи лыԥсы мшьауа. Шаҟантә илҳәагәышьахьоузеи, лара лгәы ԥшаауа: «О, Баҭал, срыкәыхшами, унацәақәа хәхәаӡа!..»

Ҽнак иаалырҟьан, Арасаӡыхь, нырцә аԥшаҳәахьы, Аҳәҳәабжь геит, аҽаҭауа иасуаз аԥшаӷьы.
О, дызусҭада, анаџьалбеит, дарбану иԥсы?
Ма ашәҟәыцәгьа иаанагахма даҽаӡәы иԥсӡы?

Арасаӡыхьаа – аҳәса, ахацәа, жәпаҩ еицхрышьшьны, Абар, иахьнеиуа, еибаргәыжәажәо, рылаӷырӡ рҿашы. Абан Алхасгьы уахь ддәықәылт, илабашьа кны, Ииҳәо иҿамшәо, дуалуашо, ихҭырԥа лашьҭны.

Уи ишьҭахьҟа Ҟарамсада, лшьаҿақәа еилаго, Иҟоу лзымдыруа ауп дышнеиуа, аҳәҳәабжь ахьго.


327

Урҭ ргәыла Шьаҳан Базба, иажәымҭа цәгьаха, Иԥеиҳаб Закан дҭахагәышьеит, иԥсӡы ааит иаха.

Иҭәуан Шьаҳан иашҭа уаала, ргәырҩа хыжжуа, Агәыла-азла, еибаргәыжәажәо, аибашьра шәиуа. Афы зысыз аџьҵлеиԥш, Шьаҳан деиҵаӷәӷәа, Имӡырха дҭагәышьами, агәырҩацәгьа чҳауа.

Ашьыбжьышьҭахь агәылеи ауеи зымҩа инатәаны, Аҵәуара амш азгәарҭеит ианахәҭаз аҽны. Имыруадаҩкәа, имырхаракәа, Шьаҳангьы изҵааны, Шәаџьҳәараҳәа идәықәырҵашаз рыхьӡқәа ааҳәаны.

...Аҵәуацәа ашҭа иҭалоит, ашҭа згәашәқәа аарту, Аҳәса рмыткәма ашҭа иҭыҩуеит, гәырҩацәгьала иҭәу: «Уани уаби иқәырхуазеи уажәшьҭа адунеи, Уаби уани заурблызеи лаӷырӡи гәырҩеи...»

Шьаҳан иаҳа иҽаанкылауа, игәы ирӷәӷәарц даҿуп, Аха лоунытә дқәыԥсычҳауеит, игәыӷрақәа хәаҽуп. Адашшылацәа, ҿымҭӡакәа, иаԥхьа ииасны ицоит, Иашҭа игәара алҩа хчыло, амца ацроушәа ибоит.

Уа, ивараҿ дтәоуп Алхасгьы, иблақәа цәаакӡа, Згәыла игәаҟра ицеиҩызшо, игәаҵанӡа илакӡа.

IX

Баҭал Смырба аӷа итил аҿы даӡрыжәт ашьаура, Уахгьы-ҽынгьы изеиԥшны, дацәымшәа аԥсра. Нинеи иареи мышкы еибамбар рзычҳауама шьҭа, Нинеи иареи ҭаацәак ракәны рҽеидыркылт убра. Лара Баҭал илырдырхьан, дшалашәаз ахшара лцәа, Уи лҟазшьалагьы еиликаахьан, дрыцҳашьо цәгьаӡа. Аҩыџьагьы ргәы хыҭхыҭуан, идыруп измааноу, Аԥсҭазаара рахәыҭхәыҭуан иара атәы ҟаҵо.

Уажәы, ԥшьаала дара рхала, рқьалаҿ итәаны, Ишцәажәауаз, Баҭал ҿааиҭит, ус ибжьы рхәыҷны:


328

– Нина, бгәы амырҷыдауазар, сбыҳәоит аказы,
Сеидру, ҳаԥхьаҟа иҟалаша, бгәыбҽаныз уеизгьы...

Иббоит аамҭа ҳазҭагылоу – аибашьра ацәқәырԥа, Иббоит амҩа, ҳа ҳзынгылоу, иббоит лабҿаба. Сеидру ҳаԥхьаҟа иҟалаша. «Изиҳәозеи?» бымҳәан, Ҳлахьынҵа амҩа ҳаижьарыма?.. Уи Анцәа иумҳәан...

Аиааира аамҭа сзахьымӡакәа, ибдыруеи сҭахар, Сани, саби, саҳәшьа Камеи идырҳа схабар. Сыхьӡ зҳәаша ҵеик диргьы, иԥсынҵры-мҩа ӡба,
Сҭаацәа ахьынхо басҳәахьеит, мышкызны ддырба!..

Дӷьаҵәы-ӷьаҵәуа Нина дтәан уа, инапы шьышьуа, Ибла гәаԥшьқәа дырхыԥшыло, лгәаҵа ҵыс-ҵысуа...

Урҭ акраамҭа иалацәажәон ԥхьаҟатәи ргәахәтәы, Рқәыԥшра иацҵауа ргәыӷра, рыбзиабара ҭәны.

...Апартизанцәа ргәалаҟара иахьацлоз иасымша, Агәыӷра ҷыда рызнанагон аибашьра ахыԥша; Уиала ирдыруан, еилыркаауан, дшаҵахоз аӷа, Еибгала дышзымцауаз, ҩаԥхьа иԥсы еиқәырха.

Аӷа иԥеиԥшыз хамшҭыхәран, ишьҭахьҟа дахьцо, Уаҟа ашьоуцәа рымца игәыдлон, игәаҵаӷара ҿҟьо. Зшьамҩа еиқәаҵәа ццышә тәараз, зҭыҩражә ахь ицо, Уажәшьҭами ианидырша уи зегьы шихьӡо. Ишьаҟаруаа, итанкқәа хьагәгәа, рхы-ргәы ахшәаны, Ианаауаз еиԥш акәӡамкәа, ицон ргәы ҭаԥҽы, Ашьаӡа-гәаӡа ықәыртто, икажьны рџьаԥҳаны, Зыбӷа ԥырҵәаз амаҭ еиԥш, иҵааршәха рхы-рҿы...

Баҭали иҩызцәеи алҩа иалоуп, ршьа кәапеила ито, Иахьеигәыдло, иахьеиныкшо, иԥсыда-инхада рҳәо, Уа ауаҩытәыҩсеи аԥсцәаҳаи еиҿагыла еиқәԥоит, Уаҟа аиааиреи аҵахареи рлахьынҵа рыӡбоит.

Ақәԥара амца аҳьеилаҩынтуа, иԥибашәошәа агәқәа, Бџьар бжьымзар, бжьык гауама, аиааира ахьҭәауа.


329

Нина лакәзар, уахи-ҽни дҳаҵ-ҳаҵо, дмааԥса, Ахәцәа ҿалҳәоит, лнапы иахьыӡсо ирылҵуа ашьа-ԥха.

Баҭал изы лгәы лзырҭынчуам, лхәыцрақәа мбатәха, Дуалуашо, цәалашәарак дамоуп, деимырхха...

Хыма-ԥсыма ахәцәа ахьҿалҳәо, дажәлауеит аӷа, Уи итанк ду уахь идәықәлеит, адгьыл цәаак рыӷӷа.

Ахәцәеи Нинеи ирзалоузеи ԥхьаҟатәи рдунеи, Дара рҟынӡа атанк гәыргәыруа, иҳәазо ианнеи!? Баҭал днаҵҟьеит, уи ангәеиҭа, азнаказ дкаиа, Хаҳәырҵәиа уаҟа дажәлеит, имышьҭырц мариа.

Афырхаҵеи аԥсцәаҳаи ааиҿагылеит абра, Афырхаҵеи аԥсцәаҳаи ирԥеиԥшын абылра...

Аԥша иууаз хлымӡаахха, иқәсуан адәы, Шәаџьҳәара рызнауазшәа уа иҭахаз ӡәырҩы.

Уаӷеимшхарала Саенко Нина, лылақәа ԥшаауа, Кәалӡра ауазшәа лыбзиабара, лцәа-лжьы еилыбзаауа, Уи лынасыԥ лымпыҵаԥрызшәа аибашьра адәаҿы, Дыгәжәажәауа Баҭал дишьҭоуп, лгәыӷра хьчо лгәаҿы. Анаҟа-араҟа аԥсцәа кажьуп, ауаҩы игәы цартәы, Нинеи лҩызцәеи алҩа иалҵуан, ианеиқәха рыԥсы. Урҭ еиқәзырхаз хаҵарала, дҟәыбаса дышьҭан, Урҭ еиқәзырхаз Баҭал иакәын, иҽаҵажьны атанк...

Ижәылоз ҳари ҳпартизанцәеи, аиааира гауа, Мраҭашәара иазнымкыло, инеиуан еибашьуа, Инеиуан раӷа дықәыцҟьауа, руалԥшьа нагӡо, Инеиуан урҭ фырхаҵарала, аибашьра алҩа хцо!


X

Аиааира гәырӷьаҿҳәаша лашеит, атәыла иахьӡо, Аԥсабараҿ аԥсҭазаара лахҿыхноуп ишцо. Асолдаҭцәа, апартизанцәа – аиааира ашәа ҳәауа,

Еихьымӡа-еиԥымӡо амҩа иқәын, зыҩныҟа ихынҳәуаз...


330

Ииуан адгьыл ҭынч мҩала, ахәра хьанҭа рӷьо, Еилаҟәыбаз қалақьи қыҭеи ҿыц рыԥсы ҭаҵо. Ииуан ашәҭқәа, мра шәахәала, адәеиужьқәа хҟьо, Ашәаԥыџьаԥ рыԥшӡарала рыԥштәы рхаҵо.

Диит арԥыс шьҭамҭамырӡга, Баҭал ишьа злаз, Украина хәышҭааракаҿ, ааԥынра анаауаз. Саенко Нина илоуз ахшара ихьӡылҵеит Баҭал,
Баҭал Смырба хашҭра иқәымкәа, дырҩегь иԥсы ҭалт.

Иԥсы ҭалеит шьала, дала, Нина лгәыӷырҭа, Ахәыҷы иԥшрала, илакҭала – иабҵәҟьа ихаҭа...

Ԥыҭрак ашьҭахь дбажәгәаламуа, иччабжь гауа, Ашьац тата днылагылашт, ишьаҿа еихгауа.

Нина илхашҭуам Баҭал иажәақәа: «...Ибдыруеи, сҭахар, Сани саби, саҳәшьа Камеи идырҳа схабар.

Сыхьӡ зҳәаша ҵеик диргьы, иԥсынҵры-мҩа ӡба, Сҭаацәа ахьынхо ақыҭа бдыруеит, мышкызны ддырба!..»

Гәҭыхас абри лымагәышьоуп, лхәыцра хьамҭаӡа, Лыԥхыӡ далоуп, лыбла дхыҵуам Баҭал дыԥшӡаӡа. Гәынкылагас лара илымоу, лхәыҷы, лыхьҟәыршәа, Уи днеиԥыршәаны иара усгьы иҟалҵом шьаҿа,

Уи шьыжьымҭанказ лҽааибылҭан, даашьҭыхны лхәыҷы, Мҩахәасҭала лҿыналхоит, лхәыцракәа хыжжы...

Ус дышнеиуаз, бнарак днадгылт, шьыбжьаара агәазы, Лҩызцәеи лареи ршьа ахькарҭәоз, партизанра уны.

Абар, иаацәырҵуеит дәы-иаҵәарак, аҵаа-ҵла ахашьшьы, Абан, абан, Баҭал Смырба изқәа аҭыԥ агәы...

Абраҟоуп рыбаҩқәа ахьамадоу, иҭахаз аӡәырҩы, Абраҟоуп Баҭал дахьынлыжьыз Нина аҵыхәтәаны.

Лгәы еисуеит, уи хәыцра-шәк лхаҿы ианхалт, Лгәы ԥшаауеит, лгәы ҭагылом, дизгәыкуеит, Баҭал. Баҭал хәыҷы дреигәырӷьауеит иибо зегьы абра, Иаҵанакуа иидыруазеи иабҵәҟьа идамра...


331

Уи дыхәмаруа ашәшьыра дыҵоуп, иблақәа ҭыџьџьо, Аԥарԥалыкьқәа дреиҩаӡауеит, акыр-кыр дыччо. Нина анышәынҭра дахагылоуп, лгәы мыжда былуа, Лнапы нықәылшьуеит убраҟа, лылабжыш лҿыкәкәа,

Ибжьы лаҳауашәа, лгәы иабоит: «Ибдыруеи, сҭахар, Аҩнынӡа бзынаӡозар, идырҳа схабар...

Сыхьӡ зҳәаша ҵеик диргьы, иԥсынҵры-мҩа ӡба, Сҭаацәа ахьынхо ақыҭа бдыруеит, мышкызны ддырба!..»

Абна ԥшӡа аԥсабара ауп уа шаҳаҭра зуа, Нинеи, лхәыҷи, Баҭали шеибабаз абра.

Абна зҩыда алымҳақәа амоуп, иамоуп алакҭа, Абна ԥшӡа иаҟарулуеит иҟам рыԥсаҭа.

Нас Баҭал хәыҷ еидиҟәшәалаз ашәҭқәа еизакны, Ла лнапала инықәылҵеит анышәынҭра агәаны. Ахәылбыҽха, лгәы аарданы, диеигәырӷьо лхәыҷы, Нина аҩныҟа лҿыналхауеит, лхәыцрақәа ҵәахны.

...Баҭал иӡбахә рмаҳаижьҭеи аҩны иҭаацәара, Абар, иҵырц шьҭа егьагым ԥшьы-шықәса нҭакәкәа. Иани, иаби, иаҳәшьа Камеи ԥшыми рыла ҭраа, Ма ишәҟәы ыҟам, ма иԥсӡы ыҟам, иара итәы зҳәара.

Усҟан Нина амҩа дықәуп, длыманы лхәыҷы, Амҩа дықәуп уи дәыӷбала, дырзаауеит уаҵәы...

Лгәы лыхоит, лгәы хыҭхыҭуеит, идыруп измааноу, Аԥша ҟәанда лахәыҭхәыҭуеит, иара атәы ҟаҵо.

Лара лзыҳәан аҽарҿыцуеит Аԥсны агәыбылра, Лара лзыҳәан игәырԥшаагоуп Аԥсныҟа аара. Лхәыҷи лареи ирзыԥшыми, гәыӷрала аҽырхиа, Агәырҩареи агәырӷьареи зҭалауа амӡырха!
АԤХЬАРЦА

I

Схәыцра иалоу, зхәыцра салоу, Иалоу сара сшьа, Зыбжьы снаало, сыбжьы знаало, Сашәақәа зыхша.

Уҟазҵада, уазырҳәада Раԥхьаӡа, Аԥхьарца? Раԥхьаӡа уцәырызгада, Убжьы аԥсы ахаҵа?

Шаҟа ухыҵуа сазҳәауада, Ушықәсқәа ԥшааны? Заҟаҩ рашәа унырҵахьада, Аԥхьышьтәы уҿшьны?

Гәырхаҵагас, гәыҟаҵагас Изҭаххада убжьы, Гәырҩахҽыгас, ԥхьаҟацагас Уара уҟаҵаны?

Уи иԥеиԥшымҩа агәра игауазма Бзиарак ихьӡарц?

Уара ула иԥишәауазма Иашәақәа ргәахәтәы?

Иҵәыџь-мца уҿеирҷҷозма, Урхио дантәоз?

Агеи ашьхеи удирбозма, Ныҟәара данцоз?


333

Нас, дарбану, дызусҭада Раԥхьаӡа уҟазҵа? Раԥхьаӡа уазырҳәада, Иухьыӡҵан «Аԥхьарца?»

Ухы-уҿы цқьа еицамкыкәа, Еиқәзырхаз угәы, Уҟазшьа-цқьа еиҭамкыкәа, Еиқәзырхаз уԥсы?

Иаргьы уаргьы шәгәы ҭӡыӡаауа, Шәыгәбылра ԥхаӡа.

Ус шәааигәышьон шәеихӡыӡаауа, Гәкаҳара ҟамҵа.

Урахәыцқәа ҩба ирыншьалан Ҩ-разҟык ртәы.

Урахәыцқәа ргәы иантәалан Ԥхьаҟатәи шәразҟы.

Аԥсадгьыл гәакьа абзиабара Иазкын урҭ руак.

Ахақәиҭра мҩа алашара Иатәын урҭ руак.

Урҭ аҩ-разҟык рымҭа ахьшәарҭам, Идууп алахьынҵа.

Урҭ аҩ-разҟык рыда ихәарҭам, Уаргьы убжьы, Аԥхьарца.

Нас, дарбану, дызусҭада Раԥхьаӡа уҟазҵа?

Урҭ аҩ-разҟык ирзықәԥада, Уара убжьы ианҵа?

Уи инапоуми ԥсыс иухоугьы, Иузҭаз абас нарха.

Уи илакҭоуми иулакҭоугьы, Уара угәы зырԥха.


334

Уи ибызшәоуми иубызшәоугьы, Бзанҵ ҩ-гәык згәым.

Уи ибжьоуми бжьыс иухоугьы, Бзанҵ еицакра зқәым.

Уи дгәыдкыло сиԥыларын, Сгәыӷра го ԥхьаҟа.

Аԥхьарца иркны изсыргыларын, Имыӡӡауа абаҟа.


II

Ицон ашықәсқәа аанымгыло, Дара ртәы ҟаҵо, Шьоук еиԥырго, шьоук еидкыло, Аҭоурых анҵо.

Шьоук ҭхаџьуан шьоук рџьала, Агәнаҳа рҳауа.
Шьоук чарҳәауан хәымгарала, Рыламыс ҭиуа.

Аха ужәлар рҽымԥсахӡакәа, Рқьабзқәа нагӡо, Иааиуан рдин еиламгаӡакәа, Рабиԥара ааӡо.

Иашьҭагәышьан урҭ аиаша, Хараӡа иԥшуа, Пату рзақәын аԥхӡаша, Рхәышҭаара хьчауа.

Ашьхеи амшыни ирыбжьакымзи Рыдгьыл Аԥсынра, Рыԥсы адкылан уи иахымзи, Хьымӡӷы амыргауа.


335

Уа уеимыздоз абиԥара Рҟазшьа уҟазшьан, Уара узын рыбзиабара Лаӷырӡҵас ицқьан.

Ианаҭаххоз, ахәрашәала Рыхәра ахьаа уртәон, Ианаҭаххоз, хаҵарала Рыбзырӡы аурҳәон.

Агьангьашра уаабӡауамызт, Амца угәы иҭаршы, Амҵақьақьара улаӡамызт, Аргамабжьын убжьы.

Хьымӡӷыла зхы мҩаԥызгоз Уаҿын рҿаԥҽра, Чарҳәарала зшьаҿа еихызгоз Шәиԥхьыӡ иаргауа.

Ахӡыргацәара уашьҭаӡамызт, Уаҵамшьыцуа ахан, Уԥацха хәыҷы ҟәнушьауамызт, Уаҟа уԥсы ҩнан.

Урахәыцқәа ргәы ԥҵәауамызт, Угәеисыбжь дыргон.

Аамҭа царгьы убжьы цауамызт, Ухы агәра дургон.

Убас уааиуан шәышықәсала, Аԥсуа иԥхьарца.

Убас иааиуан хатәы ашәала, Ужәлар ргәырҽанҵа.

Нас, дарбану, дызусҭада Раԥхьаӡа уҟазҵа?


336

Раԥхьаӡа уазырҳәада, Уара убжьы хааӡа?

Сара уи ауаҩ инапсыргәыҵа Надкылауа сгәы, Сагәӡрын ихьышьаргәыҵа, Иаԥхьа схы ларҟәы.

III

Ицон аамҭақәа аанымгыло, Дара ртәы ҟаҵо, Шьоук еиԥырго, шьоук еидкыло, Аҭоурых раӡо.

Аԥхьарца, узтәыз биԥарала, Ргәалаҟара мырӡ, Урзышәаҳәон, ишулшоз ала, Рхазы ргәы рмышьҭырц.

Аха ишааиуаз иаарыдгылеит Амҳаџьырра ауахҭа.

Уи ахлымӡаахра иҭанаргылеит Аԥсуаа рхаҭа.

Иаауан аҭырқәа иӷба ԥралқәа, Иарӡсауа аԥша.
Игылан аҭырқәа изандалқәа, Асқьала ҟьашьуа...

Имацәысуан жәҩангәахьала, Аеҵәақәа ҿышәшәон. Жәлар ахьнарцоз агаҿала, Аԥсабара шлон.

Рыҵәаабжь гон асабицәа, Згарақәа ҭацәуаз.


337

Рыҳәҳәабжь гон урҭ рандуцәа, Зылаӷырӡ ҵәаауаз.

Иргагәышьон Мшын Еиқәала, Урҭ еихьырԥшны. Ицагәышьон гәырҩацәгьала, Ахҵәара гәаӷьны.

Агахь иҟаз уаҩ даанымхеит, Иҭацәгәышьеит Дал.

Амшын Еиқәа – џьаҳанымхеит, Алаҳәажәқәа ахалт...

Ацәқәырԥақәа мцаԥшьгәышьан, Алабжыш иаршын.
Агәаҟра ашәа уоубжьгәышьан, Ихыӡлауаз амшын.

Кәыдри Бзыԥи еибаруазыруан, Игәыҭшьаагаха зынӡа. Кәыдри Бзыԥи изакәу рдыруан Ирцәыӡуаз рлахьынҵа.

Ерцахә ԥагьа џьабагәышьон, Урҭ ахьабауаз.

Лаӷырӡушәа иаҿыжжгәышьон Анаҟәа иӡыҭуаз.

Шәымцан, шәымцан, шәымцан! – Ҿуҭуан, Аԥхьарца. – Шәыԥсы атәыла агәы шәымшьӡан, Аӷа иҳәатәы хаҵа!

Шә-Аԥсынтәыла ҭашәмырхан, Шәазхәыц шәлахьынҵа. Шәымцан, шәымцан, шәымцан! – Уҳәацәон, Аԥхьарца.


338

Аха ицауан Мшын Еиқәала, Рылаӷырӡ каҭәо.
Мҩа мыжда иқәын ихыхәхәала, Рыԥсы арахь иаанхо.

Реиҳараҩык ргагәышьеит, Реиҵараҩык аанхеит. Реиҳараҩык ҭахагәышьеит, Агәырҩа рҭынхеит.

Дабаҟахыз иаанызкылоз, Иаараԥгылоз урҭ? Дабаҟагәышьаз иаарҿагылоз, Хадараҵәҟьа иуртә?

Дырмоугәышьеит иразҳәашаз Зҿахәы ҭкааны, Дырмоугәышьеит еиқәзырхашаз, Ԥхьагылара уны.

Раанкылара зылшауадаз Ахҵәара згәаӷьыз, Ишлахьынҵадаз гәазҭауадаз, Гәырҩацәгьала иҭәыз?..

Нас, амца ацәкьаҭаӡозма Урҭ рхәышҭаара,

Жәҩанаҿ риеҵәахә кыдшәаӡозма, Иамоуа лбааԥшра?!

Амҳаџьырра, амҳаџьырра, Зуахҭа мбатәу, Ишԥахьамҭоу уи анырра, Гәнаҳарала иҭәу...

Аԥхьарца рыцҳа, урхаанӡоузеи Шаҟа гәырҩара,


339

Шаҟа гәаҟра ухугахьоузеи, Уҽамҭауа аԥсра!..

Шаҟа гәаҟашәа уҳәахьоузеи Угәах амца ацраҵо, Шаҟа лабжыш уҿаҵәахьоузеи, Уара угәы рыӷәӷәо!

IV

Аԥхьарца, угәалашәара ҵаулоуп, Аҭоурых ду змоу, Хашҭра зықәӡам убла ихгылоуп, Уара уԥсы змадоу.

Ицаз цагәышьеит, аха иаанхаз Рыԥсы еиқәырхатәын, Абиԥара, Аԥсны зхаанхаз, Рразҟы ӡбатәын.

Урҭ рышьҭамҭа рзеиқәырхозма Гәыӷырҭак рбартә? Изықәгәыӷшаз ак рбозма, Рдаракәац азҳартә?..

Ааи, иҿымцәеит рымцахаара, Хара зцәаара рбоз.

Ааи, идмырӡит ргәыӷра аԥхара, Ргәамч зладырӷәӷәоз.

Иааиуан урҭ рхы ҟәнымшьакәа, Инхауан, инҵуан, Рабиԥара мырԥхашьакәа, Раԥхьаҟа иԥшуан.

Ирыхьчон ржәытәра абаашқәа, Рыԥхӡы зхьыршаз.


340

Идырхәашьуамызт рышьха рҩашқәа, Ахрақәа ирыхшаз.

Рышыш ԥацхақәа ирхылҵуан Рылҩаҵә хәхәаӡа, Уантәи уашәаҳәабжь дәылҵуан, Аԥхьарца, Аԥхьарца.

Жана Ачба дышлашәызгьы, Блас уара уихан, Уара убжьала ишиҭахызгьы Хараӡа дыԥшуан.

Ицаз цагәышьеит, аха иаанхаз Рышьҭамҭа азҳауан.
Абиԥара, Аԥсны зхаанхаз, Риеҵәахә лашауан.

Рхатә ныхахә иамҵаныҳәо, Рқьабзқәа ааргауан, Рыԥсадгьылаз рыгәҭыха еибыҳәо, Рымч дырӷәӷәауан.

Ажьицәа гылон – аӷа иахоз, Арацәа рцауа, Рынхамҩаҿы рхы излахәоз Амыруга ԥшаауа.

Абџьар ҟарҵон рхатә напала Ашьанҵа аҿаҵаны, Егьныҟәыргон уи қәнагала Аҳаҭыр баны.

Ауаса руац ақәаҭабала Арацәа ҵыӡәӡәаауа, Ашәақьхәшә рхуан ԥхныгала Дәабшьха аԥсҭа.


341

Рҳазырқәа ҽԥыхәшә заган, Иадырҵон ргәышԥы.

Дара рзы абџьар хеиқәырхаган, Иқәыломызт џьаргьы.

Иныҟәыргауан раԥсуа ҟама, Ираӡнышха аҭра. Ркәымжәаԥшьқәа дырҩашьама, Рӡарақәа ҭҳаца!

Еибырҭауан цәаӷәагас ҳәа Рыцәмаҭәеи рцәеихеи. Идыржьакцомызт нырхагас ҳәа Рмаганеи ржьаҳәеи.

Рҽи ркәадыри еиԥдырҟьомызт, Ҽҟазацәан дара.

Цәи уардыни еигдырхомызт, Иаҿын анхара.

Еиларгомызт, ирҟьашьуамызт Рабиԥара ашьа. Иацрымҵозар, иагдырхомызт Дара рыхьӡ-рыԥша.

Раӷа дрықәлар ихьаҵуамызт, Уаҵәтәи амш азы иқәуан. Аҳратәра ианышәауамызт, Хаҵала иқәԥауан.

Ицаз цагәшьеит, аха иаанхаз Удмырӡит, Аԥхьарца.

Аԥсны адаракәац зхаанхаз Иааиуан ргәы рҽанҵа.

Ахьтәы уасцәа рыцҳа аԥеиԥш Уԥеиԥшымхеит уара,


342

Амҵарсыҩцәа, ахьтәы уасцәа еиԥш, Урзымгеит утҟәа.

Аԥсуа ламыс уамҵахырхәон, Уи аҟазшьа уҟазшьан.

Аԥсуаа ргәырӷьара уалагәырӷьон, Ргәырҩара угәырҩан. Шәшаҵагәышьазгь ахьамҭара, Шәаԥхьаҟа шәыԥшуан. Шәеицаԥылон амра аԥхара, Шәгәы еибарӷәӷәауан.

Абрыскьыл ду дҭагәыргәыруан Ҷлоу аҳаԥаҿы.

Абрыскьыл ду имч рныруан Аԥсуаа ргәаҿы.

Наԥҳа Кьагәа дӷьеҩха дгылон, Ахаҵара амҩа гәаҭ...
Аԥсны еимызҵәоз дырҿагылон Кьахьба Ҳаџьараҭ.

Ужәлар аешьара иахаҵгылон, Иақәҵауа ҳаҭыр, Аиҩызара дара адгылон, Уи зыԥсаҵәҟьаз дыр.

Рҟазшьа ссирқәа карыжьуамызт, Рыламыс рыхьчон. Фатәы–жәтәыла ихәаахәҭуамызт, Уи хьымӡӷыс иршьон.

Рхәышҭаара амца ҿыцәаауамызт, Иахьықәынхоз ҭынч.

Уажәшьҭа иқьаԥҭахар руамызт Ршьамдгьыл – рџьынџь.


343

Ргәалаҟара хоугалауан, Аԥхьарца уара, Абзиабара ҩноугалауан, Аԥсуа имҳара.

Нас, дарбану, дызусҭада Раԥхьаӡа уҟазҵа? Раԥхьаӡа уазырҳәада, Иухьӡҵан «Аԥхьарца»?


V

Ицон ашықәсқәа аанымгыло, Дара ртәы ҟаҵо, Шьоук еиԥырго, шьоук еидкыло, Аҭоурых раӡо.

Анаатә асуан, анаҟә хылон, Адыдбжьқәа гон.
Жәҩан ахь алҩа еиқәара хчылон, Аеҵәақәа лашәхон.

Иқәылон шьоук ԥсыцәгьарала, Аԥсынра еимҵәауа.
Шьоук ӡхыҵуан агаҿала, Жәлар ршьа каршуа.

Урҭ рышьҭамҭа мамеиқәаран Ашәиԥхьыӡ артәон.

Урҭ «рысасра» лахьеиқәҵаран Алаӷырӡ канаҭәон.

Аха аӷа иҿаԥхьа иҭаслымха Умилаҭ мкаиеит.

Иқәԥон, аха рымч анымха, Аешьа иниеит.


344

Аҽарӷәӷәарцаз мычхарала, Иазхәыцны аразҟы, Аԥсны адлеит гәаԥхарала Урыстәыла агәы...

Убри нахыс амч еибнаҭон, Аамҭа аус ауан.
Урыстәыла ду аԥышәа анаҭон, Ацәқәырԥа ҵысуан.

Урыстәыла ду ахыԥшала Амч ҿыцқәа ииуан.

Аҵеицәа дуқәа ргәышԥы ашьала Ақәԥара еилашуан.

Уара убызшәа зырманшәалаз – Гәлиа Дырмит, Уара уашәа зыбжьы анаалаз, Ҵеимш дуны диит.

Аџьанхаҩыжәлар еидызкылоз Абиԥара еицгылт. Аџьанхаҩыжәлар ираԥхьагылоз Аҵеицәа еиҵагылт.

Ефрем Ешба доумыжьхамзи, Имчқәа еимада, Ақәԥара аус уи даҿымзи, Нхыҵ-Аахыҵ еимда...

Нестор Лакоба ибзоурала Ижәылауан «Кьараз». Ҭоуба еицыруан гәрагарала Ақәԥара згәаӷьуаз.

Ар ҟаԥшь ааиуан Урыстәылантә, Аҳратәра ахҳәауа.


345

Ажәлар гылон Аԥсынтәылан, Иқәԥарц ҭоуба еицуа.

Аӷа хәымга хагәха днацо, Хьаҵрак ҳәа ҟамҵа, Ақәԥара амҩа ргәы азырхаҵо, Ҿуҭуан, Аԥхьарца:

Шәнеибац, шәнеибац, Аԥсынра аԥацәа! Шәнеибац, шәнеибац, Аусуцәа, анхацәа!

Уаҟа иҭахоз хаҵарала, Рхаҵарашәа уҳәон, Ахәра зауаз ахәрашәала Уара рхьаа уртәон.

Ужәлар анылон амҩа иаша, Рразҟы ӡбауа, Ирызцәырҵуан амра шаша, Ашәахәа хҵауа.

Аԥҭа хыҵуан, алҩа шьҭыҵуан, Аԥсабара ччон.

Аԥсҭазаара аҽарҿыцуан, Ааԥынра ажәла аҟьон...

Шьҭа аидгылареи аиҩызареи Рыгәҭакы азҳауан.

Шьҭа аиԥылареи аизыразреи Ргәашәқәа зегь аатуан.

Иаԥеиԥшхеит гәахәтәыхьӡара, Аԥхьарца, уҭоуба, Урахәыцқәа рхыԥхьаӡара Ишреиҳамгьы ҩба...


346

Ушьха, уга, убна ссирқәа, Бзарыбзаруа еигәныҩт. Иахган иргаз амҳаџьырқәа Радгьыл уашәа ахыҩт:

Шәнеибац, шәнеибац, Аԥсынра аԥацәа! Шәнеибац, шәнеибац! – Ҿуҭуан, Аԥхьарца.

VI

Иԥшӡанхарҭоу, игәахәтәыхьӡарҭоу, Измырӡыз зхәышҭаара, Иԥсшьарҭоу, игәамчааӡарҭоу Дгьылхеит Аԥсынра.

Аҳауа зҩыдеи амра ҷыдеи Хәшәра руеит еицны, Абаҳча ссирқәеи абна дуқәеи Ахьиуа ипытны.

Амҩа дуқәа ашьха ихалеит, Аԥсҭа иҭаиа, Ахра ӡышқәа рыԥсы ахалеит Риҵа ԥшӡа аӡиа.

Уи доуҳала илбаашәазшәоуп – Имхәашьуа бзанҵы, Цыха ӡыхьны иҭаиртәазшәоуп Анцәаду ихазы.

Дызусҭада зажәа иалам Гагра ԥшӡа атәы.

Уатәи амреи амшыни рнаалан, Иалаҽхәоит зегьы.


347

Имузеихеит иҭбаау Лыхнашҭа, Иӡыргауа Аԥсынра, Дарбан уи аҭоурых зхашҭуа, Иахьцәажәауа абаақәа.

Тҟәарчал аеҵәа ахашеишеиуеит, Ааглыхра ҭбаахан, Уа ахаҳә-рацәа рҭакәеицеиуеит Ашахтақәа аартхан.

Пицунда акәзар – ҭыԥ хазыноуп, Гәахәара ду змоу, Ихандеиуа ауаа рзыноуп Уа амзара-ҵла зшоу.

Аҟәа иссиру қалақь духеит, Иаиуит аҿиара. Аҟәа, Аҟәа – ианасыԥхеит Аԥсынра аҳҭынра.

Мроуп амшқәа зырҭхаџьуа, Иссирӡаха ашәахәа. Фымцоуп аҵхқәа зыркакаҷуа Уахьԥшлак уаха.

Зегьы ирхьыршоуп аԥхӡаша, Ирыдбалоуп џьабаа, Ауаҩытәыҩса, згәахәтә иахьӡаша, Ибарцаз абзабаа.

Ара ауаҩ иқәыра ахьҩынҩықәыроу, Аҷкәынра амҩа аартуп.

Аԥсуа идгьыл зџьынџьнықәыроу, Урҭ ламысла иҭәуп.

Ара апоетцәа рҿахәы еигәыныҩуеит,
Риеҵәахә ду лбааԥшын.

Зегьы, Аԥхьарца, уашәа рхыҩуеит, Ргәахәтәымҩа шәҭын.


348

Аамҭа ҿыцаҿ уашәаҳәашьа Ҿатәхеит, Аԥхьарца, Уџьынџьтәылаз убжьы аргашьа Даҽакхеит зынӡа.

Схәыцра иалоу, зхәыцра салоу, Иалоу сара сшьа, Зыбжьы снаало, сыбжьы знаало, Сашәақәа зыхша!

Нас, дарбану, дызусҭада Раԥхьаӡа уҟазҵа? Раԥхьаӡа уазырҳәада, Иухьыӡҵан «Аԥхьарца»?

Уи ауаҩ сара сиԥыларын, Сгәыӷра го ԥхьаҟа.

Уи ауаҩ сара изсыргыларын Имыӡӡауа абаҟа.

Уи ауаҩ иаԥсуа напсыргәыҵа Надкылауа сгәы, Сагәыӡрын ихьышьаргәыҵа, Иҿаԥхьа схы ларҟәы.
АХҚӘА

Ажәеинраалақәа

Сышәҟәы	7
Жәеинраалала	7
Аҽырхәмарҩы	7
Апоет	8
Бзиала	9
Амза	9
“Быԥшра-бсахьа ҟаимаҭзаргьы…”	10
Абаҳча	10
Ажьи иашәа	11
Амҳаџьыр уаҩы иуаз	12
Кремль	13
Ачаиҿыхҩы	14
Аҽырҩраҿ	15
Ашахтиор иахь	15
Аԥсадгьыл ахьӡала	17
Аӡлагарахьча иашәа	18
Арҩаш	19
Акәашаҩ	20
Аԥсны азы ашәа	20
Ауаҩытәыҩса игәы	21
Кәыдры	21
Ашьыжь ӡаӡа	22
Агәацаԥха	22
Бзыԥ аӡы	23
Амза нҵәеитаз	24
Аҳамҭақәа иреиҳау	24
Аҷкәынра	25
Ацҳа	25
Аиҳаби аиҵби	26
Акалмаҳа	26
Ахьтәы хәышҭаара	27
Мшыбзиақәа!	27
Сыԥсадгьыл	28
Иазызуазеи?	30


350

Жәҩан ианкыду	31
Аҩызара	31
Аҳардан ӡахәа	32
Аамҭа, аамҭа!	32
«Амуза»	33
Аеҵәақәа	34
Алацәгьа	34
Ҳара ҳашықәс ҿыц	35
Аҵеиџь ҵаулаҿ	36
Аҭабиаҿ сгылоуп	37
Иахьӡын «Аԥсны»	38
Шьыжьымҭанк афронтаҿ	38
Ахьӡ рчаԥон	39
Сан бахь	40
«Ажәеинраала аҩыха змада	»	41
Амцеи амаалықьи	42
Ҳгәыдибакылон, ҳгәы ԥшаауа	43
«Ԥсышәалоума ушцәажәа?»	45
Ажәылараан	46
Сымшира са саԥылоит	48
Гыџь апартизан	48
Дысшьит ауаҩы	49
Ахәрашәа	51
Апартизан ԥҳәызба	52
Ҳара ҳаауан	52
Ԥсра зқәым	54
«Исгәалашәоит ацинка шәақь	»	55
Ииуеит ажәеинраалақәа	56
Иззыԥшу асолдаҭ	57
Аӡәгьы изымариаӡам	58
Аԥхьатәи абзиабара	59
Наӡаӡа иҳацу	61
Ишәгәалашәыршәала аҩызцәа	62
Аԥсуа солдаҭ ибаҟа	64
Схы ахызбаауеит	65
Аԥҳа лысалам шәҟәы	66
Украина	68
Аурысшәа	69
Амҩаду	70


351

Аигәылара	71
Сҽыхәа	73
Амалаҳәа	74
Аибашьра аԥхьатәи амш	74
Тулатәи ашәақь	75
Ауаҩы изыҳәан	76
Аҩызцәа	77
Сгәы еисуанаҵы	78
Рҵеира саԥсаны	79
Аԥсуа иразҟы	79
Сышьхақәа ргәеисра	81
Уҽумырԥагьан	83
Усмеигӡан аказы!	84
Сыԥшуп абжьы гандаз ҳәа	85
Ахатәы бызшәа	85
Ипатреҭ кнаҳауп	87
Ауаҩра рыхьчарц	87
Макьаназы	88
Константин Симонов уахь!	88
Ашәҭааӡаҩ	89
Саргьы бысгәаԥхоит	90
Амҩа сықәым сымацара	90
Сыҷкәынра	91
Асакараҿ	91
Схәыцрақәа	93
Ашәҭ ҿыхны	94
Быблақәа анхааха	95
Схаҭа сцынхәрас	95
Сшаиааирыз аԥсра	96
Баала, сҩыза, ҳԥацхаҿынӡа	96
Счамгәыр	98
Аҩыза уахь	98
Аҭынчразы ақәԥара	99
Уи насыԥуп	101
Азауадаҿ	101
Сгәыӷрақәа змадоу	103
Сара исымоуп	104
Частушкақәак шьоук рзын	106
Асы сылагылоуп	107


352



353


Сеидру, сеидру шаҟа гәнызго…................................................157



354

«Сашәақәа усҭоит, сажәақәа усҭоит…»	167
Сан лыгәҭыха	168
Сымшын Еиқәа	169

Ахәыҷқәа рзы

Мшыбзиа, аҵара амш!	173
Ахьыбҿар шәахь!	173
Абгахәыҷы	174
Кәынта хәыҷы иԥхыӡ	175
Ан лашәа	177
Амҩахәасҭа	178
Ааԥын	178
Аиолказ ашәа	179
Ашәҟәыԥхьаҩцәа	хәыҷқәа	180
Агарашәа	180
Ҵис аԥсыцәгьа	181
Смоҭа хәыҷи сареи	182
Арбаӷь зыниаз	183
Ҳабыџь имыҵмыџь	185
Пата хәыҷы иҽы	189


Егьырҭ ажәеинраалақәа

Алдызи Балдызи	199
Ҳгәыла абгахәыҷы	201
Апоезиа закәыҵәҟьоу гәазҭо	203

Зҵаарак асҭарц	204

Са сгәырҩомызт, са сагьшәомызт	204

Адгьыл дуӡӡаҿ шаҟа мҩа алдоу	205

Аибажьара ԥхашьарами	206

Сгәы тәауамеи, сгәы иауамеи	206

Азәы игәҭак аҽаӡәы издыруам	207

Егьаҩ егьа жәа уарҳәаргьы	207

Сҩыза иусҭоит сажәеинраала	208

Исхызгахьеит амцәадара, аҵхқәа ршаны	208

Апоезиа	209



355

Агәыԥшаара ҟазшьа цәаҩас саргьы исымоуп	210

Убысҟаноуми	211

Маӡа аҵамкәа ҳаиҩызара	212

Бареи сареи	212

Шаҟа сгәалаҟара аатуазеи	213

Асаркьалбжьы	213

Иуа Коӷониа изкны	214

Сымшира азгәасҭахьоу	215

Асолдаҭцәа ҳаиҩызара	216

Абиԥара дрылагылоуп	217

Мрагыларахьтә	217

Шәара шәзыҳәан акы изхәарҭахозар	218

Зегьы урызхәыцуа уалагаҵәҟьар	218

Ҳзышьцылахьаз наџьнатәхозшәа	220
Ашамҭаз дҩагылоит зегь раԥхьа	222
Ауаа ргәы ҟазҵаша ажәабжь саҳар	223
Шьоукы ирҳәоит – ахаҵа ихәҭамҳәа	223

Лассы-лассыла даасԥылалоит	224

Са сышықәсқәа	225

Иван Папасқьыр изкны	226

Исҭахуп сара ажәеинраала	227

Аԥшәма, иҽӡыргацәамкәа	228

Ахәыҷра	228

Алаҳәа еиқәаҵәа аҟынтәи	230
Агәырҩацәгьа хьамҭа анааиуа ҭынч узтәашам	230
Иаацәырызгоит зны-зынла ашәа	231
Афронт аҿы	232
Абар, уҩхалеит Ерцахә ахра	232
Азин ыҟаз	233



Абалладақәа

Ашьауардын хәыҷ	237
Аласба шкәакәа	243
Асолдаҭ ибжьы	246



356

Ҩ-ҳәыҳәк	249
Аԥхыӡ	251
Аӡахәааӡаҩ	256

Апоемақәа

Аҭоуба	261
Ан лгәыӷра	307
Ашьеи абзиабареи	313

Аԥхьарца	333










Алықьса Нестор-иԥа Џьонуа


Иҩымҭақәа
Ҩ-томкны

Актәи атом

Ажәеинраалақәа

Абалладақәа Апоемақәа










Алексей Несторович Джонуа


Произведения
В двух томах

Том первый

Стихи

Баллады

Поэмы

На абхазском языке























Аредақтор Света Ладариа Акорреқторцәа Ирма Џьениа, Емма Адлеиба

Атехредақтор Лидиа Анфимова Асахьаҭыхҩы Руслан Габлиа Компиутерла иеиқәлыршәеит Наира Гәынба



Аформат 84х108 1/32. Атирж 300. Иҟаҵә. акь. бҕь. 11,25. Инықә. акь. бҕь 18,90.
Аҿаҵаҧҟа №




Отпечатано в ООО «Флер-1» 350058, г. Краснодар, ул. Уральская, 98/2
Аколнхаратә базараҿ..............................................................
Аколнхаратә базараҿ..............................................................

108
Ауардынхьча иашәа................................................................
Ауардынхьча иашәа................................................................

109
Есышьжьымҭан.......................................................................
Есышьжьымҭан.......................................................................

110
Кавказ
ахрақәа......................................................................

111
«Мшыбзиа!»............................................................................
«Мшыбзиа!»............................................................................

113
Скалами сареи........................................................................
Скалами сареи........................................................................

114
Бзиа иубо аус.........................................................................
Бзиа иубо аус.........................................................................

115
«Амҩахәасҭа ахьынӡанагоу...»................................................
«Амҩахәасҭа ахьынӡанагоу...»................................................

115
Сыдгьыл аҟны.........................................................................
Сыдгьыл аҟны.........................................................................

116
Аԥсуа
шьхақәа......................................................................

117
«Сара сразҟымҩа агәра зызго...
«Сара сразҟымҩа агәра зызго...
».........................................
118
«Аԥсҭазаараҿ, шәаргьы ижәдыруеит...».................................
«Аԥсҭазаараҿ, шәаргьы ижәдыруеит...».................................
«Аԥсҭазаараҿ, шәаргьы ижәдыруеит...».................................
118
Ақәыԥшра..............................................................................
Ақәыԥшра..............................................................................

119
«Сахьнеилакгьы, сахьааилакгьы...».........................................
«Сахьнеилакгьы, сахьааилакгьы...».........................................
«Сахьнеилакгьы, сахьааилакгьы...».........................................
120
Агәашә....................................................................................


120
Ԥанаҩ ашьха...........................................................................
Ԥанаҩ ашьха...........................................................................

121
Дызусҭада?.............................................................................
Дызусҭада?.............................................................................

121
«Аиаша шәасҳәар шәҭахӡами?..»............................................
«Аиаша шәасҳәар шәҭахӡами?..»............................................
«Аиаша шәасҳәар шәҭахӡами?..»............................................
122
«Зегьы иреицәоуп адунеиаҿ...»..............................................
«Зегьы иреицәоуп адунеиаҿ...»..............................................

123
Усура ҳшәышьҭы!....................................................................
Усура ҳшәышьҭы!....................................................................

124
Ацәа-цәашь.............................................................................
Ацәа-цәашь.............................................................................

125
Ахәыцра хҭаскит.....................................................................
Ахәыцра хҭаскит.....................................................................

125
«Бзиала» азысҳәом.................................................................
«Бзиала» азысҳәом.................................................................

126
Хәылԥазынӡа..........................................................................
Хәылԥазынӡа..........................................................................

127
«0, исыздыруам, сажәеинраала...
«0, исыздыруам, сажәеинраала...
»...........................................
128
Ишԥашлеи схахәы!.................................................................
Ишԥашлеи схахәы!.................................................................

128
Ашьха ҭыԥҳа...........................................................................
Ашьха ҭыԥҳа...........................................................................

129
Даҽа бӷьыцк............................................................................
Даҽа бӷьыцк............................................................................

130
Риҵа.......................................................................................


131
Ахаҵа игәыԥшаара..................................................................
Ахаҵа игәыԥшаара..................................................................

132
Ерцахә....................................................................................


133
«Ауаҩразоуп сзыхандеиуа...»..................................................
«Ауаҩразоуп сзыхандеиуа...»..................................................

134
Аламыс...................................................................................


134
Ачарыц хәыҷ...........................................................................
Ачарыц хәыҷ...........................................................................

135
Раԥхьатәи ашәҭыц...................................................................
Раԥхьатәи ашәҭыц...................................................................

136
«Сцоит амшынахь сымацара хәылԥазыла... »..........................
«Сцоит амшынахь сымацара хәылԥазыла... »..........................
«Сцоит амшынахь сымацара хәылԥазыла... »..........................
137
Алабашьа......................................................................
Алабашьа......................................................................

137
«Ажәҩан иаҵәа гәышҵа еизада...
«Ажәҩан иаҵәа гәышҵа еизада...
»..........................................
138
Гәалашәарак...........................................................................
Гәалашәарак...........................................................................

138
Мҩабжара..............................................................................


140
Ацәқәырԥақәа........................................................................
Ацәқәырԥақәа........................................................................

140
Аԥсынтәыла уҿаԥхьа...............................................................
Аԥсынтәыла уҿаԥхьа...............................................................

141
Адунеи иахаанхахьада............................................................
Адунеи иахаанхахьада............................................................

141
Саԥхьаҟазы.............................................................................
Саԥхьаҟазы.............................................................................

142
«Стема ахьнымҵәо аԥсабараҿ...
«Стема ахьнымҵәо аԥсабараҿ...
»............................................
143
«Сгәы камыжькәа, сус ҭамыжьуа..............................................
«Сгәы камыжькәа, сус ҭамыжьуа..............................................

143
Ақьаад, иучҳаӡоузеи!..............................................................
Ақьаад, иучҳаӡоузеи!..............................................................

144
Сара суалԥшьа........................................................................
Сара суалԥшьа........................................................................

145
Аҵлақәа, аҵлақәа....................................................................
Аҵлақәа, аҵлақәа....................................................................

145
«Аԥсҭазаараҿ са смал ду ыҟам...
«Аԥсҭазаараҿ са смал ду ыҟам...
»..........................................
146
«О, иҳазгәакьоу аԥсабара...» ..................................................
«О, иҳазгәакьоу аԥсабара...» ..................................................

147
Сара сымҩа.............................................................................
Сара сымҩа.............................................................................

149
Сажәеинраала ацәаҳәақәа.....................................................
Сажәеинраала ацәаҳәақәа.....................................................

148
Бсыдгыланаҵ.....................................................................
Бсыдгыланаҵ.....................................................................

150
Иҭамшәаӡо
аеҵәа..................................................................

150
Аԥснытәи
аӡынра..................................................................

151
Аԥсуара..................................................................................


152
«Наунагӡа ҳара ҳаҟоу џьаҳшьоит.. ».......................................
«Наунагӡа ҳара ҳаҟоу џьаҳшьоит.. ».......................................
«Наунагӡа ҳара ҳаҟоу џьаҳшьоит.. ».......................................
153
«Алашара»............................................................................


153
Амҩадуқәа ахьеихагало.........................................................
Амҩадуқәа ахьеихагало.........................................................

154
Ԥшьы-зҵаараки рҭаки.............................................................
Ԥшьы-зҵаараки рҭаки.............................................................

155
«0, ишԥасҭаху аԥсабара...»......................................................
«0, ишԥасҭаху аԥсабара...»......................................................

155
Абри адунеиаҿ.......................................................................
Абри адунеиаҿ.......................................................................

157
Абзиабара амца......................................................................
158
Ауаа рзыҳәан..........................................................................
159
Исацәажәоит ацәқәырԥақәа...................................................
159
Март ԥшьба.............................................................................
160
Лымацара...............................................................................
161
Аимара ашҭаҿ.........................................................................
161
«Мап, бзанҵыкгьы сара исхашҭуам.. ».....................................
163
«Кәазҭӷа заҵәык амацара...»...................................................
164
Сара сгәы................................................................................
164
Слахьынҵа..............................................................................
165
О, сышықәсқәа........................................................................
166
Аҩадарахь..............................................................................
166
