Терент Ҷаниа

И АЛ КААУ
Х-томкны
Актәи атом
Ажәеинраалақәа

Аҟәа
Аԥҳәынҭшәҟәҭыжьырҭа
2017

ББК 84 (5Абх) 6-5
Ҷ 26

Ҷаниа, Т. М.
Ҷ 26 Иалкаау. Х-томкны. Актәи атом : ажәеинраалақәа /
Терент Ҷаниа. – Аԥҳәынҭшәҟәҭыжьырҭа. Аҟәа, 2017. –
560 д.

Еицырдыруа аԥсуа поет Терент Ҷаниа иҩымҭақәа реизга актәи атом ианылеит иалкаау иажәеинраалақәа.

ББК 84 (5Абх) 6-5

© Ҷаниа, Т. М., 2017
© Аԥҳәынҭшәҟәҭыжьырҭа, 2017

АВТОР ИҞНЫТӘ
Сара сиит иаҳхысыз ашәышықәсазы зегь реиҳа
еиқәаҵәаз ашықәс – 1937 шықәсазы. Ари аамҭа
хьанҭан, агәнаҳа иаҵан, уи харада ахара ауаҩы идыз­
ҵоз, ацәгьаҳәарақәеи акылԥш-кылӡрыҩрақәеи пату
рықәызҵоз аамҭан. Уи ашықәс азы шәҩыла аԥсуа
ҭаацәарақәа рышәқәа акит, ицәырҵит агәреи­бамгара,
аҵарадырра зауз аԥсуа ҵеицәа аӡәырҩы аԥсадгьыл
иаӷацәоуп ҳәа адамыӷ рынҵаны иршьуан, ма ԥсҭазаара
ахьыҟамыз адгьыл харақәа рахь идәықәырҵон. Убасҟан
иалагеит Аԥсныҟа ақырҭқәа ааганы массала рнырхара.
Еиӷьӡамызт уи ашьҭахьтәи ашықәсқәагьы – иалагеит
асовет жәлар рзы иԥышәага дуӡӡаз Аџьынџьтәылатә
еибашьра. Ахацәа, хыц-ҩыц­қәак ракәымзар зегьы, зегьы иаҳзеиԥшыз Асовет тәыла ахьчара ицеит. Саб уаҟа
дҭахеит. Сан, 21–22 шықәса зхыҵуаз аԥҳәыс қәыԥш, сашьеи сареи ҳаалым­пыҵахеит. Дук мырҵыкәа дҭахеит
сан лашьагьы. Сан иаалгеит уи ихшарагьы – аешьеи
аеҳәшьеи. Саб иашьа иакәзаргьы, аибашьра изыннажьыз ахәра ӷәӷәа­қәа шықәсыкгьы днарымгеит.
Аибашьра еилгоит шаҳҳәоз, аԥсуа школқәа адыркит. Урҭ рҿы қырҭшәала аҵара иалагеит. Ҳажәлар
иргәамԥхеит иҟалаз, аха иразҵаауадаз!
Убри ашьҭахь, ҳаблақәа ишырбоз амашьынақәа
еишьҭагыланы, хыхь ашкафқәеи, аӷәтәы каруаҭқәеи,
аҟәардәқәеи, иара убас алақәеи, аҳәақәеи, ажәқәеи
рныргыланы ҳқыҭа Кәтол иаалалеит Гыртәылантә иааргоз «аҿыцынхацәа». Наџьнатә аахыс араҟа инхоз,
аха аибашьра аҟнытә изыхнымҳәыз ахацәа рнапы

3

згыз, аилаҳара иаҿыз аԥсуаа рыҩнқәа гәхьаас изкыдаз! Ари ақыҭаҿы инеибеиԥшны идыргылаз 220 ҩнаҿы
ҩымш-хымш рыла индырхеит иааргаз «аҿыцынхацәа».
Урҭ наџьнатә аахыс ара инхозшәа иаақәгылеит аԥсуа
ишьам дгьыл, Анцәа аԥсуа изы иишаз џьанаҭ дгьыл.
Зны сара сан ус салҳәеит:
«Уца, нан, абанҭ
аҿыцынхацәа рҟынӡа, раԥхьа уназыдгыло аҩнаҿы абри
ныжьны уаа, иԥсаԥоуп». Ислыркыз амакәан аҿы иҭан
ԥлакь мгьалк, шәхак, жәабаҟа кәтаӷь.
Раԥхьа сназыдгылаз агәашә, аҿҭыхагьы самраӡакәа,
аҩныҵҟала даадгылеит аиқәаҵәа зшәыз, зылахь цаха
еиқәаҵәала иҵакыз ԥҳәыс қәыԥшк хҩык ахәыҷқәа
лыцраԥсса. Оумакала еигәырӷьеит. Нас, акыр жәа­
шықәса анца, – уи агәра ганы сыҟоуп сара, – Кәтол
аиҩшара иалагаз, абџьар шьҭыхны «ари қырҭуа дгьылуп» ҳәа иаҳҿагылаз ишрылагылаз даргьы. Сара урҭ
рхәы згеит абыда инхоз хәыҷ гәарҭак рыфа иагырханы.
Сара раԥхьатәи ажәеинраалақәа зҩит ф-класск
рҿы сантәаз. Уи аҩра иалаго изы қәра маҷу, қәра
рацәоу сыздырам. Зны, сара саасҭа акыр еиҳабыз,
алитература ашҟагь аус змаз аӡәы дсыҳәеит сажәеин
раалақәа срыԥхьарц. Уи Б. Гәыргәлиа иа­кәын. Схы
ларҟәны, иҟасҵаз агәаӷьразы сыбжьы қыџьқыџьуа,
сажәеинраалақәа ахԥагь срыԥхьеит.
– Ԥшӡала, уҩла, баба, аха иуҩыз зегьы ашәы
рхьыкәкәа иҟоуп.
Илахҿыхәу акгьы умаӡами?
Сара исҳәаша сақәымшәеит. Исызҭодаз илахҿы­
хыз. Ашьҭахь иаргьы даԥхьеит еихышәшәа иҟаз ихатә
ҩымҭак.
Ҳара, – сара сықәлацәеи сареи, – мчыбжьык ахь
знык маҭәарк аҳасабала аԥсуа бызшәеи алитера­
туреи ҳҵон. Рҵаҩыс дсыман Шамиль Роман-иԥа
Са­қа­ниа. Уи даара бзиа ибон аԥсшәа, идыруан аԥс­
уа шәҟәыҩҩцәа рҩымҭақәа. Дырмит ду Аԥсназы

4

ииҩыз ажәеинраалақәа данрыхцәажәоз ихы-иԥсы
рылеиҵон, изыӡырҩуазгьы ҳзыргәаҭеиуаз мцак ҳац­
реиҵон. Аԥсни аԥсуааи рахь абзиабара ду лыман даҽа
ԥсыуа ԥҳәызбакгьы – Гәыгәыл Давид-иԥҳа Шьенгелиа.
Убрыгьы мчыбжьык ахь знык аурыс бызшәа ҳлырҵон.
Лара лхаҭа зынӡа дышқәыԥшызгьы, лхәыҷқәа реиԥш
ҳлыԥхьаӡон, аурысшәа, аурыс литература аадыруазыр лҭахын. Угәы иаанагарын: иахьа мчыла ақырҭшәа
шәдырҵоит, аха шәара шәаԥхьаҟа зегь реиҳа ишәҭаххо
ахатәы бызшәеи аурыс бызшәеи роуп ҳәа ҳалҳәозшәа.
Иуфар ҟалом ҳәа ззырҳәо ачыс иаҩызан ҳбызшәеи
ҳлитературеи. Аха заҟа ԥынгыла арҭоз аҟара, еиҳа­
гьы иҳаԥшаауан аԥсуа шәҟәыҩҩцәа рҩымҭақәа,
ҳрыԥхьон, ҿырҳәала иаҳҵон, уимоу зықәрахь инеихьазгьы ҳрыдтәалан ҳаԥхьон. Ус иҟан ҳара ҳаҩнгьы:
ма ҳзырхәыцша, ма ҳзырччаша акы уаҳзаԥхьа ҳәа
иааиуан ҳгәылацәа, иахьбыргцәаз азы аибашьрахь
измыԥхьакәа иаанхаз, аибашьра ашьҭахьгьы зыԥсы
ҭанаҵы зашь­цәеи зԥацәеи ирзыԥшыз ауаа. Саргьы
иҩежь-ҩежьӡа иҟаз сышәҟәы абӷьыцқәа еихыр­шәшәо
аԥхьара сналагон. Раԥхьа срыԥхьон алакәқәа, нас
сиасуан «Камаҷыҷ» ма «Сурам абаа» ашҟа, нас ицон
«Хәаџьан ду», «Ҩыџьа зцомызт аӡәк дрыхьӡомызт»,
«Илыԥ­хьаӡеит». «Ахәылԥаз» хсыркәшон «Амшәи, аџь­
меи, аҽи» ала. «Амшә неины аҵыхәа инадгылт, Аҽы
ҵыгьны ахы инасит» анысҳәалак, итәаз ааибарччон,
«ақәнагаҵәҟьа иақәшәеит!» – рҳәон.
Зны сара сан слыман Очамчыраҟа ддәықәлеит.
Ашә ҭины Шьоҭеи, Рудики, Гәли сареи ҳзы «СухумСочи» ҳәа изышьҭаз еимаақәак аалхәарц. Шьапыла
Тамшьынӡа ҳцеит, – амашьынақәа зынӡа имаҷын. Уаҟа
такәаамҭа ҳгылан. Аҵыхәтәаны еимҳәо-еимсо машьы­
нак наҳаҩсын иаагылеит. Раԥхьа сара схалеит. Сан
акаҵкәыр сылҭан, амашьына аварахь днеины, абарбал
лшьапы аҿаргыло акәузов ахь дхалеит. Аԥша шҳасуаз

5

Очамчыра ақалақь аҟынӡа ҳнеит. Амашьына ҳанақәҵ,
аԥара лымамзар акәхарын, лкаҵкәыр иахаршәыз ампахьшьы иааҵганы шәхак аныҟәцаҩ инаилыркит. Уи
игәы иахәан идикылеит ҳамҩа «ахә», ҳаргьы ҳаидара
неимда-ааимдо иҳаман абазарахь ицоз амҩа ҳанылеит.
Аҭаларҭа аҿаԥхьаҵәҟьа амшынуаҩ ихахьаз има­
ҭәақәа ишәҵаны, аԥхӡы иҿашы, игармошка ахы инарк­
ны аҵыхәанӡа еихыхуа-еиҵацало, ихы-иҿы ашәахсҭа
алданы, игәы ҭганы ашәа иҳәон иқәыԥ­­шыз ар­ԥыск.
Еилкаан уи аибашьра иалахәыз аӡә шиакәыз – иармарахь ала игәы иадкнаҳалан медальк. Ивсны ицоз
рацәаҩын, аха иаԥхьа ишьҭаз ихылԥа аԥара-ҿарп
ҭазыԥсоз рхыԥхьаӡара зынӡа имаҷҩын.
Ҳара ҳҩыџьагьы – сангьы саргьы ҳџыџӡа ҳаагы­
леит. Сеидру сан лгәы иаанагаз – иудыруеи лара
лхаҵагьы илахьынҵа дгьыл харак ахь днанаган абас
инапы нарымҵакуа дтәазар, иҵас мап ацәкны аԥ­
сеиқәырхара дашьҭазар… Днеины ларгьы ари ахыл­ԥа
рыцҳа ԥарақәак ҭалԥсарц лҭахын, аха иабаҟаз.
Арԥыс ашәа иҳәон ихигахьоу зегьы гәхьаас икым­
шәа, имоу ахақәиҭра дацԥрырц иҭахызшәа, идақәа
ҵысҵысуа, аха ашәа зыхьӡ алаз Катиуша лыхьӡ аҿы
даннеилак, – ибжьы иаҳа иԥшқахон.
Сан лылабжышқәа анызба, сара сылабжышқәа­гьы
аахаддылт. Амшынуаҩ ииҳәоз ашәа адунеи иахы­ҵәа­
хьан. Уи ашәа ҳәаны аибашьрахь ицон ахацәа, уи ашәа
ҳәо иҵааршәу аҵхқәа рхыргон аԥсадгьыл ахьчацәа…
Сан абазарахь ҳанҭалоз, даҽа шәхакгьы ааҭылган,
«Катиуша» зҳәоз амшынуаҩ ихылԥаҿ инықәлҵоит.
Иара уи аниба, ахьышәҭҳәа иашәа ааникылан, лхы
дагәӡит. Мшәан, иара иабеидыруаз усҟан сара саб
дышҭахахьаз!..
Ҽнак, иҳаракны игылаз ҳаӷәтәы ҩны аҵаҟа ҳтәаны
Шьоҭеи сареи асамокат шыҟаҳҵоз, хыхь, ауада аҟынтә
аарлаҳәа шәаҳәабжьык ҳаҳаит. Ҳара ҳааиҿаԥшит. Уи ҳан

6

лыбжьакәын. Ауада шылыԥссоз аҭӡаҿы икнаҳаз лгитара даназааигәаха, иаакнылхын, аиарҭа дылатәаны,
ҳқыҭаҿы иаҳмаҳацыз ашәак лҳәон. Ари ашәа иалаз
ажәақәа рҟынтә игәныскылаз хԥа-ԥшьба роуп. «Уаҳа
сылымшар ҳәа сшәоит… Саҭоумҵан… …. Асабицәа
амла иасыргом!» – Деилагама мшәан! – аччара сқьышә
иаақәыххит. Нас-нас, акыр шықәса анҵы ауп ианеилыскааз: уи уаз ашәан. Иҟалоит, абазар аҿы ҳаныҟаз
дыззыӡырҩыз ашәа акәзар, лыбжьы аӡәы иаҳар ҳәа
дшәаны ашә аркны агитара аакныхны ари агәаҟашәа
аҳәара далазыргаз.
Ҽнак, жәхьан аиԥш амра халахьаны аиԥш, ҳгәашә
ашьшьыҳәа иаартны ашҭа дааҭалеит Степан… Ажәа
ахы мҳәакәа аҵыхәа узҳәом. Степан Укра­­ина­тәын.
Дызланхоз ақыҭа афашистцәа иҟәы­ба­са ианықәырҵа,
ҭаацәарак иҽрымаданы, иахьаа­рықәхә­лоз иршо мацара Аԥснынӡа иаанагеит, иар­гьы дзыднагалаз аҭаацәара
ршьа иалҵыз аӡә иеиԥш ирыдыркылеит. Афатәажәтә рымаӡамызт уахь­рыхәаԥшуаз иаарыцҳаушьон.
Ачаарқыҭынӡа иааит. Сан урҭ анылба лгәы лыхьӡазар
акәхап:
– Шәаала сара сахь! – лҳәеит ианеибадырқәа.
– Ҳара ҳрацәаҩуп, Ольга Андреи иԥҳа! – лҳәеит еицыз рахьтә иреиҳабыз Таниа.
– Шәрацәаҩыз! Ахыбра ҳамоуп, ҳашԥаҵамӡари, –
ҿаалҭын, аӡәаӡәала игәыдылкылеит. Сара сахьры­
хәаԥшуаз сан урҭ иахьанӡагьы илдыруазма, мшәан ҳәа
сгәы иаанагеит. Аиашазы даргьы ҭаацәара дук ыҟан –
фҩык, хәыҷгьы дугьы неилаҵаны.
Сара ахаан исхашҭӡом абасҟатәи агәаҟра рыхганы, – хҩык ахацәа – рашьеи, ҩыџьа рыҷкәынцәеи ҭа­
ха­заап, – абри амҩа ианысны Данецкынтәи Чаар­қы­
ҭынӡа шьапыла иааз ауаа ртәашьа-ргылашьа, рнаа­
лашьа, рцәажәашьа. Ҽынла аҭаҭаын ҿызхуаз, из­
рыԥхуаз ирыцхраауан, зынгьы ауыҭрақәа рбаҳа­уан,

7

ма ирашәон. Дасу ирылшоз ала иҟарҵоз ацхыраа­
разы ахш, ахарҵәы, ашә, ашыла рырҭон. Бжеиҳан
еишәак ҳаицахатәон. Хәылԥазыла Степан игармошка
аацәыригон. Уи цәыӷьӷьа-ицәыԥԥы ишыҟазгьы, ааҵәак
иҭаҵаны, «акы ахьыр» ҳәа дшәаны, дахӡы­ӡаа­уан украин
бызшәала акәымкәа, урысшәала акәын ишеицәажәоз.
Ҳара урҭ ирҳәоз ашәақәа рыцаҳҳәон, аишьцәа реиԥш
ҳаизааигәахеит.
Аамҭа цон. Аибашьра ашьҭахьтәи аԥхынқәа –
аарҩара рыцын, аӡынқәа – ахьҭа, аҵаа, асы… Ҳаш­неишнеиуаз зыӡбахә сымоу аҭаацәара иадкылаз Степан
даалаган, урҭ зынӡа ишқәыԥшызгьы, Катиа захьӡыз
рыӡӷаб ԥҳәысыс дигеит. Ахшара ҟалеит. Ҳа­ра ҳԥацхеи
ҳаӷәтәы ҩни ҳрыҩнамӡо ҳҟалеит. Аҵыхә­тәаны урҭ
ирыӡбит ҳара иаҳцәыхарамкәа аибашьра иахҟьаны
иқьаԥҭаханы игылаз ҩнык ашҟа ииасырц. Таниа сан
длыҳәеит «аилыҵразы» агәалсра ҟалымҵарц. Ҳара
ҳаибабара иацаҳҵон аамҭа аҽаԥ­сахны урҭ рыԥсадгьыл
ахь ихынҳәаанӡа. Аха дара ирхыргаз агәаҟра анарха
рнамҭазар акәхап…
Аха, ишысҳәаз еиԥш, ҳгәашә аартны дааҭалеит Степан. Иведра аҵәаҵла аҵаҟа инаиргылан, сара сышҟа
иҿааихеит. Исиркыз агазеҭ цыԥжәаха иагәы­лан зынӡа
иҿыцыз аперо. Сара акы еиԥшымкәа сеигәырӷьеит. Сара
сперо, ахаҳә иқәшьуа исылшоз ала аԥынҵа хны исыриашахьан, аха зегь акоуп, саныҩуаз ақьаад цәнаҟьон.
Уи азмырхакәа икәа дынҭалан, даара иқәсхьаз шәҟәык
аацәырган исиркит. Ашьҭахь иведра зҵаиргылаз аҵәа
днықәлан, аҿыхра далагеит.
Ашәҟәы еихыршәшәо сҿынасхазар, уаҟа ианын
зны-зынла Таниа лҭаацәеи лареи ааилатәаны Степан
игармошка иацырҳәоз ашәақәа, уаҟа ианын зны сани
сареи абазар ҳанҭалоз амшынуаҩ ииҳәоз ашәагьы
– «Катиуша». Урҭ ажәеинраалақәа аурыс поет Михаил Исаковски итәызаарын. Урҭ ссиршәа еиқәыршәан,

8

угәы ҿыркаауан. Урҭ акымкәа-иҩбамкәа ҿырҳәала
исҵеит. Уажәшьҭа сара Дырмити, Иуеи, Баграти уҳәа
ражәеинраалақәа рыдагьы, ҿырҳәала издыруан Пуш­
кини Лермонтови ражәеинраалақәагьы… Абарҭ зе­гьы
саргьы ара сабжьыргозшәа збон.
Степан ашҭа данҭыҵуаз, сыхьӡ иҳәан, «абзиала»
ацынхәрас инациҵеит: «иудыруазааит, саргьы споетуп,
сара тетрадк инацны ажәеинраалақәа зыҩхьеит!». Сара
издыруан уи ажәеинраалақәа шииҩуаз, аха уи аӡбахә
цәырганы иасымҳәацызт.
Ажәеинраала аҩра ауаҩы идызҵоз маҷӡамызт:
Ааԥын ақыҭаҿ, аҵар рашәа, аӡҭалара, ахәыҷқәа ҳаб­
жьара аимаки аинаалареи. Насгьы, изааӡарызеи, ааԥын
иахҟьама, аԥхын иахҟьама – ажәҩан аиԥш иразу, ашьац
аиԥш итатоу, ирԥшӡагоу раԥхьатәи абзиабара. Урҭгьы
ҳәарада, ажәеинраала аҩрахьы исыԥхьон, аха, алакәқәа
реиԥш ажәеинраалақәа рыҩра сгәазырԥхоз акгьы
ыҟаӡамызт. Иџьашьахәын рбызшәа, ахаҿсахьақәа
рыҟалашьа. Сара иахьагьы схы авба асҭоит 13–14
шықәса анысхыҵуаз Кама Лашәриеи, Бадӷа Уасиеи,
Ҭарбеи Арлани уҳәа рлакәқәа ааныжьны иреиҳау аус
ҟасҵозшәа, схатәы жәеинраалақәа ахьызҩуаз.
Акы еиԥшызма Кама ллакәқәа! Уи – сабду иашьа иԥшәмаԥҳәыс лакәын. Ҳара шҭак аҿы ҳанхон.
Лассы-лассы лара лахь иаауан аишьцәа Алықьсеи,
Мушьнии, Сырбеии – лашьа иҭаацәа. Зынгьы, Кама
лхаҵа данлыԥха, Алықьса лара лахь дааит, шықә­
сык чаарқыҭтәи алагарҭаҿ ашкол дҭан. Сара иахьагьы
исгәалашәоит зықәрахь инеихьаз, аха еицакра змамыз
Кама лыԥшра-лсахьа, ачамгәыр аакныхны иалырҳәоз
ашәақәа. Арҭ ашәақәа еиҳагьы иԥшӡахон зны-зынла
аԥошьҭа зманы ҳашҭа иааҭа­лоз Кәарсантел Адамиа
ибжьгьы аналаиҵоз. Аха Кама алакәҳәара дшазыҟаз
атәы алацәажәара сцәы­хьанҭоуп. Сара уи ллакәқәа руак,
акыр шықәса анца, схаҿы санаа, ашәҟәаҿы исыԥшаауеит

9

ҳәа салагеит, аха исзымԥшааит. Исгәалашәо акызаҵәык
ауп… Аиашьеи аиаҳәшьеи еицны ишнеиуазт еицәыӡит.
Урҭ хәыҷқәан. Аиашьа дшьабсҭа ӡысны дықәхеит,
ашәҭыц иаҩызаз аеҳәшьа лхала дынхеит. Уи лашьа
дишьҭоуп… Ари аҩыза асиужетқәа ауаҩы иԥылоит. Аха
ауаҩы иԥыларан иҟаӡам аӡӷаб хәыҷ лашьа даныл)шаауаз илҳәоз ашәа иалаз ажәақәа. Кама урҭ ажәақәа лҳәон
даара иртатаны, ихааны, иԥшӡаны, игәыкны» Знызынла лыбжьы инацылҵон, зны – икыдшәаз аеҵәа
ацыԥхьқәа реиԥш иҿыцәаауан. Ларгьы лылабжышқәа
аауан, – ҳаргьы. Аӡӷаб хәыҷ лыбжьы заҳаз ашьабысҭа
ӡыс аҳәра иааҟәыҵын, лара лахь иԥырны аҿынанахеит,
нас, ианылзааигәаха, уи илцәыӡыз ахәыҷ иакәхоит…
Еиҭасҳәоит ари алакә аҿы иссирны иалаз ашәа ажәақәа
ракәын. Урҭ шьҭарнахыс иӡыз рахь иԥхьаӡатәызар
акәхап.
Ҵыхәаԥҵәара рымаӡамызт ақыҭа абыргцәа ир­
ҳәоз егьырҭ алакәқәагьы. Закәытә гхоузеи иҟаҳҵаз
ҳара, аҩышьеи аԥхьашьеи здыруаз ауаа, арҭ алакәқәа
ранҵара уаҵәы ма уаҵәашьҭахь ахь ианиаагоз. Есымша урҭ рыԥсы ҭаны абас алакәқәа ҳарҳәалап ҳәа ҳгәы
иаанагозар акәхарын.
Сара Кәтолтәи ааклассктәи ашкол салган, Тамшь­
тәи, Д. И. Гәлиа ихьӡ зху абжьаратә школ ахь сцеит.
Уа ҳаиқәшәеит Кәтолтәи сҩызцәеи сареи: Шьалуа
Геҭиа, Ҷыҷыкәеи Вовеи Коӷониаа, Марина Ҵәыџьба.
Чаарқыҭынтә Тамшьтәи ашкол ахь ацаразы иҟаз мҩак
акәын: Наӷбоу ҳәа изышьҭаз аҳабла иалсуаз амҩа. Абри
ашьҭахь ҳара иҳацлеит шықәсык ала иҳаиҳабацәаз,
ҳаԥхьа Тамшьтәи абжьаратә школ ахь ииасхьаз Руслан Қапба, Иван Асаӡба, Гиви Миқаа уҳәа даҽа аӡәыкҩыџьак. Уи аамҭазы аԥсышәала ау­рокқәа рымҩаԥгара
азин аԥсуаа зынӡа ирымырххьан. 1952 шықәсазы
зхыԥхьаӡара маҷыз ажәларқәа рзы даараӡа иуадаҩын.
Аха «аиба икәакәар былуам» рҳәоит, «уара иушьуа

10

анцәа дишьуам» рҳәоит. Иааит 1953 шықәса, аԥсуаа
«амзақәа март рыламызҭгьы» ҳәа изыҳәоз. Ишԥаҟалоз
ҳлахьынҵа уи ашықәс март аламызҭгьы? Дыԥсит иара.
Аԥсгарҭа змамыз аӡы – амҩа ылхны идәықәлеит. Изеит.
Иажәны, аҵла амыхәқәа ирыдҷаблаз абӷьқәа аԥшалас
инканаԥсан, иҿыцӡа рыфҩы лаҳа-лаҳауа апытҟәырқәа
ылнахит. Аԥсуа ибызшәа ирҭажьакцахьаз ашьа аусура иалагеит. Аԥсуа ибызшәа аԥсы ҭалеит. Аԥсуа
литературатә критик Вианор Занҭариа шықәсқәак
реиԥш еиҭа дыԥрырц иҭахызшәа игәы алаҟаны, «иахьарнахыс сара шәара шәҿы аԥсуа бызшәеи алитературеи рырҵаҩ соуп» ҳәа ажурнал кны дааҩналеит. Уи
ашьҭахь ҳара ҳаихаҵгылеит ауаҩы аамысҭашәа, зыжәла
ҭоурыхтәыз, знаалашьа бзиаз, зыжәлар бзиа избоз аурыс бызшәеи алитературеи рырҵаҩы. Гьаргь Бжаниа
– қәрала, жәабыжьҳәарала адунеи зыӡбахә ахыҵәахьаз
Ашҳангьери Бжьаниа иԥа.
Тамшьтәи ашкол аҿы сара еиҭах аҩызцәа бзиақәа
сырҳаит: Евдокиа, Лиуба – Гадлиаа, Рудик Габелиаа, Мери Кәыҵниа, Максим Барганџьиа, Миро Киут,
Еҭери Гагәуа уҳәа егьырҭгьы. Ҳара ҳаиҩызара ԥшӡан,
иҟан бзиа иаабоз, иҟан ҳара бзиа ҳазбоз, аха уи аӡбахә
аҳәара азин ҳара ҳааӡара иаҳнаҭаӡомызт. Ҷыҷыкәа
Ко­ӷониа, Дусиа Гадлиа, Шьалуа Геҭиа – аҳасабразгьы,
егьырҭ амаҭәарқәа рзгьы аҵаҩцәа зегьы иҳаиӷьын,
убри аҟынтә ҳара иҳарҭоз адҵақәа рҭак лассы-лассы
иҟаҳҵон дара ртетрадқәа ирыхҩылааны. Иҟан мчыбжьык ачаи хыхра ҳанырышьҭуаз. Асҟаҩык – ақыҭақәа
рҟнытә 4О-5О-ҩык ҳнаган ачаи ҳахдырхуан, уахынла
уарҳалқәак ҳаҵаршәны ачаи ашьҭаҵарҭақәа рҿыуатәи
школк ауадақәа рҿы ҳашьҭаланы ҳацәон.
Сара ахаан исхашҭӡом 1954 шықәса, ааԥынра.
Тамшьтәи абжьаратә школ аҿы иааит ашәҟәы: «Аҳәара
ҟаҳҵоит апоетцәа ҿарацәа рзы Аҟәа имҩаԥгахо асеминар ахь даашәышьҭырц апоет ҿа Терент Ҷаниа» ҳәа

11

аҳәон ашәҟәы. Сара џьашьатәыс искит «апоет» ҳәа ахьӡ
ахьсырҭаз. – Исыхҩашьалазар? – ианамуӡа сырҵаҩы
Вианор Занҭариа иҿы снеины, сышәҟәы неисырбеит. –
Уи уара уоуп, уаҵәыҵәҟьа уцароуп! – иҳәеит сырҵаҩы.
– Ажәеинраалақәа зыҩуа аҿар зегьы еизыргоит, асеминар шәзымҩаԥыргоит. Саргьы исыԥхьеит, аха
уаҵәашьҭахьынӡа сызцом, сеилахоуп! – иҳәеит иара.
Асеминар ахь инеиуаз зегьы рыҽшаны ир­ԥылон
Аԥсны еицырдыруаз апоетцәа Алықьса Лашә­
риеи Кәымф Ломиеи. Сара асасааирҭа «Абхазиа»
сшыныҩналазҵәҟьа, Алықьса Лашәриа сна­ган исирдырит Сарион Ҭаркьыли Павел Логә­уеи. Урҭ рҩымҭақәагь
усҟан газеҭк ма журналк ианымлаӡацызт, аха сара
сеиԥш дара ражәеин­раа­лақәагь Аԥсны ашәҟәыҩҩцәа
реидгылаҿы ишьҭа­заарын. Ҳаибадырит, Алықьса
Лашәриа ишиҳәаз аиԥш, асеминар хдыркәшаанӡа
«ҳнапқәа еибаркны ҳаицын». Асеминар аан еиҳа
иааигәаны издырит шықәсык ала ҳара ҳаԥхьа аҵара
иҭалахьаз Нели Ҭарԥҳаи Владимир Анқәаби, Платон Бебиеи Асеминар иалахәыз, зҩымҭақәа аԥхьаҩцәа ирдырхьаз Анатоли Аџьынџьал, Шоҭа Ҷкадуа, алитературатәт
критик Шоҭа Салаҟаиа, апоет Анатоли Кәыҵниа уҳәа
егьырҭгьы.
Асеминар аҟны иқәгылан аԥсуа литература
азҵаарақәа ирылацәажәеит Баграт Шьынқәба, Хәы­хәыт
Бӷажәба, Шьалуа Инал-иԥа, Иван Ҭарба уҳәа егьырҭгьы.
Аҵыхәтәантәи амш аҽны аизара иалахәыз зегьы
ажәеинраалак-ажәеинраалак ирыԥхьон. Сара сзыԥхьаз
«Бзиа бзызбо убри азами?» Ашьҭахь, ҿыц иаатыз ажурнал «Алашара» ианылеит. Абри инаркны ауп, гәаныла
акәзаргьы, «Сара споетуп!» ҳәа сгәы иҭысҳәаауа саналагаз.
Ари иаанагоз аамҭа ҿыц ҟалеит ҳәа акәын. Уи
Хрушьчов иаамҭа акәын. Уи игхақәа рацәоуп, шьоукы – «Анцәа иџьшьоуп дахьааз!» рҳәоит, шьоукы апо-

12

литика, аекономика, анхамҩа, асоциалтә бзазараҿы
иҟаиҵаз ашьаҿақәа ирыхҟьаз аиҵахарақәа иры­
қәыӡбоит. Сара усазҵаауазар – аҳәатәы сыцәмаҷуп,
ирацәаӡоуп исцәыӡны исирԥшааз. Жәашықәсала
аҵааи аси ирыҵахан иҟаз ашәҭқәа абна рықәхны, амра
дирбеит, иҭачны иҟаз аӡытҟәақәа аԥсгарҭа риҭеит.
Иаатит иаркыз аԥсуа школқәа, А. М. Горки ихьӡ зху
Аҟәатәи арҵаҩратә институт аҿы еиҿкаан аԥсуа
школқәа рҿы арҵаҩцәа разыҟаҵара иазкыз аԥсуа
бызшәеи алитературеи аурыс бызшәеи алитературеи
рфакультет. Нас ари афакультет аҵакы еиҳа ирҭбааит
аинститут аректор, апатриот ду А. Ф. Хонелиа, – зыхьӡ
сҳәаз амаҭәарқәа ирыциҵеит анемец, англыз, афранцыз бызшәақәа рызҟазацәа азыҟазҵоз афакультетқәа.
Д. Гәлиа ибзоурала, знымкәа-ҩын­тәымкәа усҟантәи
ҳтәыла ду анапхгарахь иҟаиҵаз аҳәара иахаҵгыланы,
1954 шықәсазы КПСС Ацентр комитет иаднакылеит
ажурнал «Алашара» аҭыжь­разы ақәҵара. Агазеҭқәа аурыс шрифт ахь ииасит, аԥсышәала ацәажәара иалагеит
аԥсуа радио, акымкәа-ҩбамкәа аԥсуа қыҭақәа рџьынџь
хьыӡ­қәа рыздырхынҳәит, еицакны ирҳәоз ҳақалақьқәа
акыр рыхьӡ­қәа дырҽеиит… 1955 шықәса инаркны Асовет ҳәынҭқарра зегь аҿы аиԥш, Аԥсынтәылангьы рыхьӡ
ԥшӡақәа рыздырхынҳәуа иалагеит 30-тәи ашықәс­
қәа раан харада-барада идырӡыз аԥсуа уаажәла­
рратәи, аполитикатәи усзуҩцәа, ажәакала, зегьыҵә­
ҟьа азымӡбызаргьы, аҳәынҭқарра ахада ҿыц иаара
имҩаԥнагеит ареволиуциа.
Сара аинститут сҭалоит ҳәа ахаангьы сгәы
иаанагаӡомызт. Иҭалоз зегьы шамахамзар, ақыҭантә
иааз ҳакәын, ақырҭуа школқәа ирылгаз ҳреиуан.
Иахьеиԥш исгәалашәоит аҵарауаҩ ду, нас иакадемикхаз Хә. Бӷажәба изҵаарақәа: «Изакәызеи аҳәоу,
ишԥашьақәгылоу иара? Аҵара абоуҵоз»? – Иудыруеи Дырмит Гәлиа иҩымҭақәа рахьтә? – аԥхьатәи

13

азҵаара аҭак шааҟасҵаз аиԥш, даҽа зҵаарак сиҭеит
Баграт Шьынқәба. Сара уи азҵаара аҭак ркьаҿӡаны
иааҟасҵан, исҳәеит апоема «Аҳәачаԥа» шыздыруаз. Баграт дааԥышәырччеит. Урысшәала аҩрагьы
ҿырҳәала аҳәарагьы рыдыркылон Аԥсны жәлар рпоет Д. Гәлиа иԥҳа Татиана Гәлиеи Маргарита Ладариеи. Ахԥатәи дысгәалашәом. Урҭ ибзианы идыруан ҳара ҳлитературатә еилкаарақәа шылаҟәыз. Убри
аҟнытә иҳарҭоз азҵаарақәа ақырҭуа школқәа рҟны
изхысуаз алитература апрограмма аҟнытә иааргон. Егьырҭ аԥышәарақәа – аҭоурых, агеографиа уҳәа
аӡәырҩы реиԥш, саргьы қырҭшәала исҭиит. Аинститут ҳанҭала – ҳара 5О-ҩык ҳаҟан, ҳара ҳзы аԥсышәала
инеиԥынкыланы акәымзаргьы алекциақәа ирыԥхьон
Хә. Бӷажәба, Шь. Инал-иԥа, нас иҳахьӡеит Г. Гәыблиа,
П. Аӡынба, Ҭ. Шьаҟрыл, К. Агрба, Ан. Зыхәба уҳәа
егьырҭгьы. Ҳара ианакәзаалакгьы ҳгәы хыҭхыҭуа
ҳаԥшын Татиана Дырмит-иԥҳа Гәлиа лааира. Уи хаҭала
илдыруан, дырзыӡырҩхьан рыҩны сасра иааихьаз,
зыхьӡ адунеи иахыҵәахьаз ашәҟәыҩҩцәа, аҵарауаа
Фадеев, Марр, Федин, Сименов, Неруда, Ҳиқьмеҭ,
Ԥристли уҳәа аӡәырҩы. Урҭ ирызку ажәабжьқәа лҳәон
аԥсы ахаҵаны, иԥшӡаны, ашәҟәыҩҩ изанааҭ арҿиаҩ
қәыԥш игәазырԥхаша ажәақәа рзыԥшааны.
Аинститут аҿы сара сдыррақәа ирыцлеит. Ҩыз­
цәас исоуит ақалақь аҿы абжьаратә ҵара зауз, аурыс
литература иааӡахьаз, ашьҭахь анаукатә баҩ­хатәрақәа
аазырԥшыз Артур Аншба, Зоиа Логәуа, Римма Аҳашба,
Џьулетта Коӷониа, ақыҭантә иааз, аха аҵара ду заурц зҭахыз Олег Дамениа, Сергеи Ҷараиа, Максим
Барганџиа, Татиана Какалиа, Сергеи Чакветаӡе, Гиви
Агрба уҳәа аӡәырҩы.
Сара еиҳагьы ирацәаны ажәеинраалақәа рыҩра
салагеит. Зны, сҩыза бзиа, алитературатә критик,
А. Аншба иҭсыжьхьаз ашәҟә хәыҷқәа дрыхцәажәо,

14

ииашаны иазгәеиҭеит сара аамҭак азы алирикатә
жәеинраалақәа рыҩреи изҩыз ажәақәа рыда ашәа­
қәа рҳәареи срыбжьаханы сшыҟаз. Избанзар, сара
аинститут аҿтәи сажәеинраалақәак ашәақәа рылсхуан, нас сҩызцәа гәыԥҩык идырҵаны, агитара иан­
ҵаны хаҭалатәи ашәаҳәаҩцәа рконкурс ахь иназгон,
Уаанӡа ас иҟаз ашәақәа-аестрадатә шәақәа асценахь имнеиӡацызт. Аха сара сзызхәыцуаз раԥхьатәи
аестрадатә ашәа аҟалара акәӡамызт, сара хықәкыс
исымаз арҭ ашәақәа рыла афакультет аҭыԥ бзиа аргара акәын. Усҟан сара аестрадахь иназгаз ашәа­қәа «Шьҭа
исымҳәаргьы исызӡаӡом», «Ԥхыӡла избеит» – краамҭа
ачарақәа, аныҳәақәа, аконкурсқәа рҿы инарыгӡон. Иахьагьы аԥсуа радио аҿы иҟоуп, зны-зынла аефир ахьгьы ирышьҭлоит. Ус иҟан «Сылашара» зыхьӡу, иахьагьы
асценахьтә лассы-лассы иуаҳауа ашәа цәырҵаанӡа. Ари
ашәагьы аҭоурых хәыҷы амоуп.
1957 шықәса акәзар ҟалап. Қарҭ имҩаԥысуан ауаԥс
куль­тура амшқәа. Шьыжьӡак зны, сҩызцәеи сареи ҳзыҩ­
наз азеиԥшеицынхарҭа ауадаҿы иҳамаз арадио ала сара
исаҳаит даара ахаара зҵаз, ауаҩы игәаҿы иҟәандаӡа
ԥхаррак аанзыжьуаз насгьы џьара-џьара аԥсуа мелодиа алоушәа узырҳауаз ашәак. Издырит уи ауаԥс музыка шакәыз. Схаҿы иаанхеит ашәа. Ахьышәҭҳәа қьаадк
сшьамхы инықәыскын, исаҳаз амузыка иақәшәаша
ажәақәа зҩит. Уаанӡа ари ашәа иалаз ажәақәа сара
исзеилкааӡомызт, аха сгәы исанаҳәеит уи ааԥын, абзиабара, ақәыԥшра иртәуп ҳәа. Убри иаҷыдангьы,
сара, ааигәа ақыҭантә иааз ауаҩы, раԥхьаӡа апианино
аинститут аклуб аҿы ада даҽаџьара изымбацыз амузыка абзиабаҩ, иага сҽазысшәазаргьы, исаҳаз амузыка агәыцә ауп ҳәа иамаз егьырҭ ааҭгыларҭақәеи
аиҭаҵрақәеи схаҿы инымхаӡеит. Аха схаҿы исзынхаз амелодиеи изҩыз ажәақәеи еиқәшәон. Сҩызцәеи
сареи естрадатә ашәак аҳасабала афакультет аҿы

15

иҳамаз ахаԥшьга­раҿ иаҳҳәеит. Уаҟа ақәҿиарақәа
аман ианыҟала, аинститут аестрадахь иназгеит. Ари
аестрадатә коллектив Аԥсны еицырдыруан, ақалақьқәа,
араион ацентрқәа рҿы аконцертқәа мҩаԥнагон. Сара
сакәзаргьы – шәҩыла исзеинырҟьон, иҟан ҩынтә
ианысдырҳәозгьы. Дук мырҵыкәа ари ашәа – уи «Сылашара» ахьӡын, – Аԥсны иреиӷьыз аколлективқәа ирҳәо
иалагеит. Ари ашәа ала иаадыртуан аԥхын ԥсшьарыҳәа
Балтика атәылақәа рҟынтәи Аԥсныҟа иаауаз аестрада
абзиабаҩцәа. Шьоукы алаҳәара ҟарҵон «Аԥсны жәлар
рлирикатә ашәа» ҳәа, аха бжеиҳан, аресторан дуқәа,
еицырдыруа асимфониатә оркестр­­қәа рҿы идсырдырхьан ажәақәа сара ишыстәыз, ашәагьы сара исыбзоураны ишыҟалаз, аха уи аӡәгьы хьаас икӡамызт.
Аҵыхәтәаны, машәырла ҳаибадырит иахьа ибзианы еицырдыруа акомпозитор К. Ченгелиеи сареи. Уи
иаахҵәаны ус иҳәеит: «Уааи. Апрограмма ҟаҳҵап, аԥсуа
шәақәа еицаҳҳәалап!» ҳәа. Иара амузыка аҵара дҭан,
ашәақәа агитара ианҵаны иҳәон. Зны аклубқәа рҿы
ҳақәгылон, аҵыхәтәаны, ҳара мҩақәҵаҩыс иҳауз Аԥсны
жәлар рырҿиара аҩны адиректор, ашәа абзиабаҩ, апатриот ду И. Е. Кортуа иҟаиҵаз аԥшьгарала, хаҭалатәи
ашәаҳәацәа р-олимпиадахь ҳнарԥхьеит. Агитарақәа
кны асценахь ҳнеит К. Ченгелиеи сареи. Инаҳагӡон
х-ашәак: «Сылашара» – излеилкаахаз ала ауаԥс композитор Христофер Плиев ииҩыз ашәа, аестрада ҟазшьа
заҳҭаз И. Лакрба, Б. Шьынқәба иажәақәа рыла ииҩыз
«Кофҭа шкәакәа», нас сара сажәеинраалақәа руак иалхны К. Ченгелиа иаԥиҵаз ашәа «Ихәыҭхәыҭуа аԥсабара
цәажәоит». Мышқәак рышьҭахь ҳара ҳнарԥхьеит
Қарҭ имҩаԥысуаз ашәаҳәаҩцәа р-олимпиада ду
ашҟа. Араҟа ҳара ҳагәҭа даагылеит амузыка здыруаз,
зыԥсынҵры маҷыз даҽа ҷкәына қәыԥшк – Едуард Барцыц. Ҳара ҳашәақәа рыхԥагьы Москвантә аолимпиадахь иаашьҭыз аҟазацәа апластинка ианырҵеит. Убри

16

ашьҭахь деилкаан «Сылашара» амузыка автор. Деилкаахеит ажәеинраала авторгьы, избан акәзар сара актәи
сышәҟәы хьӡыс иасҭеит «Сылашара». Уаҟа ианын сахьаркырала оумаӡак иҳаракымыз , аха иразыз, ауаҩы
иҿаҿы иааиуаз ажәақәа рыла иаԥҵаз «Сылашара»
захьӡыз сажәеинраалагьы.
Убри ашьҭахь сара сажәеинраалақәа ирылхны ашәақәа рыҩра иалагеит ҳкомпозиторцәа Ражден Гәымба, Кәасҭа Ченгелиа, раԥхьатәи аԥсуа
оператә шәаҳәаҩы, акомпозитор Лиудмила Логәуа, О.
Хәынҵариа, В. Ҷкадуа, Р. Шьакаиа, В. Царгәыш уҳәа
егьырҭгьы. Иҟалап урҭ сара исылымшоз аасҭагьы
сылшозшәа сдырбазаргьы.
Арҵаҩратә институт сышҭаз аҭаацәара салалеит. Сара иахьагьы оумашәа избоит уи ансгәалашәо.
Аҭаацәара алаларазы изакәызаалак бӷак сымаӡа­мызт,
смал ыҟамызт, сшьал ыҟамызт. Сара дыс­гәаԥхеит сара
исықәлаз, сара сеиԥш бӷа змамыз, мал-шьал змамыз
аԥҳәызба. Лареи сареи ҳанеибадыр ашьҭахь, лхаҭагьы
илызгәамҭаӡакәа, уажәы-уажәы дамхаччо, уажәыуажәы лылахь ааиқәҵо, зны-зынлагьы лыблақәа
цәаакуа, исалҳәеит лҭоурых. Лара, – лан, лаб, лашьа,
ажәакала аҭаацәара зегьы, Анцәа ишиҳәара инхон
Украина иҟаз немец ҳаблак аҿы. Аџьынџьтәылатә еибашьра Дуӡӡа аламҭалаз, лаб – Вольф Артур дызҭахыз
чынуаҩык днеины маӡала иеиҳәазаап: Артур!Уԥшәма
ԥҳәысгьы уаргьы шәырҵаҩратә ҟазаразы даара пату
шәықәуп! Уи ззымдыруа аӡәгьы дыҟаӡам!
– Иуҳәарц иуҭаху сзеилкаауам.
– Иаахҵәаны иуасҳәеит. Милаҭла унемецуп. Ужә­
ла уԥсахроуп! Исҳәаз уазхәыц! Уақә­шаҳаҭхозар, – хара
имгакәа адырра сыҭ…
– О, уи ӡбоуп, сҩыза бзиа! Жәытәнатә аахыс саба­
цәеи урҭ рабацәеи ирымаз амилаҭ ахьӡ схысхыр, дара
анышә иахьамадоу иаргәаҟлар ахьалшо азы, смилаҭра
сзыԥсахуам! – иҳәеит.

17

Убри ашьҭахь СССР анемеццәа рыуа-ршәаџь
нмыжькәа Казахстанҟа рахыгаразы аҳәынҭқарра ахада иҟаиҵаз аусԥҟа инақәыршәа­ны, уахык ала, аҽеила­
ҳәахагьы ҳамҭаӡакәа, еицынхоз зегьы машьынак
ҳлақәыжьны ҳдәықәыргалеит. Шықәсык инымҵәаз
амҩа ҳақәын. Раԥхьа шоуран, аӡы ҳар­гәаҟуан,
ҳаԥсылмыткуан. Амҩеи агәаҟреи ҳды­рааԥсон. Нас
иҟалеит ахьҭа, аҵаа, аԥша… Уажәы-уажәы инымҩахган,
нышәк агәы аацәԥны иржуан абыргцәа, алабжьыш
иарҩахьаз аҳәса, ирхароу ззымдыруаз ахәыҷқәа.
Ҳахьнеизгьы «Афашистцәа ааит!» ҳәа ахаҳә-амҿыхә
ҳгәыдырҵон уаҟа инхоз ауааԥсыра рыҷкәынцәеи
рыӡӷабцәеи. Саб «Аџьатә ар» ҳәа изышьҭаз аҭыԥ ахь
дрышьҭит. Уи концлагерын, аусурақәа ирҿын. Зынгьы
уа иҭаԥсуан. Уи наҟ иҟаз аконцлагер излеиԥшымыз
акызаҵәык акәын: наҟ – афашистцәа иргахьаз ате­
рриториақәа рҿы еиҿкааз аконцлагер иахылаԥшуан
шаҭара ззымдыруаз анемец солдаҭцәа, араҟа – асовет немеццәа рзы еиҿкааз алагер – «Аџьатә ар» –
иахылаԥшуан рыцҳашьарак зламыз аҟаԥшьқәа.
Зны саб, ишыҟарҵалац аиԥш, ашахта иҵаз рзы ача
аазгоз амашьына амаҵ иурц ашахта дҭыргеит. Уи инапы
ианын амашьына ача ақәхны, ашьҭаҵарҭахь анагара.
Ари аус анынаигӡалак ашьҭахь, аҳәымсаг аашьҭыхны
акузов иԥссар акәын. Аха ача анақәихуа иацрышәшәаз
ахәашақәа иџьыба иҭаҵаны иҵәахуан, сани сареи даабарц ҳаннеиуаз иҳаиҭарц. Уи иаҳахьан ԥшьышықәса
зхыҵуаз сашьа хәыҷы «ача, ач́а ҳәа дҵәаауа. «Аџьатә
ар» рлагер иахылаԥшуаз ибеит саб ача ахәашақәа
шеизигоз: «Ҳаи, уара, афашист! Сталин дуӡӡа иоума
ахәаша еизго ахьымӡӷ зурго!» ҳәа диқәҟаан, аҟмчы
ихиҟьо далагеит. Саб мызкы дҳамбаӡеит, ишҟагьы
ҳнарышьҭӡомызт… Дышьҭан…
Сара ари ажәабжь схы инаркны сшьапаҟынӡа
сеила­нарҩынтит. Иҟалап, ашьҭахь, аҭаацәара ала-

18

лара азҵаатәы аӡбараан уи ахәҭаагьы аланаҵазар.
Сара исыздырамызт Гедвига имӷьацыз лыхәрақәа
сызларыхәашаз. Ҳара ҳанеибага, сан дааит. Ҳара
аҩбатәи аетаж ахь ухазгалоз гыруак имардуан аҵа­
ҟа ҳаҩнан. Агыруа уи аҵаҟа ауада хәыҷ ҟаҵаны
астудентцәа ҩнеиҵон. Иҟаз анылба, сан ахәыҷқәа
реиԥш аҵәыуара далагеит. Сара сдәылҵны сцеит.
Ахәылԥаз санаа, даара сқьафгьы ҭан. Ибзиан крыс­
феит. Сани Гедвигеи жәытәнатә аахыс еибадыр­уаз­шәа
еидтәалан, зны-зынлагьы лыхәда лнапы накәыршан
дгәыдылкылон. Сара оумашәа избон зегьы. Заҟаҩы
исарҳәодаз «Уаб дызшьыз рыԥҳа дааугеит» ҳәа, аха уи
еиԥшу ажәак лара илҳәаӡомызт. Нас ауп ианеилыскааз: Сан дуаҩ дузаарын! Сыԥшәмеи сареи ҩыџьа ахшара
ҳауит. Аҷкәын Валери ачаи аганахьала аҵара далгеит
зны дынџьнырын, зны афабрика адиректорс дыҟан.
Рыцҳарас иҟалаз – Аԥсны иҟаз Аџьынџьтәылатә еибашьра ашьҭахь, ахарџьқәа рацәаны иацуп ҳәа Аԥсны
ачаи культура зынӡа иқәыргеит. Валери, зықьҩыла ачаи
знапы алакыз анхацәа реиԥш усурҭада дынхеит. Аӡӷаб
Изида – джурналиступ, лыԥшәма иакәзаргьы – Аԥсны
атәылахьчара аминистр ихаҭыԥуаҩыс дыҟан, АахыҵУаԥстәыла игәыԥ иман дцаны ауаԥсаа ихьчахьан. Уи
иаҷыданы – ажәеинраалақәа иҩуан, ибзиан идыруан
аурыс литература. Аибашьра ашьҭахь ари адгьыл аҿы
иара ихы мыцхәны ибеит... Изида иҭлыжьуеит лхатәы
газеҭ «Нужная», лыӡӷаб хәыҷы Ольга – джурналиступ,
лан аус лыцылуеит.
Сан даарыхуан, аҭаҭын аус даҿын. Есышықәса
тоннак-тоннак инарзынаԥшуа, усҟан ирҳәон еиԥш,
аҵәаԥшь иаҩызаз аҭаҭын рыԥхны, ирҩаны аҳәынҭ­
қаррахь иалалгалон. Сара избон ԥшьҩык ауаа лна­
пы ҳшаныԥшылоз, ԥшьҩык ҳафатә-ҳажәтә, ҳамаҭәаҳҩыҭәа – зегьрыла иаҳҭахыз аҟаҵара шыцәгьаз.
Аха убри аамҭазы уи ахаан дмааԥсо, ахаан дымхоз

19

џьыс­шьон. Аколнхара илнаҭоз, – абасҟатәи аҭаҭын
шалалгалозгьы, – зынӡа имаҷын. Акызаҵәык аҿы
деиҵаҳархаӡомызт: Шьоҭа, сара, Гәли, Радик – аколнхара илыднаҵоз адгьыл ҳанҭалалак, шьыбжьаанӡа
ирашәатәызар иаҳрашәон, иҭагалатәызар иҭаҳга­
лон. – Ҳаи, Анцәа иџьшьоуп, Ольга Андреи-иԥҳа ҳәа
лырҽхәара ианалагалак, иахьа шаанӡа игыланы уа­
ханӡа анышә иҵхоз аԥҳәыс, агәалаҟара лыманы даақә­
гылон. Зны-зынла аҩны иҟаз ҳауа ԥҳәыс Тат Наҷ­ҟьебиа
– зашьа атроцкист ҳәа дҭадырхахьаз, – длыҳәон шьыбжьон ҳәа ҳанааиуа азыҳәа абысҭа ҳзыл­урц, кәтык шьны
иаҳзылӡырц. Акрыфар­аан Гәли лхәы акәтыжь шаны
ҳахҩык иҳалҭон. Ҳара ҳгәыр­ӷьаҵәа иҳадаҳкылон…
Аха, ишысҳәаз еиԥш, ҳан анышә ахарагьы дахьӡон,
ҳааӡарагьы дахьӡон. Ҳара ҳаа­ӡара бжеиҳан анышә
ахара иадҳәалазаарын. Сан арҭқәа зегьы рзы зны, –
еиҳаракгьы асовет ныҳәақәа раан – хә-кьылак ашьақар
ҳамҭас илырҭон, уи аныҟамыз илырҭон бираҟ хәыҷык.
Игылаз рнапы еинырҟьон.
Абас дышнеиуаз ақыҭа аиҳабыра рнапы ианыр­ҵеит
Стаханов ихьӡ иаԥсоу Ольга Андреи-иԥҳа Қәычбериа
СССР зегьеидгылоутәи ақыҭанхамҩатә цәыргақәҵахт
дрышьҭырц. Ҽнак зны сара сахьынхоз астудентцәа
рзеиԥшынхарҭаҿ днеины кәтолтәи ҷкәынак исеиҳәеит
«уан асасааирҭа «Абхазиа» аҿы дузыԥшуп» ҳәа. Сара
оумашәа избеит, избанзар, сгәы излаҳәоз ала, сан
шьҭа Москва дыҟазар акәын. Аха ус изыҟамлеит, – уи
Москваҟа лышьҭра еиҿызкаарц знапы ианыз араиком
аусзуҩ амҩан имашьына абарбал ԥжәан аҳаирплан
иахьымӡеит. Уи инап ианыз аус ахьизеиҿымкааз
азы лахь иоур ҳәа дшәаны, иара аеропорт ахь дцеит.
Рыцҳарас иҟалаз, усҟан Москваҟа аҳаирпланқәа лассылассы иԥырӡомызт…
Сара ахаан исхашҭӡом сыстудентра ашықәсқәа
раан имҩаԥысуаз ахҭысқәа. Урҭ зегьы иреиҳан ақырҭ­

20

уа ҵарауаа Берзенишвили Каухчишвили иҭрыжьуаз
рнаукатә шәҟәқәа рҿы аԥсуа жәлар рҭоурых, ржәытәрҿатә, рхылҵшьҭрақәа аҵәы рыхьшьны иахьырхысуаз.
Арҭ ахҭысқәа, – раԥхьа иргыланы аԥсуаа рҭоурых еилазгоз аусумҭақәа рҭыжьра – еиҳа иӷәӷәаны нап аркын
Асовет Еидгылаҿы Сталин ихаҭаратә культ анаҿаԥырҽ
ашьҭахьгьы. Аԥсны аԥсуа жәлар рҭоурых аилагара
ршьапы иқәнаргылеит Аԥсны жәлар зегьы. Ршьапы
иқәгылеит аԥсуа студентцәа, аԥсуа школқәа, аԥсуаа
иаҳа иахьырацәаз аколлективқәа. Астудентцәа иҳаман
анапынҵақәа: иахьа – Очамчыра ицатәын, уаҵәы –
Тҟә́́арчал, нас – Гәдоуҭа… Ажәлар ирабжьгалатәын аусура иҭымҵырц, ҳҭоу­рых аҳәынҵәа ақәызҭәоз ақырҭқәа
лахь рырҭаанӡа. Исгәалашәоит усҟан Орџьоникиӡе ихьӡ
зхыз амҩа­ду азеиԥшнхарҭа ашҭа унацәа узрыламкуа
аҿар идырҭәит. Урҭ ирыцлеит араионқәа рҟынтә иааз
ажәлар. Харантәи шьапыла амҩа инықәлан, иааины
еизаз иаарылагылеит шәагаала еиҟароума ззуҳәаша
ҩыџьа апатриотцәа: А. М. Лабахәуеи А. Ф. Хонелиеи.
Ашҭаҿы аӡәгьы дыҟаӡамшәа иааҭынчрахеит.
– Ақырҭуа ҵарауаа ашҳам ҳақәырҭәоит. Шәгәы иаа­
намган уи закәу ҳзеилымкаауазшәа. Агәра шәҳар­гоит
ҳара ҳхы ҳацәшәаны, ма ҳҟәардәқәа ҳахь­чарц ҳгәы
ишҭам! – иҳәеит иара, Архип Мирон-иԥа. Нас Аԥсны
иҭыҵуаз акьыԥхь адаҟьақәа рҿы еишьҭаргыланы ианыло иалагеит ақырҭуа академикцәа русумҭақәа цҟьашәҟьа, иқәызҵоз астатиақәа, «иахьеиҳау» аусурахь
диаган А. Лабахәуа, А. Хонелиа маҵурала деиҵатәын.
196О шықәсазы Аҟәатәи аԥсуа школ-интернат
аҿы ааӡаҩыс аусура салагеит. Сара зынӡагьы исыз­
дыруамызт Аԥсны аҵара аминисттра уахь сыш­
дәықәнаҵаз. Аха ари ашкол азы арҵаҩцәа-ааӡаҩцәа
алзыԥшаауаз, уаҟа директорс иарҭаз Леила Николаииԥҳа Ачба лакәзаарын. Уи еиҿылкаауаз аколлектив
шьақәгылан арҵаҩратә-ааӡаратә баҩхатәра змоу

21

акадрқәа рыла. Урҭ иреиуан аҭоурыхдырыҩцәа В.
Киут, И Цухникас, афизикцәа, аматематикцәа А. Ԥан­
цу­лаиа, К. Реџьебов, Х. Спирански, А. Симавниан,
аԥсуа бызшәеи алитературеи рырҵаҩцәа А. Гыцԥҳа, Е.
Ҭарԥҳа, агеографиа арҵаҩы А. Картозиа, аиҵбыратәи
аклассқәа рырҵаҩцәа Е. Канхәа, Е. Адлеиба, Л. Делба,
Ц. Папԥҳа… Оумашәа иубаша, уаҟа еимааӡахҩыс иҟаз
Д. Кивелов иакәзаргьы, ахаан ажәа ҟьашьык аҵаҩцәа
рҿы иҳәаӡомызт. Акрыфарҭа аиҳабы – сара схәыҷаахыс
ҩызас исымаз Шьалуа Геҭиа, – иреиҳау аҵара далгахьан,
ахәыҷқәа бзиа ибон, рҵаҩык иеиԥш драцәажәон. Аурыс бызшәеи алитературеи длырҵон аурыс классикатә
литература бзиан издыруаз, ԥсабарала арҵаҩратә
баҩхатәра злаз, асахьаҭыхреи амузыкеи бзианы еилызкаауаз Леила Ачба – ашкол адиректор. Ари амаҭәар аҿы
уи илымырдон аурыс литература егьырҭ арҵаҩцәагьы:
А. Старых, С. Ҭарԥҳа, И. Аҩардан…
Сара аррахь сцеит аусура сшалагазҵәҟьа, аха уантә
саныхынҳә – абиблиотека аиҳабы иҭыԥ сырҭеит.
Хәыҷы-хәыҷла сҟалеит ааӡаҩ-еиҳабыс, аҵыхәтәаны
– аиҳабыратә класс аҿы аԥсуа бызшәеи алитературеи
рырҵаҩыс. Сара сҵаҩцәа аӡәырҩы – ԥсаҭа шкәакәа Тарас Аҩӡба, аҵаҩцәа З. Быҭәба, Д. Убириа, Р. Камкиа, С.
Салуакваӡе, В. Ҷкадуа, Л. Барганџьиаԥҳа, Е. Барцыцԥҳа
уҳәа сҵаҩцәа ахьракәыз адагьы, ҩызцәас исыԥхьаӡон,
рыгәра згон.
1965 шықәсазы иҭыҵит раԥхьатәи сышәҟә хәы­ҷы
«Сылашара». Уи ианын аиҩызара, абзиабара иазкыз
споезиатә рҿиамҭақәа. Араҟа ианын урҭ ашықәс­қәа рзы
Аԥсуа радио ала ахәыҷқәа иддырҵоз, ашәаны ирҳәз
ажәеинраалақәа «Аԥсуа пионерцәа акомпозиторцәа
К. Ченгелиеи В. Ҷкадуеи амузыка злырхыз аҩымҭақәа.
Еицырдыруаз ашәа «Сылашара» – сышәҟә хәыҷы хьӡыс
иасҭеит. Ашәҟәы аҭыҵра – ныҳәа дуӡӡан сара сзы,
гәырӷьаран, аԥырразы ҳазшаз исиҭаз мҵәыжәҩан.

22

Уи ашьҭахь аԥсуа журналқәеи, агазеҭи рдаҟьақәа
рҟны еиҳа лассы-лассы ирнылон сажәеинраалақәа.
Аҭыжьырҭаҿы иҭыҵит – «»Ашымҳа амҵан», «Ашлақәа
рқәыԥшра», апрозатә ҩымҭақәа рышәҟәы «Иҭынчым
амшқәа» уҳәа егьырҭгьы.
60-тәи ашықәсқәа рзы аԥсуа жәлар рзинқәа рырҭ­
бааразы имҩаԥыргоз аизарақәа, хыԥхьаӡара рацәала
атәыла анапхгарахь ҳҵарауаа, ҳашәҟәыҩҩцәа уҳәа
ирыҩуаз ашәҟәқәа ирыхәаԥшны, апартиеи аиҳа­быреи
ирыдыркылеит Аԥсны аекономикеи акультуреи рышь­
ҭыхра иазкыз ақәҵара. Иҵауланы уахәаԥшуазар, уи
ақәҵара уеизгьы-уеизгьы Аԥсны аеко­номикеи акультуреи рус азышьҭыхӡомызт, аха иалшазгьы маҷӡамызт.
Убасҟан маҷк идырҭбааит анхамҩа аиԥш амассатә информациа ахархәагақәа – агазеҭқәа, арадио, иара убас
ажурналқәа, агазеҭ «Аԥс­ны ҟаԥшь» уҳәа рылшарақәа.
Иҟалап уахь сара снаԥхьара машәыршақә иҟамзаргьы:
ашкол санҭаз инаркны изыҩуан астатиақәа, аредакциахь инасышьҭуан ақыҭа анхамҩатәи акультуратәи
бзазара иазкыз аинформациақәа. Санстудентыз агазеҭ
аҟнытә адҵақәа сырҭон алитературеи, аҟазареи,
аҵара-ааӡареи уҳәа ирызкыз астатиақәа рыҩразы.
Сара ишсылшоз ала снапы ианырҵоз насыгӡон.
Агазеҭ «Аԥсны ҟаԥшь» 10.000-тәи аномер иадҳәаланы,
аиҳабыратә ҳамҭақәа зырҭоз уи аусзуҩцәа реиԥш, саргьы, 1966 ш. исанашьан Аԥсны АССР иреиҳаӡоу асовет
Апрезидиум Аҳаҭыртә грамота. Сара агазеҭ ахь снагара рыбзоуран уи аредактор, ажурналист ду Н. Б. Киути
агазеҭ аҭакзыԥхықәу амаӡаныҟәгаҩ, аҭоурыхдырҩы,
апоет, ажурналист Б. М. Ҭыжәбеи. Раԥхьа аҭакзыԥхықәу
амаӡаныҟәгаҩ ихаҭыԥуаҩы иштат сыман, нас, Б. Ҭыжәба
КПСС Ацентр Комитет аҟны иҟоу иреиҳаӡоу апартшколахь данца, иҭыԥ ахь сара сиаргеит. Амаӡаныҟәгар­ҭа
– аредакциаҿы иҟаз аҟәшақәа зегьы иреиҳан, насгьы
аредактор хада инапхгарала акәын аус шауаз. Аҟәшақәа
быжьба – аредактор ихаҭыԥуаа рхылаԥшуан. Сара лассы

23

еилыскааит сзанааҭ. Ари аредакциаҿы аус руан еицырдыруа аԥсуа поетцәеи ашәҟәыҩҩцәеи, иаагозар, Шь.
Аџьынџьал, Шь. Ҷкадуа, М. Лашәриа, Т. Аџьба, Р. Қапба,
Шь. Камкиа, С. Ҭаркьыл… Араҟа аус рухьеит аԥсуа
сахьаркыратә литература агәҭаны игылаз Ӡ. Дарсалиа,
Ҷ. Џьонуа, А. Џьонуа уҳәа аӡәырҩы. Ажәакала, ҳара
ҳарҿиаратә усзуҩцәа раԥхьа аӡы «Иахьӡаархуаз» агазеҭ
«Аԥсны ҟаԥшь» аредакциаҿы акәын. Абраҟа аус зуан
аа-шықәса инарыцны. Усҟантәи агазеҭқәеи иахьатәи
агазеҭқәеи – агеи ашьхеи реиԥш еицәыхароуп. Усҟантәи
агазеҭқәа «аԥшьбатәи амч» ҳәа ирышьҭан. Иаԥсоу
иахәҭоу ала ихцәажәон, ажәлар ирыцәӷьыч­уаз, аиакәым
рзыҟазҵоз рыхәҭаа иақәнаршәон. Ага­зеҭ иацәшәон
агәнаҳа змаз зегьы. «Аԥсны ҟаԥшь» еиднакылон 42-ҩык.
Уаҟа аус зуаз аамҭак рызԥҵәаны иҟаӡамызт. Еизарак
Москва ма Қарҭ иҟазар, Америкеи ССР-и рнапхгаҩцәа
еиԥыларан иҟазар – усҟан акьыԥхьыҩцәеи аиҭагаҩцәеи
аҷаԥшьацәа ажәахә ма атәылақәа рхадацәа реиԥылара
иазкыз аматериалқәа ирзыԥшны адырҩаҽнынӡа
атәара анрықәшәоз рацәан. Убас шакәызгьы агазеҭ
мчыбжьык ахь хәынтә иҭыҵуан. Бжеиҳан уи адаҟьақәа
рхыԥхьаӡара (еиҳаракгьы Хрушьчови Брежневи рхаан) 4 инаркны 12 рҟынӡа инаӡон. Аформат акәзаргьы
– иахьатәи аԥсуа газеҭқәа рформат аасҭа ҩынтә
рыла еиҳан. «Аԥсны ҟаԥшь» иалшон ишьҭнахыр
аԥсҭазаараҿы иҟоу азҵаарақәа зегьы, акызаҵәык ада:
ицәыругар ҟалаӡомызт аԥсуа қырҭуатә еизыҟазаашьа
иадҳәа­лаз агәынамӡарақәа, аиҿагыларақәа ртәы зҳәоз
аз­ҵаарақәа. Аԥсуеи қырҭуеи атема аномер зегьы ау­
ҭозаргьы аӡәгьы дуҿагылаӡомызт. Ҳәарада, џьараџьара аԥсуа коллективқәа рҿы аиԥш, араҟагьы иҟан
аԥсуа зда дхәарҭам ахәыҭхәыҭра, аиҵашьыцра, акариеразы ақәԥара, аха зегьы ирзеиԥшу аус аан еидгылон.
Уи аҵыхәала араҟа аус зуаз аибашьра ду аветеран А.
Хәаҭланӡиа иҳәалон: «Алақәа дара-дара еибафоит, аха
абга рылоуҵар – иҟәыбаса иқәырҵоит» ҳәа.

24

1975 ш., сара апартиа Аԥснытәи обком ақәҵарала
КПСС Ацентр Комитет аҟны иҟоу Иреиҳаӡоу апартиатә
школ ахь сышьҭын.Уи аредактор игәы иамыхәаӡеит: иара
ԥсшьара даныҟаз иақәыршәан сахьцаз азы. – Иҟазҵода
уажәшьҭа ҳгазеҭ? – азҵаара цәыригеит уи. Аха сара
сцахьан. Апартиатә школ ауаҩы инаҭо шырацәоу уахь
иҭамлац издырӡом. Зорин иеиԥш иҟаз ажурналистцәа,
Кретов иеиԥш иҟаз аҭоурыхҭҵааҩцәа, Абалкин иеиԥш
иҟаз аекономистцә, Наумова леиԥш иҟаз афилософцәа
(Урыстәылан раԥхьаӡатәи аԥҳәыс-анаукақәа рдоктор),
ашәҟәыҩҩ, Ленин ипремиа алауреат Бондарев иеиԥш
иҟаз ашәҟәыҩҩцәа, алитературадырыҩцәа имҩаԥыргоз
алекциақәа, апрактикатә зыҟаҵарақәа аҵара зҵоз зегьы рзы иинтересын, ашкол иамаз абиблиотека абеиара атәы ҳҳәозар, – уи адунеи абиблиотекақәа рахьтә
аҩбатәи аҭыԥ ааннакылон…
Ашкол саналга, изыхҟьазаалакгьы, усурҭада сынхеит. Аҵыхәтәаны ашәҟәҭыжьырҭа адиректор иха­
ҭыԥуаҩыс снарԥхьеит, аха мызқәак рышьҭахь сиар­геит
апартиа Аԥснытәи аобком агитациеи апропагандеи
рыҟәша аинструкторс. Сара снапы ианын агазеҭқәа,
ажурналқәа, арадио, ателедырраҭара, акуль­тура асистема иаҵанакуаз уҳәа зегьы аус рыцура, рыцхраара. Уахь,
– аобком ахь сара снанагеит аԥсуа жәлар рзинқәа рзы
иаартны имҩаԥыргоз ақә­гыларақәа рышьҭахь. Аԥсны
апартиатә напхгара инапы ианырҵеит Борис Адлеиба
– уаанӡа Очамчыреи Тҟәарчали рра­ионқәа ирхагылаз,
аҵыхәтәа­ны – Аԥсны Аминистр­цәа рсовет ахантәаҩы
актәи ихаҭыԥуаҩыс иҟаз. Ашьҭахь, излеилыскааз ала,
Қырҭтәыла анапхгара зынӡаскгьы ирҭахӡамызт Б. Адлеиба Аԥсны апартиа ахадас иҟаҵара, аха КПСС Ацентр
Комитет амаӡаныҟәгаҩ И. В. Капитонов аԥс­уа жәлар
рполитикатә зинқәа рзы имҩаԥыргоз аизараҿы иибазиаҳаз данрызхәыц, иара Адлеиба ихаҭа даниҿцәжәоз
иоуз агәаанагара Л. И. Брежнев илымҳа аҟынӡа инеигеит. Қырҭтәыла ахада Шеварднадӡе Аҟәатәи ашҭаҿ

25

еизаз ажәлар рхыԥхьаӡара ицәа дҭанарӡыӡеит, ахьаа
изцәыр­на­геит. Убасҟан ауп иара ианиҳәаз ахаан игәы
иҭеимкыцыз ажәақәа: «Пату зқәу аԥсуаа! Ажәа шәыс­
ҭоит Қырҭтәыла алҵра азҵаатәы ада егьырахь иаақә­
шәыргыло азҵаарақәа зегьы шысыӡбауа!..» Аха ажәлар
атрышә иасны дықәырцеит. Аамҭа цон. Сара иаҳа-иаҳа
деилыскаауа салагеит апартиа ахада. Шьоукы-шьоукы аинтеллигенциа, ауаажәларратә усзуҩцәа уҳәа
рхаҭарнакцәа уи дпатриотӡам ҳәа ирҳәоз ажәақәа
изаҟаразаалак ҵабыргык рылаӡамызт. Уи ачҳара
ду иман. Спатриотуп ҳәа иҳәаӡомызт, аха шьаҿас
иҟаиҵақәоз зегьы ирҳәон: уи дпатриотын, ижәлар
дрыцын. Урҭ раԥхьа дгылан, дымшәакәа-дмырҳакәа,
имаҵурагьы гәхьаас имкыкәа, Лыхнытәи ааԥхьара
зегьраԥхьа иара инапы аҵеиҩит, 1989 шықәса март 18
рзы. Нас, цқьа дызгәамԥхаз шьоукы ирҳәон: «Зегь акоуп дшамырхуаз идыруан» ҳәа аха иҟаз иҭагылазаашьа
иазхәыцуаз
ибзиан
еилыркаауан:
ареспублика
анапхгаҩы инапы зҵаҩыз Ааԥхьара – ҳтәыла аусҳәарҭа
хадаҿы иҭырымҵаар ада ԥсыхәа шыҟамыз. Уи иаргьы
еиликаауан. Ари амҩа хаҵаратә мҩан. Иара иҟынӡа ас
уаҩы изымгәаӷьыцызт.
1987 шықәсазы сара сшьақәдырӷәӷәеит Аԥснытәи
аҳәынҭ­қарратә шәҟәҭыжьырҭа адиректорс. Усҟан сара
иҭ­сыжьхьан жәаба рҟынӡа ажәеинраала реизгақәа,
апро­затә рҿиамҭақәа – ажәабжьқәа, аповестқәа, аро­­
ман­қәа уҳәа ашәҟәқәа, урысшәала, қырҭшәала, украин бызшәала, азербаџьан бызшәала еиҭаган хаз
шәҟәны ма алитературатә журналқәа ирнылахьан
сара сажәеинраалақәа. Хырҽхәаразар ҳәа сшәоит,
аха сара сызлаз аколлектив иҳалшеит аҭыжьырҭа­
ҿы аҭагылазаашьа аиӷьтәра – имаҷзаргьы ауалафахәы
ашьҭыхра, атираж ду змаз ашәҟәқәа иҳарҭоз афеидала
ес-хымз аԥаратә ҳамҭақәа (апремиақәа) рыҟаҵара, агонорар ацҵара. Сара сеигәырӷьон Д. Гәлиа, Б. Шьынқәба,
И. Ҭарба, А. Гогәуа уҳәа томла рышәҟәқәа рҭыҵра, усҟан

26

атомқәа рҭыжьра азинқәа шыҭшәазгьы. Лымкаала хҭыс
дуӡӡан қарҭаа зхылаԥшуаз, аха бжеиҳан урҭ гәхьаас
имкӡакәа иҭҳажьуаз Шь. Инал-Иԥа, Гь. Ӡиӡариа, Гь. Шамба, Гь. Амҷба уҳәа ҳҭоурыхдырҩцәа дуӡӡақәа рышәҟәқәа
рҭыҵра. Рхаҭабзиара еиӷьаҳтәит арҵага шәыҟәқәа.
Аҭыжьырҭа санахагылаз сара аус зуан (амалаҳәа)
аԥсуа теледырраҭара аполитикатә хҳәааҟаҵаҩыс.
Уи азыӡырҩцәа ргәы иахәан ирыдыркылон. Аԥышәа
снаҭеит апартиа Аԥснытәи абком аҿы аусура. Усҟан,
СССР-и США-еи р-идиологиатә еиҿыгылара иаҳаиаҳа ианыӷәӷәахоз ҳтәыла адәныҟатәии аҩ­ныҵҟатәии
аҭагылазаашьа аԥсышәала азыӡырҩ­цәа рызнагара
ахәҭоуп ҳәа иԥхьаӡаны, Б. В. Адлеиба снапы ианиҵеит
ақәгыларақәа рыҟаҵара. Ашьҭахь ари аус дадгылеит
Аԥсны раԥхьатәи ахада В. Г. Арӡынба.
Аха иалагеит Аԥсны Аџьынџьтәылатә еибашьра.
СССР анапхгарахь инеиз Америка амҵахырхәаҩцәа
реилымгара иахҟьаны, атәыла дуӡӡа еилаҳаит. Уи рхы
иархәаны, Қырҭтәыла анапхгаҩцәа ирыӡбит втономиак аҳасабала 1931 шықәсазы Сталин ириҭахьаз,
аха инагӡаны рҳәатәы иахамыҵгылаз Аԥсны мчыла
ирымпыҵархаларц. Ари еибашьран. Ажәлар ацгылеит Аԥсны Иреиҳаӡоу Асовет ахантәаҩы В. Арӡынба
иҟаиҵаз ааԥхьара. Хәыҷгьы-дугьы аиха-аигәышә,
алаба-абџьар шьҭыхны аӷа иҿагылеит. Ашьха ихыҵ­ны
иааит Нхыҵ-Кавказтәи ҳашьцәа, Урыстәыла ақа­лақьқәа
рҟынтә – ҳара ҳаилызкаауаз аурыс милаҭ рхаҭарнакцәа,
Ҭырқәтәылантә иӡхыҵыз ҳашьцәа… Ибылуан ақыҭақәа,
аиланхарҭақәа, иҭахон аҷ­кәынцәа, аӡӷабцәа… Аха
Анцәа ду ихазы иишаз Аԥсны аӷа иимҭеит. Аиааира
ашьҭахь ашәҟәҭыжьырҭа ақалақь иалган иҟаз аполиграфиа ахыбрахь ииаргеит. Аусуцәа есымша аусурахь
изааӡомызт аибашьра иахҟьаны ҩныда-гәарада иахьынхаз азы: аӡәы ауадақәа дрышьҭан, аӡәы – аибашьра иԥыхааса иқәнаҵаз иуадақәа рышьақәыргылара
даҿын. Урҭ агәаҟра иҭагылан – аӡәырҩы – рыхшара аи-

27

башьра иалаӡит, аӡәырҩы – рашьа, раҳәшьа, рыԥшәма
дагеит, аха иҟан зегь еидызкылоз акы – аԥсуа жәлар иргаз Аиааира.
Аҭыжьырҭа наганы аполиграфиатә комбинат иа­
дыр­­ҵеит. Иҟан уи афункциақәа аԥсуа бызшәа аҿиара
аҳәынҭқарратә фонд иазҭарц зҭахызгьы. Уи баны
аусуцәа русура карыжьуа иалагеит. Аибашьра ҟалаанӡа
иҟаз 42-ҩык рахьынтә 11-ҩык роуп инхаз. Аҭыжьырҭа
аркрахьы инеиуан. Ари заҳаз Москватәи ҳџьынџьуаҩ
А. З. Анқәаб – ашьҭахь Аԥсны ахадас иҟалаз, – акомпозитор В. Царгәыш иҿала исзааицҳаит аҭыжьырҭа
аҳмаркырц, есымза аԥаратә цхыраара (Аԥсны иҟаз
абжьаратә уалафахәы инахыҳәҳәо) ишыҟаиҵо азы.
Убри инаркны иааиԥмырҟьаӡакәа Москвантә аԥара
ҳзааишьҭуан. Ашьҭахь уи иацлеит акомбинат аиҳабы
Р. Џь. Аргәын иҳаиҭаз ацхыраарагьы. Ус иҟан ҳҭы­
жьырҭа Аԥсны Ами­нистрцәа реилазаара ақәҵарала
аҳәынҭқарра ахарџьахь ииасаанӡа.
Сара инеиԥынкыланы 18 шықәса аус зуит ари
аҭыжьырҭаҿы. Ашьҭахь, изыхҟьазаалакгьы, арза­ҳал
ҩны аусура шьҭасҵеит. Адырҩаҽны Аԥсны ашә­ҟәы­
ҩҩцәа реидгыла анапхгаҩы, абаҩхатәра ду змоу апоеташәҟәыҩҩ Н. Кәыҵниа снеиԥхьеит ашә­ҟәыҩҩ­цәа
реидгылахь – исыдиҵеит алитфонд напхгара аҭара.
Сара схәыц­ын, сақәшаҳаҭхеит, – аиашазы, арҿиаразы
араҟа еиҳа аамҭа сыман, ашәҟәыҩҩ­цәа рзы бзиарак
сзыҟаҵар здыруада ҳәагьы сгәы иҭаскит. Изызӡарызеи,
исықәманшәалахазгьы ҟа­леит: ашәҟәҩҩцәа есышықәса
ироуаз аматериалтә цхыраара ҩынтә рыла иазҳаит,
Пицунда иҟоу ашәҟәыҩҩцәа рырҿиаратә ҩнахьы
ԥсшьареи усуреи рзы ицоз рхыԥхьаӡарагьы хә-ҩык
рыцлеит. Москва иҟоу Ашәҟәыҩҩцәа жәларбжьаратәи
реиҿкаареи уи алитфонди аиҩызаратә еимадарақәа
рахь инарԥ­хьеит аԥсуа шәҟәыҩҩцәа рлитфондгьы.
Иҳарҭеит аматериалтә цхыраара.

28

Ҳара ҳашәҟәыҩҩцәа реидгылагьы ақалақь агәа­
хьынтә уи ахахьы аибашьра ҟалаанӡа апионерцәа
ашколхәыҷқәа рыҩны ахыбрахь ииаган. Ахыбраҿы аибашьраан ақырҭуа баталион тәан, иԥыххааса иқәҵан
зегьы. Аҩны адәахьала уахәаԥшуазар – ахан ду иаҟаран,
30-тәи ашықәсқәа раан Аԥсны аҩныҵҟатәи аусқәа
рминистр Гагәуа ихазы иргылаз ҩнын, аҵаҟа азалқәа
аман. Уаҟа идырҳәацәозаарын зыгәра гамыз аԥсуа
«троцкистцәа».т Уажәы абна ахыҵәан игылан, ақәа
кылсуан, бжаџьара ашәқәагьы аҿамызт. Аха аиҳабыра
зегь ирҳәоз ак акәын: «аҭыԥ бзиоуп!» Егьырахь, –
аӡәгьы агәхьаа икӡамызт. Ашьҭахь уахь ауаҩы-днеиртә
иҟалазар, А. З. Анқәаб ибзоурала ауп ишыҟалаз – аҩны
ахыбра, уадақәак аремонт рзура, атехникатә мыругақәа
рыла реиқәыршәара уҳәа уи ихы иадиҵан, инаигӡеит.
Шықәсқәак рышьҭахь имҩаԥысит аидгыла ахан­
тәаҩы ҿыц иалхра иазкыз аизара ду. Уаҟа сара
хантәаҩыс салырхит. Гәыкала иуҳәозар, уахь анеира
сҭахӡамызт: сышықәсқәа сықәыӷәӷәон, иҟаҵатәыз даара ирацәан, ашәҟәыҩҩцәа ргәалақәа зегьы ахан­тәаҩы
иаҳар акәын… Ҩынтә сгылан аизара са­ҳәеит скандидатура анырхырц, аха ахантәаҩы иԥ­сахра аамҭа анааилак, насгьы уи дызгәамԥхо ыҟазар, – уара иуҳәо аӡәгьы
дазхәыцӡом. Шықәсык исычҳаит. Иҟасҵаз акызаҵәык
ауп: сахагылан аҿар рзы асеминар амҩаԥгара,
аиубилеиқәеи апоезиа ахәылԥазқәеи реиҿкаара, алитература апроблема­қәа ирызкны Урыстәылеи Аԥсни
рышәҟәыҩҩцәа реиԥылара… Иаарыцқьан шықәсык
ашьҭахь схала сусура шьҭасҵеит. Иахьа аҩны сыҟоуп,
сыҩуеит. Уааи рҳәазар, снеиуеит.
Абри ашәҟәы ианылеит апоезиаҿы сара иа­ԥыс­ҵахьоу
аҩымҭақәа рӷьырак. Даҽа томқәак сыз­ҭыжьуазар, – уаҟа
искьыԥхьыр сҭахуп сажәеинраала ҿыцқәеи споемақәеи
зҿыгҳара оумак идуқәам ҩ-романки, еиҳа еиӷьысшьо
повестқәаки, ажәабжь­қәаки.
Терент Ҷаниа

АԤСНАЗЫ АШӘА
Амра ҿыц гылеит иахьа Аԥсынтәылан,
Уи ашәахәала иҩычоуп иара.
Ҳашәақәа ҿыцуп, ҳҿыцуп зегьрыла,
Амҩа ҿыц иқәлеит иахьа Аԥсынра.
Анасыԥ умаз, анасыԥ умаз,
Ужәҩан иаҵәара иаҟәырхыз ашәшьы!
Удгьыл хазынаҿ ужәлар аԥшәымаз,
Иқәыҩуаз аԥсуа фырхацәа рыбжьы!
Амца мацәысуа ҳашҭа ианҭала,
Нхыҵи аахыҵи ҩагылан иԥшьеит.
Ашәҭыц иаҩызаз арԥарцәа ршьала,
Ашәҭыц иаҩызаз ҳаԥсадгьыл рыхьчеит.
Анасыԥ умаз, анасыԥ умаз,
Ужәҩан иаҵәара иаҟәырхыз ашәшьы!
Удгьыл хазынаҿ ужәлар аԥшәымаз,
Иқәыҩуаз аԥсуа фырхацәа рыбжьы.
Ахәрақәа рнаҳхып ҳтәыла ианылаз,
Амҩақәа шьҭаҳҵап иӡыз, иԥҽыз.
Аԥсуа бираҟаҿ аԥсуа напыраз,
Амра иагәыҵак наӡаӡа ианыз!
Анасыԥ умаз, анасыԥ умаз,
Ужәҩан иаҵәара иаҟәырхыз ашәшьы!
Удгьыл хазынаҿ ужәлар аԥшәымаз,
Иқәыҩуаз аԥсуа фырхацәа рыбжьы!
Ииуль, 1994

30

АЖӘЕИНРААЛА
Ажәеинраала ԥшӡазароуп,
Ҳарџьла нас иқәҵазароуп.
Гәыла уи аԥҵазароуп,
Уи убжьы ахазароуп.
Ажәеинраала - шьхазароуп,
Ахрагь зны иаҿазароуп.
Бзанҵ инымҵәо мҩазароуп,
Аха уи мариазароуп.
Ажәеинраала - ԥхазароуп,
Ҩ-гәык ирыбжьазароуп,
Уи хәыц-хәыц иҟәшәазароуп,
Ҳчараҿ уи ашәазароуп.
Ажәеинраала - ԥсҭазаароуп,Уи сагәыцә-садазароуп.
Ажәеинраала ҟазароуп,Сара сзын имазароуп.
Ажәеинраала хаазароуп,
Аха зны иашазароуп.
Иаҭаххар – ихҿазароуп, –
Аӷа имҩа ԥҵәазароуп.
Ажәеинрала ԥшьазароуп,
Аԥсынтәыла ишазароуп.
Ацыԥхьқәа лашазароуп, –
Зегьы иаҳхьыршазароуп.
04.09.2011

31

АԤСЫШӘАЛА
Аԥсышәала дсацәажәон,
Сара сан.
Даҽакала дсацәажәар, –
Са сыԥсуан.
Аԥсышәала дгәырӷьалон,
Диир аԥа.
Лашәа ссир иагәылыҩуан
Ахапа.
Аԥсышәала дицкәашон,
Зчара руаз.
Ацәгьараҿ ирҵәыуаган,
Лара луаз.
Аԥсышәала драцәажәон,
Зны аҵар,
Аҵла, амра, анасыԥ,
Аҳәынҭқар.
Аԥсышәала дрыҵаҟьон,
Згәы хәашьыз.
Амреи амзеи рыҵаҟа,
Ашәҭқәа зшьыз.
Уи даҿын аԥышәара,
Ллахьынҵа.
0, ҳазшаз, аԥсҭазаара
Дахьыгӡа!
Аԥсышәала дсацәажәон
Сара сан.
Даҽакала дсацәажәар, –
Са сыԥсуан.
ИҬАХАЗ АИБАШЬҨЫ ИШӘҞӘЫ
Аибашьҩы иқәшәеит ахы,
Арԥыс агәаҟра даҿын.

32

Иҵегь дықәԥарц иҭахын,
Шьала ишәыз адәаҿы.
Аха дахькаршәыз иара,
Бӷьыцқәак икәаҿ иҭан...
Иаҿын иԥсадгьыл ақьра, –
Алаҳәа ҟыруа иахан.
Иқьышәқәа иргәылҵуан ашәак,
Ииҳәахьоу ашәа иацкыз.
Абӷьыц изанын ажәақәак,
Ажәақәа, иан илызкыз:
«Сбыкәыхшоуп, исҳәои сара, –
Иҟоу бхалагь иббоит.
Аибашьра цоит Аԥсынра, –
Сара сыԥсадгьыл сыхьчоит.
Аҩрагь, агәаҟрагь брыхьӡом,
Бгәаҵа абылуан мцак...
Сан, ибҭахымызт сахьцоз,
Сан, ибуӡомызт сымцар!»
Кәтол, 29.09.2010

АԤШӠА МАРИА...
Аԥшӡа Мариа,
Ацқьа Мариа,
Исыхьыз сыздырам,
Са сакәӡам – сара.
Аԥшӡа Мариа,
Ацқьа Мариа,
Бсахьа блахкыга сашьҭуам џьара.
Сбыхәаԥшуа сгылоуп,
Ԥхыӡ ссирк сагәылоуп,

33

Бара – анацәа реиҳа Бануп.
Быблақәа рылоуп,
Быблақәа рылоуп,
Ба бышҟа, ба бышҟа амҩа сшану.
Ахьҭа бакызар –
Сбыкәыршаз, схызоуп,
Салаз сшәахәацны наӡаӡа быхцәы!
Ашьхаҿ иҳахәо
Дацқәак ҵәахызар,
Рыԥшаара илшом са сыда ҽаӡәы.
Сҵәыуоит лабжышла,
Сбаҳча сынҭалан,
Сылабжыш аҟәшәоит срыцҳашьо ҵыск.
Бзиабаразаап
Уи иахьӡу ҳа ҳтәала,
Ибҳәаруеи шәа шәтәала иамоузеи хьӡыс?!
Ацқьа Мариа,
Схы еилагама,
Сбыҳәоит исанажь са сгаӡара?!
Ажәҩан ду аԥхьа
Гәнаҳак ҟасҵама,
Бзиабарала сбылуазар сара?
Сбышьҭоуп, Мариа,
Ацқьа, ақьиа,
Сбышьҭоуп са сыдгьыл снықәлазар сиин.
Сбышьҭоуп наӡаӡа,
Ба была сыблаанӡа
Исымышәх шәҭахызар шәынтә уи азин.
Гәнаҳаз, игәнаҳаз, –
Анасыԥ, сашьҭан
Схәарҭам ба быда! Заҟантә исҳәари?
Наӡаӡа сшәахәацны,
Сҭаршәыз ба башҭа,
Аԥшӡа Мариа,
Ацқьа Мариа!
02.01.2011

УАРА УАШӘА...
Ражден Гәымба ихьӡынҩылоуп
Уашәа ссируп, уи мырхәагоуп,
Уашәа сханагалоит ахра.
Ахәра знылаз иеиқәырхагоуп,
Аԥсҭазаара аилаҳагоуп,
Ашәа иамазароуп аҳра!
Уашәа ҟәандоуп, игәыҭгагоуп,
Уи ансыцу сыҟам схала.
Уи хәырбӷьыцуп, хьаа ртәагоуп,
Уи насыԥуп, ҭаца багоуп, Ҳаидҿаҳәалоуп шахак ала.
Уи аԥҳәызба лацәажәагоуп,
Алакҩакра грас ианлымоу.
Иара ииҭаху ажәакоуп,
Ларгьы иалылхуа ашәакоуп,
О, аԥсҭазаара хазыноуп!
Еибашьыгоуп, аӷа ишьыгоуп,
Аԥсынтәыла алашараз.
Гәнаҳа зқәым ахацәа ршыкьоуп,
Ахақәиҭрахь анаԥшыгоуп,
Ак иалымшац алнаршароуп!
Уашәа ссируп, уашәа ҟәандоуп,
Зны имаӡоуп, ҽазны иаргамоуп.
Уи аҵыс иаҳәоит иҳамдо,
Уи аԥсадгьылаз иҳамҭоуп,
Бзиабароуп гьамас иамоу.
Уи насыԥуп, иаамысҭашәоуп,
Ан илашәоуп уи агараҿ.

35

Абџьар зку ахацәа ирашәоуп,
Ҳара ҳдацоуп, ҳара ҳԥашәоуп,
Еиӷьу иарбан аԥсабараҿ!?
20.05.2011

ДАРБАН ИҚӘЫМЛАЦ АԤСНЫ!?
Дарбан иқәымлац Аԥсны,
Згәы разугьы, згәы разымгьы!?
Дыҟан иқәлоз имзаны,
Уараузынгьы, сара сзынгьы.
Даҽаӡә дықәлон дмаӡаны,
Ашәҭ икызшәа даҵан аҳәа.
Аха иаҳәа знымзар-зны,
Уи изҭымгеит аӷьараҳәа.
Ҳныха дашьҭалон иара,
Ҳхихырц далагон ашәала...
Ахьмыӡӷ аҵкысгьы аԥсра,
Аԥсуа хаҵа даманшәалан.
Иқәлон аџьныш, адаугьы,
Уаҩ дызмыхәоз агәылшьапгьы.
Аха дихәомызт аӡәгьы –
Аԥсуа уа ихьчон ишьамдгьыл.
Дарбан иқәымлац Аԥсны,–
Аӡә – амалаз, аӡә – ашьалаз?!
Аха иқәицон дласны, –
Аԥсуа дныҟәон иҟазшьала.
Иахьагьы иара дзаҵәым,–
Иҟоуп ихәра иақәшәо ашәа!

36

Шәынтә дыршьхьазаргьы уаҵәы,
Деиҭагылоит, дҵаа хьшәашәам.
27.07.2011

АРЫЖӘТӘ БЗИА
– Умҩахыҵ, иауазар, сгәыла, –
Шьҭа уабацои, хәылԥазуп!
Агәылагьы гәыла-ԥсыла,
Дымҩахыҵит, шьҭа дсасуп.
Еибамбацшәа урҭ уажәада,
Рнапқәа рџаџан еикәдыршеит.
Ашҭаҿ аҵла иалшәан ԥшада,
Бӷьыцк ашьацраҿ икәашеит.
Аԥшәмаԥҳәысгьы цәгьа деинаалоуп,
Блала дхылхуеит днызҿаԥшыз...
Иахныҳәароуп рашҭа иҭало,
Ажьаӷь уатка, илыршыз.
– Амца иацыҵҟьоит, иссируп, –
Лхаҵа имданы «дҳәацәоит».
– Ҩынтәыршыроуп, маҷк ужәыроуп,
Уи аҵыс ахы хнаҵәоит!
Мцак акызшәа ҩынахьхь аџьра, –
Изжәыз ибла кәараҵоит.
Иаҿуп суатка акакаџьра,
Афырџьан иҭыԥа ицоит! –
Дызлаз ԥхыӡу, лабҿабазу,
Иҿашәама, мшәан, ахәыц?!
Луатка бзиазу, ицәгьазу,
Уи ушьҭа шәара шәазхәыц!
22.09.2011

37

САҲ
Снеиуеит дахьышьҭоу ашьшьыҳәа, –
Саҳ, дсырҿыхар сҭахым.
Ажәҩан лашоуп сара сзыҳәа, –
Ԥҭакгьы аҩада ихым.
Имаҭәа ԥхоума, ицқьоума, –
Сарааԥсом имаҵ аура!
Гәхьаак изцәырҵыр ҟалома, –
Ихьша сагароуп сара.
Ашәагьы цәырган ашьшьыҳәа,
Саҳ игәаԥхап ҳәа исҳәоит.
Амра, уи ашьыжь иҿыхаз,
Ацыԥхьқәа ӡушәа сахәоит.
Аҳцәа зегь дреиԥшым, дырхыҳәҳәоит,
Дсаҳуп, гәышԥыла дсыхьчоит.
Зны снахыԥаргьы ииҳәо, –
Ашьҭахь дысԥеиԥшны дыччоит.
Иашҭаҿ са сԥарԥалыкьуп,
Дсаҳзар, – имаҵгьы зуеит.
Аха макьана дмаалықьуп, –
Смаҭа - саҳ дсырҵысуеит.
05.11.2011

УАРА ИУХЬЧАЗ АԤСНЫ…
Аԥсны Афырхаҵа
Леонид Арӡынба изкуп
Ахәра узыхәышәтәуам лабжышла,
Ахәра уоузар Аԥсназы!

38

Сара сықәла, сара сышла,
Улахь маҷк еиқәын иацы.
Аибашьра дыдран, мацәысран,
Шҳамын, азаҵәра иатәын.
Иазкын ан хлаҳәада лысра,
Аԥсуа ишә аркра иазкын.
Аха имҩа ԥҵәан иқәылоз,
Агәра игазаргь иабџьар зны..
Арԥарцәа аԥсра иаԥылон,
Рыԥсы нақәҵаны Аԥсны.
Урҭ цәашьын, цәашьын ахацәа,
Уара ублаҿ иӡыҭуан,
Аҷкәын, аӡӷаб, ахьырҵәаҵәа,
Ицәеит шуҳәо, ҿыц иакуан.
Урҭ убоит… Утәом, угылом,
Мцак еиқәуп уара угәаҟны…
Ихьчатәхозар уара утәыла –
Ҿыц удәықәлоит уабџьар кны.
Аха ҭаха урҭом, сгәыраз,
Дызхашҭыз зынӡаск Анцәа.
Урҭ ддырҳәуеит аҭшәараҿ ирбаз,
Ма дадырҟьашьуеит ҳәынҵәак.
Аԥсуа ихаҵара сырџьома,
Аха, сгәы лакҩакуеит зны?..
Џьым, иуҳәаруеи, шьҭа ихьчоума,
Уара иухьчаз Аԥсны?!.
08.11.2011

ДЫҚӘҴУАН...
Дықәҵуан ақыҭа
Иамаз хадас,
Ажәларгьы гәырӷьон, иныҳәон.
Изхырхәон, дышьҭырхуан,

39

Уи амш дзырбаз,
Игәырӷьон иҵәыуо аҳәҳәыҳәа.
Игәырӷьон аҵысгьы,
Аӡиас, амшын,
Ашҭаҿ ашәҭ уҳәарыма.
Дықәҵуан, урҭ ауаа
Уи иазыԥшын –
Дықәҵуан ԥызас ирымаз.
Ҵлакаҿ ардәынак
Зҿыз шәаҳәаран, –
Ҳқәаҵаҿ аҳра ду аман.
Уажә атамаҵәҟьагь
Иаман ҽа-ԥшрак,
Уимоу, иаман ҽа-гьамак.
Игәырӷьон, ихысуан,
Инеиуан жәлара,
Инаргон рбираҟгьы кәицха...
Рылахь еиқәырҵар
Данықәҵуаз иара,
Ибаргәызыз, арыцҳа!
Аха ишгәырӷьо
Сызшәаҳәом сара, –
Иамои, уи рыцҳаразар?!
Зынгьы гәырӷьароуп аӡә ицара,
Урҭқәа ҳархысхьеит ҳаразегь.
16.11.2011

АИҴБЫ
Нарҭаа дуқәа-шәҩык ахацәа,
Нарҭ Сасрыҟәа дреиҵыбӡан.

40

Аха драҭәаршьомызт иашьцәа,
Избан акәзар – уи днашԥан.
Дара рзы – ишар ихәломызт, –
Дгьыли жәҩани ирыбжьан.
Урҭ ахьцоз рашьа дыргомызт,
Иара дбашан, дара ԥшьан.
Аха зны, харак ишыҟаз, –
Аԥсабараҿ зегь ааҳәит:
Рымҩа шәит, изцом аҩныҟа,
Ахьҭа рылсын, илаҳәит.
Иқәнакит аҵаа хьшәашәа,
Нас ишәны ишьҭанаҵеит.
Аха игәаҟуаз Нарҭаа рашәа,
Рашьа иҟынӡа инаӡеит.
Нас иԥрит Сасрыҟәа иҽыхәа,
Ашьхақәа дырхыууа дцон.
Ажәҩан аеҵәақәа ҿыхан,
Урҭ еиҿаччон, иҽырбон.
Шьҭа днаӡон, инықәкны хыцла,
Еҵәак ҭеиҵеит ижжаӡа...
Уи аҽны инҵәеит ашьыцра, –
Ашьыц имҩа лашаӡам...
Иԥсҭаҵаган аеҵә амца, –
Нарҭаа шәҩык аҩныҟа ицон.
Иашьцәа уи дрыхьӡеит, избанзар,
Урҭ дырхьымӡар иҭахон.
20.11.2011

АИААИРА
Уи «Аиааира» лырҭеит хьӡыс, –
Уи «Аиааира» лажәан.
Иааиран аеҵәа, аҵыс,
Насгьы лгараҿ ашәа.
Ҳа ҳшацәа рнапы данын,
Днарыхәаччон иааилак.
Усҟан лаб ихьчон Аԥсны,
Дазыԥшын Аиааира.
Ажәак ауп ихәлаз, ишаз,
Илҳәалоз есааира.
Ашьҭахь, дрыцҳаишьан ҳазшаз,
Иҟаиҵеит Аиааира.
23.11.2011

***
Аныҳәарҭа аԥхьа сгылоуп, –
Ибылуеит сара сцәашьы.
Бара бҟынтәи гәнаҳак сымоуп, –
Мана бсыхәа, мана сшьы!
Са сцәашьы былуан ашьшьыҳәа,
Иагхон, алабжыш каҭәон.
Уи каԥсозшәа збон са сзыҳәа, –
Мцак са сгәаҵаҿ еиқәнаҵон.
Илаԥшхырԥаган, илакәын,
Дарбан еиӷьу зыԥшаарыз?
Аха искыз ацәашь акәу,
Бара бакәу са сызблыз?
29.12.2011

42

АХЬЫШЬҬРАХЬ...
Ҳашьцәа рхьышьҭрахь ирыԥхьо Сырма Ашәԥҳа илызкуп

Сыԥсымзар, икыдлом амза машәыршәа,
Ицәырҵуам аӡыхьгьы аблақәа хтны.
Ахьааи агәамҵреи иԥыршәоит ишԥыршәац,
Иқәҵыз, инзыжьыз аԥсадгьыл Аԥсны.
Иарбан мацәысу шәашҭа-ԥшӡа иқәлаз,
Уаҟа ашьацра ангылоз изшьыз?
Дасуан атәымуаҩ ҳныха шьапԥықәла,
Икнихуан архнышьна ачуан ду зыхшьыз.
Аԥсуа инижьуан Џьгьарда, Ешыра,
Дали Ҵабали – нас иҭацәын.
Имам аӡыхьқәа, шоуроуп ишәшьыра,
Иҿиҭуам сашьа ҳәа игәашәаҿ аӡәы.
Ашықәсқәа – ацәқәырԥ иаҩызан, еишьҭалан,
Амшқәеи аҵхқәеи нрыжьуан, ицон.
Аԥсуа дахьыҟаз игәыҵак игәала,
Ҽынла-уахынла лабжышла иӡәӡәон.
Аха дахьнеилак ицын иқыҭа,
Иламыс, иашәа – ҵәахын игәаҿы.
Ԥсуа маҭәала дымҩашьо деибыҭан,
Архаҿ ихәмаруан имцабзыз иҽы.
Аха, тәымџьара – иарбану имчу, –
Дзыцәаӡом ԥхыӡла имбозар Аԥсны.
Дгылоит ашьшьыҳәа, гәылагьы дҭынчым,
Дгылоит лабжышла ихчы кәабаны.
Бҭалоит урҭ рашҭа, бҭалоит ашьшьыҳәа,
Ба – бгәырӷьаҿҳәашоуп, гәыӷроуп – дара.

43

Нас амҳаџьырқәа ирымоуп аныҳәа,–
Маҷк быԥхашьозаргь – уи ԥхашьарам.
Брыԥхьоит Аԥсныҟа, брыԥхьоит аҩныҟа,
Ах, ибыздырӡом ибылшаз бара!
Ак ыҟам, сыԥсымзар, Аԥсадгьыл аныҟам,
Иахьӡуп ҽакала уи Аԥсынра.
Анацәа рсахьа хнаҩоит акыҷыра,
Ргәаҵаҿ икнаҳауп уарҳалҵас ашәшьы...
Ахацәа рыбжьакәын ирыԥхьоз мҳаџьырра,–
Ахьышьҭрахь ирыԥхьоз бара быбжьы!
05.01.2012

ИБХАШҬИТ...
Амш анҵәамҭаз бдәықәлеит бара.
Амш анҵәамҭа лашьцоуп.
Садырсызшәа сгылоуп џьарак, –
Сылабжыш ала скәабоуп.
Даҽа шьаҿакоуп иҟоу, инхаз,
Нас алашьцара ҳашоит.
Исцәыбгеит амра, амра иԥхаз,
Сиаҵәагь башоуп, сажьоит.
Ибзымариазшәа збон ацара,
Аха бсахьа сзынхон.
Исцәыбгон, ҳәарада, убрыгьы бара,
Аха ибхашҭит банцоз.
СЫЗЗЫԤШЫЗ...

Г. В.

Ажәҩан аҵа нрыжьуан аԥҭа-ацахақәа,
Инхақәазгьы рышьҭа дырӡуан уа лассы.

44

Зынӡа имаҷын са ибзыскуаз сцәаҳәақәа,
Цқьа иԥхамызт ашәа исҳәоз бара бзы.
Зынӡа имаҷны ашәҭқәа бысҭахьан сара,
Сашьҭаларгьы – урҭ ахьырҭиуаз ҭацәын.
Бара сбыцын, аха гәыла ҽаџьара,
Алакә еиԥшыз ашәҭқәа лзаасхәон даҽаӡәы.
Ҳаԥсҭазаара – мрак анақәыԥхоз ҟалон,
Усҟан ҳҩыџьегь амреи амзеи реиԥш ҳаицын.
Аха иааины сара ԥшаласк сагалон, –
Убринахыс ҳа ҳаԥсҭазаарагьы ӡнын.
Иԥхеит амра, аԥхын, аӡын нықәҳа ицеит,
Ҳзынаӡозар, шьҭа ҳарԥылап урҭ ҽааны.
Аԥхын, аӡын – урҭ ирылшоз зегь ҟарҵеит,
Бареи сареи ҳанрыжьзаргь ҳашланы.
Ихаҳҵазшәа аԥхын, аӡынра рҳәатәы, –
Ҳаицны ҳнеиуеит ҳаицәыӡыр ҳәа ҳа хшәаны.
Алакә еиԥшу ашәҭқәа бысҭоит иԥшааны,
Сцәаҳәақәагьы са ибзысҳәоит иашәаны.
Ажәҩан ашәа, сара исашәан, иара хаан,
Саргьы усҟан уи абжьакәын исыбжьыз.
Сара сқәыԥшра маҷк ихаган, имаӡан,
Са сышлара...Уи акәзаарын сыззыԥшыз.
04.02.2012

АЧА СА
Амҩа ианыршәлан, – избеит ача са, –
Избеит, асабагь ахьтатан.
Иалшон уа аԥссаҩ амҩа лыԥссар,
Ачаӷьа шкаршәу лызгәамҭар.

45

Исыхьыз сыздырам – сеиҭашәеит сара,
Гәнаҳан иахькаршәыз ачаӷьа.
Шоурак насыжәлан, саҿын аҵысра, –
Снапакәын, – иаанахәон аӡаӷьа.
Алабжыш хыҵын сгәаҵа иҭаԥсон,
Аӡаӡа еиԥшыз шьыжьыла.
«Срыцҳауп, сыгәнаҳауп!» – иахьышьҭаз иҳәҳәон.
Са садырсызшәа сгылан.
Икаршәын ачаӷьа. Уи аиҳа еицәан,
Ажәлар ахьнеиуаз иахысны.
Ачаӷьа ахькаршәыз дгәаҭеиуан Анцәа:
– Ҵасым, ижәуа ламысым!
Сыбла ихгылеит усҟан схәыҷра, –
Амла иагазаап исылаз.
Жәохәынтә даԥылеит сабгьы аԥсра, –
Жәафтәи акәхап дызԥымлаз.
Аибашьра ашҭаҿ дхьамҵит дааԥсан,
Давамлеит ҵлакгьы сҵәахы ҳәа.
Шьакгьы ахьшьымкәа ихьчеит ача са, –
Уи уара узы, сара сзыҳәа...
Амҩан икаршәын, избеит ача са, –
Уажәыҵәҟьа, уажәыҵәҟьа ишьҭысхуеит.
Инаган иаҿасҵоит уи са схәыҷра,
Избанзар, издыруеит изхысхьоу.
Аха сыԥшызар, – аҳәыҳәқәа еизан,
Иакәшан иацрасуан, еишьҭалан...
Хымԥада ирыхәеит урҭ ача са,
Ашьҭахь Ажәҩан ду иалан.
05.02.2012

***
Ашәҭқәа нықәысҵеит
Иааган снышәынҭра ԥшьаала,
Ахаҳә иаласаз
Сара ссахьагь сгәаԥхон.
Ашәҭыц аҿыҵшәеит
Ажәҵыс шышәаҳәоз хаала,
Ажәҩан-амахҽаҿ
Иҽыжәҵыз амза каԥхон.
Сара сахьыҟоу
Цқьа иубарҭам арантәи,
Аха маҿакоуп
Сара сҟынӡа ибжьоу.
Иацы, саныржуаз,
Даара, даара сҳараркит,
Идыруп, уаныҟам,
Ажәа бзиа ухәҭоуп.
Сышҟа шәымнеилан –
Иалшоит арԥарцәа шәжьамкыр,
Шәнеила ахацәа,
Срыцҳауп сышәхашҭыр зынӡа.
Акәакьаҿ игылоуп
Идыруп, еирыӡки фырџьанки,
Шәылабжыш халар, –
Ԥхашьароуп ҳәа ишәымӡан.
Ашәҭқәа нықәысҵеит...
Ҭынчроуп, ҭынчроуп, иҭынчроуп,
Сгәаҵа иқәыԥсоуп
Сиаҵә-кәицқәа ара.
Уажә адунеи зегь
Уаҟа иалнахыз ҿымҭроуп...
Митәык рыбжьамзар
Ҟалап аԥсра - абзара.
22.02.2012

47

***
Абзиабара - аҩы еиԥшуп, иҿыхаауп,
Уи уарԥыруеит, уеиԥшнатәуеит аԥсаатә.
Аха, идыр, абзиабара рыцҳауп,
Иаха иужәыз ҩушәа иухыԥсаар.
09.03.2012

ДЦОИТ УИ АШҬАҾ АМПЫЛ РЫМԤАА...
Дцоит уи ашҭаҿ ампыл рымԥаа,
Дкәараҵоит, дхынҳәуеит џьара.
Абаагәара еиԥшуп рымба,
Ампыл имазкуа иара.
Ампыл асра даманшәалоуп,
Адәы дшықәу, ажәҩан далоуп,
Амба авараҿ иҭшәароуп,
Аха дасыр, – иҭашәароуп,
Ажәлар ԥшуп рыԥсы ӡаны,
Ианҭашәо ҳәа иазыԥшны.
Ампыл башам, икәымпылуп,
Зегьы рзыҳәан уи разуп.
Иалызхыз – изыбымбылуп,
Ҽаӡә изыҳәан иара ԥсуп.
Ампыл асра даманшәалоуп,
Адәы дшықәу, ажәҩан далоуп,
Амба авараҿ иҭшәароуп,
Аха дасыр иҭашәароуп,
Ажәлар ԥшуп рыԥсы ӡаны,
Ианҭашәо ҳәа иазыԥшны.

48

Ампыл, ампыл – ҳара ҳқәыԥшра,
Ампыл, ампыл – ахьӡ-аԥша.
Аԥшӡареи ақьафи рышла,
Аха иқәыԥшу есымша.
Ампыл асра даманшәалоуп,
Адәы дшықәу, ажәҩан далоуп,
Амба авараҿ иҭшәароуп,
Аха дасыр, – иҭашәароуп,
Рыгәқәа ҭыԥоит, рыгәқәа шуп,
Ажәлар ампыл иазыԥшуп.
10.03.2012

АМРА, АМРА...
Амра, амра уа ухароуп,
Ажәҩан ду уахшароуп.
Аха уҳацуп, ҳашҭа уҭоуп,
Ҳадгьыл уалашароуп.
Аԥсы ҭоуҵеит ҳа ҳамшын,
Ҳӡыхьқәа ҵаа хьшәашәан...
Зегьы рзын уара умшын,
Амра аамысҭашәа.
Рыԥсы ҭоуҵеит атама,
Адәыкрын, асыкәа,
Ажәҵыс, ажәҵыс,амҩа змам,
Ҳбарҵа иҵымсыкәа.
Лашарбаган уаҳзаракуп,
Уа убылуеит ашьшьыҳәа.
Ҭабуп, амра, иҭабуп,
Уахьҳамоу азыҳәа.
21.03.2012

49

АԤСҬАЗААРА – ЛАԤШҴАШӘАРОУП...
Аԥсҭазаара – лаԥшҵашәароуп,
Уашҭа иҭоуп иахьа-уаҵәы.
Укәа иҭоуп, иулахәмаруеит,
Нас дышьҭнахуеит даҽаӡәы.
Укәа иҭоуп, иулахәмаруеит,
Уа унаӡаӡоушәа унарбоит.
Нас, ушацыҩуа уаркароит,
Нас, ушацыҩуа уархоит.
Зны ицҳахуеит аҟыҿыҳәа,
Уаргәыбзыӷуеит даҽазны.
Уара узыҳәа, сара сзыҳәа,
Аԥсы ҭазшәа уи аҽны.
Аԥсҭазаара – шьхоуп, ирҩашуп,
Угәы ҭыргоит лабҿаба.
Уи насыԥуп, сгәы сарҩашьом, –
Исҳәоит ашәа ахапа.
Аԥсҭазаара – уи сакароуп,
Уқәла уцозар, – инҵәаӡом.
Инҵәаӡом, аха изхароу, –
Хыхь, ҵаҟа ибжьы гаӡом.
Даҽазных зынӡа иҭшәароуп,
Иҭшәараӡоуп аханы...
Нас, уи ашьҭахь, лаԥшҵашәароуп,
Адәы сықәын саргьы зны.
26.03.2012

***
Абзиара иашьҭоу ацқьа, –
Уи абзиара дахьӡоит.

50

Аичырчара дашьҭоуп ацәгьа, –
Бзиароуп ҳәа иԥхьаӡоит.
28.03.2012

***
Уа ҳаиԥырҵит, ԥсаатәшәа бцон,
Бымԥырӡакәа.
Нас агәалашәара нхон,
Сара слакәаҿ.
Амра ӡаалон, ага шуан,
Анаӡараҿ.
Ба бахьнеиуаз сыбзыԥшуан,
Бымацара.
Ба беинаалан оумашәа,
Ба быссирын.
Бареи сареи ҳӡиас ҭшәан,
Са сызмырит.
Амца сабылуан, уажәоуп,
Ианеиқәылаз.
Ҳанеиԥырҵуаз инаркноуп,
Ҳанеиԥылаз.
30.03.2012

ИАСА ҚЬЫРСА ИԤСЫ ҬАЛЕИТ
Иаса Қьырса иԥсы ҭалеит,
Асаркьалқәа рышьҭыбжь гоит.
Ҳара ҳхыхьи ҳара ҳгәалеи,
Ашьыжьтәи аԥша иагоит.
Дныҳәа-ныԥхьоит уи шәахьала,
Шәахьоуп актәи ашьаҿа.

51

Дгәырӷьоит алабжыш ахьалам,
Сынтәа иҟало аҿа.
Дныҳәа-ныԥхьоит нас аҩаша,
Уи аира, аира иазкыз!
Аԥсы ҭаз, иҭаз аиаша,
Зыԥсы ҭоу игәы разыз!
Амза ԥхоз, ец еиԥш, хашала,
Ацыԥхьқәа ахьымра рԥоит.
Ацәа далоуп, далоуп дшалац,
Асаби аԥхыӡ ибоит.
Даҽакыз, иԥшьаз аԥшьаша,
Зегьы рзыҳәан уи цәашьуп.
Ашьха иавҵуеит амра шаша,
Ажәҩан – уи иахоу касуп.
Ӡыхьуп уи, ицқьоуп ахәаша,
Амыш иацызҵаз ӡакы.
Иаҳәоз ааԥынра иаҳәаша,
Ааԥын ашәақәа азкыз!
Анасыԥ иатәыз асабша, –
Бзиа еибабаз рыгәқәа!
Урҭ анеибаго, аиашаз,
Ршьаҿа архьанҭоз ақәа!
Зегьы ирымазааит амҽыша,
Уи гәырҩадаз, иразыз!
Дыҟаз адгьылаҿ ииша,
Аха Ажәҩан имаз ԥсыс...
Иаса Қьырса иԥсы ҭалеит,
Ашьха, ага, зегь лашеит.

52

Ажәҵыс Ажәҩан ахь ихалеит,
Арҵу сашҭаҿ икәашеит.
Иаса Қьырса иԥсы ҭалеит,
Ушьҭа гәырӷьароуп Аԥсны.
Иқәҵит наҟ са схыхьи сгәалеи,
Иаса Қьырса ицәшәаны.
15.04.2012

АХӘЫԤҲА
К. Гогиа игәалашәара иазкуп
Ҳазшаз дисасуп, дитәуп ахәԥҳа.
Уи дуа ҿыцуп,
Дламысуп, дыԥшьоуп.
Дҟарҵом ахәԥҳа, акы дҳахәап ҳәа,
Сыхәыԥҳа – сашьцәа
Дреиԥшуп, дсашьоуп.
Ныҳәак бжьамыжьуа, – ихәы саҵалан,
Сыхәыԥҳа ишҟа
Сцон мшаԥазы,
Аҽны иҟасҵозшәа сара хаҵарак,
Исыдгьежьылон...
Схәыҷызаргь, ссасын.
Аԥшәма длахҿыхын, иԥшәмагь деинаалан,
Лаԥсшәа – асахьа
Иаҩызан, иԥшӡан.
Маҷк дыԥхашьазаргь рыӡӷаб Светлана,
Ажәҩан аҵасқәа
Рыла дсаҳәшьан...
Ирҩызоу – дырҩызан, ибеиан гәаҭала,
О, ирҭахӡамызт

53

Урҭ аӡә итәы!
Ижьакцан инхомызт ргәаҵаҿ агәала,
Иақәшәон, ирҵасын
Изшаз иҳәатәы.
Аха ашықәсқәа шубаҵәҟьо иҟам,
Ашәҭқәа урывыргоит
Ҭынч, ужьаны...
Сыхәыԥҳа ишҟа, снеиӡом аҩныҟа,
Иаргьы сасра ҳәа
Днеиӡом аҩны.
Ааԥын иарҿыхоит ҳашҭаҿ ашьацқәа,
Аха макьана
Анаҟә ахшьуп...
Иахьоуп зегьреиҳа ахәԥҳа-ацқьа.
Аԥсуа дгьылаҿ
Ҳанизыԥшу.
07.04.2012

АНЫШӘНАП...
Уажәааигәа иԥшаан 1941–1945 шықәсқәа рзтәи
Аџьынџьтәылатә еибашьра ду иалаӡыз саб – Ҷаниа Михаил Аслан-иԥа иԥсыжырҭа. Уи Зандбостель ҳәа иашьҭоуп,
Германиатә ҳабла хәыҷык ауп. Уаҟа иҟан анемец фашистцәа
итҟәаны иргоз асовет еибашьцәа рконцлагер. Анышә дахьамадаз ицшааит аибашьҩы имаҭа Аслан

Зандбостель ашҭа, аԥсыбаҩқәа рашҭа,
Атәым дгьыл... Атәымуаҩ
ихыҵуан иԥсы.
Уи ашҭаҿ ианымызт
ашьабсҭа ашьҭа,

54

Алаҳәа ашьҭоуп
ианылаз лассы.
Аибашьҩы дкаршәын
Зандбостель аҵыхәан,
Аганахь изышьҭан
ажра ду жны...
Сангьы уи акәхап,
лылахь еиҵылхуам,
Лызқәа еидарак
нықәҳаит аҽны.
Зандбостель аҳабла
ӡмахран, цәаакыран,
Инаргон зықьҩыла
уахь атҟәацәа.
Ажәҩанаҿ гәыӷрак
анымызт, ҭацәыран,
Адгьылаҿ, усгьы,
адгьыл лаҟәцәан.
Зандбостель аҳабла, –
алашбыжьқәа раҳра,
Гәыршәагоуп, цәыршәагоуп,
ирхазаргь маҟак.
Немец фицарцәак –
иззымычҳаз ахәра, –
Имҵас дышьҭыхны
дҭарыжьуан ҵаҟа.
Зандбостель иахыҩуеит
ҳанацәа рышәи,
Иамоуп уи ашәи
зынӡа ҽа ҟазшьак:
Иззыҳарамхаз
зыдгьыли знышәи,
Мышкызны иаауроуп,
ҳабацәа ршьа.
Зандбостель дамоуп,

55

Саб, аҭынхада,
Кәтолтәи лнышәнап
лымоуп лара.
Иамуит Аԥсадгьыл
шәеицәымӡыр ада, –
Иара – Зандбостель
лара – Аԥсынра.
Сашьҭоуп Зандбостель,
Ахсаалаҿ, избозар,
Сара сахьымӡар
алшоит ҽазны...
Са саб инышәнап
узназгоит Зандбостель,
Уи сан илыман
уа узын иҵәахны.
08.05.2012

***
Аԥсҭазаара агәашә аасыртын,
Уи ашҭа сынҭалеит сара.
Араҟа зегь татан, иԥшӡан, иразын,
Даара иҟәымшәышәран ара.
Исгәалашәом уаҟа
Заҟаамҭа сҭаз,
Аха сахьҭыҵуа избоит:
Зегь кьакьоуп, ихәарҽуп,
Зегь еимышәшәоит, –
Саргьы скарахеит, сцоит.
09.05.2012

Ҳ ДУНЕИ АҴЫХӘАН...
Иргәыбзыӷын амра кныхуа,
Амш ақәаҵахь инаскьон.

56

Иԥрырц иақәнакызшәа сҽыхәа,
Икьыркьыруан, аҽаҟьон.
Иқәс илбаацан арҩаш хьшәашәа,
Амҩа иқәлон ҳгәы жьжьаны.
Игәыҿкааган ажәҵыс ашәа, –
Ашәҭқәа ссирын уи аҽны.
Аҳ, ақыҭа, сара сқыҭа,
Сқәыԥшра, раԥхьатәи сшьаҿа!
Схәыҷра алабжышқәа рыдагь,
Ашьац иларшәуп сҿаҵа.
Снаган скаршә ҳдунеи аҵыхәан,
Сымҩа ркуаз аурҭ, асы!
Абгақәа сыргаргьы сԥыххаа, –
Уара уахь иаауеит сыԥсы.
10.05.2012

АМШИРА
Сара ашьыжь Аҟәа сакәшеит,
Аҟәа салсит еимданы.
Ашәҭқәа срышьҭоуп, иахьа сабшоуп,
Ирҭиуеит ирацәаны.
Аха иҟам, иҟам, иҟам,
Бара ибаҭәоу сымбаӡеит...
Сара сцозшәа збон аҩныҟа,
Аха, усгьы, сымцаӡеит.
Ари гәылымҵыц, аиашаз,
Иахыԥахьеит даҽакы.
Шәҭык уҿаччон, гәырӷьаҿҳәашан,
Егьи – неиуамызт ӡакы.

57

Ашәҭқәа малым, ашәҭқәа ҳамҭоуп,
Хыхь удырԥыруеит даргьы.
Аха ибаҭәоу, бара ибаҭәоу,
Сылаԥш рықәымшәеит џьаргьы.
Бымш ираз, бымшираз,
Издыруеит, бара бзаҵәым.
Дҟалап амаалықь, агәыраз,
Ашәа бзызҳәо даҽаӡәы.
Ашәҭ зынӡаск иахараӡамызт,
Урҭ сахьрылаз сгәы ԥшаауа.
Бымшира саҳәаӡамызт,
Баша ашәҭқәа сыԥшаауан.
12.05.2012

АИҚӘАҴӘА
Аӷа иблит аҳабла...
Аҳабла – рацәаххыран,
Аӷа гәхьаас димамызт аӡәгьы.
Уи Аԥсыуа ҳаблан,
Аха қыҭак иаблан,
Ашәҭқәа гылон уа ӡынгьы-ԥхынгьы.
Аӷа иблит аҳабла, –
Еиқәаҵәан аҳабла,
Уа инхаз хыц-ҩыцқәак еизаны,
Рыбаҩқәа наскьаргон.
Аҷкәын, аӡӷаб, ашла,
Урҭ зықәшәоз арыцҳара чҳаны.
Амҩа шьҭан иццышәха,
Анышәынҭрахь амҩа,

58

Уа аџьарқәагь кажьын ибылны.
Еиқәаҵәан аҳабла,
Ирбылхьан аҳабла –
Избарыма ҿыц аԥсы ҭаны?
Амҩа шьҭан иццышәха,
Анышәынҭрахь амҩа,
Агәыӷрақәагь алҩақ ала ишәын...
Анышә иамардозгьы,
Анышә рықәзыԥсозгьы...
Аиқәаҵәақәа ршәын.
04.04.2012

ИБХАРОИ?
Гәыли Кьычба лахь

Ахьҭагь бычҳароуп,
Амцагь бацәцароуп.
Ажәҩан аҟынӡа
Бажәагь наӡароуп.
Аеҵәа аҵкыс
Бгәаҵа ҳзыԥхароуп,
Ибылшарыма?
Иарбан ибхароу?
Быҷкәын дахьжугьы
Зны бнықәыԥшлароуп,
Анацәа рызқәагь
Зны ибшьышьлароуп.
Ианыччатәугьы
Ба быччалароуп, –
Зны ачарахьгьы
Бцароуп-баалароуп.

59

Алаԥшгьы быцуп,
Ҽынлаз, уахынлаз,
Ашҳамгьы бышьҭоуп,
Зны хыма-ԥсыма.
Аха ишнабгац
Инабгоит еидкылан, –
Аибашьҩы ианреи
Аԥшӡареи быман.
Ибыԥхьоит гәаныла
Кындыг, Ешыра,
Ҳгәыӷрақәа уаҟа
Игылоуп ишгылац...
Зыхәра иаргәаҟуа, –
Рыбла бхыԥшыла,
Иахәышәтәыр алшоит
Урҭ ба бышәшьыра.
13.06.2012

***
Игәыҟаҵагоуп
Аҟәатәи ашьыжь,
Ашьыжь – амаалықь –
Аҵх аԥҳа.
Аԥҭақәа кыдлон
Инеиуан, ирашьын, –
Урҭ зегь шьаҿала
Амра реиҳан.
21.05.2012

ИШЬҬОУП...
Амра карахеит ушьҭа,
Ажәҩан дуӡӡа иалан...

60

Ахы нықәҵан ацәарҭа,
Аҽаҵәахуан ԥшьаала.
Аҵла агага хәхәаӡа,
Ҳашҭа амҽхак иаман.
Уаҟа ақәиара цәгьаӡа
Амархәац иагьаман.
Шьамханынӡа икаԥсан,
Акаканқәа ҷаԥшьӡа.
Ахра амҵан ҭынч ишьҭан,
Ашьабсҭа-аԥшӡа.
Ҭынч дышьҭан ашәҟәы зыҩуа,
Ԥхыӡк, иссиру далан.
Аха дрыцҳауп ҿыц ииуа,
Изҳәаӡом игәала.
Ҳӡаӡа ҳәит, ишьҭоуп ашьац! –
Маҷк ишәызаргь ҳшьала.
Аха ишоит, ишоит ишшац,
Ҳамрагь цәырҵып ԥшьаала.
Ишьҭоуп аԥшқагь, Анцәагьы, –
Урҭ ирымам гәнаҳак.
Наҟ-арахь ишьҭоуп зегьы, –
Сара соуп икнаҳау.
20.08.2012

АҨЫГА...
Дарбан изхәыцыз аҩыга? –
Уи сахьцалакгьы изгоит.
Избоит ашәақәа рыдагь,
Сахьак сгәы ианнаҵоит.
Аҩыга – иссиру жәа-ҳәаган,
Аԥшӡа дызмырцәо шьҭыбжьын.
Ҵәаԥшьын, исақәын, ихҳәаган,
Ажәҩан икыду цәашьын.

61

Аҩыга ицын наӡаӡа,
Зыдгьыл азыҳәан иблыз.
Аиаша иазықәԥоз ахаҵа,
Ацәгьа иагәыдҵан изшьыз.
Ахьӡи ахьымӡӷи иман,
Ҳҩыга ҳзааин, иԥшын.
Аха ишнеиуаз аргама,
Ӡиаск иагеит, ихәашьын.
Иажәлон ашәҭыц аԥашәқәа,
Иахан, иҵнахуан зны.
Иацҟьон иџыртәу агәашәқәа,
Иҟан уи маӡаны.
Шәарҭас иамамызт ахьҭа, –
Иннажьуан ҩажәак еихьшьны..
Дашьҭуан агәыла абахҭахь,
Ижәла иахысуан дҟьашьны.
Аиқәаҵәа, ацәгьа уҭахызар,
Ашҳам, агәам, аҳәынҵәа...
Аҩыза диԥсахуан аҩыза, –
Аҩыга даздырӡом Анцәа.
Сақәшәиуа сгылоуп аҩыга,
Аҩыга, шәы-гәнаҳак ҟазҵаз.
Инзыжьыз ахшара абыда,
Ақәыԥшра мҵазырсыз, изгаз.
Суҳәоит, уеибгазар, аҩыга,
Ажәақәа раҳ, раԥҵаҩы:
Ужәлар ирныхла ашәыта,
Бзиа дбала ауаҩы!
21.07.2012

ДАРШӘАР ҲӘА СШӘОИТ...
Авариант
Ажәҩан иалҟьан, адыд ҭҟьеит, –
Кәаҷабк ҳаҵла ихнашьит.

62

Амацәысгьы аҽаҟьеит, –
Зҩак аҽакәыршан иашьит.
Аԥша абгыӡ еиԥш иҳәҳәеит, –
Цгәы-ԥсык каршәым адәаҟны.
Сан дшьамхышлан, акы лҳәеит, –
Анцәа диҳәон ҳнапқәа кны.
Анцәа диҳәон, уахь дыԥшны, –
Уаҳа длымамызт ҽаӡәы.
Ҳнапқәа лкын зынӡа дшәаны,
Мшәан, ианбаҟало уаҵәы?!
Ашықәсқәа ццакуан, ицон,
Иарбан еиӷьыз, иреицәаз?.
Аха усҟан еиԥш избоит,
Сан дышиашьапкуаз Анцәа.
Аҵла хжәоит, ахыб хнашәоит,
Иахьагьы итәом, иааԥсан..
Са сахьгылоу – дшәар ҳәа сшәоит,
Анышә иамоу сара сан.
20.07.2012

АСАС ИЗҴААРА...
– Ари шәашҭа – шҭам, ибаҳчоуп, –
Сысас дсазҵааит сара зны.
– Аԥсуа иашҭа – асас иашҭоуп, –
Днасыԥуп ҳәа рҳәоит Аԥсны!
– Ишԥассиру шәчыс агьама,
Мшәан, излышәхи уи шәара?
– Асас уи изкуп аргама,
Иԥсы ациҵеит иара!

63

– Уадак хиоуп, ихиоуп зегьрыла,
Аԥшәма уи ицәоуп, ижьуп.
– Шә-уадак имазаргь хкы-хкыла,
Еиӷьу асас изыԥшуп!
– Шәҵеицәа амца иалагылан, –
Еиқәзырхазеи Аԥсынра?
– Ԥсроу бзароу ҳәа зҵаарак гылан,
Аԥсра еиӷьыршьеит дара.
– Нас, ишәымои шәара шәзыҳәа,
Иарбан шәашҭаҿ иԥшьатәу?
– Асас ицны иааз аныҳәа, –
Уи наӡаӡа ҳа иаҳтәуп.
19.07.2012

***
– Даду, «ааԥсара» захьӡузеи? –
Смаҭа дсазҵаауеит сара. –
Хара ицози ихынҳәызи,
Цәгьаӡа дкарахоит џьара.
– Даду, «дкарахоит» захьӡузеи? –
Деиҭасазҵаауеит сара.
– Зҽы зыбжьази аӷәра зкызи,
Дааԥсоит хымԥада џьара.
– Даду, «ааԥсара» закәызеи? –
Ҿыцны дсазҵаауеит абра...
Схәыцуеит. Стәоуп, иласҳәарызеи?..
Жәохә шықәса дырҭоуп лара.
10.07.2012

64

***
Аԥҭақәа амза рылахан,
Уи алашьцараҿ икнаҳан.
Наҟ ицар аҭахын аха,
Иалшагәышьомызт уаҳа.
Аԥҭақәа, аԥҭа рхарала,
Ҳа хдунеигьы еиқәаран.
Аԥҭақәа рӷьыра иалалан,
Амза рақәԥон ахала.
Аԥҭақәа амза ршаҭаӡом,
Ахрахь шьҭа еиқәарахеит.
Аха, нас, ианамуӡа, –
Амза блын, – илашарахеит.
08.09.2012

АНАРХА ЗМОУ...
Схы амца аркызар
Арцәаха сымам,
Арахь – ажәеинраала
Схышәаҿ иԥшуп.
Уи амца сырцәарц
Саҿуп хыма-ԥсыма,
Ажәеинраалагьы
Зҩып ҳәа саҿуп.
Схы амца аркызар
Арцәаха сымам,
Аха гәхьаас
Сызкыда, сбылуан.
Усҟан гәаныла
Ажәҩанаҿ сыҟан,
Сара ҳазхылҵыз

65

Ибжьы саҳауан.
Схы амца аркызар
Арцәаха сымам...
Абар, игәасҭеит
Иссирӡоу цәаҳәак.
Илакәын, иҟәандан,
Убас ихазынан,
Уи ҟармаҵысын
Изнаалоз иаха!
Схы амца аркызар
Арцәаха сымам...
Ажәа – агәаҵаҿ
Иизар – иашәоуп.
Аха макьана
Иауам сара сымаҵ –
Амцеи уи ашәеи
Рҳәаақәа ҭшәоуп.
Ажәеинраала
Умҩын хыма-ԥсыма,
Шьхазаргь узхылҵыз,
Жәҩанзаргь узҵоу.
Ухы амца аркызар, –
Арцәаха умам
Иуҩыз, – уи акәхоит
Анарха змоу.
15.07.2012

ИҚӘРАХЬ УИ ДАННЕИ
Иқәрахь уи даннеи акыр,
Дцәажәо далагеит дхааны.
– Саашәыкәыхшоуп! – иҿакын
Ижәлар рахь ихы рханы.

66

Дмарӷьаԥалын иара зны, –
Ахәша хихуан аӡаҿы.
Уара укаршәзаргьы уԥсны,
Уи дшаҿыц иус даҿын.
Ашла иазҵааит: – аума ҳбоит,
Мшәан, дуаҩызтәи уажә асҟак?
– Ашәыр анықәҵуа, ихаахоит!
Абас иҟан ашла иҭак.
12.09.2012

АНЦӘА ИҾЫ
Ецынтәарак сыҟан,
Ҳазшаз Анцәа иҿы.
Иара ҳԥеиԥшқәа цәырган,
Рыхәаԥшра даҿын.
Уи дҩагылеит, дцәымзан,
Дырныхан зегьы...
Ҳара ҳаиԥш дуаҩызаап,
Ҳазшаз Анцәагьы.
– Уаԥхьа схырхәоит сӡышӡа, –
Сиашьапкит Сара.
– Сара сныха, сыԥшӡа,
Дсеиҵыбӡоуп хара.
Шықәсы ҩажәа схухыр,
Нас сҳәатәы лаҳап.
Усҟан иалшоит сҿухыр,
Сыԥсы еиқәурхар!
– Уи бзиабаразаап,
Суцхраауеит, уца.
Маҷӡак ихаразаргь,
Умҩа ԥшьоуп зынӡа!..
Сгәыӷра ас ахаан,
Самгаӡац хара...

67

Дгьыли жәҩани рҳәааҿ,
Дысзыԥшын лара. –
Уахь уанца нахысгьы, –
Саҭалкит абра –
Сақәшаҳаҭын усгьы,
Ҩызара узура.
20.09.2012

***
Сгәаҵа ӡыхьуп, сшьа цәқәырԥоуп,
Мҵәыжәҩоуп са снапқәа.
Агеи ашьхақәеи сырԥоуп,
Ахьҭа садыркуам.
Сӡыхь хәашьӡом, ицқьоуп, изоуп,
Иҭаныҟәоит сда.
Сыхәра иахәоит, уи азоуп,
Имам сыда здам.
Сшьа цәқәырԥозар,– уи қәԥароуп,
Иамоуп ҽа ҟазшьак.
Ех, аԥсҭазаара џьбароуп,
Иацуп уи ашьа.
Сымҵәыжәҩақәа ирыцҟьоит,
Ажәҩанаҿ ахыхь.
Амра адгьыл ахь изгоит,
Адгьыл ашәҭқәа – хыхь.
22.09.2012

АМҨА
Са сымҩа санылан
Ашьхарахь сцоит,

68

Иҭшәароуп,
Ихалоит, иҭалоит.
Сышьҭақәа сааҭуп,
Сгәы ианнаҵоит,
Сара исгәалоу,
Исгәалам.
Са сымҩа санылан,
Ашьхарахь сцоит,
Сымҩа сшықәыз
Сышлазаап.
Ажәҩан аҵаҟа
Сышықәсқәа зӡоит,
Исызҭаз исцәигеит,
Иԥшазаап.
Са сымҩа санылан
Ашьхарахь сцоит,
Ицәгьазаргь –
Сымҩа сымкыроуп
Аха краамҭа
Сныҟәон, иазхоит.
Исцәыхәлоит,
Аҩныка?
Схынҳәыроуп!
06.10.2012

***

Аԥшӡара
Уи ӷраҷкәынуп,
Иԥшӡоуп,
Уи анииз уажәоуп,
Иахьоуп.
Мза-шәахәала
Иара қәҵоуп,
Ԥарԥалыкьым, –

69

Игәлаҵоуп.
Ах, иԥшӡоуп,
Иԥшӡоуп, иԥшӡоуп.
Ас изшада? –
Уи маӡоуп.
Аԥшӡара
Ҳахнамхырц ауп, –
Уи мышкоуп
Аԥсы анҭоу.
23.10.2012

***
Ицырцыруа иланашьҭуан,
Ажәҩан аеҵәа ҿырпны
Сара уи бзанҵык исхашҭуам, –
Адгьыл ссирын уи аҽны!
Амза ацыԥхь ашәҭ инакәшан,
Иаргәыбзыӷуан, ҭынч иԥхон.
Уи аԥшӡара сара сашьҭуам,
Сгәаҵа уаҟа исцәынхон.
Хәышҭааран изҩызаз амза, –
Сашҭа арлашон иара.
Уа сынхеит, сынхеит, избанзар,
Игәхьаазгеит схәышҭаара.
25.10.2012

АДГЬЫЛ АНАСЫԤ
Хьыбла Герзмааԥҳа илызкны
Сҟармаҵыс шәаҳәоит насыԥла,
Иацәшәом амацәыс, ашәшьы...

70

Илҟәых Хьыбла аџьныш ибла,
Аҳра амаз уи лыбжьы!
Ашьха уи иахаз, иаԥшәымаз,
Ахра иқәлашоз мраҵас.
Анцәа иҟынтәи Аԥсуаа дшәымаз,
Датәазымбо зегьы рцас.
Лыбжьы гоит, игоит еинаалан,
Иқәсуеит Вена, Анкара.
Саргьы слыцуп, слыцуп ԥшьаала,
Слыхәарыма, мшәан, џьара?!
Саргьы слыцуп, уаргьы улыцуп,
Аеҵәақәа лыцуп зны.
Лашәа – сыхәра иақәу бӷьыцуп,
Ада бжьык ахам Аԥсны.
Лашәа ҟәандоуп, адгьыл иқәуп,
Зных иҭынчуп, зных иӷьуп.
Аԥсынтәыла данасыԥуп –
Лгәаҵа ӡыхьуп, лыбла хьуп...
Сҟармаҵыс шәаҳәоит насыԥла,
Иацәшәом амацәыс, ашәшьы.
Илҟәых Хьыбла, аџьныш ибла,
Аҳра амаз уи лыбжьы!
03.11.2012

АНА – ԤАРОУП, АРА – ԤАРОУП…
Ана - ԥароуп, ара ԥароуп,
Ԥарада узцом џьара!
Ак ухарамзаргь, – иухароуп,
Иара умамзар уара?!

71

Быз ҿаҳәагоуп, нап ҿаҳәагоуп,
Уи ӷба шахоуп, ԥҵәара зқәым.
Уи жәа-ҳәагоуп, еилаҳәагоуп,
Иара змоу иҳәом иакәым.
Гра ҵәахыгоуп, гәырҩа хҽыгоуп,
Уи иунаҭоит ҽа хаҿык.
Иара – ашьхарахь наԥшыгоуп, –
Ханк дыргылар ахәаҿы.
Ԥароуп, ԥароуп ацәгьа хызҽуа,
Ашәҭқәа ццышәхан иҟазҵо.
Ԥароуп анасыԥқәа ԥызҽуа,
Ашҳам ашҭаҿ илазҵо.
Ана – гәаҟроуп, ара – чароуп, –
Ус еибыҭоуп адунеи.
Аха, уа ушьҭызхуа бџьаруп,
Рышҟа ԥарала уаннеи.
Нахьхьы – арха анаӡараҿ,
Избоит уахь сара снаԥшны,
Хаҵак даҵалан еидарак,
Дцоит аҩныҟа дааԥсаны.
Ашәа зҳәода, мшәан, агараҿ,
Асабицәа ргәы ршьышьны?
Аламыс агоит аԥара,
Аӷа изымгаз деибашьны...
05.11.2012

ЛАҬА
Лаҭа насыԥым,
Лаҭа гәырҩоуп,

72

Уаҟа аԥҭақәа хуп!
Ашьхақәа жьакцоуп, аҵлақәа ҩоуп,
Рымҵан ашҳам ҵәахуп.
Ажәҩан аҟынтәи ашьхақәа ԥшӡоуп,
Ашәҭқәа маҷк ихароуп.
Ашәҭыцқәа ракәӡам уа иаҿаԥсоу,
Ҳҵеицәа рыбаҩқәа роуп.
Ашьхара иалҟьан арҩашқәа ҭҟьоит,
Урҭ зынӡаск ихәашьуп.
Арҩашқәа ракәӡам – рылабжыш цоит,
Анацәа ашьхаҿ ишьу.
Аԥарԥалыкьқәа хыхь иԥыруеит,
Урҭ зегь шкәакәоуп, иӷроуп.
Урҭ ԥарԥалыкьӡам – шәаџьҳәара руеит,
Ҳасабицәа рышәҵоуп.
Уаҟа ашәакоуп аԥсаатә ирҿаку,
Ашәа ҿыцым, иԥшьоуп.
Аха – аԥсаатәқәа ирашәам, ҽакуп,
Ашәа ззымҳәаз рыбжьоуп.
14.11.2012

УАХА ИАҚӘҲАУЕИТ АСЫ...
Ардәынақәа: ҿықә-ҿықә-ҿықә, –
Ашәч ацрыхара иаҿуп.
Рацәа ххыроуп акакал, –
Иазышьҭымхыр алшоит ал.
Уи аҿырымхыр лассы, –
Уаха иақәҳауеит асы.
02.12.2012

УАЗЫМХӘЫЦЫН АԤСРА
Ашықәс, ашықәсқәа рҩашҵас,
Сыԥшызар,– инеихьеит хара.

73

Сҩыза, ушлазаргь уҟәашӡа, –
Уазымхәыцын аԥсра!
Хаҵак нарцәыҟа днаскьаргап, –
Еицакып усҟан уԥшра,
Зны иуцәыԥҽыргьы асаркьа, –
Уазымхәыцын аԥсра!
Алым шьабысҭак иашьҭоуп,
Рыцҳа, иахарои иара?
Шьҭа иԥыруазаргьы иашьҭуам, –
Уазымхәыцын аԥсра!
Ҩныда утәазаргь ҵлак амҵан,
Аӷа ухирҵәазаргь уара,
Угәаҵа иаумырсын, ухаҵаз, –
Уазымхәыцын аԥсра!
Иузызжыз ажра ҵаула,–
Уи дазыхьчаӡом мрак.
Унеила уа умҩа уанылан,
Уазымхәыцын аԥсра!
Ҷыхьаз, пылҳаҭраз, иԥшасраз,
Иҭыԥоз агагь аҭра.
Ацсҭазаараҵәҟьа ҿарҳасраз, –
Уазымхәыцын аԥсра!
Инужьыз абзиа рацәазар,
Иумоуп, идыр, аԥсынҵра.
Нас иузылашоит амза, –
Уазымхәыцын аԥсра!
06.11.2012

АКААМЕҬ
– Ҳанҵәоит, акаамеҭ ҟалоит,
Шәхәыҵалароуп адгьыл жны!
Афатә, нас, аӡы назлоу, –
Ижәга уахь ирацәаны!
Усҟан аџьныш дынцәахоит,
Дҟалоит аҩысҭаа аҳас.

74

Ҳаԥсҭазаашьа даҽакхоит, –
Ԥхьаҟа шәдәықәла изаҳаз...
Уи акаамеҭ дазыԥшын,
Ҳхаҿы аеҵәа ҽырбон.
Ҭынч агәы еисуан амшын,
Нас ихәлеит, ишеит, ихәлеит.
Ишаҳбац еиԥш, уажәааны...
Адгьыл иҵалаз дагеит, –
Ҳанхеит ҳарҭ зегь ҳаибганы.
22.12.2012

АԤСУАА РАШӘА
Аерманцәа ҩагылан,
Аԥсышәала ашәа рҳәеит.
Нас аԥсцәа ҩагылан,
Англыз бызшәала ашәа рҳәеит.
Арыцҳара сҭагылан,
Исзымычҳан, уа сыҳәҳәеит.
Мҩак икьаҳәыз санылан
Сахьымаара сцозшәа збеит.
Зхы ақәызҵаз зыԥсадгьыл,
Анышә иамадаз ааҳәит,
Ажәҩан иалаз аԥсаатәгьы,
Иазымычҳаит, илаҳәит,
Аерманцәа ҩагылан,
Аԥсышәала ашәа рҳәеит.
Аха аԥсуаа ҩагылан,
Англыз бызшәала ашәа рҳәеит.
26.09.2012

***
Анцәа дызмам – Анцәа диҳәом,
Ан динықәуам – ан дызмам.

75

Анцәеи Ани роуп исымоу, –
Урҭ еиԥшуп, оумак рыбжьам.
27.12.2012

СЫЗНЫСЫЗ
Сышықәсқәа бӷьыжәха сымшаҿ ишьҭоуп,
Аӡын ҳахҭыгәлеит. Адгьылаҿ хьҭоуп –
Ааԥынра лакәын. Аԥхынра цан.
Аҵыхқәа реиҳа амш еиҵан.
Шоуран, ашәырқәа леиуан иарҭын –
Сыԥсымзар амра агәашәқәа аартын.
Ибеиан ҭагалан. Иҩежьхон абӷьы,
Амыш, ишагхоз, илеихьан нахьхьы.
Иҟан ачара. Ажәлар рацәан, –
Иузалаҵомызт рчыс унацәа!
Уаҟа ес-сабша ҳкәашон ҳаццакуа,
Аха ииӡомызт оумак ахәыҷқәа.
Машьынан уахьнеилак: амҩаҿ, адәны,
Амҩақәа нкылан ирыман аҽны.
Нас, убри ашьҭахь, аган ахь уԥшыр, –
Машәырк уанахыслак, иубон ҽа машәырк.
Аҳра аанкылан итәан уҳәан-сҳәан, –
Ашәшьы ҳәа ззырҳәоз аиашаз, иԥсҭҳәан.
Дхаҵан аӷьычгьы – ихырхәон дызбо, –
Ишьҭаҵәҟьа дхылан дцозаргь дызԥоу.
Иман аҩызцәа. Дбеиан иахьала,
Урҭгьы разызшәа убон адәахьала.
Рыхәқәа ааҵхны иҭарҵахьан рџьыба,
Аԥсшәа, аламыс, ачаӷьа, аџьыка,
Аханқәа, аӡыхьқәа, архақәа, ашьха,
Аӡӷабцәа-ашәҭқәа, аҷкәынцәа-рашьқәа.
Ҳныха-ԥшьа ҭыԥқәа урҭ анацрыхоз,
Сгәакәыз џьысшьон амаҭ зыцрыхоз...

76

Нас изықәшәозеи? Иахьнеилак кашырран,
Сымҩаҿ абарҭ зегь збон саныԥшылан.
Аха макьанагь избон инханы,
Амра – есышьыжь игыло Аԥсны.
31.12.2012

АЕҴӘАҚӘА РАҲРА
Аеҵәақәа ссируп ажәҩан аҵан,
Уахьрыхәаԥшуа урҭ зегь еиҟароуп.
Ишԥалеиԥшу дара Аԥсуа ҭаца,
Аеҵәақәа– са сыӡӷабцәа роуп!
Руаӡәк насыԥс илыман Аԥсынтәыла,
Егьи дҭацан дыҟоуп Ҟабарда.
Париж дыҟоуп, дыҟоуп Урыстәыла,
Зынӡа дныхоуп Мысра иҟоу лԥа.
Аеҵәақәа ссирхоит хәылԥазыла, –
Са сыӡӷабцәа ссирын есқьынгьы.
Зыбла кәицу са сыӡӷабцәа рыла,
Адунеиаҿ саларсуп саргьы.
Илахҿыхуп, гәыҟаҵагоуп Ажәҩан,
Уа сыӡӷабцәа кыдуп, илашоит.
Сазыӡырҩуеит уахьынтә Анцәа иажәа,
Нас аӷьара сықәуп, иласҵоит.
Ишеишеиуа иҟоуп аҳкәажә-амза,
Са сыӡгабцәа-аеҵәақәа ран.
Иҟалап оумак иаҳцәыхарамзар,
Уи хароушәа ҳбозаргьы ҳара.
Аеҵәақәа кыдуп икәеицеиуа,
Аеҵәақәа - сыӡӷабцәоуп сара...
Шьҭа шәацәымшәан адунеиаҿ аимак, –
Уи рнапы ианышәҵа сҭаацәара.
03.01.2013

77

***
Ашәҭқәа бысҭан, ба быччаԥшьгьы сыбымҭеит,
Аеҵәақәа рылабжышқәа сықәырҭәеит.
Ба бԥылара насыԥын – исыбымҭеит,
Быблабара насыԥын – исыбымҭеит.
Ажәа-заҵәык, са сышьҭызхуаз, сыбымҭеит,
Уи азыҳәан акымзарак бывсымбеит.
Бара бҟынтәи ҵыск ахәыцгьы сымаӡам, –
Еицәыхароуп ба бымаӡа-сымаӡа.
Аха сбыҳәоит: «Иузырха ҳәа ахәаша!»
Бсахьа знылаз патреҭ хәыҷык санашьа!
Ашәҭқәа бысҭан, ба быччаԥԥшьгьы сыбымҭеит,
Ишԥалакәыз сара сцәырҵреи сықәҵымҭеи?!
04.01.2013

АХӘ
Иаасхәеит аиашаз,
Уи ашьхардац, –
Ԥсыс аԥсҭазаара иамоу.
Иҟоуп, ҳәарада,
Агәра зымгац –
Маҷк иашазаап агьама.
Лџьыба иааҭылгеит
Уи ҭакәажәык, Ахәгьы мариамызт, илакәын.
Аха дахыԥом
Илҳәоз уажәык –
Ашьыжь илыӡбаз акәын.
Аха уи ада
Сымҩақәа ԥҵәан,
Иага сцәагаргьы – ихарџьым.
Ахә сара сзыҳәа
Акыр ирацәан, –
Уи лара лзыҳәан – имаҷын.
28.01.2013

78

СГӘЫЛА
Малла сбеиаӡаз џьишьон,
Исхеиҵон аџьныш ицәа.
Сара стәакәын иҟәнишьоз,
Иара итәы – кыр ирацәан. –
– Дшәыздырӡом, уи ауаҩ дшәыздырӡом,
Далаҳан дыҟоуп ахьы!
Сыԥсымзар, уи ихьӡоуп иахырҵо,
Аеҵәа, икыду нахьхьы.
Ҩнык ҳәа имоуп, ашана,
Адгьыл аҵыхәан џьара.
Имоуп ақаруа ҳаԥшьала,
Иахьыҵоу ҳаздырӡом ҳара. –
Ус дышсышьҭаз мацара,
Ашьҭахь ашьшьыҳәа дыԥсит.
Ҳхыбраҿ уи аҵых ашараз,
Иқәнаҵеит ахьҭеи аси,
Уажә ишимамгьы саха,
Ҵәык нысхьишьыр ҳәа сшәоит...
Ашьыжь аԥара сыԥсахуеит,
Уаҵәы аилаԥса сшәоит.
30.01.2013

АДӘЫӶБА
Агеи ашьхеи рыгәҭаны
Ҵыс иаҵәоушәа иԥырны,
Дәыӷбак цоит, ицоит, ицоит,
Ҳгәаҿы ацҳақәа хнаҵоит.
Хазы-ԥҳәызбак инцәахшароу,
Инцәахшароу, зыбла хаароу,
Дҭалеит актәи авагон, –
Саргьы сгәы тҟәаны илгон.

79

Ҳдәыӷба неиуеит иласны,
Аԥсны иҟан уи сасны.
Сыуа, сықәла ирызҳаит,
Сашьцәа рашәа ҿыц саҳаит.
Аха – ԥҳәызбак, инцәахшароу,
Инцәахшароу зыбла хаароу,
Дҭалеит актәи авагон, –
Саргьы сгәы тҟәаны илгон.
Избоит ашьхақәа лашоит,
Уаҟа арҩашқәа кәашоит.
Ишԥассиру ҳамӡырха,
Амза ҭаршәуп уи уаха!
Аха – ԥҳәызбак, инцәахшароу,
Инцәахшароу, зыбла хаароу.
Дҭалеит актәи авагон,
Саргьы сгәы тҟәаны илгон.
Баша дәыӷбаӡам, иԥшьоуп,
Москвеи Аҟәеи ирыбжьоу.
Ҳара ҳгәыӷра ама ицоит, –
Ҳарҭгьы шьҭа зегьы ҳрыхьӡоит.
Аха – ԥҳәызбак инцәахшароу,
Инцәахшароу, зыбла хаароу,
Дацуп актәи авагон, –
Саргьы сгәы тҟәаны илгон.
1981

АУАЛ
Аԥсҭазаара – акәаркәашьа еиԥшуп,
Арахәыцқәа ҭынч ианыҵ ицоит.
Уи иаԥеиԥшу саргьы зны исԥеиԥшуп,
Арахәыцгьы зны џьара инҵәоит.
Аԥсҭазаара – бырлашым, ималым.
Ашлац алам, иақәыԥсам ахцәы.
Сара исымоуп иахьа уи аамҭала,

80

Сара сышьҭахь дгылоит даҽаӡәы.
Аԥсҭазаара – ирҳәалоит, ҿарҳасроуп,
Кьаасроуп уи аԥацхаҿ шарԥазы.
Ашьха ду ахаларҭаҿ аанҿасроуп,
Уаҟа маҷк еиҭоукуазар уԥсы.
Аԥсҭазаара - зышьҭа нымҵәо ӡыхьуп,
Зашәа иалгаз имдароуп иара.
Гәырӷьаразаргь, абжеиҳан ихыхьуп,
Уашьцылацәар алшоит уи уара.
Аԥсҭазаара – ашьхаҟа наԥшыгоуп,
Хәыҷы-хәыҷла ақәцәанӡа снаӡеит.
Аха иҟоуп, иҟоуп иара шыҟац,
Са сҿы иҟан, – уара уахь ицеит.
Аԥсҭазаара – иуԥсахыз ԥароуп,
Гәхьаас иара узыҟалҵоит уаҵәы.
Аха уалзар, - хымԥада иушәароуп,
Уи ицсахырц дгылоуп даҽаӡәгьы.
17.02.2013

ИБАРГӘЫЗЕИ...
Ибаргәызеи Аԥсны иалҵны ицахьоу,
Араҟа иҟам уи иоуп зыԥсы зшьаз!
Аԥсны гәнаҳоуп, уи аншәарҭаҵәҟьоу иахьоуп,
Иршаҭаӡом, шьоукы иалырхуеит ашьа.
Уалҵ уцаргьы – ҭынч уахьнеиуа узтәару,
Уи уазхәыцуа цәа-цәашьушәа уӡыҭлап.
Ицырцыруеит, абжьас аблақәа ҵаруп,
Уафап акәым, уи уазымхаргьы ҟалап.
Аҭыԥ азы аӡы ирхәашьлап аӡәы,
Аҭыԥ аиҳагь дубап еиӷьызшьо ахьы.
Дгылоуп хаҵак: иаабап иҟало уаҵәы,
Егьи – иҟоу зынӡа инеигом ихахьы.
Ушԥарыцҳау, Аԥсны, исуҭеит агәырҩа,

81

Инеибарҵәо џьысшьоит шьоукы уеимакны.
Исыздырам уеиқәырхашьа иахьа мҩак,
Исылшозҭгьы уаргьы уалызгон Аԥсны.
Ишԥансыжьри Дырмит иажәа, ибаҟа,
Аԥсынтәыла зхы нақәызҵаз рыԥхьарца?
Заҟа гәнаҳа ҟасҵарызеи, мшәан, заҟа,
Усгәыдкылан Аԥсны уалганы санца.
Сеиҭымхазшәа сҟалеит, саблит агәырҩа,
Сдақәа ракәын – сцәаҿы иалаԥсоуп иԥсны.
Издыруазҭгьы уеиқәырхашьа иахьа мҩак,
Усгәыдкылан ҳдунеи уалызгон Аԥсны.
05.03.2013

АИААИРА АНЫҲӘА
Иацран амца саб иқәаҵа,
Иацран амца саб иҩны.
Ашьоура даҿын ахаҵа,
Ашьоура иаҿын Аԥсны.
Иацран амца аӡын хьшәашәа, –
Асы каҳауан иахак.
Уа иқәԥон ахацәа рашәа,
Ақәԥара иаҿын аҳақ:
Лаҭа иалаблыз
ашәҭыцқәа рзыҳәа,
Мартаз ихнымҳәыз
арԥарцәа рзыҳәа,
Ажәытәи-аҿатәи –
зегьы-зегьы рзыҳәа,
Усҟан ажәҩангьы
Ҵәыуон аҳәҳәыҳәа,
Аха иаҳзааган
Инрыжьит ҳа ҳзыҳәа,
Шьала икәабазаргь

82

Аиааира аныҳәа.
Ҳазшаз диҳәон ан-агәыраз,
Амца иалигарц Аԥсны.
Иаргьы ашла лаҳаҭыраз,
Лаԥхьа дгылеит аҳәа кны.
Иԥшьоуп аԥсуа-нарҭаа рашҭа,
Ҳарҭ ҳазшаз игәы ҳазҭоуп.
Ҳарԥарцәа ҽа тәылак иашьҭам,
Рхы назқәырҵо дара ртәоуп.
Лаҭа иалаблыз
ашәҭыцқәа рзыҳәа,
Мартаз ихнымҳәыз
арԥарцәа рзыҳәа,
Ажәытәи-аҿатәи –
Зегьы-зегьы рзыҳәа
Усҟан ажәҩангьы
Ҵәыуон аҳәҳәыҳәа,
Аха иаҳзааган
Инрыжьит ҳа ҳзыҳәа,
Шьала икәабазаргь
Аиааира аныҳәа.
15.03.2013

***
Ааԥынра ашҭа сшықәыз
Ԥҳәызбак дысԥылеит,
Дмырхәаган, дыԥшӡан:
– Акы сшәазҵаауеит,
Уи ԥхашьарам,
Сшәыҳәоит, иауазар,
Аҭакгьы шәымӡан!
Шәара шәышықәсқәа цеит иԥырны,
Ашлара ԥшӡазаргь,
Шәаражәит шәара.

83

Аха абзиабара иаша иазкны,
Шәара шәаҟәыҵӡом
Уажәгьы аҩра?! –
– Дыҟоуп ахәышәтәҩы, дыҟоуп Анцәа,
Аҭакгьы налысҭеит
Слыхәаԥшуа ԥшьаала, –
Аха иалшоит
Аԥсҭазаара нҵәар,
Уи еибаркымзар
Бзиабарала!
23.03.2013

АҴЫС
Хызаҵәушәа хыхь ихалан,
Ҵыск иацрасит ахьшьыцба...
Уи ахькаршәыз ҭынч ахала,
Агәы ҭыҵ ицон ишцац.
Имыршәакәа снеины ԥшьаала,
Сҵыс нанысҵеит снапаҟны.
Счабра иамысхыз, цахала,
Ахәра ҿасҳәеит иԥшааны...
Нас иԥрит ишалшоз ала,
Ажәҩанаҿ аҵар рацәан.
Ишԥассиру уи ианалоу,
Уа дахылаԥшуеит Анцәа!
10.04.2013

СЫШҞА ИҚӘЫМЛО УАҲА
Ааԥынра ааиуеит, абла еҵәоуп,
Ааԥын какаҷуп, иҿыхоуп.
Ааԥынра ааиуеит, ааԥынра ԥшӡоуп,
Ааԥын – уи иҵҟьаз аҽыхәоуп...

84

... Аԥхынра ааиуеит, шоуроуп зынӡа,
Иаршәит исықәыз ахыза.
Аӡыхьаҿ инеины иажәуеит шьыжьӡа,
Шьабысҭак ӡык аҭахызар...
Насыԥуп ҭагалан анықәло адәы,
Ихьҩажьуп, иссируп, ималуп...
Изаҳауада сара сҳәатәы, –
Тәамҩахә амаӡам алу...
... Аӡынгьы ааиуеит ус аханы,
Аӡын еиқәышла, лыԥхала.
Ажәҩан сықәыԥшуа сгылоуп ҽааны,
Аӡынгьы иацуп аԥшалас...
Аӡын, аԥхынқәа... Иааиуеит ицоит,
Урҭ ирымаӡам гәнаҳак...
Аха, ба бакәхеит, – шьҭа агәра згоит, –
Сышҟа иқәымло уаҳа.
12.05.201Ӡ

АԤХЫӠ
Аамҭа уи аҵх иамцәаан иагон,
Ажәпара иамаз, иахажьыз ашәшьы…
Ԥхыӡла, сахьышьҭаз рсахьақәа збон –
Слымҳаҿ иҭаҩуан ҩыџьа рыбжьы.
Сашҭа иагәыдлоз џьысшьон амшын,
Ешбеи Лакобеи сԥацхаҿ иԥшын.
Раԥхьа снагылан, схырхәеит сара,
Иԥхыӡу-ииашоу – исзымгеит агәра.
Сысасцәа уаҟа рлабашьақәа ркуп,
Ашлара иаҵоуп, амцагь еиқәуп.
– Дад, уҳаргәамҵит, аха иаҳӡом,
Ҳашьцәа – ҳазхылҵыз дук ҳагәра жәгом, –
Иажәақәа ҭынчын Ешба аҽны,
Аха хәыцрақәак дрыман дхәаҽны:
– Ҳаинышәҟьоит, ҳабжьара шәашьҭоуп акы,

85

Ҳа ҳакәхеит изхароу ӡбак шәанакы!
Ҳзыцәом, ҳгәаҭеиуеит. Ҳазгылом, ҳазтәом,
Ҳахьыҟоу лашьцароуп, лашарак ҳбаӡом.
Шәашьҭоуп ҳазлыҵыз, иҳалоу ашьа,
Ҳабацои иаҳнаҭар уи ҽа ҟазшьак?..
… Усҟан, ижәдыруеит ҽакын адунеи,
Усҟан уи аҳра аџьныш игеит.
Абџьар иарӡыӡон Кәыдры, Гәымсҭа,
Ахызаҵә иазымгаз рыԥсахәага ҭан.
Усҟан еибаҳҳәеит; ҳаԥсыргьы-ҳаԥсып,
Аха наӡаӡа ҳазықәԥап Аԥсны!
Уиала, сыԥсымзар, иҳалшоз ҟаҳҵеит,
Аха ацәҟьараҿ ҳашкыдыз ҳанхеит…
Днақәымчит усҟан Лакоба илаба,
Иуапа цыҩцыҩгьы ижәҩа иҭарԥан.
– Усҟан аԥазаҵә аб диҭиуан,
Ацқьақәа рҭыԥан агмыг диуан.
Усҟан ишәарҭан ҳара ҳбызшәа,
Усҟан аҳауа иаҩызан ажәак.
Аха шәыгә иалоу ҳҩагылан иаҳҳәар,
Ҳадгьыл иачычар алшон аҳәа.
Усҟан мҳаџьырра ҳдәықәлон ҩаԥхьа,
Ԥсыуак дҟаломызт араҟа иахьа!
Усҟан ҳаҟәыҵып, мшәан иахьагьы,
Аԥсшәа иахӡыӡо дыҟам аӡәгьы!
Усҟан ҳаҟәыҵып – имцозаргь хара,
Аԥсуаа мҳаџьырра иаҿуп ацара…
Усҟан еибаҳҳәеит: ҳаԥсыргьы ҳаԥсып,
Аха наӡаӡа ҳазықәԥап Аԥсны!
Уиала, сыԥсымзар, иҳалшоз ҟаҳҵеит,
Аха ацәҟьараҿ ҳашкыдыз ҳанхеит, –
Нестор Лакоба игәала џьбаран…
Сҿыхеит… Ашьшьыҳәа иаҿын ашара.
02.04.2013

***
Гхак ҟаиҵазар уеиҳабы, –
Аҭак иҭала ламысла.
Аҽгьы иаҵоуп ԥышь-шьапык,
Аха иалшоит ишьацәхныслар.
05.05.2013

***
Ашьабысҭа иашьҭалеит абжьас,
иаргьы ҩаҵҟьеит ирҳаны...
Еиҳа-еиҳа иагхон ирыбжьаз, –
Амра кыдын ажәҩан аханы.
Ашьабысҭа иашьҭалаз ахьӡеит,
Иҟалеит абжьасгьы азхара.
Алаҳәақәа уажә џьарак еизеит, –
Атәыҩақәа рымҵаԥсан дара.
Шьҭа шьабысҭак иашьҭалом лассы,
Адәы иқәзаргь шәкыла еиҵаҩҩы...
Абжьасҵәҟьагьы зны иҭәуеит аԥсы,
Аха иԥсы ҭәуама ауаҩы?
21.05.2013

***
Ох, икьыркьыруеит,
Ихәмаруеит аҽы...
Чара-уск ыҟоуп
Иахьа ҳара ҳҿы.
Ҳгәашәаҿ аҭаца…
Хысроуп адәны,
Дгылоуп ахаҵа
Лныҳәаҿа кны.
Иахылҵуеит ахылҩа,
Иахьгылоу ақәаб.
Длыцкәашоит ԥҳәызбак,

87

Арԥызба иаб.
Еиԥылоит, еивысуеит
Ачыси алеи...
Ирыԥхьоит ашьаԥахь:
«Сшәыкәыхшоуп, шәлеи!»
Ашҭа хазыноуп,
Илакәуп аҩны...
Ҳҭаца даԥшәымоуп
Уи амыш инаркны.
14.06.2013

БСЫЦХРААУАН…
Ба бнышәынҭра
ҳамх аҵыхәан изаҵәын, –
Изаҵәу зегь
сара ирыцҳасшьоит цәгьала.
Исцәагозаргь уи аус
иахьа, уаҵәы,
Акәша-мыкәша
уҭрас сашьҭалеит сара,
Бнышәынҭраҿы, сан,
иҭынчроуп есымша,
Ба быбжьакәын, –
слымҳа иҭасуеит, иразуп.
– Нан, уҟәышыз,
дуцыз, нан, Анцәа ҳазшаз,
Иҟоуҵаз зегь
бзиаразар, – иузыԥшуп...
Бара амла
ҳабцәагар ҳәа бацәымшәан
Уахгьы-ҽынгьы
акы башьҭан бааԥсаха.
Сылабжышқәа леиуеит
сыблагә иҭшәаны, –

88

Гәалашәароуп, сан,
ба бҟынтәи исзынхаз.
Сеиҭагылан
анышә шьҭасҵеит игәӡаӡа,
Џьымшьуп, џышуп...
уаҟа иалшоит зегь ҟалар.
Уа анашагь, –
уажә исхамышҭӡеит зынӡа, –
Аҵла иқәлан, нас
амҵәышә хәыҷқәа ҳнарклап...
Быкәша-мыкәша
иҟасҵаз ауҭра сҭан,
Садымхалеит уи
оумакгьы, изӡарым...
Ба бнышәынҭра
сызқәа надысҵеит еиҭа, –
Исымбеит ҳәа,
бсыцхраауазҭгьы ҟаларын.
18.05.12013

САРА ДСЫҲӘЕИТ СЫХААРА...
Сара дсыҳәеит сыхаара:
– Уааи, аҩны ҳаргылап.
Ҳашҭа иҭалап амра ԥхара, –
Асасцәа ҳарԥылап.
Ахьа иалхыз ҳаҩны-ҳгәара,
Ҳашҭа шьац еҵәараз!
Асас дҭалар дааԥса-дкара,
Уи ауха чараз!
Сыхаара илҳәаз ала,
Нас аҩны сыргылеит.

89

Исырҳаит са сқьиарала,
Ауацәеи агәылеи.
Сара дсыҳәеит сыхаара:
– Иҳааӡап ахшара.
Ашәа ацыз ҳара ҳгара, –
Нас иԥшӡаз ашара!
Рыуаҩышьа, рсахьа, роура,
Ныхақәаз, ишаназ!
Ҳара ҳада ҽаӡәы иоуран,
Иҟам ус ахшара.
Иқәын ашьҭахь ҳара ҳашҭа,
Адауаԥшьқәа раҳра.
Аӡә дубар, – егьи духашҭуан, –
Ахра еиԥшын, ахра.
Сара дсыҳәеит сыхаара,
Аӡыхь ыҵаҳхып ҳәа.
Аӡы хьшәашәа бзиоуп даара,
Шәҭыла ҳқәаҵа ҳхыбп ҳәа.
Аӡыхь ыҵысхит снапала,
Акәапеи ахаршәын.
Уи аӡыхьаҿ хәылбыҽхала,
Ҩыџьа рымза ҭаршәын.
Сыхаара илҳәаз ала,
Иҵысхит, данаҳәа.
Ирҳәоит знык избаз агьама,
Аӡашәа ишәызҳа ҳәа.
Уаҳа ҿылҭӡом сыхаара,
Хәыцрак далан даара.

90

Уи дазыӡырҩуан агара, –
Лашәа иаҵан хаарак.
19.11.2013

САЖӘЕИНРААЛАҚӘА ЗБЫЛУАН
Сажәеинраалақәа збылуан,
Еиқәырчаҟәан, ирацәан.
Урҭ схаҿы, сгәаҿы иаауам, –
Изыҩхьоу зегь иреицәан.
Абга сеиԥшын, сыџьбаран,
Абга аҵкысгьы сеицәан.
Зны-зынла ирфоит дара,
Анцәа ириҭаз аԥацәа.
Сашҭаҿ амца ду еиқәуп,
Уа сбылуазшәа збоит саргьы.
Сара хәыцрақәак сыркуп, –
Гәхьаас дсымаӡам аӡәгьы.
Ус, ладантә ицәырҟьан ԥшак,
Сшақәымгәыӷуаз уа зынӡа,
Сара сҩымҭа хәыҷқәа руак,
Хыхь ишьҭнахит ижжаӡа.
Ишцоз ԥсаатәшәа иԥырны,
Ҩнык ахыбраҿ инатәеит.
Уи аҩны-ԥшӡа ду ҷыҷны,
Уи аҽны ишьҭанаҵеит.
Хәыҷы-хәыҷла зегь еиԥкаа,
Ӷьычҩык амца данаргеит...
Иҟалазеи ҳәа ианҵаа –
Нас афымца надырбеит.
20.06.2013

91

ГАГРА ИАЛАГОИТ АԤСНЫ
Иугәыдкылоуп уара уга ҟәанда,
Иухагылоуп ушьхақәа ԥшӡаӡа,
Ушԥассиру, Гагра, сукәыхшанда,
Аԥсынтәыла амра, агәлаҵа.
Уаҟәыҵ, ажәҵыс, алакҩакра,
Уԥры, уахь ухы рханы...
Аԥшӡара иатәылоуп Гагра, –
Уаҟа иалагоит Аԥсны.
Рыԥсы уалоуп аҳцәа, аҳәынҭқарцәа,
Ӡынгьы-ԥхынгьы сасцәаны иуҭоуп.
Урҭ ашьшьыҳәа ага бжьыхаа иарцәоит,
Урҭ рыԥхыӡқәа лабҿабоуп, иԥшӡоуп.
Уаҟәыҵ, ажәҵыс, алакҩакра,
Уԥры, уахь ухы рханы.
Аԥшӡара иатәылоуп Гагра, –
Уаҟа иалагоит Аԥсны.
Дынхоит Аԥсуа, уаҟа ԥсыуа ҵасла,
Ԥсыуа ҵасла дхеиҵоит уи Анцәа.
Еибаркыми уи аҵеицәа дацла,
Ԥсыс ирхоугьы Гагроуп аԥацәа.
Уаҟәыҵ ажәҵыс алакҩакра,
Уԥры, уахь ухы рханы.
Аԥшӡара иатәылоуп Гагра, –
Гагра иалагоит Аԥсны.
Кәтол, 30.06.2013

***
Иҟоу-ҵәыуон аԥҭа ԥжәаха, –
Уи ахькыдызгьы харан.
Аԥшаваҳәазегь шьҭан ишәахха,
Уа дыхгылан нарҭаа ран.

92

Лысабицәа рышәҵа-рҩыҭәа,
Амра иалҭон иӡәӡәаны.
Шьҭа даргьы еибга-еизҩыда,
Ашҭа иҭалон еиманы.
Хьыӡрацара пату ақәын, –
Рашҭа ду ахь нас раара.
Иатәарымбоз Нарҭ хәыҷ иакәын,
Изыхьчоз ахәышҭаара.
Кәтол, 04.06.2013

АГӘАЛАШӘАРА...
Ибгәалашәома?
Ҳқәыԥшқәан ҳара,
Усҟан, аиашаз,
Ҽакын аҿара.
Ҳаиԥылон, ҳаивысуан,
Аҵыхәтәаны,
Ҳаҩыџьегьы аԥсшәа
Ҳҳәеит игәаӷьны.
Уи ашьҭахь иҿыхьҭаз,
Илеиуаз ақәа,
Аԥсшәа ахьсабҳәаз
Снаргон сшьапқәа.
Аха са сгәаҵа, –
Схәышҭаараҿы,
Амцажәла баҭәҳәеит –
Еиқәыларц иаҿын.
Ҽнак банысԥымла, –
Схагахон нас,
Сеиԥшын аҽ-ура
Ибналан ицаз.
Бшьаҿақәа ракәын, –
Рыбжьы саҳауан,

93

Бызхылҵыз сымбацызт, –
Амаҳәра зуан.
Сгылон, сгәаҭеиуан
Сныҟәон ҵхыбжьон.
Сыгәҭыха сызҳәомызт,
Цәгьа сыԥхашьон.
Сыҵыхқәа сырцәон,
Са сҷаԥшьаҩын,
Зны-зынла сқьышәаҿ
Иқәбон аҩы.
Бцәа садырҷаблан, –
Сыбӷьыцын сара,
Сышықәсқәа-сӡиас,
Иаҿын ацара,
Ба сышбызхәыцуаз
Сқәыԥшрагьы цеит,
Сӡышӡа, Ерцахә
Аханынӡа снаӡеит...
Слыхәаԥшуан сҩыза,
Дышлазаап ларгьы...
Ҳарҭ ҳалабжышқәа
Изгәамҭеит аӡәгьы.
Уажәыгьы дыссирын,
Дышәҭыцын, дыԥшьан
Аха уи аӡбахә
Сымҳәеит сыԥхашьан.
07.06.2013

МАҶК АНҴЫ
Аҩнаҭа лахҿыхуп,
Ашҭа ду лашоуп,
Ԥҳәызбак дықәуп, дныхоуп,
Анасыԥ дазшоуп.

94

Гарашәак, дахьықәу,
Абжьы лаҳауеит.
Рдәынакгьы ҿықәҿықәуеит, –
Акы иарҳауеит.
Ан илбоит дахьгылоу,
Лыӡӷаб дымраха,
Мҩа-ԥшӡак уи данылоит,
Иаалырҟьан уаха.
Гәыла дныҳәа-ныԥхьеит, –
Лыӡӷаб хәыҷ дырҳәеит.
Раԥхьа даара дгәырӷьеит,
Маҷк анҵы – дыҳәҳәеит.
Кәтол, 11.06.2013

***
Амш цәгьазар, –
Ибзиахоит, хымԥада,
Аԥҭа хылар, –
Нас ихыҵны ицоит.
Қәак аухьоума
Знымзар-зны ихымкәакәа,
Са сааизаргь
Амш цәгьа сацәшәоит.
Амш цәгьазар, –
Шьҭа уаҵәы иахымгакәа
Ибзиахоит,
Амра ҿыц иԥхоит.
Амш цәгьазар
Ибзиахоит, хымԥада,
Ауаҩыцәгьа, –
Дшыҟоу, ус дынхоит.
20.06.2013

95

АҲА, СЫҶКӘЫНЦӘА!..
Аҟәатәи ашкол-интернат раԥхьатәи
адиректор Леила Ачԥҳа илыхьӡынҩылоуп

Ҳашҭа шьацын иқәыршәыз,
ҳӡыхьқәа цқьан ара,
Амза, ҳшьацра иларшәыз,
ҳамҭоуп ҳәа иаҳшьон.
Бзиабаран иҟаӡаз,
усҟан Аԥсынра,
Аха уи иазылааӡаз
ашәҭыцқәа дыржьон.
Аха аԥҭа еиқәарақәа,
ҳӡыхьқәа ирхаԥеит,
Урҭ ирхыбит ҳкәарақәа,
ҳгәашәқәа ирыхшьуп.
Ажәҩан дуӡӡа иаҵалан,
амацәыс лагеит,
Уи лабжышуп иалагаз,
ан гәырҩала дшьуп.
Усҟан ажәҩан иалаҩит,
ҵаҟа иҟаз бжьык,
Бжьык ахызаҵә иацызго,
бжьык иҭҟьаз хҿаны.
Уи саркьалын, ԥшатлакәын,
иқәнацон ашәшьы,
Изтәыз дырҵаҩын, аха –
уи иахьа данын.
– Аҳа, сарԥар, сыҷкәынцәа,
абыржәоуп, уажәы, –
Бџьарла ҳадгьыл анасыԥ
аӡбара иаҿуп.
Аб еиҭамҳәа дрыцҳахеит,
ан илшәуп ашәы,

96

Ҳзырҵысуаз агараҿы
асаби дхәаҽуп.
Шәнеибац, сара сыҷкәынцәа, –
иӡыҭуеит сцәашьы,
Иҵегь, даҽа ԥсҭазаарак
ақәҵатәуп Аԥсны!
Нас иҿыцхоит аԥхынра,
нас ицоит ашәшьы,
Уи ҿааҳәырак аманы
иҟалом ҽазны!
Амца иалан лыҷкәынцәа
дрыцбылуан ларгьы,
Уи дыццышәха дықәыԥсон
шьала ишәыз адәы.
Игәы ҭрысны ҷкәынакгьы
днавамлеит џьаргьы,
Убри ауп изырхынҳәыз,
арԥар дара ртәы.
«Аҳа, сарԥар, сыҷкәынцәа,
абыржәоуп, уажәоуп… –
Иааҩуеит ажәҩан иалшәаны,
уи лара лыбжьоуп.
Усҟан уазын, хымԥада,
Аха шьҭа иашәоуп,
Уи ашәоуп имыцәаӡо,
Ақәԥараҿ иԥшьоуп!
АГХА
Авариант
Ҳа ҳаиқәшәеит иҿыцны,
Ҳашықәсқәа анца,
Схырхәан баԥхьа сгылеит
Избо агәра згом.

97

Маҷк еидарак иаҵан,
Быблақәа ҭааӡа,
Былахь акыҷыра
Гәыла исуанҭон.
Исызбамҳәеит усҟан,
Ҩажәак. Сыԥхашьон,
Урҭ бара банызбоз,
Исҿабон лассы.
Аха ба бахьыцәаз,
Сара сгәы ҷаԥшьон,
Бара бгәил хазынаҿ,
Иӡыҭуан сыԥсы.
Сыҵан ба бышәшьыра,
Уи ахьцоз сагон.
Быхәда хәыҷ сахаршәын,
Са сеихаԥсаны.
Сышықәсқәа рымшынаҿ,
Сгәалашәара стон,
Алу саҵырхызшәа
Сыҟан слаганы.
Нас ҳаиԥырҵит уаҳа,
Хаз-хазхеит ҳагәқәа.
Аҵыхқәа зегь реиҳа,
Иреицәан иаха…
Ажәҩан ҳашьҭаҵәыуон,
Лаӷырӡын ақәа.
Иаӡәӡәарц аҭахызшәа,
Иҟаҳҵаз агха.
10.08.2013

ААԤЫН ААЗАР АКӘХАП…
Иара
Ажәҵыс џьарк асахьа,
Ажәҩан ианҵаны,

98

Ашәа ҳәо аҷҷаҳәа,
Иҵаххит аҩны.
Лара
Ааԥынразар акәхап,
Сабаҟаз Сара?
Ԥхыӡла ажәҩан салан, –
Уаҟагь ааԥынран.
Иара
Ажәҩан уи насыԥуп –
Аеҵәақәа ԥшуп.
Бзиабароуп, кәицуп,
Са сгәаҿы иакуп.
Лара
Иҟалаз сыздырам,
Акгьы саҳаӡом.
Аӡәгьы са дысԥылом,
Аӡәгьы дызбаӡом.
Иара
Сҭалеит ааԥын ашҭа,
Исҳәари ашәас?
Ба бзықәшәаз аҩызоуп,
Уажә саргьы сзықәшәаз.
30.08.2013

***
Ажәҩан амра нахьысшьын,
Алашара ҟасҵеит.
Нас иназгеит дахьышьҭаз,
Ашьыжь иациз аҵеи.
Исҭеит, иҟаз наӡаӡа,
Иҩнеигалап ахан.

99

Ари ажәҩан ду амҵан,
Нас аԥхарагьы нхап.
СЏЬЫБА ИАНҬАМГЬЫ АМААҬ...
Сџьыба ианҭамгьы амааҭ,
Сахәаԥшуа сгылоуп асааҭ, –
Ԥшак иаанагозшәа уажәыҵәҟьа.
Сеиԥшуп иҭынчу аԥсаатә,
Сахәаԥшуа сгылоуп асааҭ,
Иснаҭои аԥҭа сазыҵҟьар?
Џьоукыхгьы сбеиазшәа рбоит,
Сыӡбахәгьы «бзиан» ирҳәоит,
Урҭ аманшәалоуп ашьыцра.
Сџьыбаҿ ианыҟам амааҭ,
Усҟан инықәҵан асааҭ,
Ибзаасхәоит ашәҭыцқәа ршьыҵәра.
06.09.2013

ШӘЫ - ГӘНАҲАК...
Иӡит аҽыхәа иаха, –
Иашҭа инҭыган иргеит.
Уи ашьҭахь уи аԥшәма дҿаҳан,
Дхагахеит ма деилагеит.
Гәҩарас дышьҭихит аӡәы,
Ҩызак дышимаз иӡоит.
Аха диҟәаҵуеит уаҵәы,
Аҩбатәи гәҩарас дҟаиҵоит.
Ахԥатәи гәҩарас дҟаҵоуп,
Аԥшьбатәи дцәырҵуеит уаҵәы.
Аха урҭ зегь маӡоуп,
Игхеит, дахоуҵап аҵәы.

100

Сшәыҳәоит, ижәбозар, шәгәы иҭаз,
Ҽыла адәеиужь ахьҭәу...
Гәнаҳакоуп имоу изгаз,
Имоуп шә-гәнаҳак изтәу!
07.09.2013

АМЦА ИАЦӘЫРГОН
Аеҵәа гәҭыхак азцәырҵит ашамҭаз,
Агәҭыха агәылоуп аҵаргьы рыбжьы.
Знызаҵәык шандаз,
Знызаҵәык шандаз, –
Лаҳәоушәа са сҿаԥхьагь инықәҳаит ашәшьы.
Иахысит аҳәаа, ихтуп маҟҿаҳәара,
Дҳақәлеит агәыла, ддәықәлеит Аԥсныҟа.
Иԥсыда-инхада?
Ажәҩан иаҳәароуп,
Аԥсуа дабаҟоу иԥсадгьыл аныҟам.
Амышә-хәы рықәуп, еиқәныхуп абџьарла,
Рылахьқәа ҿарҳәеит иҩежьу цахала.
Урҭ идырхиахит
Рыхәдақәа џьарла,
Аха ҳазшаз иахь изнеиру уи ала!?
Ргәаҵа инҭасуа иҳәҳәеит асаркьалқәа,
Нхыҵи-аахыҵи ргәашәқәа ирҭалан...
Амца аҿыкәшон
Амалқәа зегь рмалқәа,
Уи Аԥсынтәыла алгатәын шьала.
Амца иалыргон Лашеи, Ивани,
Ромеи, Ҳамзаҭи, Асҭандеи, Аслани,
Резои, Аскари, Адгәыри, Мкани,
Едемик, Фатима, Бесик ахаҵа,
Ашҭаҿ аҿҿаҳәа ирбылуаз Цаца,
Макьана «Радеда» зызкымыз аҭаца...

101

Усҟан ишәарҭан ҳӡыхьи ҳаҵәҩани,
Алабжыш иафон урҭ раби рани.
Аҳәсагь-ахацәагь хык иаҿагылан,
Амра иахаҳаит аԥҭақәа хылан.
Ажәҩан аҟынӡа –
Харан, ҳаракыран,
Адгьыл лаҟәыраҿ шьан излагылаз.
Анацәа рмыткәма иарҵәиуан, иархәон, –
Ҳаԥсадгьыл зыхьчодаз рыҷкәынцәа рыда?!
Ианҭахалакгьы, –
Урҭ рыбаҩқәа аархәон,
Рыԥсыбаҩ азыҳәа рхьымацәаз рыҭан.
Аха еиқәтәомызт, – анантәи-арантәи
«Шәнеибац» – ҳәа каҩуан, шәнеибац абџьарын.
«Шәнеибац!» – ахаан
Ианымшәац ҳарамрак,
«Шәнеибац!» – уи алаԥш ҳацәызмыхьчоз џьарын.
«Шәнеибац!» – уи ашьҭахь иамамшәа гәалак,
Амрагь аацәырҵит ԥаса еиԥш ԥшьаала.
Уи нахыс ҳамра
Анцәырҵуа-ианҭало,
Уи еиқәырхоушәа збоит ҳара хшьала.
Сшәыкәыхшоуп ҳҵеицәа Лашеи, Ивани,
Ромеи, Ҳамзаҭи, Асҭандеи, Аслани,
Резои, Аскари, Адгәыри, Мкани,
Едемик, Фатима, Бесик ахаҵа,
Ашҭаҿ аҿҿаҳәа ирбылуаз Цаца,
Макьана «радеда» зызкымыз аҭаца, –
Зда рымаӡамыз рыԥсқәа ҭины,
Амца иацәыргеит наӡаӡа Аԥсны.
27.08.2013

***
Ецы ҳаицырҵит, –
Иахьа бааиӡом.

102

Аҵых ҵәуон,
Амш бааӡон…
2014

АФОРТЕПИАНО АБЖЬЫ
Раԥхьатәи аԥсуа пианистка А. Ашьхаруа илызкны
Афортепиано ашьҭыбжь хәшәуп,
Иахәышәтәуеит агәала.
Амра ацыԥхь ала ишәуп,
Нас иқәҵоуп уи ала.
Афортепиано ашьҭыбжь хәшәуп,
Иахәышәтәуеит агәала.
Еиқәаҵәазар ан илшәу,
Наҟ илшәых уи ала!
Иаԥҵоуп ашәа Анцәа изы,
Бара бзы, са сзыҳәа.
Ашәақәагь ирхоуп аԥсы, –
Ашәа зҩыз даҳныҳәап.
Сара слымҳаҿ уи иаҳәоит,
Ҳадгьыл гәалас иамоу…
Зны ихьаҵуеит, зны иҳәҳәоит,
Уи – афортепиано.
Ашьҭыбжь ссирқәа еихаԥсоит,
Сыргәыбзыӷуа, ԥшьаала.
Аха урҭ сгәаҿы инаӡоит,
Бара бгәы-быԥсала.
Иарҳәала, нас, иарҳәала,
Бара бхьы напала.
Уи ашьшьыҳәа сагалап,
Ажәҩан салагалан.

103

АБНА ЕҴӘАРАҾ
Абна еҵәараҿ
Иҟоуп сыҩны...
Иҵыҵуеит ӡыхькгьы
Уи аханы.
Аҳра ҳәа аҳра
Рымоуп аҵар.
О, исҭахыҵәҟьоуп
Рыбызшәа сҵар.
Абнара иамоуп
Амышә, аҽа...
Сӡыхьаҿ ихшәалеит
Зны амзаҿа.
Амза рахәыцуп,
Амза хәыҷуп...
Ӡылаҳәак ҭасны
Искуеит ҳәа иаҿуп.
10.09.2013

АСҞАТӘИ АԤАРА...
Сԥара маҷмызт, агәра згон,
Иацнаҵон сылшара.
Бара бахь исыма сцон,
Исырҳаз аԥара.
Аха, нас, лассы инҵәон,
Беиҷаҳаргьы даара...
Аҭыӡшәаҵәҟьа басыргон,
Иабацеи ҳәа ҳԥара.
Уажә банынаскьа хара, –
Стәеит сазхәыцуа даара...
Мшәан, ибызҭодаз бара,
Асҟатәи аԥара?!
23.09.2013

104

АЖӘҨАН ИАЛАЛАЗ РЫԤСЫ…
Ан агәашәаҿ дышәзыԥшуп,
Анцәа диашьапкуеит лара.
Уи илхамыз бжьык лыбжьуп,
Даҽакуп зынӡаск лыԥшра.
Лылахь-лыџьымшь лӡатәуеит зны,
Ҳазшаз ишҟа лхы рханы.
Ҩыџьа лҵеицәа абџьар кны,
Аӷа иабашьуеит Аԥсны.
Дгәаҟуеит ан, лыԥсы лызгом,
Ибылуеит дызқәыз ашьац.
Ашәҭқәа ҩон, адацқәа нхон,
Уи уахык лыԥсы лымшьац.
Иман ус аӷа ҟазшьас:
Иабџьар даҵхон цқьа изаны.
Раԥхьа длеихсуан ан-ҳазшаз,
Настәи – иақәикуан Аԥсны.
Абџьар ҭҟьон, ашьа каҭәон
Иқәԥон анацәа рԥацәа.
Урҭ аиааира агәра ргон,
Уи иахьымӡазгьы рацәан.
Нас ицеит, уахык, шықәсык,
Ашықәсқәа зегь иреиҳаз…
Ажәҩан иалахаз рыԥсы
Ус ранаҳәон иҭахаз:́
Ан агәашәаҿы дыԥшуп,
Дбылуеит, избанзар дцәашьуп.
Дбылуеит, избанзар дцәашьуп,
Ан агәашәаҿ дыԥшуп.
03.10.2013

105

ИСЗЫМАРИАМ
Быхьӡ ансыцу – имариоуп,
Сымҩа, – уи харазаргьы.
Са саҿысуеит зегь акоуп,
Абжеиҳарак хразаргьы.
Быхьӡ ансыцу имариоуп,
Ашәа ҿыц ацәыргара.
Бареи сареи иҳабжьоу,
Аӡиас ду быргара.
Быхьӡ ансыцу имариоуп,
Ажәҩан ахь ахалара.
Сқәаҵаҿ ашәҭыцқәа ӡыҭуеит,
Бареи сареи ҳхарала.
Быхьӡ еиҭасҳәоит ашәаны,
Сыцәоит сышәҭқәа срылаиан.
Ҳанеиԥырҵуа ҳаиқәшәаны, –
Убри ауп исзымариам.
10.10.2013

***
Сеибашьҩуп ҳәа еибашьҩык,
Удгьыл дақәлар –
Уи дгаӡоуп.
Зтәылаз иқәԥо ауаҩы,
Еибашьрала дузгаӡом.
14.10.2013

СЏЬЫБА ЦОИТ АҴА ҬАԤСНЫ…
Сџьыба цоит аҵа ҭаԥсны, –
Исҳәо иашоуп, ихаҵа.

106

Аха ԥарак соур зны,
Иаасхәоит аԥхынтәи шьаҵак.
Сџьыба цоит аҵа ҭаԥсны, –
Зџьыба иҭам зегьы дрыцәшәоит.
Аха сџьыба иҭалар зны, –
Слафгьы сҳәоит, ахаршәгьы сшәоит.
Сџьыба цоит аҵа ҭаԥсны, –
Ианбасымаз сызхара?!
Аха исоур иара зны,
Ашәҭқәа лзаасхәоит сгәаԥхара.
Сџьыба цоит аҵа ҭаԥсны,
Сгәы ҭагылаӡом аҭра.
Аха исоур знымзар-зны,
Хымхәак иаҭәасшьон иара.
Сџьыба цоит аҵа ҭаԥсны,
Аӡә игра хазуп, иӡап.
Ԥарак соур сара зны,
Сангьы лнышәынҭра ҟасҵап.
Сџьыба цоит аҵа ҭаԥсны,
Мап, икылҵәаӡам иара.
Аха сылахь ус ианын, –
Уи сахыԥаӡом сара.
18.10.2013

ЕГЬАУРЫМ…
Егьаурым ачын уцәыӡыр,
Егьаурым иблыр уҩны,
Уцҳа зхыз аӡиас хыҵыр,
Уаҟа узырӡом уи аҽны.

107

Егьаурым амал уцәыӡыр, –
Ахьы, араӡын, абҩа…
Ауа-азла дуҵашьыцыр, –
Ус унеила, убла хҩа!
Ухы иакәыхша иуцәыӡыз,
Уи азыҳәа умгәырҩан.
Узықәгылоу амахә ҿыцыз,
Уақәымгәыӷцәалан аҩа.
Аха мрак еснагь иуцыз, Амра ҟәандоуп, амра хаауп.
Збызшәа зцәыӡыз иоуп изцәыӡыз,
Ацәыӡқәазегь иреиҳау.
29.10.2013

УИ ДЫԤСИТ…
Уи дыԥсит, акәыба дҭан, –
Дџьабаҩын агәыла.
Ҳаргьы ҳҵәыуон, – ус иахәҭан, –
Ҳақәҵуан, ҳнихагылан.
Аҳәса, зӡамҩақәа цәыԥԥыз,
Аҳәҳәара иаркаран,
Рыԥсы далырхуан иԥсыз, –
Иҭацәуан агәара.
Уи даныҟаз деибганы,
Дныҟәомызт шьапыла.
Мҩак, иаҳзымдыруаз данын, –
Ацәгьаҳәара илан.
Аӡәы дихәозшәа дижьон,
Егьи дхихуан иаӡар.

108

Игәра згаз ихәы ҟарҵон,
Дреилаҳауан аӡар.
Хаҵеи ԥҳәыси еиқәирԥон,
Уахьихәаԥшуаз дхаҵан.
Ииҭахыз зегьы дрыхьӡон,
Ииҭахыз диҭацан.
Уажә-аабыкьа ҭакәажәык,
Дыригазаап кәарак.
Убри иаҵәахуан уажәы,
Ицәгьақәа реиҳарак.
25.12.2013

АԤСАӠ...
Абна снылалеит жәаха,
Аԥсаӡ сашьҭан хәлаанӡа.
Ӡиан амза ашәахәа, –
Оҳ, ицәгьан аӡааҵра
Аԥсы ҭоушәа збеит асы,
Ашьҭыбжьгьы саҳахуан.
Ишкәакәаӡа акасы,
Аҵла иаханаршәуан.
Ашықәс Ҿыц аҳамҭа кны,
Иааиуан, гәыҟаҵаган.
Закәытә ныҳәоузеи Аԥсны,
Ашҭаҿ аԥсаӡ ада?!
Иҵаԥысҟон уи абар, –
Сыздәықәырҵаз сархо.
Аха уи ԥҟаны изгар, –
Ари абна ӷархон.
28.12.2013

109

ҼА ҞАЗШЬАК…
Ари амш ба бҟазшьа иаҩызоуп, –
Аҽаԥсахуеит уажәы-уажә иара.
Жәхьан аҟынӡа уи мырхәагоуп, хызоуп,
Ашьыбжьышьҭахь иаҿуп ақәоура.
Ари амыш беиԥшуп, ари амза,
Ацха илшьым сара сҟазшьагьы.
Аха ҳакоуп ҳаҩџьагь ҭынч, избанзар,
Уи ҟазшьоуп ҳәа иԥхьаӡом аӡәгьы.
22.01.2014

БАН ИЛАБЫМХӘАН...
Ажәлар рашәа иаҿырԥшны
Бан илабымҳәан,
Бабгьы иабымҳәан,
Бзиа бшызбо
Аӡәгьы иабымҳәан.
Ашҭа бҭыҵ бара,
Аҵх бҽалакны,
Уа сыԥшуп сара,
Сҽыхәа сҽавакны.
Ицәа ҭынчыз баб,
Лыцәа ҭынчыз бан,
Ба бандәылҵуа аламҭалаз.
Шарԥазы бышцаз,
Нас идырп ушьҭан,
Башьцәа иранаҳәап аԥшалас.
Баб ианиарҳәалк,
Бан даныҳәҳәалк

110

Гәылак дналгап
Уаҟа ҳныҳәара.
Нас иаргамахап,
Ҳаҩџьа ҳамаӡа,
Уи маӡам, аха
Гәнаҳак амаӡам.
Ицәа ҭынчыз баб,
Лыцәа ҭынчыз бан,
Ба бандәылҵуа аламҭалаз.
Шарԥазы бышцаз,
Нас, идыр ушьҭан,
Башьцәа иранаҳәап аԥшалас.
АУАХӘАМАҾ
Ауахәамаҿ
Даҽа ԥсҭазааран зынӡа, –
Уаҟа иҟаз
Амра рыцын, иразын.
Ажәҩан иалсны
Ашәа ҩналон ихааӡа,
Уи ашәамызт, –
Уи хәышәтәыган зегьы рзын.
Зынӡа иҭынчран,
Ауахәамаҿ зегь лашан,
Цәашьык авараҿ игылан
Ҽа цәашьык.
Ҷкәыни ӡӷаби
Имҵахырхәон ҳа ҳазшаз,
Иман апап
Ажәҩан иалҵыз аӡә ибжьы.

111

Ауахәамаҿ
Ауаа рыблақәа ҽакын,
Урҭ ахьгылаз
Рыгәқәа реисра уаҳауан.
Урҭ хәыҭхәыҭуа
Ҭынч ацәажәара иаҿын,
Ан-Мариа
Лысабигьы изҳауан.
Хәыҷгьы-дугьы
Ауахәамаҿ еиҟароуп,
Ӷари беиеи
Еицырхалоит уаҟа ԥсык.
Зегьы рзыҳәа
Аиҵашьыцра ԥхашьароуп,
Зегьы ирымоуп
Даҽа сахьак, даҽа бзык.
Ауахәама
Уи аԥшӡара иаҳҭынроуп.
Уахьынаԥшлак –
Ашәҭ, агәыӷра, аԥсынҵра.
Ишԥабзиоу аԥсҭазаара,
Уи абжьоуп,
Зегь раԥхьаӡа
Угәы иқәыҩуа ара.
Ара ҭынчроуп,
Уқәла дгылам дхараны,
Аӡә ихьаа, –
Ҽаӡәгьы ихьаауп, ибла ҵруп.
Аӡә изыҳәан
Егьи дыҟоуп дыхраны, –
Аԥсынтәылан
Знык абас иҟалару?
26.0I.2014

АҚӘА
Ашла дгылан дрыҳәон,
ажәҩани Анцәеи, –
Ишабон араҟа
зегь аӡба иакын.
Иҭабеит аӡыхьқәа,
ашәҭыцқәа канӡеит,
Иудыруеи уи ашьҭахь
қәак аур Аԥсны.
Ираҳаит уи ажәа
ажәҩани Анцәеи, –
Пату иқәуп уаҟа
аԥсуа иахьагьы…
Амацәыс аҷын еиԥш,
ажәҩанаҿ иԥҵәеит, –
Адгьыл ахаҽаҳәа
иқәҭәеит ақәагьы.
31.01.2014

АШӘИ
Гәылак дсымоуп, ашәира дазгагоуп,
Данышәиуа –
Ажәҩан ахь дыԥшуп.
Лара лзыҳәа – ашәира ԥсыршьагоуп,
Аха ахьшь
Абжьами илыбжьу?!
– Арбаӷь аиԥш иҿуҭуаз аки-киҳәа,
Аху-ху ҳәа
Ушуаз ласбаҵас! –
Ус дышьҭалоит уи ҳазхылҵыз диҳәан, –

113

Абас иҟоуп
Сара сгәыла лҵас.
Ишԥалҭаху уи сышгылоу скаҳар,
Насгьы амца
Иалаблыр сыҩны.
Ари ашҭа иқәыҩлар аккаҳәа,
Лара лышәи
Аҵх агәҭаны.
О, бшәила, нас, ба бшәила беиҭахан,
Бышәи ала
Сӡыхьгьы ҭарбала!
Сыбшәиуазаргь бара ҩаха, хаха,
Ашәи неиӡом
Ус иахьабалак.
Аҵх агәҭан баҭәҳәа сара сцәымза,
Уа лашьцароуп
Усгьы, бызбаӡом.
Сара бышәи сыцхраауеит, сыԥсымзар,
Акгьы зхарам,
Ашәи дагаӡом!
Ашәи акәӡам – сышықәсқәа сыдражәит, –
Аха сгәаҵа шыҟац
Еиԥш инхоит.
Бара бзыҳәа – ԥсҭазааразаап ашәи,
Аныҳәароуп
Сара ԥсыс исхоу.
Ишԥасцәымӷу, шәанаџьалбеит, ашәи,
Уи сагоит
Цәашьушәа са сӡыҭы.
Сшәоит уи ашәи иԥнаҵәар ҳәа ашәа, –
Асабигьы
Дҿыхар ҳәа дшәаны.
01.02.2014

***
Агәаҟреи агәаҟреи еицылан,
Ирылҵит игәаҟуаз ашәак.
Ацәқәырԥ хышқәа еицылан,
Ирылҵит ашәах.
04.02.2014

… АҼНЫ ИНАРКНЫ…
Саныԥслак аҽны инаркны,
Сҭынчуп, шәашҭа сҭалаӡом.
Снышәынҭраҿ цәашьык аркны,
Сныжьны шәцаргьы салаӡоит.
Ныҳәа дук ахь сыццакуам,
Сашьҭаӡам исшәысҵара.
Фатәык ыҟам сыц иакуа, –
Исзықәыргыл шәыџьара.
Ԥарак сашьҭалом зынӡа,
Исҭахӡам ауадагьы.
Ԥсыхәа сымам уахь сымцар,
Уахь ахаҳә ауазаргьы.
Сҩымҭа ҭшәыжь ҳәа скәалкәало,
Са стәаӡом аҭыжьырҭаҿ.
Сиҳәар, алуқәа зкәало,
Хаҳәк азицәып сыжырҭа.
Сызқәа ҭыԥаҿ маҷк иҭшәоуп,
Иагуп алашарагьы.
Снышәынҭра хәыҷ ахәгьы шәоуп,
Аҵлақәа рыбжьараҿы.
Апап ирласны иԥшьоит,
Наҟ, џьанаҭҟа снеирагьы.
Уаҟа иқәиан рыԥсы ршьоит
Ҭынч аӷаргьы беиагьы.
Саныԥслак аҽны инаркны,

115

Сашьҭам агәабзиара.
Аџьныш ашәҭқәа ишәмыркын,
Наҟ иԥхьашәца феиараа.
Сара тәымџьара сцаӡом, –
Аԥсынтәыла самалоит.
Аԥсынтәылан уаҩ дыԥсӡом, –
Дыцәоит ауп ҳәа гьамала.
10.02.2014

АОЛИМПИАДА
Ныҳәа ссируп уи – аолимпиада,
Аԥшӡареи ахаҵареи иртәуп.
Уи насыԥуп, аха убри адагь,
Шәҭыкакаҷла ари ашҭа ҭәуп,
Уаҟа иқәуп урҭ ахацәа рхацәа,
Зевс-Адугьы илаԥш урҭ ирхуп.
Рымҩа ԥиҵәоит аџьныш, аҳарамцәа, –
Адунеи лашозар иҭахуп.
Аԥҭа хыҵуан ажәҩан хыхь иахажьыз,
Ицон ашьха сыԥсақәа ӡыҭны.
Аибашьра ҳәа ззырҳәоз аӡбахә кажьны,
Згәы нхахьаз еинышәон уи аҽны.
Ашҭа иқәын рыжәҩахыр еидкылан,
Ажәҩан ду иаԥҽыхақәан дара.
Урҭ ахаҳәқәа дырхәашон напыла,
Урҭ рыхҿа ахьырышьҭуаз харан.
Ныҳәан иҟаз ари ашьха амҵан,
Ҷкәыни ӡӷаби гәырӷьон, ашәҭқәа ркын.
Ицәаӡомызт уи аныҳәа амца,
Уи, сыԥсымзар, дара ргәы иакын.
Амза – ашәҭқәа рыгагаҿ иӡаан,
Аеҵәақәа ҳацкәашарц иаҿын.
Амаалықьцәа ықәгьежьуан аҵаа,

116

Рышьҭа нрыжьуан арԥар асаҿы.
Амра ҟәанда – ашьха ӡышқәа рҭаца,
Аԥҭа цәыш иаԥылан иарҳауан.
Наҟ – ижәытәӡоу ари адгьыл аҵан,
Ԥсыуа гәҭыхак ашьҭыбжь саҳауан.
Аха, ицон, ицон аолимпиада,
Ахаҵареи аԥшӡареи иазҳәоу.
Даҽа ныҳәак ыҟамызт уи ада, –
Даҽакала ажәҩан еилаҳәоуп.
Аха иқәҵуан ааԥын еиԥш ашьшьыҳәа,
Уи – ҳзышьцылаз, ҳара ҳгәы иаԥшьыз.
Инаскьалгон Хьыбла уи аныҳәа,
Ажәҩан ду азыӡырҩуан лыбжьы.
09.02.2014

***
Ахшара дзауз леиԥш
ажәҩан еилгеит,
Ахшара даиуит –
адгьыл кәашеит.
Аӡын иннажьыз
схьаа сыхгеит,
Раԥхьатәи ашьыжь
ажәҵыс иаршеит.
Ӡышьҭақәак цәажәоит
уа аҷҷа-ҷҷа,
Иалшоит уажәыҵәҟьа
ашәҭыцгьы ччар.
Архақәа ҿыхоит,
иҿыхоит ахәы,
Амра-какаҷгьы
иаҳәоит ахахәы.
11.02.2014

117

***
Амра ԥхон. Ҳаиԥылеит зны, –
Ба быссирын, блакәын.
Бсықәымшәаргьы уи аҽны,
Ашьҭахь бсықәшәар акәын.
Аха башоуп, бцеит зынӡа, –
Акалашәа сыҟоуп.
Еиӷьуп са сзықәшәаз сымӡар,
Схагахоит… Аԥсыкоуп.
Сцоит абаҳчахь ныҟәара,
Усда ашьха схалоит.
Баша савоуп аҟәара,
Сеиԥшуп алаҟьала.
Схагаз… Имаскуам аӡәгьы,
Даҽакуп сызмырцәо:
Схагоуп… Уи раҳаит зегьы,
Сзырхагаз рыздырӡом.
17.02.2014

***
Ажә иахаиршәын ашаха,
Аԥшәма иааҭигеит аҭра.
Иаиҭеит ажәҩан ашаха, –
Шьхак иннакылон џьара.
Зны-зынла дахоит ашаха,
Иамур иахиҟьоит аҷын.
Нас, уи иҭаҭынгьы деиҭахан,
Ирахә наскьеицоит хәыҷык.
Ажәлар рацәан аџьырмыкьаҿ,
Еилаҩеиларсран ара..
Ацәгьеи абзиеи ақыҭаҿ, –

118

Ԥарада дрыхәом иара.
Дкараха днеины аганаҿ,
Дҩагылон ахәда шьышьы…
Иссирын уи ахшгьы агьама,
Уи ажәхәыҷ инаҭоз шьыжьы.
Хаҵак даангылеит ишызбоз,
Шьҭа еилаӡозаап лассы…
Ианиҵарц аума изиго, –
Мамзар игоу ҽаказы?
23.02.2014

АРИ АДГЬЫЛ
Тәылак аҿы снанагахит, –
Уа аԥсҭазаара џьанаҭуп.
Ашәҭ ашьыҵәрақәа сырԥахит, –
Ашәҭ абзиабара ацуп.
Урҭ араҟа амырхәага,
Иаргәыбзыӷуеит ашьыжь заа.
Ага ԥшахаа, гәыҟаҵага,
Шарԥазын иҿыхозаап.
Сара саԥхьа уарҳалума?
Уарҳалума? Мап, ишьацуп!
Аӡыхь тала аирыӡ уман,
Уи аԥсҭазара ду ацуп.
Абра амаҵәқәа нкауыршәыр,
Абаҳчара гылозаап.
Аха инхо игәы иурхьыр,
Ахәра уа ианылозаап...
Сгәы ҭнагоит аҳауа зҩыда,
Уи иахацуп, уи иадацуп.

119

Ҳауада зыԥсы ҭакыда? –
Ҳахьцалакгьы ҭынч иҳацуп...
Сааԥшит. Снықәтәан са сыԥсысшьон,
Иахьа амцхә сыцәазаап.
Сара џьанаҭ сыҟаз џьысшьон, –
Аԥсынтәыла сыҟазаап!
АБЫРГЦӘА РЫҨНАҾЫ…
Уи абыргцәа рыҩнаҿы,
Иан дааныжьны
Днықәҳа дцеит.
Ан аҵәыуара даҿын, –
Лылабжышқәа имбаӡеит.
Дцон машьынала дԥырны, –
Иаргьы башамызт, иԥшӡан.
Иԥшәма, иԥшӡа-хәыҷ аҩны,
Дизыԥшын уажәы-ушьҭан.
Уи харантә игәашә аатит,
Иӷьазӷьазуан иара ихан…
Ари ашҭаҿ зны таати
Дныҟәылгалон иара иан.
Ажәҩан кәицқәа еизыҳәҳәо,
Ашҭахь ацыԥхьқәа аауан.
Уи агараҿ ашәа ҳәо,
Ангьы лылацәа ҭаауан.
Гәыԥҳәы хшыла уи длырчон,
Нас дышьҭылхуан дҳаракны.
Уи данихәлаччоз – дыччон, –
Мрак лашон аҩнаҭаҟны.

120

Ажәҩан далалҵон, дҽырбон,
Длыман ларԥыс гәыӷырҭас…
Шьоук ашьыцрақәа иргон,
Лара дгәырӷьон дара рцас.
Ус ицон иахьа, уаҵәы,
Ушьҭа дхаҵахон иара.
Ари ашҭаҿ уи дзаҵәын, –
Далалеит аҭаацәара.
Ашҭа днықәлеит цәгьа дҽырбо,
Ҭацак. Даараӡа дгәыкын.
Уи лыҵкы аԥша иагон,
Маҿак лышьхәа ҳаракын.
Арԥыс анасыԥ иҭан,
Дашьҭам араӡны, ахьы.
Аха диаргалон ан,
Ҭыԥк аҟынтәи ҽакахьы.
Нас абыргцәа рыҩнаҿы,
Уи дааныжьны
Днықәҳа дцеит.
Иан аҵәыуара даҿын,
Лылабжышқәа имбаӡеит.
Ан данҵәыуоз уа дтәаны,
Ажәҩан аццышә аҿышәшәон…
Дахьцоз, амҩан дыццакны,
Машәырк ихьыр ҳәа дацәшәон.
28.03.2014

***
Сыԥсҭазаара, сгәыӷра,
Сцоит уара ухаҵкы.

121

Сашьҭаӡам ухыхра,
Сашьҭаӡам уцкы.
Уа уԥшӡоуп, ушәҭыцуп,
Зныхгьы уџьбароуп.
Аха сыҩуа суцуп,
Уара – уи қәԥароуп.
Садчаԥалан ахра,
Саургоит аҵәы.
Уи азыҳәан аҳра
Урҭозшәа уаҵәы.
Шәҭык џьара еиҭасҳар,
Амца иаургоит.
Аха, зныхгьы цасҳәа,
Иҟоуп, иҽырбоит.
Зны зынӡа сухашҭуеит –
Мшәан, сзакәи сара?
Хан дук гылам сашҭаҿ,
Смалгьы шьҭам џьара.
Дгәоуҭоит иуазыруа,
Ргыларак иаҿу…
Ашәҭ зааӡо, иудыруаз,
Еиҳа игәы хәыҷуп.
Уҟаз ухәырбӷьыцны,
Иурҳа сыбжьы.
Сыцҳара уаҟәыҵны,
Маҷӡак сгәы шьышьы.
03.04.2014

АИАРҬА ДАМАН…
Сара сҩыза иқәраҿ дыҟан, –
Иацеиԥш дгәаҟуан иахьагьы.
Зны дызбап ҳәа сцеит иҩныҟа, –
Қәрала сиаҟаран саргьы.

122

– Ҳаи, умшәан! – ҳәа иаҳәан ԥшьаала,
Иаԥхьа стәеит са сгәы ԥшааны.
Сҩыза илабжыш иҿалан,
Иара иӡамҩа цәыш ианын.
Зынгьы иаалырҟьан дысҿаччон, –
Иааԥшуан иҵәахыз ахьы…
Алабжышқәа ҭынч ирџьаџьо,
Ақәа леиуан адәахьы.
Иблақәа са сгәаӷқәа ркыназ,
Уаҟа исарҳәон изыхьӡоз:
Иацырҵон ахьаа имаз, –
Сара сшыҟоу уи дахьцоз.
03.06.2014

***
Амацәыс-амаркатыл,
Ажәҩан чыҭ еҵәа ԥнаҟоит…
Амацәыс, умыццакын, –
Ааԥын изӡахыз сызхоит.
05.06.2014

***
Амҳаџьырқәа рылабжыш
Џьбароуп,
Урҭ ишьҭырхуеит ацәқәырԥ
Хыхь ихалан.
Анасыԥ макьанагь
Ихароуп,
Изықәлаӡом уи арахь
Ахала.
Амшын гәалак амоуп,
Еиқәтәаӡом,
Уи еиқәтәашьа амаӡам

123

Изаанӡа.
Аха уи еисуазаргь
Изаӡом,
Аԥсынтәылан аԥсуаа зегь
Еизаанӡа.
06.06.2014

АХЫБААРА
Уи дысԥылоит зны шьыжьыла,
Зны дысԥылоит хәылԥазыла.
Уаҳа сылшом, уаҳа сылам,
Са сышнеиуаз лышьҭа схылан.
Аӡын ықәҵит, ашәҭ аҿалеит, –
Ааԥын еиӷьу даҽак сымам.
Нас, исыхьи, слыдызцалеи,
Ари амра сарласыма?
Аха слыцуп, сыҩуа слыцуп,
Маӡалоуп, иауам аргама.
Лабҿабоу, мамзар иԥхыӡу,
Маӡалоуп измоу агьама.
Слыцуп уи лыԥсы анылшьо,
Цқьа ианымыхәлац, ианшамгьы.
Лара дхырхырц иашьҭоу џьысшьоит,
Зыԥсы ҭоугьы, зыԥсы ҭамгьы.
Сырхыбаауеит ауа, ақәла,
Амра, ашьыжь ҳашҭа иҭало.
Сырхыбаауеит ага, аҵла,
Лыгага данадызбало.
Сгәы былхьеит, ижәба шәҭахызар,
Амца иақәҵан иҷыҷушәа…
Уи сылхыбаауеит сааизар,
Сара сыԥшәма лакәу џьушьап.
07.06.2014

124

САН ЛАШӘА
Сан, са сгараҿ бнатәаны,
Бҽамҭаӡакәа ацәа.
Рыӡбахә сабҳәалон Аԥсны,
Изыхьчаз ахацәа.
Ҽыхәак ажәҩан ахь ицон,
Амҵәыжәҩақәа рыла.
Нарҭ Сасрыҟәа аҳәа иҟьон,
Аџьныш диҿагылан.
Зны аӡиасқәа ҭабон,
Ибылуан ашьацра.
Аха арԥар ҭоуба руан, –
Ихьымӡӷын ахьаҵра...
Бажәа ссирӡақәа рызкын,
Ахаҵара, анра.
Сан, сацәыбыхьчон акы, –
Иҟаз аҳарамра.
Хыхьынтә сиаҵәахә ааны,
Сывараҿ ишьҭалон.
Иаацәырыбгон «Шьышь наани»,
Саргьы ацәа сҭалон.
Амра нықәион ахәаҿы, –
Иаҵҟьон арҩаш хьшәашәа.
Зегьреиҳа инхеит сгәаҿы,
Сызлабырцәоз ашәа.
24.06.2014

АҚӘА АНЫҲӘА
Аԥхӡы ԥхьаҳәа
Сҭыҵызшәа амхы,
Сара сӡышон,
Са сынҵәон аӡба.
Апырпыл иаҩызаз
Абз ҭганы,

125

Иҳашҳашуан
Схышәаҿ аласба.
Ашҭаҿ акәзар, –
Уи ашьац ҟаԥшьын,
Кәамԥак алшәон
Ишаҿаз аҳарҭ.
Ахы шьҭыхны
Ажәҩан ахь иԥшын,
Ҩажәи-жәаба
Кәҷара зцыз аҟәарҭ
Хәыҷгьы дугьы
Ажәҩан ахь иԥшын,
Иқәҵуан амра
Адгьылқәа ршьаны.
Џьара икылжәан,
Ма џьара иԥҽны
Абас иҟан
Уахьыԥшлак Аԥсны.
Нас игәаҟуаз
Ажәҩан аҵа ҭҟьеит,
Ихыџхыџит
Хыхьгьы ҵаҟагьы…
Сашҭаҿ
Амырхәацгьы аҽаҟьеит,
Рыԥсы ҭало
Иалагеит зегьы.
Ақәа леиуан, –
Ныҳәан ҳара ҳзы,
Ақәа леиуан, –
Адгьыл иазгәышьуан.
Уи убас
Иҟазан, иразын, –
Адгьыл иамаз
Ахәра еиԥнашьуан.
04.07.2014

126

***
– Узышьҭоузеи, ашла,
Ҵаара ԥхашьарам?
– Дад, шәышықәса раԥхьа
Сиит абра сара!
– Уажәы!
– Уажә схынҳәит аҩныҟа –
Скәиц џьара иҵәахуп…
– Бзиаразма уаҟа?
– Мап слаҳәит сахьыҟаз, –
Маҷк сыԥхар сҭахуп.
15.07.2014

АҞАБ
Аҟаб аҿалеит маӡала,
Ҵлак иазцан аракәа.
Уи закәыз, изаҟараз, –
Саҳахьан алакәаҿ.
Сахәаԥшуеит, – ихьанҭаӡа
Аҵла иахьынҳалоуп.
Аха иалҟьан ҵаҟа ицар, –
Рыцҳароуп, игәнаҳауп.
Ахьа еиԥшны еилышәшәо,
Уи ҟалоит ҭагалан...
Сымч ақәымхар ҳәа сшәоит,
Ианаҿыхтәу, схала.
19.07.2014

АБАЗА ԤҲӘЫЗБА
Амра ҟәанда
ауп дызҩызоу,

127

Дцәажәоит уи лыбжьы рхәыҷны,
Аламысқәа
рыламысоуп,
Адәы дықәызҵаз дшаны.
Амаалықьцәа
роуп дызҩызоу,
Сгәаҵа дадуп дымзаны.
Ажәҩан амза
лара лхызоуп,
Ашәҭқәа ртәылоуп ла лыҩны.
Ашәҭқәа рныха,
сымра ԥҽыха.
сыԥшӡа, сгәыраз, сҟәараса.
Сара сашәа,
Са сыгәҭыха,
Абаза ԥҳәызба, абаза!
Уи хазы
Анцәа дишазар, –
Дқәыԥшуп, лажәақәа раӡоуп.
Аха маҷӡак
Дыԥхашьазар, –
Уи абазақәа рҟазшьоуп.
Ашәҭқәа рныха,
сымра ԥҽыха,
Сыԥшӡа, сгәыраз, сҟәараса.
Сара сашәа,
Са сыгәҭыха,
Абаза ԥҳәызба, абаза!
30.04.2014

АИЗГА « СЫЛАШАРА » (1965) АҞНЫТӘ
АԤСНЫ АХЬӠУП...
Ашәҭыц уеиԥшуп саԥхьа игылоу,
Ашәҭыц аиԥш уқәыԥшуп иахьагьы.
Аԥсынтәылоуп сара зыӡбахә сымоу,
Аԥсны ахьӡуп сҩымҭа хәыҷ ахгьы.
Исызҭода уара иуаҭәоу ажәа,
Нас иабыкәу иахьыҵыҵуа уи?!
Ишԥабзиоу уара уԥша хьшәашәа,́
Ишԥарыхәо ашәҭи ауаҩи!
Бзиа избоит ушьха аеҵәара,
Еилышьқьыруа урахә анаҿоу.
Уа данаҵоу ахьча иеилаҳәара,
Уи данарԥшӡо аԥаҵашла иҿоу.
Избоит арҩаш наҟ џьара иҭҟьоушәа,
Шәах мацаран ииас иахьцауа.
Аԥхьарца аанкылан иадырҳәоушәа,
Аҵарақәа рашәа ахьсаҳауа.
Бзиа избоит гәызаҵәык ҳазҭоушәа,
Уи анеисуа аҭҳараҭҳара,
Уа узлазбо сыблақәагь ухоушәа, –
Сҽырлашәны иусҭазшәа уара.
Ашәа рхылҵуеит иахьа са исԥыло,
Иахьоуп ҳамра абла анлашоу.
Аԥсынтәылоуп зыӡбахә сымоу,
Са сызхылҵыз сыдгьыл, сызкәыхшоу!
Ш ӘА А И А Ԥ С Н Ы Ҟ А! *
Аԥсны ԥшӡоуп игәазырҳагоуп,
Саргәырӷьоит сара.
*

Ажәеинраала кьыԥхьуп 1965шықәсазы. Ирҿыцуп 2011шықәсазы.

129

Иблахкыгоуп ҳамра, ҳага,
Ныхоуп Аԥсынра.
Амзаҿа уаха исапаҭуп,
Аеҵәа-цаԥхоуп.
Ушьха ӡыхьқәа... Урҭ сабаԥуп,
Урҭ рыԥсоуп ирхоу.
Ҩынахьхь, ахра анаӡараҿ,
Иқәыԥхоит еҵәак.
Хәылԥазыла уаҟа ԥсшьара,
Дықәлалоит Анцәа...
Уӡбахә лакәуп, иацымҵакәа,
Ирҳәоит узбахьоу.
Аԥсны збеит ҳәа Риҵа мбакәа,
Дарбан ицахьоу!
Аԥсуа дҭызго иламысоуп,
Иуаҩра, илша.
Аӡӷабцәа, акьлар иаҩызоу,
Рашьцәа-Анцәахша.
Ибыбышӡа ишәҭуеит аца,
Ажьгьы шәып лассы.
Иашҭа иҭицахьеит ахаҵа,
Аԥҭақәа ркасы.
Шәааи ҳәа шәазҳәо схала сакәым, –
Сашьцәа рацәаҩӡоуп...
Сышьхақәа ирықәу сақәым, –
Иац иауз асоуп.

С Г Ә Ы И Н Ҭ Ы М Ҵ Ә О И Ҭ ОУ Б А Б А М И?
Сыхцәеиқәаҵәа, сыбла қаруа,
Зашәа ссиру бара бами?
Зашҭа сҭала ҽыла скәаруа,
Сгәы иҭнымҵәо иҭоу ба бами?
Еихаҽырбо амра игыло,
Абла хызкуа бара бами?
Ҵыси ҳәыҳәи зашәа рнаало,
Сгәы иҭнымҵәо иҭоу ба бами?
Ачаи анхыбхуа башәа хаара,
Акаԥкаԥ бжьы ахаҭами?
Быблабара сашьҭоуп даара, –
Сгәы иҭнымҵәо бара бами?
Сгәы иаанагом инхоит бус ҳәа,
Сыбла зышьҭоу бара бами
Сыбзиабара ӷәӷәоуп азыҳәа,
Сгәы бзыҭымҵәо уи азами?
АԤСНЫҞА
Ақәа леиуеит, ақәа леиуеит
Исхьыҵәҵәа.
Аха сымҩа сшықәу снеиуеит,
Сгәырӷьаҵәа.
Сҽыхәа мыждагь ахәда ҭыган,
Ицәқәырԥоит.
Ианықәԥала ахаҳә иԥан, –
Иархәашоит.
Иԥаџьԥаџьуа исыҵагылоуп,
Иҿаҳәатәха.
Аҟәынақәа раӡынԥсароуп,
Аҽԥырха.
Аҟыҿыҳәа аӷәра иацҳан, –

131

Нас – иԥрит.
Салапаны аӷәра снахан,
Ус искит.
Лаҳәаҵас ицон Аԥсныҟа,
Иԥырны.
Сашьцәа ртәылаҿ са санныҟәа,
Еимданы.
Срашь саманы сгәашәа ианҭала, –
Икьыркьырт.
Сымцахаара, амца ԥхарра,
Уи ианырт.
Ԥ Х Ы Ӡ Л А…
Ԥхыӡла избеит ҽыла скәаруа,
Башҭа сҭалазшәа сара.
Ажәҩан аԥҭа аҵахәмаруа,
Наҟ иаҿызшәа аҵара,
Наҟ иаҿызшәа аҵара.
Ԥхыӡла избеит – нас сааҿыхеит,
Бара бажәа сшазыԥшыз.
Сылабжышқәа сӡамҩа иқәлеит, –
Санбеиԥхыӡуаз исҿашыз,
Санбеиԥхыӡуаз исҿашыз.
***
Аеҵәақәа салацәҟәысит,
Сааигәа дыҟаӡам аӡәгьы.
Сандыргәаа, – ацкы рзызуит, –
Сралацәҟәысит урҭ саргьы.

132

***
Шьҭа исымҳәаргьы исызӡаӡом,
Иазӡаӡом агәы исызкыду.
Сгәы банҭам аамҭак цаӡом,
Мап, исҳәоит, исҳәарц исыду!
Хәыцра гәарҭак рыкәа сҭаршәуп,
Блас исымоу бара бами.
Быблабара сымраԥхароуп,
Быблабара сгәыӷырҭами!
Быблақәа рҿы схы-сҿы збазар,
Сбыҳәоит, сымыш, иабмыркырцаз.
Аицҟазаара еиӷьу бҳәозар,
Ааԥын шәҭушәа ҳа ҳашәҭырцаз.
А Г РА
Схәыцра иалоу, сышәҭ еинаала,
Сымра са сгәыкы.
Ашәа ибҳәо бжьы хаала,
Самоуп сытҟәаны.
Ба банызбо ажәҵыс сеиԥшны,
Аԥырра сгәаԥхоит.
Сеидру, ажәҩанаҿ исԥеиԥшу, –
Адгьылаҿ сынхоит.
Бышԥассиру, уи са сгәы моу,
Сашәагь иазҳәаӡом.
Акызаҵәык, – грас ибымоу, –
Бзиа сыббаӡом.

133

С Ы Л А Ш А РА
Амҩа сықәын, амра ԥхара,
Ашәахәа са исҿаԥхон.
Хәыцрак салан сымацара,
Схы-сыхшыҩ еилагон.
Бааи, бааи, сылашара,
Бааи, бааи, сыбла еиқәара,
Ба бами сгәаҵа иҭоу.
Амҩа сызқәу хара сагашам,
Бара бахьоуп уи ахьцо.
Ҳамра икыду бзынҵы иҭашәашам,
Ҳа ҳами изызкаԥхо.
Бааи, бааи, сылашара,
Бааи, бааи сыбла еиқәара,
Ба бами сгәаҵа иҭоу.
1956

Б С А Х Ь А Ԥ Ш Ӡ А А Б А РА
Сышбызхәыцуаз са скарахеит,
Шьҭа иазгәаҭом сыла ашара.
Ба бсахьа ԥшӡа сагәылахеит,
Цәгьара зума, сылашара?
Быблабара са санаҳәо,
Сцоит сеиҵасуа аҟәара.
Бызбарыма? Аԥхӡы ԥхьаҳәо,
Иахьак савоуп аҟәара.
Ҭынчрак сымаӡам сбызхәыцуеит,
Ацәа ихаау, ацәа шьы.

134

Аԥсымҭазы лҩак ахылҵуеит,
Саԥхьа икыду ацәашьы.
Сгәы былгәышьоит бара бзыҳәа,
Иаҿуп ҭынч уи абара.
Сара сымра, сара сныҳәа –
Сымыш бсахьа абара
Ԥ С Ы УАҴ АС Л А
Ушаҭаҿы дааир асас
Уи дхаратәыз ма дааигәатәыз,
Уара уеишәаҿ унапала,
Улыбжышқәа адыкәкәала,
Афатә ықәҵан умцалан,
Иҟоу мачхәым, угәыкыз,
Иара иаԥхьа убла хтыз.
Ҟәыдк уфозҭгьы уарбаӷь ҭыжьны,
Ҵаҟа уиозҭгьы уиарҭа ныжьны,
Уарбаӷь шьы, иара иҿаҵа,
Уара уиарҭаҿ дышьҭаҵа,
Асас днеиуам зегьы рҿы,
Иҟоу мачхәым, угәыкыз,
Иара иаԥхьа убла хтыз.
Нас идыруеит иара ихала,
Ҳа хазхылҵыз илыԥхала,
Аԥсуа иламыс закәу,
Уаҟа ԥсыуа мцак еиқәуп,
Уаҟа гәыӷра дук ҵәахуп...
Ибла гәырӷьап, ибла ччап...
Аԥсны, аԥсуара... ҳәа иҳәап!

135

***
Амҩа ҭынч санылан снеиуеит,
Сызнапык ахәыҷы икуп.
Иара иибаз, иаҳаз сеиҳәоит, –
Ҽак азхәыцра са саҿуп…
…Быблагә са схыԥшыло сгылоуп,
Аҭҳараҳәа сгәы еисуа.
Ашәҭыц хыхны иааныскылоит,
Бара бзыҳәан иҵәахуа.
Нас иссиру баҳчак сҭалоит, –
Ҳа ҳаицыхуп ҳгәырӷьаҵәа.
Шьац еҵәаран ҳамҩа шьҭалоит, –
Ихазын ишеит Анцәа…
Сыхьӡ иҳәоит исываԥало, –
Уи сыгәҭыха усс икым…
Нас издырит аԥхыӡ сшалоу,
Ба бызхәыцра шаҭахым.
***
Амра нӡаалеит ашьшьыҳәа,
Амза-ҿа гылоит. Хәылԥазуп.
Ашәҭқәа еизызгап ба бзыҳәа,
Банааилак ибысҭарц искуп.
Аҵлаҿы аҵарақәа цәажәоит,
Аамҭа цаӡом,
Ицом, ицаӡом!
Амра ӡаалан, ихьшәашәоит,
Асааҭ аангылеит,
Зынӡа иццакӡом!
Иску агәилқәа ргәаҿыҵәҟьа,
Сӡамҩақәа рыдкылоуп сара.
Издыруеит, бааиуеит уажәыҵәҟьа,

136

Уажәыҵәҟьа баацәырҵуеит бара.
Аҵлаҿ аҵарақәа цәажәоит,
Аамҭа цаӡом,
Ицом, ицаӡом!
Амра ӡаалан, ихьшәашәоит,
Асааҭ аангылеит,
Зынӡа иццакӡом!
АӠЫН
Аӡын иҟьаҟьаӡа
Са сшьапқәа хтын,
Аԥхынгьы ус,
Аха аԥхын – иԥхаран.
Усҟантәи аӡын
Зынӡак даҽакын, –
Сара сеибазҭгьы, –
Аӡын иахараз?
Аӡын – аҵааҿ
Сшьапқәа ҟаԥшьын,
Аԥхынтәи ашәҭқәа
Ршәыгақәа аман.
Аԥхын иҿнахуан
Аӡын иашьыз,
Аӡын иацәтәымуп
Аԥхын агьама.
Аӡынқәа мҩасуан
Ашәҭҿыршәаны.
О, уи закәыҵәҟьаз
Шьҭаҵәҟьа иӡатәу?
Аӡын анааиуа,
Иахьа еихашәны,
Уи ашьап акәу
Џьысшьоит ихту.

137

И С Ы З Д Ы РА М С Х АҬА Г Ь Ы
Ага сықәтәоуп сара схала,
Ҭынч гитарак арҳәауа.
Нас, иарбану сзыршанхала,
Нас иарбану сгәы зҵысуа?
Ԥҳәызба ссирӡак – уи мра – ԥхаран, –
Анцәеи ажәҩани дрыԥҳан.
Исыздыруам, џьым, исхараз
Даасывалеит. Са сҿаҳан.
Анцәа шысҳәоз, ажәҩан шысҳәоз,
Аԥра днанагон хара.
Днасыхәаччан, уа уԥшызҳәа
Лҳәазшәа дныҵабеит лара.
О, уи ашьҭахь маҷгьы ҵыма,
Ага снеилоит иахьагьы.
Дызбарыма, дсымбарыма?
Исыздырӡом схаҭагьы.

***
Ихәыҭхәыҭуа аԥсабара цәажәоит,
Игәаҭеиуеит, игәырҩоит иара.
Иаҳа-иаҳа сара сгәаҵа хьшәашәоит,
Аха са сыԥшуп, сыԥшуп ара.
О, бааиуазар,
Ашәҭқәа рхала ибарҳәап.
Сылабжышқәа ирымоу ихҵаны.
Ба быгага –
Са сгәаҟәушәа саҳәап,
Нас инсыжьып урҭгьы еицҵаны.

138

Сара сыԥшуп ашәҭқәа ччо иахьгылаз,
Урҭ ҳахьрыкәшоз бзиа ибаны.
Игәырӷьа – гәырӷьо амза, хыхь ихылаз
Анаҳԥырҵуаз ҳаблақәа гәыӡны.
О, бааиуазар,
Ашәҭқәа рхала ибарҳәап,
Сылабжышқәа ирымоу ихҵаны.
Ба быгага –
Са сгәакушәа саҳәап,
Нас инсыжьып урҭгьы еицҵаны.
А Ж Ә Е И Н РА А Л А - А Ԥ С Ы Р Ш Ь А ГА
Аӡыхьеиԥш ицқьаны иҭыҵроуп сгәаҵа,
Аӡыхьеиԥш амҩа цароуп хара.
Ԥсыршьагаз уи ашәшьыраҿ аҵла амҵан,
Махәҿеилҳәагаз аусаҿ иара.
Сгәыцқьоуп исызҭаз сара сажәа,
Иаргьы убри ами гәыкала изҩу.
Ԥсышәала уаԥхьа, уи анзымцәажәа,
Нас издызкыло дарбан ԥхьаҩу?!
Аха агараҿ игароуп иара,
Аԥшқа еиԥшуп, анапы аҭахуп.
Уи дырцәатәызар ҭынч дырҵысуа,
Ажәеинраалагь хшыҩла ирҵыстәуп!
Иара – ақәԥараҿ бџьарс иҟаҵа,
Иара – аҭынчраз акаҩҳәа ишәаҳәартә.
Иара аҿҿаҳәа ацәажәашьа арҵа,
Ианыбылуа иахылҵуа амца лашартә.

139

З Е Г Ь А КОУ П, Д Ы Ԥ СУА М! **
Аџьынџьтәылатә еибашьра Дуӡӡа аан
абзарбзан гәышԥыла зҽаҿажьны зҩызцәа еиқәзырхаз
Владимир Ԥачлиа ихьӡынҩылоуп

Иабџьар кны дышгылац дгылоуп,
Игәы ма иҵысуам.
Аибашьрамца далагылоуп, –
Зегь акоуп, дыԥсуам!
Амца зыцроу аԥсабара
Былуан, игәынқьуан.
Ашьа дылхоит маҟҿаҳәара,
Зегь акоуп, дыԥсуам!
Абџьар ҭҟьоит, аҿы ишәаҳароуп.
Уи зықәшәаз былуан.
Дхәызаргь, знык шьаҿак ҟаиҵароуп, –
Зегь акоуп, дыԥсуам!
– Аӷа баша ҳанирҵәарцаз,
Изуам, мап, изуам! –
Нас днаӡан, иацреиҵеит амца, –
Зегьакоуп, дыԥсуам!
Аӷа иабџьар цеит иԥыххаа, –
Ԥҳәыск дцәырҳан дааԥшуан.
Дҭахеит арԥысгьы – аныха, –
Зегьакоуп дыԥсуам!
Ахаҵара – ахаҵа илшоит,
Ахаҵа ҩынтә диуам.
Данхаҵаха, имыч ԥишәоит,
Зегь акоуп дыԥсуам!
Асолдаҭцәа рҽеидыԥсала,
Арԥыс изыԥшуан.
Бжьы ҭаала ирҳәон ашәала:
Зегь акоуп, дыԥсуам!
**

Ҿыц аус адулан 2015 шықәсазы.

140

Иааилалашәшәон, агәы ԥжәозшәа,
Аԥшазаҵә ӷызуан.
Ргәы иаанагон ус аҳәозшәа:
Зегь акоуп, дыԥсуам!
А Ш Ь Ы Ш Ь Ы Ҳ ӘА, И Ц Ә ОУ П А Ԥ С А Б А РА…
Ашьшьыҳәа… ицәоуп аԥсабара,
Аҵарақәа ашәа рҳәаӡом.
Ажәҩан агәаҵа ҵаӷара,
Амза икыду ҵысӡом.
Ашьшьыҳәа,– ихаауп ари аҵых,
Акәа уҭанаршәуеит зынӡа.
Ухәыцра хьанҭазар – уҽаҵых,
Ашәа уҭахызар – иаԥҵа!
Ашьшьыҳәа, – абаҳчаҿ иубома,
Ҩыџьа тәоуп еизгәыкуа.
Уаҟа иссиру крырҳәома,
Ҩ-ҳәыҳәк ахьтәоу еиҿаԥшуа!?
Ашьшьыҳәа, – урҭ ирԥырхагоу,
Сымԥан умааин аӡәгьы!
Избанзар, са сзы ихьӡырҳәагоу,
Убраҟа слыцҭоуп саргьы!
И А М А - И А М А И Ц Е И Т..
Абна илалан ишнеиуаз,
Бга хәыҷык натәеит.
Аҵла иқәтәан игәаҭеиуаз
Арбаӷь уа иабеит.

141

«Сыла... сыла... сылашара,
Есымша саауеит.
Бзиа дшылбо ан лыхшара,
Убас узбауеит.
Уԥо-уԥо атрым-трымҳәа,
Абар шьҭа уажәит. –
Ирҳәоит ианҿуҭуа акикиҳәа:
«Ашьа науҿашәит!»
Иаҳа еиӷьми ԥшьаала-ԥшьаала,
Унапы суркыр?
Уздыруеижьҭеи уа уҟазшьала,
Суеилаҳаит акыр.
Цәыҵа... цәыҵа... цәыҵлашьцара
Ҳаҵаз, ҳаимдалап.
Афа... Афа... афатә хаара
Ҳахан иаҳфалап!»
Иҟарҟаруа, имақаруа,
Арбаӷь уа икаԥрит,
Абгахәыҷы алахәмаруа,
Ишьҭагәа иакит.
Хәыҷы-хәыҷла аԥсы ҭыхны,
Зны ишьҭанаҵеит.
Арбаӷь ԥагьа нас ишьҭыхны,
Иама-иама ицеит.
Д Ы Ц ӘА З
Иҭынчӡа иҟоуп ажәҩан аҵа,
Уи цәаакырак абла иҭымшәо.

142

Ҳхәыҷқәа гәырӷьо иқәуп ашҭа, –
Ишԥабзиоу иахьеицәымшәо?
Кьанџьа-кьанџьак рнапы иқәҵа,
Зны ишьҭырхуеит, зны ишьҭарҵоит.
Гәабан татак инылаҵа,
Ацәа иҭаларц нас иԥхьаркуеит.
Аамҭа цоит абас имҩасны,
Ажәҩан аҵа млагаӡакәа.
Дады-мацәыск аҵла иасны,
Амца қьоуқьад ықәымҵакәа.
Абас иҟаз аԥсабара,
Адунеи абас ихааз.
Хәыҷык дыцәар, дааԥса дкара,
Дыцәаз, нас, ииарҭа ԥхаӡа!
***
О, ардәына, ирацәаххыроу,
Саԥхьа уқәтәоуп, умшәаӡои?
Абна еиқәара уа уахьылоу,
Уаҳа ҭынчрак умбаӡои?
Аха, уа узкыз гәырҩазар,
Наҟ улабжыш каҭәала!
Алабжышқәат уа удырҩызар,–
Умҵәыжәҩақәа абаҟоу – уԥырла!
А Л АФ
Ибҭахызар, ашьха схалан,
Сҽалсырбгап сара.

143

Ибҭахызар, – аӡы сҭалан,
Сҽасыршьып убра.
Ибҭахызар, аеҵә кыдԥаан,
Бнапы иасыркып.
Ибҭахызар, слымҳа ҿыхны,
Схахәы сырԥыԥып.
Ибҭахызар, цәыкәбарушәа,
Сықәҵып, сынкаба.
Схы иақәԥысҵәап лабыҵәушәа,
Ишәпоу алаба.
Ибҭахызар, сыгәгьы ҭысхып,
Ичны, иуакаӡа.
Ибҭахызар, сцәагьы схысхып,
Зынӡаск иккаӡа.
Исылымшарҳәа бызшәауазеи,
Исҳәахьоу абра.
Аха сыԥсыр – ибзызуазеи,
Зыԥсы ҭоу бара?
С Г И ТА РА
Са сгитара иаҳә́о лакәым, –
Аҟармаҵыс абжьы ахоуп.
Изышәаҳәо игәаҟларц акәым,
Игәырӷьацәан иҵәыуарц аупҽ.
Зны иааҭгылоит, зны иҭрысуеит,
Иҟоуҵәыуоит иаӡәыкушәа.
Арахәыцқәа абжьы рхылҵуеит,
Сара сгәаҵа иаҿакушәа.

144

***
Ицар ҳәа сшәоит ба бӡамҩақәа ҭыҵны,
Иҟаԥшьуп, иԥшқоуп.
Схәыцрақәа цашам шьаҿак имҩахыҵны,
Сытҟәоуп, зегь акоуп.
Аха сгәаҵа бызҭалаз цәгьарамзар,
Ас иԥхаӡа?
Иалшоит сгәаҵа ба бзын ихарамзар,
Иааигәазар зынӡа.
Схәыцрақәа, сшәыҳәоит, ишәҭоу лгәы иалсуа,́
Бзынҵы иҟашәымҵан!
Баргьы, сымыш, знык банҭала сгәаҵа,
Бҭыҵны бымцан!
***
Аҵла махәқәа бамбала иҭаҳәҳәоушәа,
Асы рықәнаун игылоуп ара.
Урҭ рыҵаҟа ҳаҟоуп дара ҳархәыҷқәоушәа,
Ҳбыбышӡа уаҟа ҳгылоуп ҳара.
Ҳгәы иаздырӡом ааԥсара,
Ҳгәы ҭагылаӡом аҭра,
Ишԥабзиоу ас ҳанеицу?!
Уажә ҿыцны бызбазшәа быбла схыԥшылоит.
Хәыцрак сымҵарсны сагоит сытҟәаны.
Асыԥшқа ҟәымшәышәгьы ҳқьышәқәа
гәыднакылоит
Иӡырц аҭахушәа ҳгәаҟны.
Ҳгәы иаздырӡом ааԥсара,
Ҳгәы ҭагылаӡом аҭра,
Ишԥабзиоу ас ҳанеицу?!

145

***
Аус сақәшәеит, аус самоуп,
Тәамҩахә сымҭо саршәахьеит.
Уи аус иахьа сара моу,
Ӡәырҩы ргәаҵа ҭнашьаахьеит.
Оумак дыҟаӡам шықәсыла,
Анасыԥаз ауп дызшоу.
Ссахьа хызбалт санхыԥшыла,
Лыбла хаара, сызкәыхшоу!
Оҳ, убри нахыс сгәаҭеиуеит,
Дысԥылар сҭахуп џьара.
Ага саваланы снеиуеит, –
Уаҟа дсықәшозар лара?
Сбызцәа, изҩыз шәара шәаԥхьоит, –
Ак сызӡом шәа шәҿы уеизгьы…
Бзиа дшызбо шәара ишәасҳәоит, –
Шәара иашәымҳәан аӡәгьы!?
***
Илашьцоуп, сааигәа ҷыт бжьы гом,
Асы леиуеит бамбаҵас.
Сҭыԥ ааныжьны снаскьаӡом, –
Абас иҟоуп арқәа рҵас.
Аха схәыцра ушалац уалоуп,
Уашҭа сҭоушәа исыԥхьаӡоит.
Аԥа изыҳәан ари уалуп,
Уара угәеисыбжь са исыхьчоит.
Садырсызшәа сҭыԥаҿ сгылоуп,
Салоуп сашьцәа рҭаацәара.
Аха стәыла – Аԥсынтәылоуп.
Аԥсынтәылоуп сгәаԥхара.

146

Б А РА А К Г Ь Ы Б Х А РА Ӡ А М
Ақәаԥсата, ҳа ҳахьгылоу,
Аангылашьак амаӡам.
Сара сгәаҵа бахьагәылоу,
Бара акгьы бхарӡам.
Уаҵәызаҵәык, знык беиҭаа, –
Тдыр, уи џьабааӡам.
Лаӷырӡыла сыбла ҭәааит,
Бара акгьы бхараӡам.
Агәаартра башьҭам даара,
Агәаартра хәмарраӡам!
Ибылымшаргьы, сыхаара,
Бара акгьы бхараӡам.
Бқәыԥсычҳауеит, бгәы саныруеит,
Бгәырҩагәышьоит даараӡа.
Ҩ-мцакы брыбжьоуп, издыруеит,
Аха акгьы бхараӡам.
Ҳахьеиԥылоз уаҵәы бааиӡом,
Сбыҳәоит, нас, исараӡа.
Уаҟа сгылазарц сеиҭамҵӡо,
Бара акгьы бхараӡам.
Ақәа зхьыкәкәо ашәҭқәа рымҵан,
Ба бзыԥшра хьанҭараӡам.
Бшымааиуагьы здыруеит сықәла, –
Бара акгьы бхараӡам.
Схала сыҟаз, сбыдтәалоушәа,
Исҳәалап са сгәы амаӡа...
Ашәҭқәа хырхәоит ргәы акалоушәа...
Бара акгьы бхараӡам.

147

АС А АҬ
Ҳсааҭ ахькыду аҭӡаҿы:
–Ҷық-ҷақ, ҷық-ҷақ,
Абжьы ҭыҩуеит агәаҿы,
Аӡә дҭатәоушәа наҟ.
Ма шьыбжьонуп,
Ма шьыжьы,
Итәаӡом иара,
Мшәан, ишԥахаау
Уи абжьы!
Аус анауа!
– Ҷық-ҷақ ҷық- ҷак,
Иамоуп уи маӡак.
Аԥсы ҭазҵа ҳнапқәа роуп,
Ҷық-ҷақ, ҷық-ҷақ,
Ҳара ҳзын иԥхашьароуп,
Иџьаҳшьар уи асҟак.
Ма шьыбжьонуп,
Ма шьыжьуп.
Итәаӡом иара.
Мшәан, ишԥахаау
Уи абжьы,
Аус анауа!..
1963

***
Рыцҳарак сақәшәеит саазқәылоз,
Ахәыцрақәа срымоуп схәаҽны.
Избанзар, са сгәаҵа зыдкылаз,
Аԥҳәызба дсыцәгылт дхараны.

148

Кыр мышқәа ҳхаҳгеит ҳаидтәалан,
Ҳаибамбар ҟаломызт зынӡа.
Ла леиԥш сыԥхыӡгьы уи далан,
Аԥсҭазаараҿ дшыҟоу дразӡа.
Ҳашнеиуаз ҳаизгәыкра лакәхан,
Ашьҭахь дизхьаҳәит ҽаӡәы…
Убригьы насыԥ дузар акәхап,
Ла лзыҳәа ма сара сзы!

АИЗГА « АШЫМҲА АМҴАН »
(1970) АҞНЫТӘ
АРИ АДГЬЫЛ
Тәылак аҿы снанагахит, –
Уа аԥсҭазаара џьанаҭуп.
Ашәҭ ашьыҵәрақәа сырԥахит, –
Ашәҭ абзиабара ацуп.
Урҭ араҟа амырхәага,
Иаргәыбзыӷуеит ашьыжь заа.
Ага ԥшахаа, гәыҟаҵага,
Шарԥазын иҿыхозаап.
Сара саԥхьа уарҳалума?
Уарҳалума? Мап, ишьацуп!
Аӡыхь тала аирыӡ уман,
Уи аԥсҭазаара ду ацуп.
Абра амаҵәқәа нкауршәыр,
Абаҳчара гылозаап.

149

Аха инхо игәы иурхьыр,
Ахәра уа ианылозаап...
Сгәы ҭнагоит аҳауа зҩыда,
Уи иахацуп, уи иадацуп.
Ҳауада зыԥсы ҭакыда? –
Ҳахьцалакгьы ҭынч иҳацуп...
Сааԥшит. Снықәтәан са сыԥсысшьон,
Иахьа амцхә сыцәазаап.
Сара џьанаҭ сыҟаз џьысшьон, –
Аԥсынтәыла сыҟазаап!
АС АС
Наџьнатә аахыс ҵасыс иман,
Дааҟалеижьҭеи уи дуаҩны,
Исас иаԥхьа дыргылан,
Дыҩнаижьлауан аҩны.
Раԥхьа асас ихәы аниҵон,
Иирӡәӡәауан инапы.
Раԥхьа иныҳәаҿагь аԥиҵон,
Игәылацәа идырбаны.
Ицон-иаауан, мап зҳәодаз,
Мшәан, изгылоузеи аҩны.
Угәыразра агәра згода,
Дымҩахымҵыр ауаҩы!..
Уажә дыҟаӡам уи ахаҵа,
Иаамҭа анаа, иҩны даԥхеит.
Аха иагымхаӡеит амца,
Уи иҵеи лаша дынхеит.
Уи дызхылҵыз иҵас имоуп,
Дааҟалазаргьы дуаҩны.
Исас иаԥхьа дыргыланы,
Дыҩнаижьлауеит аҩны.

150

А Ԥ С УА И А Ш ӘА
Аҵых ҭынчӡа абла анеиқәу,
Ҭынч агара анҵысуа.
Аҵеи дарцәоит аԥсуа иашәа,
Дыргәыбзыӷуа уи дшьышьуа.
Ахаҵараҿ аԥсуа дхәызар,
Ашәа иман иара хәшәыс.
Аԥсуа далан уи иԥхыӡаҿ,
Аԥсуа имаҭәақәа зшәыз.
– О, уарада, рада гәышьа! –
Аусураҿ ахьӡ агон.
Уи иархаауан аус ушьа,
Уи архақәа еимнадан.
О, уарада, гәышьҭыбжьыми,
Убри ауп агәы изаҳәо.
Аԥсуа жәлар рашәа хкыми,
Ргәы аԥхара ҭазырԥхо.
О, уарада, – хашҭра ақәӡам,
Игәыҭгагоузеи заҟа?
Аха изаҳҳәо имыӡырц акәӡам,–
Ҳагаларцоуп уи ԥхьаҟа!
АЧ У - АЧ У!
Аҽқәа неиуеит, аҽқәа ҭрысны,
Аҽқәа карцаӡом ирысны,
Урҭ ҟамчыми иддырбо,
Нас ишьҭыҵуеит иҽырбо,
Аха ирылҟьеит иаҳа имаҷу!
– Ачу, ачу, ачу-ачу!

151

Шьоук ахьгылоу зынӡа идысны,
Рыбла рхыми ираԥысуа,
Шьоук аҽызоуп излацәажәо,
Аҽырҩра даара иақәшәо,
Сабаӡами абӷа иақәчу!
–Ачу-ачу, ачу-ачу!
Зымҩа дгылоуп аҭаҳмада,
Дымгәаҭеиц уи иахьада, –
Имаҭа дақәтәоуп иара иҽыхәа,
Аҽыхәа неиуеит ахәдагә ырхәа,
Уажә игәеиҭеит иаргьы иамчу!
– Ачу-ачу, ачу-ачу!
Ҽаџьарах аҿар еидгылоуп,
Алафҳәара урҭ ирылоуп,
Аӡәы илеиҽырбоит жәаҩык,
Иавахазгьы рацәаҩуп.
Ирылымшозеи? Шәҭуп, какаҷуп!
– Ачу-ачу, ачу-ачу!
Анахь иубоит ҵлак еиқәышла,
Иузыҵхуам уи даушла,
Ашәа ссиргьы уаҟа иԥрит,
Нас аҿаргьы шьацәхыртәит...
Ларгьы дцәырҵит лыбла чча-ччо!
– Ачу-ачу, ачу-ачу!
Аҽқәа цоит ршьапышьҭыбжь иалҵны,
Уаатәыҩсоушәа урҭ еицлабны,
Ишԥабзиоу имааԥсар,
Ахаҿы еиԥшны инаӡар!
Избоит уаанӡа инхаз шмаҷу,
– Ачу-ачу, ачу-ачу!

152

АԤХЬАРЦА
Инна Аҳашба илыхьӡынҩылоуп

Ирымԥыхьашәеит
Шьоукы аԥхьарца,
Еимаркит, еиҿаркит,
Ихҭаркит зынӡа.
Иаҿасит, иацәхасит,
Иргәамҵуа, ирхамҵуа.
Џьара шьҭыбжьыкгьы
Ахылымҵит уи.
Ашьҭахь идыршәын,
Иԥшқоушәа ишкьаасуаз,
Ашәа нырхыҩит
Ашьхеи адәи.
Иџьаршьеит уи ашьҭыбжь,
Ҩадаҟа ианхала,
Ашәагьы намҵәеит
Иахькаҳаз ахала.
Дашьҭамлеит уаҳа
Аӡәымзар-аӡәы,
Ажәҩан аҵаҟа
Амра-ца ицәын!
Ашәа лаҳазаап
Ашьха аԥҳа,
Уи ашәа лызгәакьан,
Илдыруан иаҳа.
Аԥхьаҵәҟьа дгылан,
Лылабжыш цон.
Лывараҿ арҩаш
Гәрымуа иҳәацәон,
Лнапыԥшӡақәа рыла
Ишьҭылхит иара.
Аԥшқа иҩызан,

153

Иаҿын аҵысра.
Лара ишьҭыхны
Лгәаҵаҿ илкын.
Наӡаӡа уаҟа
Инхарц аҭахын.
Аха, иабаҟоу,
Лара дыццакуан,
Амрагьы шьыцны,
Лыбла хнакуан.
Лҩызцәа ирызналган,
Рнапы иалыркит...
Аԥхьарца гәырӷьан,
Аҳауахь иԥрит.
М АҶ К И С А РА Ӡ А!..
Маҷк исараӡа, исараӡа,
Сҩыза, ԥыҭрак уааԥшы!
Исҭахуп скылсны аганӡа,
Ацәқәырԥ иасҭар сыбжьы!
Маҷк исараӡа, исараӡа,
Амҩа сықәуп сара.
Ашәақәа рҳәоит аҵарақәа,
Рашәақәа наҩуеит хара.
Маҷк исараӡа, исараӡа,
Амра гылеит уажәы.
Ииасыз ааишьа амаӡам, –
Саргьы исшәысхит ашәы.
Маҷк исараӡа, исараӡа,
Кәаӡқәак ҩазгап саргьы.
Мцакгьы еиқәысҵап ижжаӡа, –
Иакәшан итәароуп зегьы.
Маҷк исараӡа, исараӡа,
Сашәақәа шьҭысхып уаҩҵас.

154

Уи уазхымхыргьы даараӡа,
Сабацәа роуп исзырҵаз.
Маҷк исараӡа, исараӡа,
Нас сумҵәыуан, сыԥсыр!
Сара акымзарак схараӡам,
Сыгә иамоу ахәра аатыр.
Маҷк исараӡа, исараӡа,
Ԥхьаҟа сцоит скәалкәало.
Сымра сыхӡыӡоит, амаӡа
Сҵароуп, уаҳа иҟалом.
Маҷк исараӡа, исараӡа,
Ицап ԥхынрак, даҽакгьы.
Са сыԥсҭазаара гараӡам,
Сзыҟоу здырып саргьы!
Маҷк исараӡа, исараӡа,
Са сызхылҵыз лашап…
Асаби дизар – дгарасҵап, –
Симҵахырхәап ҳазшаз.
***
Умыццакын, аҽыхәа,
Умыццакын,
Ушҭоуӷану
Уашьҭоуп иаҳурбарц.
Уаргьы саргьы
Ҳабылуеит мцакы,
Иҟаҵәҟьазаап
Уи ҳҷыҷны ҳагарц.
Уа уазцароуп
Ажәҩан уԥырны,
Иуҿоу аџыр
Сақәҵас иулагоит.
Тымитышаз,

155

Иҟаз ихраны,
Уара узқәа
Татаӡа сагоит.
Уара узқәа, –
Гароуп сара сзы,
Саныԥсуа џьанаҭуп
Уа сыԥсыр!
Суҳәоит, сҽыхәа,
Амцхә умласын,
Ҳара ҳамҩа
Ҳарааԥсоит акыр!
Схьаа
Улабжышқәа канаԥсоит,
Сухәыҷушәа
Смаршәагьы баны,
Уда уаҩ
Дахьамаҭәам сугоит,
Ишаз, ихәлаз,
Аҵых агәҭаны.
Уаанӡа
Асы каҳар – иӡыҭып,
Нас акыр
Имаҷхап, аԥшагьы,
Хәыҷы-хәыҷла
Адгьылаҿ ҳажәып,
Ишкәакәахап,
Сықәла, ҳахқәагьы.
Диип асаби
Арҵәаа дыҳәҳәаны.
Иан лкыкахш
Иблақәа хнакып.

156

Иҳәап идгьыл
Иахьӡу нагӡаны,
Наунагӡа
Иара дазгәыкып!
Уаанӡа
Ҳара Абрыскьыл ҳаиҭаз,
Дзыдҿаҳәалоу
Агәашь ҳарҵыслап.
Шәаргьы шәнеила,
Анацәа ирыхшаз,
Шәаргьы саргьы
Иҵаҳхыр ҟалап!
АԤША
Иҳаракын ҳа ҳзыҩназ
Аӷәтәы ҩны,
Ахыб – ашьац
Ақәиаазшәа ииаҵәан.
Узхаломызт
Амардуангьы уҩны,
Хәыҷы-хәыҷла
Ицеит иҭаԥыҵәҵәан.
Аԥша шаслак –
Шарԥазыз, ҵхыбжьоныз,
Дматанеиуа сан
Аиарҭа даалҵуан,
Уи ҳахьӡала
Анцәа диашьапкуаназ,
Ҳрыцҳашьаны иаргьы
Нас иԥхьаҵуан.
Абас ҳаҩны
Ҵысҵысуан ихьгылаз,

157

Аԥша насыр,
Ҳҩаҵҟьаратә
Ҳаштәаз,
Аамҭа цон,
Ахыкәалаа иаҩызан,
Есымшааира
Ҳаӷәтәы ҩны ажәуан...
Ҳан ҳа ҳашҭа
Аханоуп дахьыцәоу...
Илхагылоуп
Ашәҭқәагь уа ипытны,
Аӡаӡагьы
Кабахьеит, иҵәыуом,
Амырхәага
Ззааиз иааигәаны.
Ҳаҩнакәзар,
Иҟаҵоуп иҿыцны,
Шьапыс
Иаҵагылоугьы
мыҿлыхым!
Аха аԥша насыр,
Сцәа сааҭӡыӡоит,
Уи еиҭах
Исызцәырнагоит
гәҭыхак.
1967

***
Сан, ибдыруеит,
Иҵхари уиаахыс –
Имацәысит. Иқәасит.
Амш еилгеит.
Скаҳаит, сгылеит,
Бара бнапгьы саахеит,

158

Уи сарҵәыуеит,
Аха сыҭнагеит.
Ибылшазеи, санхеит,
Ҳца ду азна
Ахьҩежь иаҩызоу
Аԥш ҳазҭаԥсаны!
Адгьыл бахеит.
Убраҟаҵәҟьагь беиҵамхеит
Аҩны бааиуан,
Бааԥса-бкаԥсаны.
Ба быԥхӡала
Иара ҵәызар акухап,
Уалакьысыр – ицоит
Ихәаш-хәаша,
Быԥсҭазаара –
Адгьыл иазку лакәха,
Сара сашҭа
Иаақәлеит аҽашан.
С А Н, И Б Г ӘА Л А Ш Ә О М А?
Сан, ибгәалашәома –
Аԥҳәыс дсыман,
Ҳаҩны саннеи, – уа
Бшанхеит бара.
Бааҩнагьежьит зынҭрыс,
Хыма-ԥсыма,
Бақәымшәаӡеит
Ажәак аҳәара.
Сара ишызбоз,
Былаӷырӡ аахаддылт,
Срыцҳабшьазар акәхап –
Ибҵәахуан.
Иббон, ҳхәыҷқәан,

159

Аҭаацәара ааҳадгылт,
Ҳара хгәырӷьон,
Бара – бгәырҩауан.
Схәыҷқәа рҟынтә ҳәа
Ачахы ирзыбшоз,
Иҳақәныҳәоз
Гәларшәысгьы ирымбеит.
Чахык аазгаз –
Омак ҟаҳҵаз џьыбшьон,
Бара ибылшаз
Аӡбахә ҳамҳәаӡеит.
Нас бышҳабжьоз
Амҩадуаҿ ҳнаган,
Ба бынҳажьит –
Ҳашьҭаԥшра баҿын.
Сан, издыруан,
Ҳара бгәеисра ҳагын,
Ҳара – ақәыԥшра
Анапы ҳанын.
Сан, ибгәалашәома?
Сгаӡазма, мшәан, усҟан!
Быхцәы еилашла
Сакәыхшаны сзымцеи?
Бара соуԥшәыл,
Бара схәыцра,
Исабҳәаруеи?
Агәыразра сзымҵеит:
Уажә, ахәылԥаз,
Ҳаҩны, ҳгәашә санҭыҵуа,
Сыԥшуеит сышьҭахь,
Са сыблақәа ҭраа.
Сахьцо схәыцуеит,
Сааҟәымҵӡакәа схәыцуеит,
Хәыҷы-хәыҷла
Ирыцҵо сшьаҿақәа.

ҲШЫМҲА АМҴАН
Ҳшымҳа амҵан
Есымша ихьшәашәаран,
Уи амахәқәа
Наӡон ҳара ҳашәара.
Чыхә мацаран
Уи иаҿалоз аԥхынраз,
Еидараха иҟан
Иара аҷкәынраз.
Уажә иажәызаап,
Амахәҭақәа хахаӡа,
Аха усгьы
Агәынҷыхьа амаӡам.
Стәоуп уи амҵан
Ахәыцрақәа сықәыԥсан,
Са сангараз
Акәша-мыкәша дықәын сан.
Саб аибашьрантә ииҩыз
Ишәҟәы даԥхьахьан,
Данҭахазгьы –
Аԥҟарагьы ақәшәахьан.
Аха инхон
Уи насыԥла. Иҟаӡан,
«Оф, гәышьа!» ҳәа
Санамҵамтәо ыҟаӡам.
Ара ицәырҵуеит
Сара сабраа рашәақәа!
Ажәытә-аҿатә,
Ашьха, арҩаш хьшәашәақәа...
Сажәеинраалагь
Амч ҷыда алалоит,
Уи амала,
Ажәҩан агәы иалалоит...
Ашымҳа гылоуп

161

Аҷкәынра иахьҵәыуошәа
Исацәажәоит
Са сбызшәа адыруашәа.
А Ш Ь Ы Ж ЬТ Ә И С А Х Ь А К
Ашьац иақәыԥсоуп
Аӡаӡа кәымпылқәа,
Ублаҿ ицәырҵуеит,
Ублақәа хыркуеит.
Шьыжьуп макьана,
Аҵарақәа роуп
Ашьыжь агьама
Ара изыбзоуроу.
Аӡаӡа иаркареит
Уа бгахәыҷык,
Лак иаԥыхьашәарц
Иагхеит аҷык.
Ҵаҟа рылаӷырӡ
Каҭәон аҳаскьын,
Избанзар амра
Цәырҵит. Шьыжьын.
Ауҭра иасит
Наҟ ажьақәа.
Агәыла рбаӷьқәа
Идыршеит иҿыҭуа.
Аҳәысгьы ҩагылан,
Ақьышә шьҭырҳәазо,
Ашҭаҿы иаақәлеит,
Ашьха анҵо.
Зегь рхы иашьҭан –
Ирбо еизыҳәҳәо.
Аҵар заҵәык ракәын
Ашәақәа зҳәоз.

162

Б А РА Б Ы Д А..
Бара быда дыҟаӡам,
Быҟоуп бара бхала.
Исыздырам бымаӡа,
Иахьа ас сзырҟьалаз.
Сара саха бымаӡам,
Ҭаха сыбҭом уаҳа.
Снеит ушьҭа ахықәанӡа,
Ари ҩахам, хахам.
Арахь ажәа самарам,
Сажәақәа зҳәарыда?
Ба быбзиоуп, амала,
Дыҟам бара быда.
Изурызеи, сныҟәалап,
Сакәыз мала ныҟәа.
Ба ибыздырӡом иҟалаз:
Бара быда дыҟам.
АНЫШӘ
Сгәазырҳага, Аԥсынтәыла,
Сара унышә-нап иакәыхшоу,
Уеиԥш абаҟоу даҽа тәылак, –
Уи азын улакәыршьоит.
Снышәоуп сыԥсыр
Исзыҟало,
Уи са сзын итатахап.
Сгәы иқәрыԥсар
Саныҟамло –
Ҿыцны аисра иалагап!

163

Уԥшӡаракәым малс исымоу,
Сара смал – уқьиароуп.
Сузаԥсамзар, нас, уаҵәымоу,
Иахьагьы сҵәыуароуп!
Снышәоуп сыԥсыр
Исзыҟало,
Уи са сзын итатахап.
Сгәы иқәрыԥсар
Саныҟамло,
Ҿыцны аисра иалагап.
1970

АҬ Ы Н Ч РА
Адгьыл маӡажәак
Аҳәарц аҭахушәа
Ҭынч алымҳа
Кыдҵан иԥшуп.
Аӡынгьы Аҟәа
Аԥхын иагәушәа,
Амра ацыԥхьқәа
Адгьыл иаԥшьуп.
Нас хәылԥазыла
Ахьырԥар еиԥылан,
Ҳауа зҩыдала
Ҭынч ичауа,
Ицоит сықалақь
Амҩа ианылан,
Ирхаԥхо амзеиԥш
Рыбла ччауа.
Нас, ашьшьыҳәа
Сықалақь ныжьны
Хыза жәпала
Цқьа иҭаҳәҳәаны
Ицоит рыҩныҟа,

164

Ицоит рҽырҟәышны,
Ицоит «абзиала
Уаҵәынӡа» ҳәаны.
Ақалақь шыцәоу
Рбарц рҭахушәа,
Рԥызбаки ԥҳәызбаки
Ааины зынгьы,
Ҭынч иҭалоит
Абаҳча, иаӡәушәа,
Зынгьы ирымамшәа,
Гәарагь, ҩынгьы.
Аҭынчра ҩыџьа
Иаҭаауа ԥнашәоит,
Бӷьыцкгьы рықәшәом
Џьара иҿшәаны.
Урҭ ахьтәоугьы
Гәыла еицәажәоит,
Ражәа аҭынчра
Ацәшәар ҳәа ишәаны.
АҶ К Ә Ы Н Ц ӘА
Аҷкәынцәа, аҷкәынцәа,
Аҷкәынцәа, аԥшӡақәа,
Аԥсуа лахҿыхқәа,
Арԥарцәа, амцақәа...
Еихәмаруа ирымҵоу,
Аԥсақәа рымҵақәа,
Ихьҭазаргь иныҟәо,
Арԥхага зшәымҵакәа.
Алафқәа разҳәо
Аӡӷабцәа анраҩсуа,
Аӡәы дахьуԥыло,
Аӡәы инаҩсан,

165

Аҷкәынцәа гылоуп
Ишгылац ацехаҿ,
Аҷкәынцәа, хәмаруеит
Атеатр асценаҿ.
Аҷкәынцәа гылан
Аҳәаа рыхьчоит,
Аҷкәынцәа рыҷкәынра
Иаргәырӷьоит, иччоит.
Аҷкәынцәа аихамҩаҿ
Адәыӷба мҩаԥыргоит,
Дара есымша
Аусаҿ иаԥыргоит.
Аҷкәынцәа, аҷкәынцәа,
Ԥшӡоуп омашәа,
Иԥшӡоуп рыблақәа,
Иԥшӡоуп рныҟәашәа!
Аҷкәынцәа, аҷкәынцәа,
Аҷкәынцәа аԥшӡақәа,
Ааԥсара ззымдыруа,
Арԥарцәа, амцақәа!
Шәара – абырггьы
Аҿара игәашәырԥхоит,
Шәара иара игәаҵа
Аҿара ҭашәырԥхоит.
Аҷкәынра зныкоуп
Ианиауа ауаҩы
Аҷкәынра ҳашьҭоуп,
Ҳашьҭоуп зегьы!
АШЬЫЖЬ
Иаашанхазшәа знык ақыҭа,
Шарԥазынгьы ацәа иалан.
Анапы ҭшьуа алакыҵа,
Иааиуан ҭынч ашара хиаалан.

166

Кәҷышьк акалаҭ иаҵахазшәа,
Иаакьу-сыуит амацара.
Мрагылара сцәыԥхашьазшәа,
Иазцәыргомызт абла хаара.
Ажьымжәақәа еиҟәыншәылан,
Ихьанҭаӡа хыхь икнаҳауп.
Уԥсы цәгьамзаргь, џьым, ашәыраз,
Икныумхыр, ных, игәнаҳауп.
Аҵәа ҟаԥшь – акәиц иацәызго,
Амахәҭаҿы ажәҩан иалан:
Аҳ ичараҿ иеихс иҿызхуа,
Иӡӷаб дииҭон инапала...
Иааԥшит амра. Абла хәыцқәа
Ажәҩан аҵа ду қәырҵеит.
Аҵла еимала са сазхәыцуан –
Бӷьыцк ампыҵшәан икашәеит.
***
Адәы иқәыршәын ахала,
Иара ныжьны урҭ анца.
Ианаҿасуа аԥша хаала,
Абжьы ҭыҩуан аԥхьарца.
Уи ҟазҵаз рыҩны иахызшәа,
Адәы иқәыҩуан абжьы.
Ашәа ацҳәара рҭахызшәа,
Аҵар рашәа аҿаԥшьын.
Нас идәықәлеит аԥша иаман,
Амшын иалан ицәқәырԥо.
Иӡааҟәрылон, аха ицәырҵуан,
Ҿыц аԥсҭазаараз иқәԥо.
Ацәқәырԥ иалҵит уи ахала,
Ацәқәырԥ иалҵит иқәԥаны.

167

Иахьа ицәажәоит бжьы хаала,
Изхыз агаҟа иԥшны.
***
Ииаҵәаӡа, аӡыжь иаҩызоуп,
Бара быблақәа.
Аԥсабара сықәзырԥшызоуп,
Сымш быгага.
Санбыхәаԥшуаз бцәажәаӡомызт,
Баша бԥышәарччон.
Усҟан амра ԥхашьаӡомызт,
Бқьышәқәа ирықәыҷҷон.
О, иахьанӡа бызбаӡомызт,
Нас, бабаҵәахыз?
Аблақәа сгәы рфалаӡомызт,
Уажә иабасҭахыз?!
А З Ԥ Ш РА
Ажәҩан агәаҵа
Цыҩцыҩуеит иԥссоушәа,
Аԥша ҟәандаӡа
Иасуеит ара.
Аҵла-ҿа амҵан
Агара ҵысуашәа,
Ԥшьаала снеины
Сгылоуп сара.
Шьҭа уи аҵаҟа
Стәом сымацара,
Баша избарцоуп
Сызнеиуа иара.

168

Уаҟа еилыскааит
Са сгәаҵа ацара,
Мроушәа сынасыԥ
Цәырҵит убра.
Ҳахьтәаз игылоз
Амза-ҿа ҳнықәуан.
Еҵәак-еҵәак алхны
Иҳаман ҳара.
Ахахә ссақәа хнықәуан
Аӡиас ахықәан,
Бзанҵы иаҳмыхьырц
Аӡәы гәыхшәара.
Амшқәа цоит,
Ицоит еишьҭагыла,
Амш еилахәлоит,
Аҵхқәа шоит.
Ҷкәынак иӡӷаб хәыҷ
Лыжәҩа нкыла,
Ҳҭыԥаҿ дааины
Уажәы иԥсы ишьоит!
УА Ҳ А У М А А Н Ҳ ӘА С А Б Ҳ Ә Е И Т...
Уаҳа умаан ҳәа сабҳәеит,
Ибзиоуп ҳәа сцеит.
Аума зегь ҟасҵеит,
Аха схьаа схыҵны
Џьаргьы имцаӡеит,
Быблабара саҳәеит...
Уаҳа умаан ҳәа сабҳәеит...
Уаҳа умаан ҳәа сабҳәеит,
Сымала сынхеит.
Амра цацәахеит,

169

Ацәқәырԥақәа хьшәашәан,
Саргәаҭеиуан рашәа,
Сара сгәамҵыр акәхеит,
Уаҳа умаан ҳәа сабҳәеит...
Уаҳа умаан ҳәа сабҳәеит,
Ашьҭахь ибгәаӷьит.
Бара бҵәыуеит, бхьит.
Аҳәарагьы бзыцәгьан,
Аҵх ҭынчын, ицәан,
Сыԥсҭазаара лакәхеит...
Уаҳа умаан ҳәа сабҳәеит...
Уаҳа умаан ҳәа сабҳәеит,
Иаҳхарам аӡәгьы.
Иаҳзеилан зегьы.
Аԥсҭазаара шкәакәоуп,
Аха иҟоуп иагқәоу.
О, адәы сышԥақәхеи!
Уаҳа умаан ҳәа сабҳәеит...
Уаҳа умаан ҳәа сабҳәеит...
Бшәеит еиҭа бажьар ҳәа,
Бынасыԥ бымбар ҳәа,
Бхала быҟаз, сықәла,
Сара ба быснықәлап,
Ушьҭа сымч маҷхеит,
Уаҳа умаан хәа сабҳәеит...
Уаҳа умаан ҳәа сабҳәеит,
Уаҳа, уаҳа умаан ҳәа,
Сыӡбахәгьы умҳәан ҳәа,
Аха, идыр, исылшом,
Хәыцрашәк аан исыкәшоит,
Сара сҽыхәа саԥхьеит.

170

Уаҳа умаан ҳәа сабҳәеит...
Уаҳа умаан ҳәа сабҳәеит –
Зықьнашықәса цеит.
Шьҭа саргьы сажәӡеит.
Зықьнашықәса рышьҭахь,
Схылан бара бышьҭа,
Быблабара саҳәеит;
Уаҳа умаан ҳәа сабҳәеит!..
***
Ашәахәақәа –
Аԥшқа иҩызоуп,
Ицәеит заа
Ишьҭалан,
Иахьыбылуаз
Са схаҿыҵәҟьоуп,
Амза амца ацралан.
Быхцәы
Сӡамҩа иадыԥсалон,
Сыԥс аҭыҩра
Ҭыблаауа.
Саԥхьа сӡыхь
Иӡааӡысалон
Аеҵәақәа
Ҵыс-ҵысуа.
А Ш Л А РА
Ҳаныхәыҷқәаз ашлара,
Ҳахыццакуан ҳара.
Иаҳамҵәахыз аԥшаара,
Ҳашьҭалон џьара.

171

Ҳамтәаӡакәа ҳшеисалоз,
Ҳахалон аҵәы.
Усҟан даара иџьеишьалон
Ишлахьаз аӡәы.
Убас ҳанхоз џьаҳшьалон,
Еснагь ҳашхәыҷыз.
Аха аҵых ҳақәшалон,
Аччара ҳшаҿыз.
Хәыҷы-хәыҷла ашлара,
Наҳадгылеит иаан.
Ашларагьы аԥшаара
Ҳашьҭамло ихиан.
Уажә иџьаҳшьоит аԥшқақәа,
Аҵәы иахьахоу.
Анаџьалбеит, ашлара
Дара иргәаԥхоу?
Адгьыл дуӡӡа акәшара,
Гәхьаас урҭ иркым.
Шьҭа издырит ашлара,
Хәмаррак ишатәым.
1967

***
Аԥра самоуп сырҵысуа,
Амшын агәы сықәтәоуп.
Зны-зынлагьы са сшьышьуа,
Ацәқәырԥақәа сықәҭәоит.
Сӡааԥшылоит аҵа, нас –
Ох, ишԥагуаҭеиуа!

172

Ихьанҭазаргь иахнагаз –
Иҭоуп икеикеиуа.
Убас уҟаз сыцәқәырԥа,
Ахаара уҵаз.
Нас уқәԥозар, знык уқәԥа,
Урыхьӡа узхьымӡаз.
Сышәҭ аҟынӡа усызнеи,
Аарҩара иамых.
Уи сазықәуп адунеи,
Уара уқәыз мҩамш.
Иумырҵәыуан, ухаҵкы,
Ихәыҷуп, игунаҳауп.
Сара сышәҭыц зегь рыцкы,
Еиӷьу сымам уаха...
Аԥра самоуп сырҵысуа,
Амшын агәы сықәтәоуп.
Зны-зынлагьы са сшьышьуа,
Ацәқәырԥақәа сықәҭәоит.

***
Иацгьы ажәак бымҳәаӡеит,
Саргьы иара убас.
Ус анакуха, баша ицеит,
Ҳамш ҳгәы зызҭаз.
Иацынтәарак мцак сыцран,
Сабылуан, избон.
Амра ласхак иаҟаран,
Ажәҩан ду аԥон.

173

Избон, ашьха сахьыԥшуа,
Ишахоу ашәшьы.
Аҽкыдҟьара иазгәышьуаз,
Ага еиқәышьшьы.
Иҽҳәыԥазшәа схәышҭаара,
Ашәҭыцқәа збалон.
Иахьа иналаӡит дара,
Уаҵәгьы иҟалом.
Анаџьалбеит, изыхҟьеи,
Сымш, исызҳәа.
Иац иухылҵыз дзаургеи
Агәырҩа иахьа?
Иацгьы ажәак бымҳәаӡеит,
Ба бгәырҩа ҵәахын.
Сара сашҭа хәыҷ сҭаӡеит,
Уа сыԥсыр сҭахын.
Стәоуп иџьасшьоит иахьагьы,
Сеибганы сшынхаз...
Мшәан, иразҳәада зегьы,
Иацы бгәы шынхаз?
1965

АИЗГА « АШЛАҚӘА РҚӘЫԤШРА » (1975)
АҞНЫТӘ
СЫԤСАДГЬЫЛ
Мап, исзымҩит, Аԥсны иуаҭәоу, иамуӡеит!
Аха иҿыцӡан сеиҭалагеит, иамоузеи?
Мшәан, иамоузеи, слатәар ушьха схаланы,
Урҩаш хьшәашәа абжьы сҽадырхаланы?
Ара ссиршәа иҟоуп уа уахьынаԥшлак,
Аԥсабарагь иамоуп, џьым, ахьынапқәа!
Нас, иҟалои, амшын азын ашәақәа,
Еиҭашәзысҳәар, еиҭах игәыҿкаагаха?
Избо џьысшьоит Аԥсны нзыжьыз рсахьақәа,
Абар, абар, иааиуеит сара саԥхьаҟа.
О, иахьагьы, ҭынч амшын аныцәауа,
Далҵуа џьысшьоит аԥшқа уаҟа дшыҵәаауа!
Уи напыла ашәахәақәа дрымҵаслоит
Иан арыцҳа лыхцәышлақәа лықәыԥсоит...
Аҷнышқәагьы неиуеит уахь иеишьҭаланы,
Зны ихиаало, зны зынӡа ишьҭаланы...
Амшын рымоуп дара усгьы мазарас,
Саҵашьыцуеит сара урҭ рыԥсҭазаара.
Ан дыҟоума, «Аԥсны» ззалам згарашәа,
Ан – сыԥсадгьыл иухыугахьоу лгәалашәоит.
Лԥацәа ԥшызма, аҳәа ркыртә ианыҟала,
Урҭ ирдыруан бзиа ушбатәыз гәыкала.
Ԥсҭазаарасгьы ирыман уара ухьчара,
Мшәан излыхыз урҭ ахацәа, ишуҳәара!
Иааит ҳа ҳҟынӡа Аԥсынтәыла рыманы,
Уи ҳамазарц абас имратәыланы!
Са сыԥсадгьыл! Уда схәарҭам, сукәыхшоуп,
Ихьшәашәарцу сара снапқәа иукәыршоу?!
Уара суцуп, маҭәа-ԥхала уҭасыҳәҳәоит,
Аԥхьарцагьы ҳашәа ссирқәа узацысҳәоит.

175

Уара уҟан, – уара уҟалоит, амала,
Са сыҟамкәа уа узыҟалом гьамала.
С Ы Ш ЬХ А
Саԥхьа избеит
Ҳа ҳашьхақәа, ҳажәҩан,
Абар, абар
Иаҵакьысуеит, иажәлоит.
Акы уаҿысны,
Нас ҽакы уаҿалоит,
Даҽак, наҟ,
Џьара инӡаакәкәалоит.
Руак ахыцәқәан
Амацәыс ахарсын,
Ишԥабзиаз,
Исызгар имҵарсны!
Уи аацәырҟьон
Абылра иаҿызшәа,
Снеиуеит, анаџьалбеит
Иҵегь сҽысшәар.
Иааигәоуп абар,
Аха амҩа сақәшәом...
Ажәҩан аҿы сааит
Уи ашьха сшакәшоз.
Аа, абар
Снаӡеит акьышәкьышәра...
Сыҵаҟакәын
Амацәыс ахьышәҭуаз.
1965

АХӘЫЛԤАЗТӘИ САХЬАК
Абар имцабзха
Амра ҭагьалоит,

176

Ҵлак ашәара ауми
Уи иазынхаз.
Ажәҵар хиаала
Иԥыруеит гьамала
Аӡаӡа ҳәыроуп
Шьҭа ираӡынха.
Ҳлацәгьагь аҽеиҵҳәа
Ҳбарҵа илаԥшуеит,
Абақҳәа икаҳаит
Ҳбаҳчаҿ аҵәа.
Рбаӷьк акәытҵарахь
Акәытқәа ԥхьанацоит,
Ашкол ахьтә аҩныҟа
Ицоит аҵаҩцәа.
Азаақь ҳәа адырра
Рыҭа агәашәаҿ,
Ажәхьа ааин
Аԥа иазыԥшуп.
Арыжәтә рылсызшәа
Ицәырганы ашәа,
Ҳаҵлаҿ аҵарақәа
Ашәа иаҿуп.
Иҟоуп ԥсаатәкгьы
Мрак иамыргәырӷьо, –
Абар ихәамсысӡа
Иахьалатәоу ал.
Лашарам, идыруп,
Атыҩарҩар зыҳәо,
Ишоит уи азыҳәа
Амш аахәлар…
Са стәыла дуӡӡа –
Сашҭаҿы иҟоуп.
Сдунеи аԥсабара
Араҟа избоит.
Ажәҩан аҟынтәи

177

Иаҳхаршәугьы ԥсыкоуп –
Сыҟоуп уи ала,
Уи агәра згоит.
Сиарҭаҿы сыцәоит, –
Сгәаҵа раҳаҭуп,
Уи аԥсҭазаара
Абжьы саҳауеит.
Ашьыжь саԥылоит, –
Сгәыӷрақәа лакәуп,
Ашьыжь саԥылоит, –
Иахантәи саауеит.
***
Ардәынақәа ашәа шырҳәо баҳахьоу?
Ардәынақәа рашәа аныхаау –
Уи иахьоуп.
Зны иааҭгылоит ашәч иахьалоу маӡала,
Нас иалагоит
Ашәа ҿыцқәа раԥҵара.
Аԥсынтәылан ада, урҭ сара,
Абас ашәа рзымҳәо џьысшьоит ҽаџьара.
Ардәынақәа ашәа шырҳәо баҳахьоу,
Заҟантә рыԥсы
Ахәыц иакны иҟалахьоу?
Ашәарыцаҩ ахысра ихашҭыргьы ҟалап –
Акка-ккаҳәа
Урҭ рыбжьы-хаа иаҳалар,
Аԥсынтәыла ада, урҭ сара,
Абас ашәа рзымҳәо џьысшьоит ҽаџьара.
Ардәынақәа ԥрырц ианыҟоу иббахьоу,
Урҭ ранацәа
Заҟа гәыҭҟьа иагахьоу?!
Хәыҷы-хәыҷла рымҵәыжәҩақәа урҭ ирҟьоит,
Аԥсҭазаарахь
Дара рхала нас ицоит.

178

Аԥсынтәыла ада, урҭ сара,
Абас ашәа рзымҳәо џьысшьоит ҽаџьара.
Ардәынақәа ашәа шырҳәо баҳахьоу,
Ас иҟәандоу
Ашьыжь бжьы-хаак ҟалахьоу?!
Сышҟа шәааила, ардәынақәа, шәа шәԥырны,
Аԥсабараз
Ашәа қьиақәа ӡбаны.
Аԥсынтәыла ада, урҭ сара,
Абас ашәа рзымҳәо џьысшьоит ҽаџьара.
Ардәына хәыҷ ба бнапала ибааӡахьоу,
Нас ианаму – былабжышқәа каҭәахьоу?
Сгәы ишԥалоу! Ашәч иагәылак исҭихьан,
Бара бышҟа… Асы леиуан шьыжьымҭанк.
Аԥсынтәыла ада, урҭ сара,
Абас ашәа рзымҳәо џьысшьоит ҽаџьара.
А Ш ЬХ А Қ ӘА Р Ҵ АС
Ашьхақәа ирымоуп
Иџьбароу рҵасқәа,
Агаҟа икарцоит
Рырҩашқәа ԥхарсуа.
Ҳашьхақәа зырԥшӡо, –
Ирықәу асоуп,
Ашьхақәа ашәа
Бзиа иаԥсоуп.
Ашьхақәа гылоуп,
Абар, иҽырбо.
Дарбан ашьхақәа
Бзиа изымбо?!
Аха ҳазлеиԥшым

179

Кыр ирацәоуп.
Сҿажәахә анысҳәо –
Урҭ ҿаҳацәоуп!
Ишырҳәо здыруазҭгьы
Ажәак ма дара,
Идсырҵон раԥхьа
«Аԥсны» аҳәара!
Уи ауп имыцәо
Мраны исзыԥхаз,
Насгьы раԥхьаӡа
Сара исаҳаз!
ААԤЫН
Ааԥын уҳәеит ҳәа –
Ихьуп анапқәа,
Рахәыц иаҵәала
Ҳқәаҵа хзыркуа.
Аҟәынџьқәа хырҟьон,
Абар ибылуеит,
Аԥарԥалыкьқәа
Ԥыруеит, иԥыруеирт.
Ас аԥсабара
Збаз уажәааны,
Аҵар ашәақәа
Рҳәоит еиқәшәаны.
Абар, ахацәа
Еиқәҿырҭуеит шьыжьы, –
Избанзар иарцәом
Акәыкәу абжьы!
Ашьхыцқәа хыҵын
Иақәҳаит ахышәҭ,
Ажәҵыс ишьҭнахит
Ирҵәаҵәан анышәҭ.

180

Ардәына – ангьы
Иахьа игәырӷьаҵәа,
Ахәы рнаҭахьеит
Шәынтә аԥацәа.
Ҟәыкәу, кәыкәу
Ашәақәа хаауп,
Уи акәаҭани
Аԥши ирыхҳәаауп.
Ааԥын ашәақәа
Иреиӷьуп иара,
Акәыкәу ҿнаҭызар, –
Шьҭа лаҵаран.
ШЬЫЖЬЫК
Суада иааҩналеит
Харантә шәаҳәабжьык,
Сгәырӷьан ацәа
Саалҵит шьыжьык.
Есааира ихалон
Уи ацәқәырԥа,
Хаҵак ихыҩуан
«Ахурашәа» ахапа...
Жана еиқәышла
Амра изыԥхазшәа,
Ҟасҭеи иԥхьарца
Арахәыцқәа ҳәацәазшәа,
Игәыҿкааган, иааҩуан ибжьы,
Адунеи зегь иахысуан шьыжьык.
Ахәра сымамызт
Сара ирӷьатәыз,
Иаракәын ахәра

181

Сызҭарц иаҿыз.
О, закә мыч дузыз
Иамаз иара
Иазкызар
Сыжәлар рыхәра арӷьара.
Жана еиқәышла
Амра изыԥхазшәа,
Ҟасҭеи иԥхьарца
Арахәыцқәа ҳәацәазшәа
Игәыҿкааган, иааҩуан абжьы,
Адунеи зегь иахысуан шьыжьык.
1967

***
Илеиуеит еишьҭалан,
Илеиуеит абӷьы,
Иуҳәап: аҵлагьы
Ахьҭа иакуеит.
Схала сахьгылоу
Сыԥшуеит адәахьы,
Ецтәи сашәақәа
Са срызгәыкуеит.
Зны-зынла икыдхаа
Илеиуеит зынӡа,
Аҵла ду амҵан
Ишьҭоуп шьамхахьы.
Ианқәыԥшыз игылан,
Уи аҵла ԥшӡаӡа.
Аха ианҿазоуп –
Уи цеит хараӡа.

182

УА А И, А Ӡ Ы Н РА!
Аӡын хьшәашәа, аӡынра,
Уааины, хьҭак саркы!
Аӡын, асы узацымлар,
Уаԥсаӡам акы!
Сара сгәара уҭаланы,
Усақә сызҭаԥса.
Уара усаркьа, иаланы,
Скәараҿ иҭаса!
Аҽацә абна илуцап,
Атәыҩақәа змоу.
Уа уԥшӡара сылаҵа
Узаҵәра – мамоу!
Ардәынақәа ашәшь аҿы,
Иалаҳап, инеи.
Сара сԥацха хьшәашәаҿы.
Схәышҭаара каццеип!
Сызқәа икыдҵаалом
Сгәаҵа знык иԥхар!
Сара сцәаҩа иалаӡоит:
Ахьҭа, аҭакар!
Аӡын хьшәашәа, аӡынра,
Уааины хьҭак саркы!
Аӡын, асы узацымлар,
Уаԥсаӡам акы!
Аха суҳәоит, аӡынра, –
Уара иузыԥшу,
Уқәымиалан лнышәынҭра,
Сара сан дахьжу...

183

А Ш Л А Қ ӘА Р Қ Ә Ы Ԥ Ш РА
Иџьоушьап иқәыԥшӡоу ашьхақәа рҟәышра,
Игәамҵуам, ихырхәом, иԥагьам бзынҵы.
О, мшәан, ишԥеиԥшу сышлақәа рқәыԥшра,
Зыдгьыл хазыназ иамеигӡаз зыԥсы!
Ашьанҵа иагәылсуаз сӡыхь аҟәымшәышәра,
Сӡыхь аҟәымшәышәра ҟалом ихәашьыр!
Иаԥшәыман араҟагь сышлақәа рқәыԥшра, –
Урҭ ракәын иухызцоз, Аԥсны, уа ушәшьы!
Сҵыс иаҵәа халеит сышьха кьышәкьышәра,
Сҵыс иаҵәа шәарцу ҵаҟа ианыԥшуа?!
Апату дуӡӡоуп сышлақәа рқәыԥшра,
Анасыԥ ицуп урҭ рымаҵгьы зуа!
А Х Ә Ы Л Ԥ А З Т Ә И А Ҟ ӘА
Ахәылԥаз иқьиоу уашҭа ҳҭалоит,
Амза шаша уарлашоит уара.
Аӷба хәыҷқәа ага ҭынч ихиаало,
Иргоит сара схәыцрақәа хара.
Исшәырба, иҟалозар,
Исшәырба, иауазар,
Ас ижәытәу
Ас иқәыԥшу
Ас ибзиоу ақалақь џьара!
Сысасцәа иссиру ажәабжь раҳәо,
Ргәы мырҿыӷьуа урыхәаччоит уара.
Мрашәахәа згым, Аҟәа, ашәа угәаҳәо,
Есааира уаԥылоит аҿара.

184

Исшәырба, иҟалозар,
Исшәырба, иауазар,
Ас ижәытәу,
Ас иҿыцу,
Ас ибзиоу ақалақь џьара.
1965

А Н Л Н Ы Ҳ ӘА
Иахьа сан ибныҳәоуп,
Иахьа сан ибымшуп.
Бара сара сзыҳәа,
Бҭынчым, мап, есымша.
Иахьа, март аныҳәаз,
Бара баԥхьа сгылоит.
Ашьыжь ба бахьыцәоу,
Снеины бгәыдыскылоит.
Зныкгьы ба быҭрысны,
Биарҭа бзықәтәарызеи!
Бқәыԥшыз, сан, есымша,
Бара – сымреи сымзеи!
***
Сахьцалакгьы бсыцуп,
Сан бсыцәшәоума?
Сыгәра га, мшәан,
Баҟәыҵ сызҵаара...
Ачарахь сцома,
Ма ҳамхы срашәома,
«Нан, уҟәышыз!»
Сышьҭабҳәоит бара.

185

Бнапы ҳалалқәа,
Уахагьы сахьыцәоу
Схы ршьышьуеит.
Урҭ сышьҭыхны
Са саныҳараркуа
Бхы-бҿы еихаччо,
Бгәырӷьаҵәа быԥшуеит...
Бнапқәа рыла
Аԥшқа иеиԥш
крысҿабҵоит,
Дара рыла
Сылабжыш бырбоит.
Рыгәра гами,
Урҭ са сзыҳәа
игәакьоуп,
Ԥхьаҟа исыԥхьо,
Цәымзак ахь сыргоит!..
САН ЛГӘЫ
Усҟан, идыруп,
Бгәырӷьеит, саниз,
Адәы санықәла сара «сҿахәатәха».
Бара бгәрӷьон,
Сыччарц санаҿыз,
Аха «сан» анысҳәоуп, бангәырӷьаз иаҳа!..
Бара бгәырӷьон –
Сахьыҟаз сара,
Анацәа рынасыԥ быман бара,
Шәызҵаарак сыбҭон,
Иныжьны акы –
«Нан, уанбахьӡои сгәы иақәшәо аура?»

186

Сыҩуан, сыԥон,
Сахан аҵәыршы,
Бысгәалашәомызт, изызӡои зынгьы.
Бгылан агәашәаҿ,
Бгылан быԥшны,
Аеҵәа быцҷаԥшьон, – уаҳа акгьы!
Сҩызцәа сыман
Саннеиуаз аҩны,
Балагон бԥырны, ҳамаҵ аура.
Убасеиԥш ҳафатә
Бырхион ихааны,
Уиижьҭеи сақуымшәеит ус ҽаџьара.
Еснагь мышкакәын
Исзымхоз сара,
Аҩныҟа снеины ҳаицәажәарц ҳтәаны...
Иахьа иахызгон
Былахь агәӡра,
Хьаак ҭахазҭгьы акәхап ба бгәы?
Уажәы еилыскааит –
Амца быцран, –
Шьҭа издыруеит урҭ зегь закәу!
Уиижьҭеи ашьыжь,
Ахәылԥаз ракәыз,
Сҵаауеит: абас
Сгаӡазтәыз закәи?
Аха инсырхоз
Сан бара бгәакәын,
«Нан, егьаурым!» ҳәа
Санаҳәон уи!

***
Иахьа сзықәымԥшӡеит
Бара бнышәынҭра;
Уимоу, снавсны
Сцеит, сыццакуа.
Иаҿуп аамҭа
Бара бнышәырпра,
Избанзар икыдҵәан
Илеиуан ақәа!
Сан, бара бакәзар
Уа ибмыршози,
Агәхьаа бкуазма
Илеиуаз ақәа!
Адыд-мацәысгьы
Бабар имԥхашьози,
Ибхамгылози
Ацәымза бзаркуа...
Аха, сзықәымԥшӡеит
Бара бнышәынҭра,
Уимоу, снавсны
Сцеит, сыццакуа.
Сан, бара бакәзар
Уа ибмыршози,
Агәхьаа бкуазма
Илеиуаз ақәа!..
АԤХЫӠ
Сан, уажәы-уажә, ԥхыӡла
Сара бызбалоит,

188

Зны гәаныла бхәыцлап,
Зны – быччо бтәалоит.
Зны – зынӡа бҭыԥҳахуп,
Аԥсра – уи хароуп.
Бырфын рахәыцк хахо,
Аҩны быҩнатәоуп.
Зынгьы – ҳашҭа бықәуп,
Былаԥш ҳа иаҳхуп.
Ҳаидарақәа шьҭыхны,
Ибгалар бҭахуп.
Сара сбышьҭоуп сыҩуа,
Зынзаҵәык бызбарц.
– Мшәан хара бзысцәыҩуеи?!
Исҭахуп исҳәарц.
Аха сыбжьы сыхәом,
Сзымҵысуа сшьахуп.
Ԥшьаала ашьыжь сыхоит,
Сарҿыхарц иаҿуп...
Сан, бара бҭыԥҳахуп,
Аԥсра – уи хароуп...
Бырфын рахәыцк хахо,
Аҩны быҩнатәоуп...
А Н А Ц ӘА
Рылахь-рыџьымшь ӡатә,
Иныҳәа-ныԥхьаны,
Рԥацәа рышьҭра
Рылшон еибашьра.

189

«Нан, аԥсадгьыл
Уа узааӡаз ауп» раҳәаны,
Иадхаломызт
Рыблақәа рҭаԥшра.
Аҷкәынцәагьы рышьҭахь
Иҟаз ранацәа,
Баагәараҵас
Уаҟа ирыԥхьаӡон.
Бџьарк мкӡакәа
Урҭ аибашьра иалаӡан,
Рҳак, рыԥхӡаша
Аӷа дканацон.
Рԥацәа рҟынтә ианроулак
Ашәҟәы еицарсақәа,
Амса зҵалаз
Рнапқәа ҵысҵысуа,
Инҭарҵәахуан,
Ицон, ицон амзақәа,
Рашҭа иҭалоз
Иара ддырбауан...
Алабжышқәа рхьыкәкәо,
Ашьҭахь, ражәақәа,
Нбан-нбанла
Ус аҭак ҟарҵон;
«Нан, шәаҳцәымшәан,
Шәара, ԥшӡала иаашақәа,
Ҳазшәыргозеи,
Ҳарҭ зегьы ҳрыхьӡоит».
Нас, агәашәахь иԥшын,
Дара рыда,
О, изылшодаз
Абасҟак аԥшра!
Ииуан қыҭак –
Урҭ, анацәа рқыҭа,
Илшаӡомызт
Аӡәгьы уи ашьра...

190

Шьҭа ишәҳәозар,
Ирылымшаз анацәа?
Шәеиқәаҵәала
Рыԥсҭазаара ршәит.
Уахгьы-ҽынгьы
Аԥшра ианаркарацәа,
Игәамҭаӡакәа, ус
Ишлеит, иажәит.
Аха, ишыԥшӡоу
Жәала ҳәашьак амаӡам,
Рԥацәа роуп ҳәа,
Дара цқьа иҳамбеит...
Амҩа рыҭан,
Аԥхьа ишәыртәа анацәа,
Ан – Аԥсадгьыл, –
Анацәа ирыхьчеит!
***
Абар ҳаиқәшәеит ҳамала,
Аԥшаҳәала ҳцон.
Ага цәқәырԥо гьамала,
Аԥша ҳаннадон.
Ҳтәеит. Дызҿугьы цәажәароуп,
Даагылалоит нас.
Саргьы сцәажәоит... хьшәашәароуп,
Сҟамлаӡац абас.
Уажәоуп уи аԥҳәызбара,
Данаго дбаны,
Ухых уагоит лыԥшӡара,
Дшами дымраны.
Дсыватәоуп бырфын-цахан,
Далҵызшәа алакә.

191

Дбырлашха, дыссирӡаха,
Лакәым, мап алакә.
Ишԥазури схәыцрақәа,
Сҿарҳәеит сеилаԥах.
Лара лқьышә ҟәымшәышәрақәа
Снархьыԥшит еиҭах.
Ҳтәын. Иҭынчран. Лыԥшқара,
Гәхыхган, агәра згон.
Сацәыԥхашьон сышлара,
Ацәқәырԥ шлақәа ччон.
1974

***
Баргьы быԥшуп,
Саргьы сыԥшуп,
Баргьы саргьы
Зынӡа ҳаиԥшуп.
Баргьы бгәыкуеит,
Саргьы сгәыкуеит
Са сыбла бхуп,
Ба быбла схуп.
Баргьы бышәҭып,
Саргьы сышәҭып.
Баргьы бажәып,
Саргьы сажәып!
Аха, идыр,
Џьанаҭ ҳаиқәшәар, –
Ҳанхоит уаҟагь
Ҳаихәаԥшуа!
***
Бара бхәыҷуп,
Макьана бхәыҷуп

192

Аха угәаҵа
Збылуеит ҳәа баҿуп.
Исырцәоит шысҳәо
Амца хәаҽны,
Саԥхьа бааины
Бгылоит ес-ҽны,
Амҩа сықәуп,
Амҩа сануп
Бара бсыцуп
Бмаӡаны.
Сымыш, анасыԥ
Бымоуп бара,
Ба быда, ибасҳәап,
Ҿарам – аҿара.
Аха аамҭа
Цоит иԥырны,
Ма ирҩашха,
Ма имраны.
1969

***

Ҳаицын...
Ҳгәырӷьон. Лакәым, –
Ецакәын.
Ҳаҵлагьы башак
Акәмызт, – аҵәакәын.
Амра иампыҵшәан
Ҵаҟа иацәкашәазшәа,
Аҵәа иуаркалеиуа
Ашәыга ҟаԥшь ақәын.
Ецакәын...
Иҵуазеи сыҟеижьҭеи
Схала!

193

Сынхеит дгьыли
Жҩани рыбжьара;
Иахьа – еицакит, –
Ибзиаз – ецакәын,
Иӡит быблақәа
Рҽыҵәахуа ԥшьаала.
Ецакәын...
Быссирын. Бара
Бгәыкын,
Быблеи бӡамҩеи
Амцагьы ркын.
Аԥсҭазаарагьы
Убас иԥшӡан, –
Еци иахьеи
Зынӡас еиԥшӡам.
Ецакәын...
Сгәы былуан
Бгәы ишадыз,
Сдунеи гьамас
Иамаз ба бакәын...
Сбыҳәоит ҳаиԥырҵра,
Иҵегь мышк агыз,
Еснагь исҳәарцаз, –
Ецакәын...
ҨА Ԥ Х Ь А
Ҩаԥхьа ҳаиԥылап,
Ҩаԥхьа ҳаиқәшәап,
Амҩаҿ, агәашәаҿ, абаҳчаҿ!
О, нас, иагараан
Амра ҭашәап,
Аеҵәа цәырҵып еихаччо!

194

Ҩаԥхьа ҳаиԥылап,
Быгәрымып, бнаҳәып,
Бгәырӷьап са санбыргәамҵуа.
Бзиа ишԥаббо
Сгәаҟыр, слаҳәыр,
Сара сахьгылаз ҵлак амҵан.
Шаҭарак рылам, –
Ашықәсқәа цоит,
Иҳамоуп ақәыԥшрагь аамаҭала.
Мшәан иабасҭаху
Ахәыцра сызҵоу?
Ԥшәымас самазар схала!
Ус аԥсҭазаара
Цоит, ицаӡоит.
Маҷк ауп ба бымыш ибнаҭо.
Бара быссирнаҵ –
Ихаауп, илашоит,
Аха, ибдыруаз, ҳашаҭом!
Еиӷьуп ҳаиԥылап,
Иҿыцны ҳаиқәшәап,
Амҩаҿ, агәашәаҿ, абаҳчаҿ.
Амрагь иагараан,
Ҭынч иҭашәап,
Аеҵәа цәырҵып еихаччо!
1974

А Г И ТА РА А Б Ж Ь Ы
Убжьы хаами,
Уи сытҟәаны самоуп.
Уи зегьы ирнаалоит, иразуп.

195

О, саҭамыз,
Џьым, афортепиано,
Аха сара сзын
Уара ухазуп.
Ԥсы зхоу зегьы
Уи ашана ртәыми,
Дара ирыцуп
Иҩуа, иахьцалак.
Уара уакәым,
Иара Паганини,
Иаирҳәозҭгьы ҟалап маӡала.
Сара исылшом
Уара уаԥхьа уаҳа,
Амч исымаз
Сымухын иугеит.
Даҽазнык исашәраӡа
Арҳәаха,
Уара ушыскыз
Ҩаԥхьа са сҿахеит.
Даҽазныкгьы
Сгәаҵанӡа сырҵәыуа,
Исгәаларшәа
Наҟ, хара ицахьоу.
Уара уами
Сыхәышәтәышьа здыруа,
Насгьы сыхәышәтәышьагьы
Зҵахьоу.
Уа урахәыцқәа
Тыртыруеит, сгитара,
Са сыргәаҟ,
Сыргәырӷьа иҳаракны.
Уа урахәыцқәа –

196

Сашәа аԥсабара,
Даҽа мҩак
Уазнагаӡом сгәаҟны.
1973

СҨЫЗА
Ҩызак дсоуит са санмаҷыз,
Аԥсабара иабзоуран.
Аиҩызара ҳаҩуа ҳшацыз,
Ҳагьынкылсит мҩабжара.
Оҳ ишԥацәгьаз амҩа уҳәеит ҳәа,
Иабамариаз, ҳаибацәан.
Сҩыза иашәа сҳәон акеҩ ҳәа,
Иаргьы днеиуан дгәырӷьаҵәа.
Зны мардуанк дахьынаҿалаз,
Дагеит, даман ицаӡеит.
Данынсыхәаԥш, ихаҿала,
Сҩыза иакәымзар? Ҟасҵеит.
Изулакгьы сакәшо, снеины,
Скылаԥшызар, иара иоуп.
Иҽеибыҭан иҽырҽеины,
Стол цыр-цыр дук дахатәоуп.
Иныҳәаҿа ркын, сыԥшызар,
Ихьӡи ижәлеи иара иоуп.
Уи дирҳазаап сышьҭахь ҩызак
Иаҵоу сеидру, имаӡоуп.
Аԥсабара, о, иааизар,
Агәы иҭамзаап аԥсашьарц.
Даҽаӡә ишҟа дагеит сҩыза,
Ҽаӡә иҩызарагь ажьарц.

197

АИЗГА « ҬАГАЛАНТӘИ
АШӘА » (198О ) АҞНЫТӘ
М О С К В АТ Ә И АС Ы
Аҳәылыҳәа илеиуеит асы,
Сқьышәқәа ирықәыԥсоит
Ихиаало, иҽырбо.
Уи шьамхаҟынӡа ишьҭалоит лассы,
Арԥарцәа аӡӷабцәа
Асы иадыргоит.
Аҳәылыҳәа илеиуеит асы,
Илеиуеит ихәмаруа,
Сыхәда иҭаԥсоит.
Сгәырӷьоит, иалагаз ашьыжь иацы,
Уаҳа иаҟәыҵуам,
Илеиуеит, иааԥсом.
Аҳәылыҳәа илеиуеит асы,
Адгьыл саан-ду
Ианылоит иара.
Абас ицаларгьы, издыруеит са сзы,
Араҟа иԥхарроуп,
Иҟам ӡынрак.
Аҳәылыҳәа илеиуеит асы,
Дгьыли-жәҩани
Еиԥшьушәагьы збоит...
Москва ианаало, ишкәакәоу касык,
Аӡын-напҟаза,
Ишәҭышха иаԥоит!
Москва,1976

198

АҚАЛАҚЬ ЛАША
Москва сыҟоуп:
Сышьха лакәқәа сгәалашәоит,
Игәхьаазгоит
Сымреи сыдә-кашьшьыреи.
Москва лашоуп,
Уи разуп акалашәа,
Аха Кәыдры,
Кәыдры аӡиас, шьыри!
Ахан дуқәа
Снаскьаргоит исыцкәашо, –
Сқыҭа-ԥацха
Сгәалашәоит уажәы,
Сара сбыргцәа
Рлабашьақәа ныҵакшо,
Ирҳәоит ирбаз,
Ираҳаз ажәытә.
Москва сыҟоуп,
Гәыӷырҭас уи сымаӡоуп,
Аха Кәтол
Са сзааӡаз ауп гарала.
Москва, схухит,
Изӡом сара сымаӡа,
Кәтол сыԥсахыр
Ҟалап уара ухарала...
Москва сыҟоуп:
Сышьха лакәқәа сгәалашәоит,
Игәхьаазгоит
Сымреи сыдә-кашьшьыреи.
Москва лашоуп,
Уи разуп акалашәа,
Аха Кәыдры,
Салажьындаз, шьыри!

199

А Б РА С Ы Н ХО И Т
Абра сынхоит. Ишԥабзиоу,
Ари адгьыл, Аԥсынтәыла!
Сара исҳәоит сара исыуоу,
Сашьцәа рашәақәа хкы-хкыла.
Амза лашо,
Ҳашьха ирхоуп,
Ирыхәлаччо гәыразыла.
Абар избоит икарахан,
Ага-цәқәырԥа ацәа иалан.
Аԥсуа каҷыҷ еидараха,
Сара сқәаҵа иахьынҳалан.
Амра лашо,
Ҳашҭаҿ иԥхоит,
Ишԥассиру уи анӡаало.
Ара дынхоит ишәышықәсаз,
Зуаҩыбжара ирҭагылоу,
Ара ишәҭуеит инықәуԥсаз,
Ижәдыруама уи закә тәылоу?
Сҭынчуп, сгәырҩом,
Сымш лашоуп.
Ԥхьаҟа снеиуеит уи санылан.
Сара сынхоит... Усҩызазар,
Цқьа ҳаицныҟәап Аԥсынтәылан,
Нас иудырып са сымаӡа, –
Ас изқәыԥшу уи атәыла.
Сҩыза усҭоуп,
Сынасыԥ уоуп,
Сара сгәырӷьоит уара ула!
1979

200

ҬА ГА Л А Н Т Ә И А Ш ӘА
Иқәҵит ажәҵаргьы хиаало,
Амрагьы шьҭа иԥхашьоит.
Амҵәышәгьы аҵла иахьалоу,
Ақьаф ҭоуп, иԥхашьоит.
Ага-ашҭа ду иеиԥшуп,
Агәеисра ацым оумак.
Аԥҭа – амра-ԥшӡа еисо,
Ишнеиуа иаагылоит џьарак.
Саарыхуан амхеиужь сҭагылан,
Рызна сырҭәит ацақәа.
Саԥҳәаҟәа ӡәӡәоушәа сапынла,
Иқәҟьан инеилап ақәа.
Сӡыхәашьқәа срыцқьон иахьызбоз,
Исхыбуан аԥсаатәқәа рыҭра,
Ашла агәыцқьара исҭон.
Са саҿагылон аԥсра.
Ҵаҟантәи ажәҩан аҟынӡа,
Шьаҿакоуп сара исзыбжьоу
Шәа шәоуп сашәақәа рымца, –
Урҭ зырҿыхо шәыбжьоуп.
Издыруеит, ахызаҵә сазгашам,
Лабжышла сыӡрыжәуп сара.
Цәамаҭәас ан лыԥхӡаша,
Ӡахны исшәылҵеит лара.
Иазхоит, – аԥҭақәа хысцеит,
Иазхоит, – исрыцқьеит аӡы.
Амшын аӷбақәа хысҵеит,
Абџьар касыжьит ецы.

201

Иацынӡа баша искымызт, –
Иахьа сазықәԥон сара.
Зегьы ишәзысшоит, ишәымаз,
Уи амра, уи – аҿара.
***
Ҳашьхақәа ирхарҵеит,
Иӡышӡа ркасы.
Еилагьежьуа инеиуеит,
Хыхьынтәи асы.
Адгьыл азқәагьы,
Шьҭа ихьанҭахеит,
Шьҭа ихьанҭахозар,
Сгәашьамх ҵархеит.
Унацҳа џьынџьыхәак,
Фырџьанк ҭаркәкәаны.
Нас ушәарыца,
Ашьха уцаны.
Ашҭа уҳазҭала,
Уара уааԥсаны…
Аӡынгьы илакәуп,
Ҳаԥсадгьыл Аԥсны!
А Ш Ь Ш Ь Ы Ҳ ӘА
Ашьшьыҳәа ииас
инеиуеит аӡы,
Амрагь ашьшьыҳәа
иҭашәоит хәылԥазы.
Ашьшьыҳәа ҭаҳмадак
дгылоит, дтәалоит,
Ашьшьыҳәоуп, ашьшьыҳәа,
ашьшьыҳәа ихәлоит.

202

Ашьшьыҳәа ажәҩан,
избоит, илашоит, –
Ашьшьыҳәа амза
уи амҵа икәашоит,
Ашьшьыҳәа иҿыхоит
арха, ахәы, –
Зегь реиҳа лассы
ишлоит са схахәы.
А Г Ә Ы РА З РА
Угәы разызааит, сҩыза, есымша,
Угәы разызааит сашҭа уа уанҭало!
Угәыразра, нас зегьы ирызша:
Адәы иқәу, ажәҩан иаҵәа иалоу.
Агәыразра, – ҳамҭам, кашәарахым, –
Иузаахәаран иҟам ахә шәаны.
Угәы разызар, дара ашәарахгьы
Шьаҿак наҟ ицом иуцәшәаны.
Угәы разызар, – уқәгыл адгьыл-хаҳәра –
Ахәараҳәа иалҵып уи аӡыхь.
Ауаатәыҩса ирымаз, нас уи аҳра –
Уаҳа аӡәгьы духәом уи ахыхь.
Згәы разыҵәҟьам уара умԥан ииуеи,
Угәы разызар – суҳәоит ак ҟаҵа:
Даҽа ԥыҭк исыҭ Алықьсеи Иуеи,
Даҽа ԥыҭрак рыԥсы сызҭаҵа!
1985

203

АЧ А РА
Ҳқыҭан чароуп, – игәырӷьоит.
Ажәлар ашҭахь иҭало,
Ҭаца ссирӡак дырныҳәоит, –
Ларгьы дгылоуп деицрало.
Амаҳә, дрымбарцаз дыԥхьаҵын,
Дгылан иҽиӡоит џьара.
Асы цәырнаган аӡын,
Иаҿын аҳәалыҳәа аура.
Ашла ашьаԥаҿы дцәажәон,
Игәы ҷкәыноуп макьана.
Ҭынч ажәеиԥшьаагьы рашәа,
Асас инаҭон агьама.
Анахь, ҽыхәала, «чоу» ҳәа,
Акәасқьа дхалон аӡәы.
Мап, ирыцҳауп иҿоуҳәар,
Асҵәҟьа имцаԥшьу аҽы!..
О, илахҿыхуп ачара.
Уи, ҳара ҳаззыԥшызоуп.
Даҽа цәымза лашарак
Ҳзакит, амра иаҩызоу.
А К ӘА Ш А РА
Ашәа рҳәон, еинырҟьон иасны,
Уахь иԥшуан ачара аанҿасны,
Ҷкәынки ӡӷабки уа еицықәлоит,
Қәашарала жәҩангәы икыдлоит,
Ажәлар ԥшын

204

Ишанханы...
Ашьҭахь иқәҵит иааԥсаны.
Нас еиҭақәлеит шьоукы иҿыцӡан.
Зегь иреиӷьхар – рҭахыҵәҟьан,
Лӡара еихатыр ла деимхәыцуп,
Амца деиԥшуп, иаргьы дкәицуп,
Ажәлар ԥшын
Иашанханы –
Рхала иқәҵит иааԥсаны.
Иқәҵуан уаҟа иааԥса-икара,
Иқәҵуан урҭ иныжьны хаарак...
Ашәа рҳәон,
Ирҳәон, еинырҟьон,
Сара хәыцрақәак сеинырҟьон:
Рхала иқәҵуан, иааԥса-икара, –
Аԥсҭазаара еиԥшын даара.
С Ы Ш Ԥ А Қ Ә Ы Ԥ Ш Ы З, УС Ҟ А Н!
Сышԥақәыԥшыз, усҟан, –
Сыҩны ахра схалон.
Ажәҩан аҿы сыҟан, –
Аԥыррагьы снаалон!
Сымҵәыжәҩақәа шкәакәан,
Иҟан сӡара ҭӷәыхаа.
Ақәасаб шьамхакәын,
Иамуӡар, – исыхәаз!
Са схахәы бырфынын,
Сыблақәа џьбарамызт.
Аҩызагьы дсыман,
Иаҵамхоз џьарамзар!
«Дышԥассиру, дныхоуп!»

205

Анырҳәозгьы ыҟан.
Ԥхьаҟа сымч сыхон, –
Сышԥақәыԥшыз усҟан!
Сыдгьыл гәыдыскылоит,
Аԥшқа иеиԥш гәыблыла.
Насгьы мра касыла
Иҭасыҳәҳәоит стәыла!
Илаҳәыр – ирыцҳауп, –
Усҟан – сымцахароуп.
Имыцәаӡо кәицха,́
Уи азы сыԥхароуп!
Сышқәыԥшыз, усҟан,
Сгәы ԥыруа ахала.
Иццакуан са сышҟа,
Ашьыжь амра ԥхара.
Уи, избоит, иарҿыцуеит,
Адгьыл, аԥсабара.
Са сахьтәоу, саршьыцуеит,
Сагьархәыцуеит даара.
АҞАМА
Хьыла-раӡныла ичаԥан аҟама,
Аԥсуа иӡара ианаалон иара.
О, ус анакәха, идуӡӡоу мчык аман, –
Џьара – ихьчаган, џьаргьы – иџьбаран.
Уи аума, сеидроу, иара саназхәыцуа,
Избоит азаҵәра ԥшушәа иҭааӡа.
О, заҟа шәҭыцгьы ашәҭра иаҟәыҵи, –
Заҟаҩ агазеи аргама, маӡа.
Сыбла ихгылоит ацыԥхьқәа алҵуа,
Аџыр еиҵыхра аԥсуа дшаҿыз.
Аԥсадгьыл аншәарҭаз – аҟама даргәамҵуан,
Ишыҵҟьара игылан имцабзыз иҽыз.

206

Аӷа диԥылон иҟама ҿыц ала,
Аԥсадгьыл азыҳәа, акаршәра агәаҿы.
Абраҟа аҟама исзаҭом ахара, –
Аԥсны зегь анушәа збоит аҿаҿы.
1979

С А РА С Г ӘА Х ӘА РА
Сара жәа-класскырҿ
стәазар сҭахуп,
Абас исызцәырҵит
иахьа гәаҳәарак:
Уи ашықәс схәыцраҿ
наӡаӡа иҵәахыуп –
Иаразнак игәеиҭоит
схы-сҿы иаԥхьалак.
Сара жәа-класскырҿ
стәазар сҭахыуп,
Амҩа саныларц
сшьапы хырҟьаҟьаны,
Сара гәаныла
сышьҭыԥраарц саҿуп,
Аԥҳәызба дахьсыцтәоу –
ажәытә партаҟны.
Ашьыжь сгылалап,
зны сыццакуа,
Хәаша хьшәашәақәак
сҿы иҭаԥсаны,
Шьалуа, Вало,
Борис хәа ҿыҭуа,
Срылсып, иааиларц
урҭ сыхьӡаны.
Сара жәа-класскырҿ
стәазар сҭахуп,
О, ишԥасҭаху
уи, сыгәра жәга!

207

Сан ашкол ахь
илыԥхьар сҭахуп,
Аҳасабраз
иансоулак «ҩба».
Сара жәа-класскырҿ
стәазар сҭахуп,
Аха иабаҟоу –
уи лаԥшҵашәаран.
Ирыгхеит ҳәа сыҟоуп
ашьха, ахәы,
Ирыгхеит, сыԥсымзар,
аӡиас, акәара.
Жәа-класск ҳәааҵас
иҟоуп схаҿы,
Уи акәхап, сеидру,
изалысх иаҳа...
Ашықәсқәа дуӡӡан
сара санхәыҷыз,
Ашықәсқәа маҷхеит
сара иансызҳа...
С Ҩ Ы З А, С Ы Ш ЬХ А Қ ӘА У ҬА Х Ы З А Р…
Сҩыза, сышьхақәа уҭахызар, –
Сара сышҟа уаар – иубап.
Са сышьхақәа – сӡыхьқәа рхызоуп –
Иҟаӡам бзанҵы иҭабарц.
Сҩыза, иаҳҳәап, алакә уаԥхьан, –
Уаҟа ицәырҵит сырха, сдәы.
Сара сҽыхәа
Хиоуп зегь раԥхьа –
Асас имаз аӷәра ктәыс.

208

Сгәылацәа-ба? Урҭ азусҭада?
Зыӡбахә умоу сашьцәа роуп!
Насыԥ дула
Шҭак иахьсыцҭоу, –
Игәылоу џьушьар, – ԥхашьароуп.
Аиҳабы зегьы дырдыруеит,
Иҳәом иаҭәам аиҵбы.
Аҳәса хәыҷқәа
Амаҵ ныруа,
Иацлоит арԥарцәа рҵакы.
Ҳан дахныҳәоит зегь ҳаицгылан,
Ԥсы зхоу усҟан ус дтәаӡом.
Дадаҳкылоит
Лара ҳтәыла,
Иаргьы – ла лыда иҟалаӡом!
Сашьҭам схалаҵәҟьа сгәы иахәо,
Сыжәлар ныҳәазарц сҭахуп.
Дара ргәыцқьа
Саҟәырҷахоуп,
Дара рылаԥш ауп исху!

***
Адыд-мацәыс аапкны,
Сашҭа, сгәара иқәлеит.
Ицон амца надыркны,
Аҵла ҿеи адуқәеи.
Хазы – ҳарахә ирыхьӡеит,
Иаҳцәагеит ирыхан...
Ашышкамсқәа ус инхеит...
Акызаҵәык рмыхьит.

209

И Ҟ ӘА Н Д ОУ А Қ ӘА
Илеиуеит иҟәандоу,
Иҭынчу ақәа,
Адгьыл иналаӡ
Ицоит иласны.
Хәыцрак сахьамоу
Са сыхҭакуа,
Аҵанӡа иҟан
Сгәаҵа ԥшааны.
Схәыцуан. Иаалырҟьан
Са саныԥслак,
Агәырҩа роуп,
Игәнызго сҭахцәа.
Сашьцәа сражәып,
Игәаҟып, иааԥсап,
Сышьҭахь инсыжьуа,
Агәасра зҭахӡам.
Сыуацәа гылап
Ашәы иаганы,
Ахацәа рҵәыуара –
Ауау ихнаҩап.
Сан сызхылҵызгьы
Лшәы лышәҵаны,
Ахацәа рҵәыуабжь
Схаҿы даанагап.
О, ихьанҭами
Санҭало сдамра, –
Ашаха еиҵыҵуеит –
Снеиуеит ҵаҟа.
Сыбла иҵашәо
Иҟаӡам мрак,
Усҟан анышәгьы
Ласхозеи заҟа!?
Сара схәыцрақәа

210

Сгәы дырхәыҷын,
Иҭыԥарц иаҿызшәа,
Аисра иаҿын…
Илеиуан иҟәандоу,
Иҭынчу ақәа,
Саргьы сылабжыш
Цон исҿыкәкәа…
***
– Угәы бзиоума? – сиазҵааит аӡәы,
– Ицәгьам, ибзиоуп! – ҿааиҭит иара.
– Ишԥоубеи, ақәа,илеиуаз иацы?
– Ицәгьам, ибзиоуп! – ҿааиҭит иара.
– Шәӡыхьқәа хьшәашәахап! – сиазҵааит сара,
– Ицәгьам, ибзиоуп! – ҿааиҭит иара.
– Амхқәа зеиԥшроузеи? – сиазҵааит еиҭа,
– Ицәгьам, ибзиоуп! – ҿааиҭит иара.
Анцәа ҳрыцҳашьа,
Унхазар уара! –
Заҟа имариоузеи
Зегь рыхә ашьара!
А Ӡ Ы С ҬА Х У П…
Аӡы сҭахуп,
Сҿажәкит,
Аӡгьы гьамак амам.
Сшәыҳәоит,
Еиҭасҿашәки, –
Уи агьама цама?
Аӡы сҭахуп,
Сҿажәкит,
Сеилагама, џьымхеит!

211

Сара схалеи
Уаа-шәки,
Ҳамчқәа еизымхеит!
Аӡы сҭахуп,
Сҿажәкит,
Сара аума саҳәом:
Ҭыӡ хәыҷыки
Гәашәки –
Сара сыӡбахә уазҳәо.
Снапсыргәыҵа
Иақәҵит,
Аӡаӷьа-мацәазқәа,
Ецы ацәа
Салҵит,
Агәырҩа сагазшәа.
Маҭышәпақәак
Сықәлеит,
Рыблақәа џьоуҳаруп.
Еиӷьушьозеи
Ԥхыӡлеи,
Лабҿаба иубари
Са сашшит:
Абас ауп,
Сҩыза, усывагыла,
Сгәы каижьит:
Башоуп!
Ҳарбоит уанысԥыла!
Аӡы сҭахуп,
Сҿажәкит,
Шьҭа изасҳәарыда?
Ма, шәарах
Игәашәҭи?
Уи агьама ҷыда?
Аӡы сҭахуп,
Сҿажәкит,

212

Еиӷьхазар агьама?
Аирыӡ азна
Сҿашәки?!
Ицқьахеит, иубама!
***
Ажәеинраалақәа –
Агәы иаҭынхеит,
Аха ҩ-гәнаҳак
Рхы дырҵысит:
Поетк дыԥсын, –
Иҩымҭақәа нхеит,
Егьи –дшыбзаз
Иҩымҭақәа ԥсит.
А П О Е Т И Г ӘА Л А Ш ӘА РА
А. Аџьынџьал ихьӡынҩылоуп
Аԥшаҳәаҿы ак сцәыӡит ҳәа сыҟоуп,
О, исцәыӡит, сашьҭоуп, избаӡом.
Ец ахәылԥаз исыгхаз аԥсыкоуп,
Уакәу џьысшьан, даҽаӡәы сихьӡон.
Арахь, саԥхьа уажәы-уажәы уааиуеит,
Амшын ашҟа убла хоуп, избоит.
Ажәҩан аҿы – хьшьык аҵар ириааиуеит,
Аха урҭгьы аҵамхарц иқәԥоит.
Уа аҷнышқәа ахәаша еимаркуеит,
Қьышәла аӡы иҭасуеит иҿыҭуа.
Урҭ хәашаказ – зегь ҭабуп ҳәа рарҳәоит,
Рышҟа изыршәуа ча-цәынхак ҿырпуа.
Саргьы схәыцуеит: ҳӡыхь хәашьит ҳәа сыҟоуп,
Изжәит, аха уи агьама – гьамам.
Сылабжыш аналаҭәазгьы зныкоуп,

213

Иҟалазеи, ацқьара сцәагама!?
Абаҳчаҿы шәҭык аҵаа акәшеит,
Иҟалап уи цқьа иҭаҳмыҳәҳәазар!
Шьҭа ҳазымҵаап, иҟалазеи, иақәшәеи,
Иԥхон амза, аха ҳажьеит амза.
Аха амра иҟац, избац акәзар,
Ашәҭыц еиԥш ихнахып уара ухәыцра!
Иҟамлои, нас, Толиа, уара улакәзар,
Уҟаӡамкәа ҳарҭ уҟоушәа ҳхәыцзар?
***
Инымҵәаӡо усурак сашьҭоуп,
Иахьакәыз,
Уаҵәакәыз,
Уаҵәашьҭахь.
Инымҵәаӡо усурак сашьҭоуп.
Ахаан инымҵәо
Уи ашьҭахь.
Уи аус саналгалак сара
Сақәшаҳаҭуп аԥсра.
С Ы Ш Ә Ҟ Ә Ы Р Ҭ И УА Н…
Сара сышәҟәы
Аҭира иаҿын, –
Аӡә дахәаԥшуан уи аанкылан,
Хьаак цәырҵит
Усҟан са сгәаҿы,
Иааимхәар ҳәа сшәон
Нахьхьы сахьгылаз.
Анахь-арахь
Ахәаԥшра даҿуп,
Нас еиԥырҵит

214

Сышәҟәи ауаҩи.
Аха сышәҟәы
Даараӡа иҭабуп
Акраамҭа дахьумышьҭыз уи!
А Г ӘА Л А Ш ӘА РА
Ицон аибашьрахь
Уажәы-уажә ахацәа.
Ақыҭаҿ аҳәсақәа нхон,
Ицон ахысбжьы
Иалнахыз ацәа,
Иқәыԥшӡаз аҵеицәагьы цон.
Анацәа рҵеицәа
Рыхәда иахалон,
Ргәы лабжышла икәабо.
Аҳәсақәа гылан
Наҟ, зымҩа рхала,
Инеир, иҵасым, ирбон.
Лаԥшыла еицәажәон,
Урҭ харантәыла
Ҳарҭқәа уи зегь баны,
Ҳцәыҵаччон,
Аҵәы рылаҵо ҳгылан
Рылаԥш анеиқәшәо ԥшааны...
Уиижьҭеи аума
Ҵит, исыздыруам,
Урҭ ҳзырхыччоз ҳара...
Зыҳәса инаскьаргоз
Усҟан лаԥшыла –
Уажәыгьы иахыԥам раара.

215

АЛА
Ла дук иахәаԥшуан
шьоук еизаны, –
Ацәыргақәҵаҿ иҟан
урҭ рацәаны.
Уи асаса иҭалон
хымԥада чахык,
Ацқәагьы хырџьаџьан
ицҳар аҭахын.
Аԥшәма иазҿиҭыр –
аҵыхәа аршәшәон,
Уи аԥшӡара
избалак ацәшәон.
Уи еиқәа-самсалын,
ақьышә гьалгьало,
Иаҭахын иҳажәлар
аха ишәалон.
Алымҳақәа кьацәын,
аԥынҵагьы хшәаан,
Уи алацәгьа иакәшеит
асасцәа азаан.
Абас иахьыҟаз азын
уи ала,
Аԥшәма аҳамҭа
ианаршьеит абра.
А И З А РА
Иацынтәарак аизарақәа
Ҳарҿын, ҳа ҳшырҿыц.
Жәытәын иаҳҳәоз ҿыц ажәала, –
Иаҳҭахым аҿыц.
Арашәараҿ ҳаицлабрашәа,
Еех, аԥхӡы каҭәо,

216

Ҳгәаҵа иҭоу зегь ҳазҳәаӡомызт,
Уаҟа ҳгыло-ҳтәо.
Хаҵак зынӡа ииҳәоз лакәын;
Аӡахырҭаҿ зны,
Ӡахҩык агәыр лырӡырц акәын, –
Дақәыркит аҽны.
Егьи дтәан аҳәҳәыҳәа дҵәыуо,
– Сышәшьы! Аума збеит!
Сшыҳәҳәоз ҵыск аца инҭалан,
Рыц дук сыцәнагеит.
Ахԥатәи дыҳәҳәан даагылеит, –
–Избоит, акы шәаԥсам!
Ас еиԥш иҟоу ацәыӡ дуқәа,
Ҽазны ишәымӡан!
Аԥсҭазаара шьаҿа ҭбаала,
Ицон, ԥхьаҟа ицон.
Сахьынаԥшуаз сара ԥшьаала,
Алаҳәара збон:
Уаҵәы аизара ду шҳамоу,
Зҵаарас иӡбатәу:
Аус ааныжьны уи аизарахь,
Заанаҵ ишцатәу.
Ох, ирҳәон, аха ишԥарҳәоз,
Зынӡа «ргәы былны»
Наҟ адәныҟа, амра каххаа,
Икаԥхон аҽны.
Аусуцәа ажәҩан иалан, –
Ргыларак иаҿын.
Арҭ аҩымшк ҳара ҳбаҳча,
Иауит ҽа хаҿык.
Ачаи хыхцәа рашәа хиаало,
Атлаз еҵәа ихын.
Шьоукы рӡахәа, рмандарина
Ссирхар – ирҭахын.
Шьоукы ажәҩан маӡак иамоу,
Иалаԥшит, ирбеит.

217

Шьоукы –ашәақәа ҳзаԥырҵеит,
Шьоукы – ашәа рҳәеит.
Урҭ ԥыруеит, амҵәыжәҩа рымоуп,
Амра ԥхоит ргәаҿы.
Ҳара заҵәык ҳаидынҵәалан,
Аизара ҳаҿын.
СҲАҚЬЫМ
Уара унапқәа сара рыгәра згоит,
Сҳақьым, уара унапқәа даара ихаауп.
Урҭ ирымоуп мчык зегьы ирыхьӡо,
Аха имаҷуп сашәақәа, ирыхҳәаау.
Сҳақьым, сҳақьым,
Сара сгәыӷра.
Сҳақьам, сҳақьым,
Сара сыԥсынҵры.
Уара урыхәшәуп
Счымазара, сыхәра,
Уара иулшоит
Мҵәыжәҩада сыԥрыр.
Са санықәԥоз, – уакәымзар сҭахон,
Амца шыра салган сугахьан.
Сҳақьым, усҟан уажәақәа сдырԥхон,
Урҭ мыцхәы исгәалашәоит иахьа.
Сҳақьым, сҳақьым,
Сара сгәыӷра.
Сҳақьам, сҳақьым
Сара сыԥсынҵры.
Уара урыхәшәуп
Счымазара, сыхәра.
Уара иулшоит
Мҵәыжәҩада сыԥрыр.

218

С А РА С Е И Б А Ш Ь РА
Сареи ажәеинраалеи
Аибашьра ҳаҿын.
Ахысыбжьқәа ааҩуан,
Харантәи схаҿы.
Сара соуп уи раԥхьа,
Иақәлаз иара.
Ажәеинраала гәаан,
Иаҿын ашьоура.
Схысуан икылкаан,
Агәы иарбаны.
Иавкьон, иҭрысуан
Акы ианԥаны.
Ҳабжьаҟазацәа
Ирҿымшәеит: «иазхоуп»
Сара исаӷазар,
Саргьы сраӷоуп
Ҳаибашьра амца
Рнапы ахакны,
Ирԥхо иааиуан
Шьоукы адәаҟны.
Макьана ҳабаҟоу, –
Ашьа каҭәалап!
«Ириааиуа ҳаитәуп!» –
Зҳәогьы шәҟалап.
Арацәа еиԥшын
Ихалаз ашәшьы.

219

Уи ала дгьыли
Жәҩани еиԥшьын!
Амца ҩацралан,
Иакит адунеи.
Аибашьра дуӡӡа
Ҳаркареит, ҳарҩеит.
Уаҳа сылымшан, –
Скаҳаит, сышьҭоуп.
Аха издыруеит
Сашҭа сышҭоу!
Уаанӡа усгьы,
Саӷа дсыцәгәышуеит.
Аха сызгылар, –
Ҿыц сеибашьуеит!
1979

А Ш Ь Ы Ц РА
Џьаразаҵәык ауп
Сара сахьшьыцуа, –
Усҟан сгәаҵа
Ҭыԥоит маӡала.
Аӡәы ианиҳәо
Жәаа шықәса шихыҵуа,
Уаҟа далгарц
Дшашьҭоу аҵара.
Иацы ашкол
Иалгаз аныԥсыло,
Уи иазыркыз
Рымаҭәа еиқәҷаб...

220

Са сышколгьы
Сыбла уа иаахгылоит.
Ҳакласс уада,
Ҳамҩақәа, ҳкәаҷаб.
Ҳқыҭа нҳажьуан.
Ҳзааӡаз раԥхьа ҳгылан,
Ҳара ҳаиԥш
Иҵәыуон ҳарҵаҩцәа.
Урҭ ҳардыруан
Ҳхы инаркны зегьрыла, –
Аибашьраан
Аибацәа ҳрацәан.
Нас ҳаиԥырҵит.
Ҳзааӡаз жәашықәсала,
Рус иҿыцӡан
Иалагеит зынӡа.
Еиҭарааӡан,
Еиҭацеит «ибналан»,
Абас иҟоуп
Дара рлахьынҵа.
Рнапаҿоуп инеиуа
Зегь ахьқәыԥшхо, –
Аӡә дарԥысхоит,
Егьи дҭыԥҳахоит,
Агәы рзынхоит
Ҳарҵаҩцәа ишыԥшқәоу,
Аха рхаҿы
Ашла еиҳахоит.
Иацы ашкол
Иалгаз аныԥсыло,
Авальс абжьы

221

Шьҭыҵуеит оумашәа
Ажәҩан иалоуп.
Урҭ кәашо-иааҭгыло,
Рыԥшӡаракәын
Исзырҳәоз ашәак.
Абырлашқәа
Неиуеит еилагылан,
Ас ишәҭыцу дарбан рыда здам!
Шәырмыҳәалан,
Дадраа, ашықәс дуқәа,
Саргьы усҟан
Жәаа-шықәса сырҭан.
Аха, иахьа
Ас зынӡа санышла, –
Шәара шәқәыԥшра
Саҵашьыцуа стәеит.
Шәынтә сазхәыцит –
Сара уи сшаҟәыҵра,
Нас сышлара
Сқәыԥшны сҟанаҵеит!
1974

ААԤЫН
Аҟәынџь хырҟьоит,
Абар, амхаҿы,
Урҭ иреиӷьу
Рҵәахуан ачаԥараз.
Ажәҵыс – асас
«Ргыларак» иаҿын,
Илаҟәны иҟаз
Ҳкәасқьа аҿаԥараҿ.

222

***
Аӡә аҽага икәозшәа,
Бжьык ашьшьыҳәа игон.
Бжьык еицамкуа игон,
Ашьыжь адәахьы.
Мацаҵас уи ацыԥхь
Нықәысозшәа збон.
«Атыгә-тыгә» – инҵәомызт
Иахьа уи абжьы.
Аӡә аҽага икәозшәа,
Бжьык еицамкуа игон,
Саргьы ԥхыӡқәак срылан
Ашьыжь сеилаԥах.
Сҩаҵҟьан, сԥенџьыр слахеит…
Уажәшьҭа агәра згон.
Алашә днеиуан, иаԥхьа,
Ишьҭакшо илаба.
ИААЛЫРҞЬАН
Иҟоуп иаалырҟьан
Иашьҭоу аԥсра,
Ҵысхак рылҵыр –
Убри иацәшәаны.
Сара стәы уҳәозар –
Сыԥсааит сара,
Шәымхы санҭыҵлак
Цқьа ирашәаны!
Иҟоуп иаалырҟьан
Иашьҭоу аԥсра,
Ахьи араӡни

223

Хәцәахьы еизганы.
Сара стәы уҳәозар –
Сыԥсааит сара,
Иреиӷьӡоу ҩымҭак
Аншәысҭо иҩны!
Иҟоуп иаалырҟьан
Иашьҭоу аԥсра,
Ажәлар ирыхәо –
Цәгьарак изуны.
Сара стәы уҳәозар –
Сыԥсааит сара,
Шәыҩны раз иахьша
Анахьлак сыҩны!
Иҟоуп иаалырҟьан
Иашьҭоу аԥсра,
Ашьхахь иахьзымцаз
Ԥсаатәшәа иласны.
Сара стәы шәҳәозар
Шәсықәгәыӷ сара...
Наунагӡа иҟаз
Ҳаԥсадгьыл Аԥсны!
ИКАЛАП
Иҟалап бара ибтәызар
Аԥшӡара зегь. Иҟалап.
Иҟалап ба бзы ишәҭызар,
Ахьа, аца, акалам.
Иҟалап уаҵәы бҩагылан,
Амра иамабкыр бара.
Сымҩа аанкылан исҿагылар,
Ба ибхыбааз аҿара.

224

Игәнызгалап усҟан даара,
Сыхгьы сықәыжь снатәалап.
Аха идыр – убри мацара,
Сазнымкыларгьы ҟалап.
Ибеихырхәап амырхәага,
Баԥхьа иааип иқьақьаны.
Ибеиҽырбап ага-хага,
Ашәҭыц ныҟәап адәаҟны.
Иҟалап зегьы сраԥысыр,
Зегьы срылыбкаар бара.
Са сызнысхьоу ҿыц санысып,
Еиҭасҳәынҷап аҿара.
Ашәҭ ашьыҵәра адәы ианықәым,
Бара бзын исыԥшаалап.
Ба боуп соуԥшәыл сара исыгу,
Бара ибыгугьы дҟалап.
А Ж Ә Е И Н РА А Л А Л Ы ҨУА Н...
Ажәеинраала лыҩуан
зны аԥҳәызба.
Лынасыԥ еиԥш
ажәа лыԥшаауан.
Уи зны-зынла
анцәахша диҩызан;
Ус анакәха, –
сахьа ссирк ииуан.
Ажәеинраала лыҩуан
зны аԥҳәызба,
Дгәаҟуан уа,
Цәашьушәагьы дӡыҭуан.

225

Усҟан, – анасыԥда уи дылҩызан
Ус анакәха, –
сахьа ссирк ииуан.
Ажәеинраала лыҩуан
зны аԥхәызба,
Дгылон, дтәон,
ауадагьы ӡырҩуан.
Аԥхыӡ иарҵәыуоз
ҵыс иаҵәак даҩызан;
Ус анакәха, –
сахьа ссирк ииуан.
Ажәеинраала лыҩуан
зны аԥҳәызба,
Ашьха дхалон,
амра ацыԥхь кны.
Уажәшьҭа дласын,
ажәҵыс уи даҩызан;
Ус анакәха, –
дԥырлааит дҳаракны!
АУАРДЫН
Ақыҭа иалсны
Ицон ауардын,
Аарлаҳәа иахон
Уи акамбашьқәа.
Зны-зынла аԥшәмагь
Ирхиҟьон аҷын,
Аха, иушьуама, аашьара иашьҭуам!
Иҿыжуан ианнеиуаз,
Иҭәыҵәҟьан, иубон,
Аԥшәма инымҵәоз ашәак иҿакын.
Ақыҭа ӡлагара

226

Ахьхьаҳәа илагон,
Арахь акамбашьқәа цом иццакны.
Иҿыжуан инҭасыр,
Ишәарҭан инаар,
Дҭынчын аԥшәма дахьықәтәаз ахы.
Рыԥсы аархалоит
Апҟаҩ аарыхгар,
Ус ауп ишыҟоу ирҭахы-ирҭахым.
Апҟаҩҳәа дрысит
Еиҭа иҿацаӡа,
Аԥш хьанҭаӡамызт уажә дара рзын.
Ҳдунеи зегь ргозаргь
Гәхьаас иркым,
Аха,
Ирыцҳаршьон урҭ ауардын.

АИЗГА « БАРА БЫДА » (1983)
АҞНЫТӘ
А Ԥ Х Ь А Ж ӘА
Сымш, ибдыруеит аԥхьажәа шыҟоу, –
Аԥхьа ианырҵоит, иззыркыз са соуп.
Аха уи ажәа иагуп ҳәа сыҟоуп,
Бара са сзыҳәа бзакәыҵәҟьоу, бзыԥсоу.
Аԥхьажәа слымҳа инҭалоит, ицәажәоит:
Амраз ахаан сшамеигӡо сыԥсы.
Амра зырҟәандаз – иҿыцу ба башәоуп,
Аха ажәакгьы рҳәом бара бзы.

227

Аԥхьажәа цәажәоит: сеиԥш аԥсабараҿ,
Ашәҭқәа ирыхӡыӡо дшыҟам џьара…
Сымыш, саҭамыз, иаҩырцеит даара, –
Ашәҭ ҳәа сызҿыҵәҟьоу ба бакәын, бара.
Аԥхьажәа цәажәон: иажәақәа хаами,
Бзиабарала иӡрыжәуп, иԥшьоуп…
Ҳарҭ урҭ ажәақәа гәыдкыло иҳаман,
Ибгәалашәома, зынгьы ҳаԥхашьон.
Аԥхьажәа цәажәон: цәаҳәала-цәаҳәала,
Уи ажәеинраала шьала ирԥхеит…
Усҟан ба бакәын… Банрыԥхьалоз ԥшьаала,
Аԥшӡара ирыбҭоз урҭ ирзынхеит…
Сымыш, ибдыруеит аԥхьажәа шыҟоу,
Аԥхьа ианырҵоит, иззыркыз са соуп.
Аха уи ажәа иагуп ҳәа сыҟоуп,
Бара са сзыҳәа, бзакәыҵәҟьоу бзыԥсоу!
А Ԥ С УА Л А К Ә Қ ӘА
Мцхәы игәхьаазгоит
сара аԥсуа лакәқәа.
Урҭ ракәын илакәны
иҟазҵоз схәыҷра.
Аԥшӡара «зхәыцыз» –
Гәында-ԥшӡа лакәын, –
Уи баҩлашала
иаҿын лырчара.
Сан игәыҭшьаагоу
Алакәқәа еиҭалҳәон,
Саргьы гәаныла
Гәында дсыхьчон...

228

Ажәҩан ихалон
зны ауарҳалқәа,
Уи иаҵагылан
аҭакәажәцәа ччон.
Зны адоуцәаҵәҟьагь –
ирылымшоз иарбан! –
Амра иаԥгылан
ашәшьы ҟарҵалон.
Усҟан, аиашаз,
аҩсҭаагьы дшәарҭан, –
Дгәырӷьон, еиниҟьон,
дышьҭасуа дкәашон.
Аха иага, иага
гәаҟра ҟаларгьы,
Ахреи атышеи
ирхалан иҭрыс,
Иааиуан амҩа
Џьамыӷәа иаркараз, –
Аинар ижьи,
нас, ус Хәажәарԥыс...
Аԥсуа лакәқәа,
Сҭаршәуп шәа шәыкәа,
Сара шәқьиара
Амҵан сҽырбоит,
Шәа дышәцәынхазшәа
Сиԥылоит Сасрыҟәа,
Саргьы Сасрыҟәа
Сишьҭалон сцоит.
М О С К В АТ Ә И АҴ Ы Х
Москватәи аҵых, – Москватәи алакәқәа,
Москватәи аҵых аӡыхь еиԥш ицқьоуп.
Сара сыргәылоуп ахәыцра ҳалалқәа,
Ажәҩан сгәыӷрақәа рыла иҵҟьоуп.

229

Москватәи аҵых – абаҳчаҿы ҩыџьа...
Москватәи ацәымзаҿ ихиаалаз асы.
Сара, Москватәи амза иаҩычаз,
Уи ада сызмыцәо сықәхоит лассы.
Москватәи аҵых – аҵааҵла раҳра,
Цәашьушәа игылоуп сара схаҟны.
Ахәрақәа знугьы, иацәынхазгьы ахәра,
Москватәи аҵых иаԥылоит акны.
Москватәи аҵых, Москватәи акаршәра,
Москватәи ашәа, иҟәандоу абжьы.
Сахӡыӡоит Москватәи аҵых еиҟәшәар ҳәа,
Аҵых ааныжьны иаар ҳәа шьыжьы...
Москватәи аҵых, – Москватәи алакәқәа,
Москватәи аҵых аӡыхь еиԥш ицқьоуп.
Сара сыргәылоуп ахәыцра ҳалалқәа,
Ажәҩан сгәыӷрақәа рыла иҵҟьоуп.
АӠЫХЬ
Агәы еисны акәараҳәа,
Иҵыҵуеит аӡыхь.
Лассы амҩа, амҩа иаҳәон,
Ашьха гылан хыхь.
Раԥхьа бӷьыцк инаха-ҩахан,
Икҿахон џьара.
Ашьыжьтәи ашәахәа хахо –
Ԥхьаҟа ицон иара.
Зных ахаҳәқәа наԥынгылан,
Иакәшон иҭакы.

230

Зегь акоуп аԥсра иаԥыло,
Иашьҭан ҽа-мҩакы.
Зны-аҩаргьы, маӡа-аргама,
Иалалан ицон.
Аха уи рахәыцҵас иаман,
Ацқьара агон.
Зегьы ирылсит уи хкы-хкыла, –
Бӷарҵахьы иқәԥан.
Аӡы – ӡыхьым знык иаангылар,
Иҭахоит ушьҭан.
Аҵх, амш – неиԥынкыла,
Иааԥсаӡеит акыр.
Аха ицоит амшын ҵаула,
Ахы ҭанакырц.
Аа, абар, уи дук мырҵыкәа, –
Ахаҿы инаӡеит.
Ацәқәырԥ шьҭыԥан, иқәмырсыкәа,
Хьшьыцбаҵас иагеит.
Сара иҭызбон аӡыхь аҵа,
Амҩеи аҿареи.
Ақәԥара иаҿыз ахаҵа, Уи ииреи иԥсреи.
АЦӘҚӘЫРԤА
Ацәқәырԥа амшын гәы ихәыҵҟьан,
ахцәы ақәԥса, ибыбны,
Иҿаҳәатәха игәрымуа, иҵҟьо,
абан, нааиуеит иццакны.

231

Иажәлеит, нас ицқьашәқьа хыла
инҭалт, иӡт абжьы зынӡа.
Уа иаԥылт ахықә шаԥылац –
џьара цәҟьаракгьы анӡам...
Акызаҵәык збеит, аиашаз –
сара уи ацәқәырԥаҿы:
Маӡала, иаацәырҟьан, икшаз,
нас – сыбналоит ҳәа иаҿыз.
***
Иааиуан харантәи аҽыҩҷкәынцәа рашәа,
Иааиуан ахацәа руапа иҭашьшьы.
Ихалон «Азаргьы», мчык уи иакӡамшәа,
Оҳ, игәыҿкааган изҳәозгьы рыбжьы!
Ишыҵҟьара иҟан рҽыҩқәа ӡыӡымкуа,
Азаргьы уарҳалҵас ирзышьҭан дара.
Инеиуан аҽыҩқәа адгьыл иазымкуа,
Уи рҽаҟәыхны, иԥырны ишцара.
Иааиуан… Имҩасуан… Ашьҭахь, сзыԥшызар,
Аамҭа цазаап, асы сҭанасӡеит.
Арҩаш ихшәалаз абӷьыц-лас иаҩызан,
Аҽыҩқәеи Азари ниасны ицеит.
***
Еҳ, ишԥахаау амырхәага,
Арха иҭоуп агәы ршьышьуа.
Иԥоит хыхь аҽҵыс-ахага,
Аин иакәшоит, иазгәышьуа.
Аӡыхь акәзар – аԥсы ҭалан,
Ицоит иқәлан Уантҟалашь.

232

Уардынк неиуеит иааԥса-икара,
Ианымҿыжуагьы ҟалашт.
Али аџьи ахра нкылан,
Ажәҩан ықәдыртәеит рыхқәа.
Шьабсҭак аӡыхь ихгылан,
Ақьышә аҵанӡа иҭакуа...
Амра ӡаалон. Уи ашәаԥшьқәа
Ақьышә иақәԥхон аҽы.
Аҽҵыс-хага аин иакәшон, –
Уи сахыԥоит ҳәа иаҿын.
СЫМШЫН
Ҭынч амшын шәхыԥшыло шәгылоуп,
ацәқәрԥақәа шәырԥылоит,
Амра ауп шәара шәзызхәыцуа,
амш ауп шәзызхәыцуа,
Сара баша ус сызгылом, –
схәы-сжьы ааилагылоит, –
Уи исгәыднаҵоит сара
ихәшәырку ахыцқәа.
Ҭынч амшын шәхыԥшыло шәгылоуп,
ацәқәырԥақәа шәырԥылоит,
Иара ҟәандоуп – убри ауп
џьашьатәыс ишәымоу,
Сара усазҵаар, даҽакуп
сгәаҵа ҭазмыргыло:
Ртәыла ныжьны сыжәлар цон,
рҽеилаҳәаны шәыла.
Ҭынч амшын шәхыԥшыло шәгылоуп,
ацәқәырԥақәа шәырԥылоит,

233

Уи еиҩышәыссар шәҭахуп,
шәҭаланы гәышԥыла...
Сабацәа ахьҵәыуоз збоит,
рылабжыш еицылон,
Нас имшынха еилаҭәеит,
акы иазынкылом.
Уи иакит ашәы аԥштәы,
цәгьала иҵаауп агьама,
Аҷныш ҭасуеит абжьы рго, –
даҽак халоит иамдо...
Амшын ԥсшьароуп шәара шәзы –
уаҳа лшарак амам,
Уи сабацәа рҵәыуаӡ ауп,
убри ауп изҟәандоу.
АҼ Ы Р Ы Ҩ РАҾ
«Чоу» анырҳәа, нас иҩаҵҟьеит,
Рыхқәа рықәыршә аҽқәа цон.
Амҩа урҭ аркарон, ииаҟьон,
Аха мчык иканацон.
Сара сҽыхәа аԥхьа игылеит, –
Сара сиашьапкит анцәа:
«Суҳәоит, уи зегь раԥхьа игылаз»
Са стәы иамазкуаз рацәан.
Аҽқәа ирыҵаҳәҳәон иахьакәшоз,
Даргьы цон цәаҳәак ишху.
Аҽқәа ракәу, ҳара ҳакәу, –
Аԥхьагылара зҭаху?!
Аха инеиуан дара шәахха,
Иааԥса, икараха, иӡыҭны. –

234

– Суҳәоит, иҵегь маҷӡак уаха, –
Сҳәон сара, сыԥсы ӡаны.
Ҽызаҵәык лаԥшықәҵа исыман,
Иашьҭанеиуа агәаӷ сагон.
Исшәиуан аҽы хазына,
Уи лаԥшыла исҟаҟон.
Дара нарцон аӷәра рҿархьуа,
Урҭ аԥышәара рҭиуан.
Ус ахьысхәоз са сгәы снархьуан,
Ус ахьысҳәоз схы сшәиуан.
Б З И А И З Б О И Т АС Ы А Н Л Е И УА
Уажә иаазқәылаз асы леиӡом Аԥсынтәыла,
Сыкәша-мыкәша иара иҟәашӡа иҟанаҵом,
Ишԥасҭаху аӷәырџ-ӷәырџҳәа снылагылан,
Скыҭа сналсыр, аграпара уа ианҵо!
Ишԥасҭаху асы леилар Аԥсынтәыла,
Асы еигәыдҵо ашҭа ҳнықәлар ҳаизаны!
Аха иҟам! Иамоуп уи акы иаанкылан, –
Нас ис-дуны илеирц акәхап, даҽазны.
АԤСНЫ
Аԥсабараҿ сара соуп иныҳәоу,
Тәыла ссирк сахылҵит сара зны.
Ԥсыуа дгьылын уи убри азыҳәоуп,
Хьӡыс изарҭаз анкьаӡа Аԥсны.
Уда схәарҭам, Аԥсынра,
Укәа сҭаршәуп смаӡаны.

235

Ажәлар дуқәа рҭаацәара,
Уара уалоуп уаԥсаны,
Уара уалоуп умзаны,
Уара уалоуп умраны.
Ушьха ӡыхьқәа сара сышҟа иҩуа,
Ушьха ҳауа ҳзыршоит иласны.
Уашҭа иагым сара сықәла, сыуа,
Ушԥабзиоу стәыла хәыҷ Аԥсны!
Ара шьала иҷышәуп уара ухаҳәқәа,
Ҳабацәа урыхьчеит рыԥсы ҭины.
Урҭ иреиӷьу ашәа ҿыцқәа рзаҳкуеит,
Ус анакәха, уи азкуп Аԥсны.
Уда схәарҭам Аԥсынра,
Укәа сҭаршәуп смаӡаны,
Ажәлар дуқәа рҭаацәара,
Уара уалоуп уаԥсаны,
Уара уалоуп умзаны,
Уара уалоуп умраны.
1981

А Ц ӘА Р ҬА
Аԥсуаа зегьы иарҭак-иарҭак
Акы иаламҵо иҟарҵоит.
Уи аиарҭа ҵакыс иарҭо, –
Амра ахькыдунӡа инаӡоит.
Уи ҟаҵоуп иҳарџь мацаран,
Аԥшәма илшо зегь аԥшнуп.
Иара – ҵаҟа диоит, ихшарагь,
Амза шашаӡа ирыхчнуп.

236

Иарҭак ыҟоуп, – игәгьы ҭынчуп,
Уи насыԥ-цәарҭоуп, иԥшьоуп.
Аҭәыц ақәдыршәуам, иџьынџьуп...
Жәытә аахысгьы ус ишоуп.
Иарҭак гылоуп, иарҭа ныхак,
Изну аԥшәмацәа рыԥсы.
Уи ҟаҵоуп ҳәынҭқарк изыҳәа, –
Ашҭа иҭало сасык изы.
1980

А Н Л Г Ә Ы Р ҨА З Ы А Б А Л Л А Д А
Ан агәырҩа лыман, –
Лхалазаҵәык дыҟан.
Лыбла хаақәа рыла,
Уи дыԥшын адәныҟа.
Ан гәырҩала дыҟан,
Уи дареиџьуан, рыцҳа.
Лԥа дхынҳәуам аҩныҟа, –
Ажәҩан аԥҭа хыҵхьан.
Уи гәырҩан, еидаран,
Уаҩ, дызмыхәоз усын.
Даҟаҟеит, даркареит,
Арахь – уи дыԥҳәысын.
Иабаргәи, инышәхап,
Шьацрак илалыршәыр...
Аха ицеит иццышәха,
Ашьаци анышәи.
Нас иналган, арҩаш
Иалалыршәит уаҟа.

237

О, иакит уи амҩа,
Ишьҭрақәнаҵеит хәдаҟа...
Ашьхақәа ирызналгеит...
Иаазазеит еилаҳарц.
Мшәан, анышә иабалҭои,
Илурызеи уаҳа?..
Арԥызбеи аԥҳәызбеи...
Аиӷара рыбжьалеит.
Ашәҭқәа рыбла хызкуа,
Амра ԥхеит ҽакала.
Уи лгәырҩа лхьынҳалон,
Илакьуан, илыкәшон.
Лқәыԥшра аҵых иалан, –
Лара лзыҳәа имшо.
Издыруада мцазар,
Уи збылуа даушла?
Иарцәеит, наҟ, избанзар, –
Еибаркын лабжышла.
Нас илдырит иҟаз, –
Лгәырҩа лыдылкылеит.
Ҭынч илгон аҩныҟа, –
Иаргьы дгәыднакылон.
АҴ Ы Х А Ԥ С РА
Аҵых акацхәқәа неибанаркын,
Аҳра мҵарсны иаақәлеит адәы.
Уи алашьцара иахӡыӡо иакын, –
Иакын, избанзар, иазгәакьан, иатәын.

238

Аҵых ахьықәыз иччон адәаҿы,
Идыруп, аусқәагь иара еиԥш илашьцан.
Аха – ҵхабжьонҟа анеира иаҿын, –
Аҵых ашара абар аҭахӡам.
Инеиуан... Лабжышла уи кәабаӡан,
Изеилгарымашь, иахьгәаҟәа лассы.
Ашьҭахь еилаҳаит... Ишеит иккаӡа, –
Абасоуп ишҭало ашьыжь аԥсы.
АЧ А
Адәқьанахь инаргоит ача рацәаны,
Инаргоит шьыжьыла, нас хәылԥазыла.
Уажәакәхап афрына ианҭыргаз иӡны,
Афҩы ҟәандаӡа иқәуп атәыла.
Иарбан уи аиҳа акапан змоу,
Хьума, раӡнума ма ҽа металлу?
Сгәанала иҟам уи афатә зыԥсоу, Абырлаш аҟынгьы ихьаҵуам акала.
Адәқьанахь инаргоит ача рацәаны,
Идәылҵуеит ажәлар уахьынтә чахыла.
Сара сазхәыцуан: часак еиҩшаны,
Ҳабацәа шықәԥоз абџьар аанкылан.
Адәқьанахь инаргоит, – иаԥыркуам зынӡа,
Ажәларгьы иаархәоит иахан ааҵәала.
Сара сазхәыцуан: даҳәо ҿаҵак,
Асаби рыцҳа ацәа дышҭалаз.
Схәыцуан акырӡа: ицәгьан ҳа ҳхәыҷра,
Ҳаблақәа ишырбоз уи ҳҭанархон.

239

Ԥхыӡла ашьшьыҳәа исфон сызхара,
Нас, лабҿабала, схәыцуа слатәон.
Сара срызхәыцуан арыц ду лазҵоз,
Зыҷкәынцәа рзыҳәа лацәааихьшь ҟамҵакәа,
Срызхәыцуан чахыкгьы-зынӡаск изымбоз, Аԥсадгьыл иазықәԥоз… Ажәакгьы мхәаӡакәа.
Схәыцуеит иахан иахьырго ача, Ҳәакгьы афҩы-хаа ԥуа ианагәылоу.
Амҩан иахькаршәу ауаатәыҩса рџьа,
Уи данахәаԥшуа гәымбылк днагылан.
Схәыцуеит, срызхәыцуеит, сгәы еиҟәыҷҷа:
– Ажәлар, ишәыхьи, закәызеи шәызҿу!?
Сшәыҳәоит, аҟьашьра иацәыжәга ача, –
Ҳтәыла иадыргоу, уи иахаҿу!
АҨ Н Ы Ҟ А
Аибашьра иалгеит,
Ишәҭуан аԥсабара.
Дхынҳәит афырхаҵа,
Иԥҳәыс дизыԥшын.
Дхынҳәит напыда,
Икажьын игәара,
Игәара ҭынхада
Инапы аҭахын.
Нас асабицәа
Иԥылан аҷҷаҳәа,
Инаха-аахан,
Агәашә аадыртит.
Аха иааҭгылеит,
Рыблақәа ҭхаха,

240

Дгәыдрымкылеит,
Игәы дмырхәыҷит. –
Уԥсы еиқәхазааит! –
Агәылацәа иарҳәон,
Шьоукгьы рылабжыш
Уа ирҵәахуан.
Иԥҳәыс дырԥылон,
Иԥҳәыс инаскьалгон,
Иԥсы ахьлоуз
Дгәырӷьон, дԥыруан.
Абыржә дгарҵызшәа,
Иқьышәқәа ирызналгон,
Афатә, ашьыжь,
Шьыбжьон, хәылбыҽха.
Иаргьы длыхәаԥшуа,
Ашьшьыҳәа илбааидон,
Мҳаҵәла илҭоз
Уи ихәы-ԥха.
Иԥҳәыс ауҭраҿ
Драшәон ахәхәа-хәхәаҳәа.
Длеиҩеиуа длыкәшон
Дахьгылаз иара.
Адгьыл чашәра
Аарҳәра игәаҳәон,
Аха иабаҟоу,
Иабаҟоу инапқәа!
Деилылхуан, деилалҳәон,
Дихәаччо ԥшьаала,
Иаргьы дрыцҳаишьон,
Илабжыш цон.
Лхы ааишьышьыр
Иҭахын инапала,
Аха, напыда, –
Гәыла иауӡом.
Дгылан, иԥҳәыс
Длыхәаԥшуа дгылан,

241

Лхы-лҿы макьана, –
Иссирын, иԥшқан...
Уи – ахаҵара
ҟаиҵеит иара итәылаз, –
Шьҭатәи ахаҵара –
Ла лаԥхьа ишьҭан.
И А И РҲ ӘА Н А П А П А Ԥ Х Ь А Р Ц А… ***
Жәытә сахьаҭыхымҭак иаҿырԥшны.
Иаирҳәон апап
Ҭынч аԥхьарца,
Ахәрақәа ӷәӷәазшәа,
Иҵәыуон иаргьы.
Аҳауахь ихалон
Уи ашьҭыбжь хааӡа,
Зныхгьы иаҿыцәон
Зны иҳаракын.
Иаирҳәон апап
Ҭынч аԥхьарца, Ашла – хәдацәанӡа
Дагәылан ашәы.
Апап ихигаз
Ҵәахын, имаӡан,
Ашәала игәаҵа
Ирҭынчуан уажәы.
Иаирҳәон апап
Ҭынч аԥхьарца,
Уи илабжышқәа
Ҭынч икаҭәон.
***

Ажәеинраала иҿыцны аус адулоуп 2015 шықәсазы.

242

Аха баша
Лабжышым, – имцан,
Иашәаҿ, иуазаҿ –
Ажәҩан ибон.
Зныхгьы дныҵашәкәа
Дцон маӡала,
Уадак дыҩналон
Иҵегь, иҭшәаз.
Апап изыҳәан –
Уаҟа ԥсгаран, Ажәҵыс иатәызаргь
Иахьыҟам ашәак.
Иаирҳәон апап,
Ҭынч аԥхьарца,
Ԥҳәызбак ашәаҿ
Иныҵраан дыԥшын…
Игәаҵаҿ уи ашәа
Тәон ихааӡа
Уи иаирҳәозгьы
Иахаз даҽа бжьын.
Уи ашәа, уи амра,
Ԥҳәызбак лыԥсы алан.
Дрыман иблақәа
Уи дытҟәаны…
Апапгьы дыҟаз
Џьишьан ихала, Дицын аԥҳәызба
Уи дмаӡаны.
А Л А Ш А Р Б А ГА
Иаагылазаргь абас аҽырԥагьан,
Исхыччошәа хара инаскьаны,

243

Шәышьха рнахыс иҟоуп слашарбага,
Иара сашьҭоуп, – сылахь ус ианын.
Амҩа сыман, амҩа са сыԥнашәон,
Аха сгәыӷуан, – еиӷьхап ҳәа уаҵәы.
Амра саблырц иалагар, – иҿасҳәон,
Уи аласԥарц сыӡӷаб хәыҷ лыхцәы.
Амҩа сыман, сымҩа мҩа мариамызт,
Арҩаш сыжәлон, ҽыҩцәаҵас иаапкны.
Аха уи иацрысҟьон амч иамаз,
Ажәҩанаҿ иахысшьырц нас иаркны.
Зны сыбӷалон, ахра ду сҭакнаҳан,
Уахьтә напхыцла схалон, сыԥсы згон.
Амацәысгьы ԥшын, иӡрыжәны аҳәа, –
Уи хҭырԥоушәа са схаҿы иқьақьон.
Амҩа сыман – уи зынӡа ицаҟьаран,
Шьанҵа лыхын, абжеиҳан иҭшәан.
Сазкылсызар – уи еимга-еимцаран –
Даҽа мҩак иҿыцны саԥхьа ишьҭан.
***
Маҷк бысхашҭыз џьыбшьеит, –
сзықәымлеит аҩныҟа,
Сан, хҭацәыхак сымам,
иаԥсаӡам изӡар.
Мшәан, иабыкәу бҳәаруеи,
уажә сара сахьыҟам,
Бара беиԥш саҿыми
Саргь зегьы срыхьӡарц.

244

Бнышәынҭраҿы ашәҭқәа
ҳгылоит ҳәа иаҿызаап,
Иқәызшьуадашь уаҟа
иразу напык?
Анапы анысҳәа, –
ба бнапы иаҩызаз
Иҟаӡам, сыԥсымзар,
шьҭа иҟалом бзанҵык.
Бнапқәа рыла, санхеит,
сгәы шьышьуа бысԥылон,
Урҭ исымбаӡакәа,
ируанҭон сыгра.
Уи аҭак ҟасҵозшәа,
иахьа снапқәа рыла,
Бнышәынҭраҿы снықәтәан, –
агәы сшьышьуеит сара.
А Ԥ А РА - Ҿ Ы Р П
Сара ԥхыӡла
Аԥара-ҿырп збеит, –
Ирҳәоит лабжышуп
Изтәу ҳәа иара.
Аҳаҭа азна
Аашьҭԥаан изгеит, –
Исоуит аԥара
Зымбацыз иԥшра.
Сан лахь, илысҭарц,
Сдәықәлеит сласны.
Саԥхьаҟа сымҩагь
Нҵәомызт, сықәԥон.
Сангьы дшыҟам

245

Здырхуан зны,
Аха уи лцәымза
Ҭакәиӡа избон.
Ашьҭахь – сыԥшызар –
Ҳгәашәаҿ снаӡеит,
Ларгьы дысԥылахт
Уа дгәырӷьаҵәа.
Ҳамҭасгьы сԥара
Налысҭан, илгеит,
Аарла ишьҭылхит –
Уи хьанҭацәан.
Днеиуан сааныжьны,
Ишьҭыхны дызҵаз,
Ицәо ацәымза
Даҩызан, днаскьон.
Ԥхыӡла ԥароу
Џьысшьон дзытҟәаз, –
Усҟан алабжыш
Сҟәыган илгон.
***
Актәи аҵәца –
сҳәатәы ханаҵоит, –
Ашәҭыц аҿысхуеит,
амра ласҵоит.
Аҩбатәи аҵәца –
исҳәоит уи атәы:
Изызӡарызеи,
сиқәшәоит ха ҳҳәатәы.
Ахԥатәи –
аԥырра еиԥшуп цәгьала,
Уи аҳәатәыҵәҟьа
сзахыԥом сара.

246

А Б З И А Б А РА А Б А Х ҬА
Абзиабара абахҭа сҭакуп,
Сҭакуп, гәыӷрак ҳәа сымам.
Ашәҭқәа саԥаҭла иаркуп,
Шәабаҟоу, сҩызцәа, шәыԥсыма?
Абзиабара абахҭа хьанҭоуп,
Уа анаҳәааҳәра сылшом.
Аҟарса сҭагылоуп, ихьҭоуп,
Ирацәоуп аҵхқәа имшо.
Абзиабара абахҭа лашьцоуп,
Исҳәо-изуа сыздырӡом.
Ашықәсқәа, исықәу, рацәоуп,
Сеидру адәныҟа сандәылҵуа.
Абзиабара абахҭа рыхьчоит,
Абзиабара иалху абџьарла,
Сыхьчацәа гылоуп, иччоит, –
Зны сырныҳәоит маҷарла.
Абзиабара абахҭа сҭакуп,
Сызқәыӡыз уҳәозар, илакәуп:
«Быда схәарҭам, сгәыкы,
Быда исымаӡоу блакоуп,
Сымра, бзиа бызбоит», –
Абри харас исыдҵоуп...
Еиҭах ус цәгьаракгьы ҟасҵоит,
Сҭашәк, нас ҽа шәышықәса сықәҵан.
С А РА С Ы Ш Ы Қ Ә С Қ ӘА
Сара сышықәсқәа цоит иласны,
Урҭ сышрышьҭаз скарахеит даара.

247

Сара сышықәсқәа сыхәаччоит зны, –
Аха ихьанҭаҵәҟьан урҭ рыбжеиҳарак.
Згәы иаанагодаз ҳаиқәшәап ҳәа уажәы,
Сара сышлара санкыднацала.
Иахьа ашәҭоуп сызҩызоу, ишәыз, –
Бара бышәҭыцны уажәоуп банаҿала.
Сара ҳашьхақәа срықәуп сысны,
Бара амшынаҿ бгылоит бмырхәаган.
Аха сыбхаршәу џьысшьоит скасны, –
Уи касышуп, бара ибԥырхагам.
Соуԥшәыл, са сҟынӡа аума бзыбжьоуп,
Цҳакгьы хылом, издыруеит, ҳабжьара.
Ус, аԥсҭазаара иацу хыԥшоуп,
Сара араҟагь исызымҭо ԥсшьарак...
Згәы иаанагода ҳаиқәшәап ҳәа уажәы,
Сара сышлара санкыднацала.
Иахьа ашәҭ ауп сызҩызоу, ишәыз, –
Бара бышәҭыцны уажәоуп банҿала.
1982

***
Зны иааҭгылоит, зны ицәқәырԥоит, –
Ус ауп ишыҟоу амшын есымша.
Былахь еиқәыбҵоит. Быблақәа ччоит,
Быхцәы иацрыхоит иахьасуа аԥша.
Бара бангәаауа ацыԥхьқәа ччоит,
Инықәбоит иахьықәҭәо ҭынч аҟәара.
Са сакәхап изҩызоу – амшынгьы ҽырбоит, –
Уи беиҽырбоит ҳәа сыҟоуп бара.

248

Ацыԥхьқәа бышҟа иааиуеит, ицоит,
Ма сара сҿаԥхьа ишәап, иԥхашьап...
Амшын анеисуа имӡакәа избоит:
Бара бҟазшьа, сара сҟазшьа.
1982

С А Ж Ә Е И Н РА А Л А Х Ә Ы Ҷ Ҵ ӘА Х Ы З
Сажәеинраала аҵых еиқәа иалаԥсоуп,
Уи ҵәыршыла уашьҭаларгьы иубаӡом.
Сара аӡәк соуп иара хәшәы ҳәа иамаӡоу,
Сымҩа нагоуп уахь, уи амҩа сахҟьаӡом!
Сажәеинраала – ашьха шьанҵак иаласоуп,
Уи ахьыҟоу… шәышьхарнахыс, ихароуп.
Аха сара – ашьхеи амреи срымаӡоуп,
Ашьха шьанҵа ашҟа сназго дара роуп.
Сажәеинраала – арҩаш хыҵра иаларшәуп, –
Ҭаца ссирк леиԥш уи имҵарсны, иқәҳа ицоит.
Аха срашь аҟазшьа збоит акалашәа, –
Сымҩа иқәлар, – ҳа ҳазхьымӡазгьы ҳрыхьӡоит.
Сажәеинраала – бара бгәаҵа иаҵашәеит, –
Убри акәхеит. Слатәеит сымҩақәа ҩаркны.
Аԥсабара иҟаз-ианыз срацәажәеит, –
Урҭгьы гылан, саԥхьа иааины рхы нарҟәны.
Амҩа сашьҭоуп, бышҟа ицо ҳәа крыҟазар, –
Иара сшашьҭаз шьҭа суаҩыбжара сахыст...
Уи сыԥшаауеит адгьыл аҵан иҵазаргь, –
Бгәаҿы уаанӡа сажәеинраала хәыҷ ҵәахыз.
1982

249

А Б З И А Б А РА А Ҟ А З Ш Ь А
Схәыҷын сара, жәашықәса сырҭан, –
Бзиабарак усҟан схыхны саман.
Сара уи аԥҳәызба лааигәа стәан,
Уи слыхәаԥшуан, нас маӡа-аргама.
Сара сылаԥш – дахьцалак ицон,
Иҟасымҵоз иарбан уи ианылҳәа.
Аҵараҵәҟьагь – лара лзын исҵон, –
Сара уи шысзыцәгьоу лсырбарым ҳәа...
Ашьҭахь, нас, ҩажәашықәса сырҭан, –
Даҽазнык ицәырҵит сгәысҽанӡамкәа.
Ԥҳәызбак – алакә далҵызшәа дыԥшӡан,
Саргьы сықәхеит ари адгьыл самкуа.
Уи дхызбалон аӡиас ҵаула, –
Лхылҿы ҵакны шәҭыла иԥоу касыла.
Схәыдаӡамызт саргьы гәыла-ԥсыла, –
Сыҟаӡамызт насгьы шлацкгьы сылан.
Уи лызхәыцра саман акәа сҭаршәны,
Ашьхақәаҵәҟьагь сырҵысуан напыла.
Аха уи убасшәа даамысҭашәан,
Жәак сызҳәомызт сара лаԥхьа сгылан...
Ашьҭахь, изӡом... Ҩынҩажәа сырҭан,
Сҭынчыз џьысшьон уи аганахьала.
Иабасҭаху шысҳәоз уи ушьҭа,
Ҿыцны иааит сыбзиабара хиаалан.
Сара сҩаҵҟьан, сдәықәлеит сацәыбналан,
Аҵла сықәлон, аӡы схылон, сыҩуан.
Зны акәакьаҿ сааҭгылалон ԥшьшьаала, –
Ишԥахьанҭаз усҟан сара сымҩа.

250

Шьауардынҵас усҟан исыхьӡеит,
Сама идәықәлеит ажәҩан ахь ихалан.
Мшәан сышьҭызхыз дарбан, дсымбаӡеит,
Лара лакәу, дарбанушь изхароу?
Абзиабара – амра иалху мцан –
Уи – аӡәыр ахацәа рыгәқәа зблызоуп.
Знык иаакылсны уаман ҭынч ицар,
Усҟан иара – раԥхьатәи иаҩызоуп.
***
Ирҳәоит, планетак кыдшәан, жәашықәсала,
Адгьыл ахь ишцоз, ахы рханы,
Уа ианнеиуаз аламҭалаз,
Уи наӡаӡа ицазаап ибылны.
Саргьы, сымыш, усоуп, жәашықәсала,
Бара бышҟа мҩа харак санын,
Шьҭа сҭаԥшуеит анысҳәоз быбла хаара,
Уа сыхшәалт сыццышәха са сбылны.
А Ш Ә Ҭ Қ ӘА
– Адәыкрынқәа зегьы иреиӷьзар акәхап,
соуԥшәыл, бара урҭ брыхӡыӡоит даара.
– Сыԥсы рысҭеит, исызуаҳәом мап ҳәа,
Адәыкрынқәа адгьыл иарҭоит хаарак!
– Агәил хышәҭқәа зегьы иреиӷьабшьама,–
урҭ ҟазҵазеи ас ишәҭыртә лассы?
– Агәил ыҟоуп ҳамра-хаа иашьанан,
агәил иасҭеит, сымыш, са сыԥсы!

251

– Нас, Асықәа шԥаҟалеи, ибҳәозар,
иаҵызхыда иара зҵаз асы?
– Иадызхуадаз, гәыла уи сырԥхазар,
уи иасҭазар, сымыш, са сыԥсы!
Ишԥацәырҵи ашҭаҿ акакаҷқәа,
урҭгьы брыҿҳәароума, нас иззы?
– Сара срыцуп, срыцхраауеит амаҷқәа,
Урҭ наӡаӡа ирысҭахьеит сыԥсы!
– Аха иарбан, шәҭык ба бзын иԥшьаҵәҟьоу,
акызаҵәык ахьӡ сызҳәа лассы.
– Ишԥасымҳәо, зегьы иреиӷьысшьаҵәҟьоит:
наунагӡа изысҭаз сыԥсы.
***
Быблақәа хазыноуп,
Ргәыразра сыхнахуеит.
Иамургьы рхазыноуп,
Дара сзырыԥсахуа.
Аха бқьышәқәа, рыцҳа,
Ҩысҭаарак рыздырӡом.
Урҭ былуеит икәицха,
Ибылӡоит сырхьымӡар.
Аха са сдырхәыцуеит,
Быблақәа сеиларгоит.
Избаӡом иаҟәымҵыр,
Быблақәа сахьнарго.
Аха бқьышәқәа рхала,
Ага ҭынч ихушәа,
Иааҵысгәышьоит аарла,
Чарҳәара рҭахушәа.

252

Аха быбла ссирқәа,
Абар са сеихырҵәоит.
Абар сымҩа хьыркуа,
Схәышҭаара ахьдырцәо.
Шьҭа дызбом исԥыло, –
Имӡаӡакәа ибасҳәап.
Бқьышәқәа гәыдыскылоит,
Ба быблақәа рцасҳәа.
Б А РА Б Ы З Х Ә Ы Ц РА
Бара бымшра сҿаҳәаны самоуп,
Бара бызхәыцра... Иабазгари схы?
Бара быблақәа, рыцҳа, сарамоу,
Амра аблақәа хыркыр рҭахын.
Бара бызхәыцра акәа сҭанаршәын,
Саман идәықәуп сеидру иахьцо.
Ашьха иахысуеит, иқәсуеит акаршәра,
Мчыҟам, сыԥсымзар, бызхәыцра иахьӡо.
Бара бызхәыцра, – срыцҳаха самоуп,
Уи амҩадуаҿ сҳәо сҟанаҵоит.
Сҳәазаны снеиуеит, срыцҳашьа, иамои,
Уи сышьҭанхуеит, сышьҭанаҵоит.
Бара бызхәыцра, ишызбоз сканажьит,
Наӡаӡа сышьҭнахит, нас маҵуҩыс.
Бхала иббозар, сархәеит, саражәит,
Аӡәы симшьозаргь ҟалап шьҭа уаҩыс.
Бара бызхәыцра лакәхан идәықәлап,
Саргьы «ахага» хьӡыс исзынхап.
Аха аԥҳәызба, илбылхьоу дсықәшәар,
Усҟан, ҳәарада, еиликаар ҟалап.

253

Еиликаап ашьацра сзылсуаз шьамхыла,
Нас дааҭгылан иҳәап игәаҟны:
Уи иԥсҭазаараҿ – иҽыларҟәны дгылан,
Лара лызхәыцра кны иҳаракны.
АМАӠА
Амаӡа маӡоуп, амаӡа заҵәуп,
Уи бареи сареи ҳхала иаҳтәуп.
Бара уи амаӡа бгәы ҟанаҵоит, –
Сара стәы бҳәозар, – баҵкыс сеицәоуп.
Ҳаиԥылан, ибдыруеит, ҳаблақәа ччеит,
Амаӡа цәырҵит, нас иҳахьчеит.
Аха, имаӡоуп, амаӡа маӡоуп,
Ҳагәҭа иахьгылоу иссируп, иԥшӡоуп.
Маӡас иҟоу зегь реиҳа иԥшьоуп, –
Иахьа ҳҩыџьа, ҳхала иҳабжьоу.
Уажәыгь ҳаиԥылоит, – ҳаблақәа ччоит,
Ҳарҭ урҭ рымаӡа дырны иҳахьчоит.
ЗАҞАНТӘ
Заҟа зыҩхьоузеи барак ибызкны,
Заҟантә стәахьоузеи иазхоуп хәа сықәны,
Заҟантә скаҭәахьоузеи башҭаҿ сқәаны,
Заҟантә сбыхьчахьоузеи сара сыԥсраны.
Заҟантә сбышьҭалан сцахьои маӡала,
Заҟантә агәыӷра саухьеи сара.
Заҟантә ицазеи аԥхын ааны,
Заҟантә ишлазеи сашҭа, сыҩны.
Заҟантә исҳәазеи, – сгәаҟит, иазхоит,
Аҩыха сымам, убас бысгәаԥхоит.

254

***
Сара абзиабара аибашьра салоуп,
Аибашьра иахәыз ашәҭқәа сыҟәшәоит.
Рыԥсы ҭасҵоит, нас, сара сшьала,
Арахь саӷа сгәеиҭар ҳәа сшәоит.
Бара, соуԥшәыл, агәашә аҿы бгылан,
Быԥшын, быԥшызаап, быԥшыроуп уаҵәгьы.
Аха абзиабара аибашьра еибгала,
Макьана далҵны дыхнымҳәыц аӡәгьы.
АХӘШӘ
– Дад, иауам –
ҳәа сарҳәеит аҳақьымцәа,
Имӡаӡакәа ахәра
шсымоу рҳәеит.
– Иудыруазеи, аԥсы
ҭазар сымца?
Ԥсыуа ҵасла
сашьҭаларц сыӡбеит.
Уаҟа исарҳәеит:
Иҟоуп шәҭык иссиру,
Даныҟала – мзоуп
иара дзеиԥшхо.
«Бзиабароуп» хьӡысгьы
ашәҭыц иамоу,
Убри ауп иумоу
уара хәшәыс,
Аха иуасҳәоит,
џьымхеит, уи уарамоу,
Анцәа иԥаҵәҟьа,
дкарахеит дшыԥшыз.
Аха урҭ исарҳәаз
Агәра згада,

255

Адгьыл сакәшәеит
Аеҵәақәа срывст.
Сашьҭан сыҩуа
Сышәҭыц-сеиқәырхага,
«Бзиабароуп!» –
Иамоу иара хьӡыс.
Ашьҭахь сақәшәеит, –
Лаԥшҵашәаран зныказ,
Мран ҳәа сыҟоуп
Уи ахышәҭқәа зԥоз.
Саламкьысӡеит…
Ус,ишыҟац иҟаз,
Уи зыԥшааз
Уеизгьы-уеизгьы дагоз!
1981

АМЧ ҶЫДА
...Сҩызак дсыҳәеит; – ҵәыцак ҳзыжә аҩы!
– Мап, сықәхьеит! – ҳәа иасҳәеит ауаҩы,
Избан акәзар ҵәыцак зжәыр сара,
Бзиа ушызбо сызҳәом сгәазхара.
...Сашьцәа сыҳәеит: – уеилагама, џьым,
Дарбан ҵәыцак аԥсуа-ҩы зҭахым?!
– Аха ҵәыцак зегь снарҳәоит сара,
Бзиа шәшызбо сызӡаӡом абра!
...Сасра сыҟан: – ҵәыцақәак аанкыл, –
Аԥшәма дсыҳәеит: ҳныҳәа, нас угыл!
– О, арыжәтә иснаҭахьеит агра,
Бзиа ушызбо сажәа нҵәом сара!
...Бара бсыҳәеит, – кыр аамҭа сыԥшын,
Аҩгьы хәмарын, сгәы ҿнакаарц иаҿын...
Бара бҿоуп иахьсылымшаз сара,
Соуԥшәыл, бзиа бшызбо аҳәара.

256

А Ԥ Ш Ӡ А РА
Аԥшӡара ҳаман, амчгьы ҳаман,
Аҩада ҳхалон. Мҵәыжәсҩак ҳазхон.
Ҳара ҳаԥшӡара ссирын, ишанан,
Амреи амзеи ҳреиԥшны ҳаԥхон.
Аԥшӡара ҳаман – иҟоу зегь ҳаман,
О, бареи сареи – ашәҭыц ҳаҩызан...
Иахьа иабаҟоу, ибналан ицама,
Аԥшӡара иҳамаз, иҳацыз ҳааизар?!
Иабаҟоу, иабацеи, ҳзыԥсоузеи уи ада,
Уи ада ҳзакәыхи, – наӡаӡа ҳзаҵәуп.
Мшәан имҳәаӡакәа, ҳаԥшӡара згада,
Аус даҭатәуп, уи дыԥшаатәуп...
Ҳаԥшӡара ҳашьҭан, ҽынла, уахынла,
Ҳтәыла ду ҳакәшеит, ҳнапы неибаркуа.
Ашьҭахь иааулак – ашьҭаҵәҟьа ҳхылеит,
Ҳнеизар – ҳаԥшӡара рыман... Ҳхәыҷқәа.

***
Ашәҭқәа бреиԥшуп, ба бышәҭуп,
Саагылазар ус саҿуп.
Ашәҭқәа бреиԥшуп, ба бышәҭуп,
Иахьагьы аҩра саҿуп.
Ашәҭқәа бреиԥшуп, ба бышәҭуп,
Шәынтә исҳәаргьы сааԥсаӡом.
Ашәҭқәа бреиԥшуп, ба бышәҭуп,
Ӡыхьуп уи, иҭабаӡом.
Ашәҭқәа бреиԥшуп, ба бышәҭуп,
Урҭ сашәақәа зхылҵыз роуп.

257

Ашәҭқәа бреиԥшуп, ба бышәҭуп,
Уи рҽхәароу, игаӡароу?
Ашәҭқәа бреиԥшуп, ба бышәҭуп,
Са сзаҟәымҵит аҳәара.
Ашәҭқәа бреиԥшуп, ба бышәҭуп,
Аҭаххаргьы – игаӡараз.
СЫРМА
Сырма даара деилахоуп:
Сахьак ҭылхырц уи даҿуп.
Шәыгак цәышуп, иҵаӷоуп, –
Шәыгак арҟаԥшьит лхы-лҿы.
Аҵлақәа жәпахеит хазы,
Аӡиасқәа цоит иҭәны.
Ас дунеик лымбацт бзанҵы,
Дины даақәлазар Аԥсны.
Ашьхақәа цырцыруеит наҟ,
Амра рхалашоит дара...
Сырма хәыҷ изабалак,
Лылаԥш иҵашәом абра.
Нас иҭылхит уи дзышьҭаз –
Дунеик, амбатә иаҟароу.
Аха уаҟа инлырхаз, –
Лара леиԥш – ахәыҷқәа роуп.
А Х Ә Ы Ҷ Қ ӘА РА Ш ӘА
Ишԥабзиоу аԥсҭазаара,
Ишԥабзиоу ахәыҷра!?
Абас иҟам даҽаџьара,
Абас иҟоуп Аԥсынра!

258

Аԥсынтәыла, Аԥсынтәыла
Аԥсынра!
Амреи, амзеи, асабицәеи
Раҳҭынра!
Умра ԥхоит игәазырзҳаган,
Ҳамҩа арлашоит хара.
Ишԥассиру, арха, ага
Ишԥассиру Аԥсынра!
Аԥсынтәыла, Аԥсынтәыла
Аԥсынра!
Амреи, амзеи, асабицәеи
Раҳҭынра!
А З Х Ә Ы Ц Х А С М А Ӡ А Ӡ Е И Т С Х Ә Ы Ҷ РА
Азхәыцха смаӡаӡеит схәыҷра,
Ицон аибашьра. Млакран.
Сара схәыҷра мцак ацран,
Иазыннажьуан уи агра.
Усҟан аԥхынгьы зазон,
Иагон уи ашьац былны...
Уажә санхәыцлак – са избоит,
Ачашыла бысҭа уны...
Ачуан иҭыҵуан еивҵаԥса,
Кәакәарушәа аҳақәа...
Ажәҩан аеҵәа аҿаԥсан, –
Иаалацәҟәуа, аҽаҳхакуа...
Азхәыцха смаӡаӡеит схәыҷра,
Ицон аибашьра. Млакран.
Сара схәыҷра мцак ацран.
Иазыннажьуан уи агра.

259

АИЗГА « ИИАСУА АԤХЫНРА »
(198О) АҞНЫТӘ
А Ԥ С Ш ӘА З Д Ы РУА
Ацәқәырԥақәа сырзыӡырҩын, Аԥсшәа рҳәон, сара исаҳаит!
Аҵарақәа сырзыӡырҩын, Урҭгьы аԥсшәа рҳәо исаҳаит!
Ҳӡыхьқәа ргәеисра сазыӡырҩын, Аԥсшәа рҳәон, сара исаҳаит!
Сырхеи сышьхеи, сырзыӡырҩын, Урҭгьы аԥсшәа рҳәо исаҳаит!
Са сысасцәа сырзыӡырҩын, Раԥсшәа гәыраз са исаҳаит!
Сымҿи, сымцеи сырзыӡырҩын, Урҭгьы аԥсшәа рҳәо исаҳаит!
Абас сымҩа сықәуп, сықәуп,
Сыбызшәала сҽырбалоит.
Аԥсшәа здыруа – ҳдунеи иқәу,
Зегьы драцәажәар ҟалоит!
А П О Е Т И И ҬА Х У
Уи аӡә иимбо
ибарц иҭахуп,
Аӡә имаҳацгьы
иаҳарц иҭахуп.
Уи иҭахуп
иҳәарц иҿахәы,
Апоет уҳәеит ҳәа
зынӡа дџьшьахәуп.
Зны шьоукы зхыччо –
гәырҩас иҟаиҵеит.

260

Зны ак ицрыхоит,
дзаҵәуп даҽазны.
Зны еидара дук
даҵалан дцоит,
Зны – аԥырԥырҳәа
деиқәуп дымцаны.
Апоет ипоетра
Адагь, – дуаҩуп,
Џьарак ак игуп,
ак иҭахуп.
Избанзар, избанзар, –
уи дыԥшаауп,
Апоет дцәыргоуп,
апоет дҵәахуп.
Аԥҳәызба дыхнахуеит
иара ибызшәа,
Иажәа хәра рӷьагоуп,
хәра хтыгоуп зынгьы.
Апоет ицәымӷуп
зынӡак аҭыӡшәа,
Амҩа ҩадара
даҿоуп есқьынгьы.
Апоет – ашьауардын
аблақәа ихоуп,
Ихәыцрақәа шкәакәоуп,
иныҳәоуп, иԥшьоуп.
Аӷа димазаргь –
дзаӷоу иара ихоуп,
Икәшан инхаз зегь –
иҩызцәоуп, иашьоуп.
Апоет иԥсадгьыл
игәыҵаҳәҳәа икуп,

261

Уи ахьӡи ажәлеи
иҩуеит иара ишьала,
Уи акәхап –
Аԥсадгьыл ахьӡ ҳаракуп,
Дышәҭыцны уи амҵан –
дпоетуп иаҿалаз!
***
Ҳашҭа иқәын ашьыжь ажә хьаны,
Иаҵарԥало иацын уи аԥа.
Иҟәымшәышәӡа аиҳәа иахьаныз, –
Аҳарданыжь иалҵуан ацхарпа.
Шьынкак ҩеижьха наҟ ауҭра ихын,
Уи аракәа иаман аҳра кны.
Уахантәарак амра ду ҵәахын,
Уажә инықәтәеит ашьхақәа рхаҟны.
Ашҭаҿ – ашьыжь алабжыш ҭаԥсан,
Ԥҭацкгьы хымызт иахьа уаҳа хыхь.
Леирыӡ лыман ашҭа дҭыҵит сан, –
Ихьшәашәаӡа уи илтон аӡыхь.
ИКАШӘЕИТ АБӶЬЫ
Ал-быӷьқәа ирылшәан бӷьыцк аакашәеит,
Уи аҭыԥ уаҟа инхеит иҭацәны.
Ишызбоз иҭрысит, еиҵалеит, ишәеит,
Авараҿ иҟаз, хыхь, агәҭаны.
Амахә иналшәеит ашьшьыҳәа рҿара,
Рыхқәа дырхәан, уаҟа игәырҩон.
О, ишԥаҳаиԥшыз, акала ҳара –
Аҵлаҿ, сыԥсымзар, рҵәыуабжьқәа гон.

262

***
Избеит ахра,
уахь санхала.
Иакын аҳра
уи ахала.
Арҩаш цәажәон
хаҵа бжьыла...
Ажәҩан ашәуан
цәаҟәа ԥшшәыла.
Уи аҽырхәан
ҵаҟа иҭалон...
Нас аҽарҳа
еиԥш ибналон.
А И Ц ӘА Ж ӘА РА
– Ахаҵара ҟаиҵеит, – иҳәеит, –
Амал ирҳан, ифеит, – иҳәеит,
Зегьы ираҳаит, ирбеит, – иҳәеит, –
Аха ажәак рымҳәеит, –иҳәеит
Хаҵак уа дахьтәаз.
– Ахаҵара ҟаиҵеит, – иҳәеит, –
Иаб ибаҟа ҟаиҵеит, – иҳәеит, –
Ажәлар акәшеит, еизеит, – иҳәеит, –
Ажәҩан ашҟа дыргеит, – иҳәеит
Аҩбатәи дахьтәаз.
– Ахаҵара ҟаиҵеит, – иҳәеит, –
Ԥҳәызбак ибла дабеит, – иҳәеит, –
Уи дышҵәыуоз дигеит, – иҳәеит, –
Ажәак аӡәгьы имҳәеит, – иҳәеит
Ахԥатәи дахьтәаз.

263

– Ахаҵара ҟаиҵеит, – иҳәеит, –
Ицымныҟәаз дишьит, – иҳәеит, –
Абна дшылаз дцәашьит, – иҳәеит, –
Ҳаргьы џьаргьы ҳмашшит, – иҳәеит,
Аԥшьбатәи дахьтәаз.
– Ахаҵара ҟаиҵеит, – иҳәеит, –
Амал ибеит, имгеит, – иҳәеит, –
Аԥа диоуит, диааӡеит, – иҳәеит, –
Ҳаԥсадгьылаз ҳамшәеит, – иҳәеит, –
Ахәбатәи дахьтәаз.
С А РА И С Ы Г ӘХ Ь А АУ...
Аӡәы сиеиԥшӡам ҟазшьала,
Аха, сеиԥшуп аԥшалас.
Сышьха цәаҩақәа срықәшәоит,
Сӡыхьны рыблақәа срыҵшәоит.
Сара амшынаҿ сцәыкәбаруп,
Аха цәыкәбаркгьы цәқәырԥароуп.
Са сызныҟәом ҽакала,
Шәара сшәеиԥшуп акала.
Сара исыгәхьаауп зегьы,
Аԥсны, аԥсабара, аҳауа.
Сара дсыцәтәымым аӡәгьы:
Асас, агәыла, ауа...
Аӡәы сиеиԥшым ҟазшьала,
Сымхы сҭарашәоит ԥшьаала.
Аҵлақәа сшәырны сырҿалоит,
Стәыла сахысхьеит шьаҿала.

264

Асырӡгьы сҭагылоит са сҩызаиз,
Ус ауп сшыҟоу сааизаргь.
Уаҟа ахаҳә еиԥш сыхьшәашәап,
Аха ишьҭысхып уи иашәа.
Са исыгәхьаауп зегьы,
Аԥсны, аԥсабара, аҳауа.
Сара дсыцәтәымым аӡәгьы,
Асас, агәыла, ауа!..
Иқәҵит ашықәсқәа бналан,
Иқәҵит, инрыжьын агәала.
Сыжәлар, ишәцәыӡит шәа шәыбжа,
Иԥшуп азҵаарақәа сыкәшан.
Аӡәы сиеиԥшым ҟазшьала,
Аԥсны – са сзын илашароуп.
Скәицны уи аҵаҟа скаршәуп,
Шәҭьшны уи акәа-хәыҷ сҭаршәуп.
Гәыкоуп ҳҩыџьегь иҳамоу,
Аха иахәҭазар, ианаму,
Сара ашьшьыҳәа саангылап, –
Ԥхьаҟа ицоз Аԥсынтәыла!
Аӡәы сиеиԥшым ҟазшьала,
Бзиа ишԥазбо ачара!
Ашҭаҿ «Радеда» анҭало,
Ажәҩан ахысбыжь аналоу.
Ԥҳәызбак лыблақәа схыхуа
Са иансышьҭоу, сынхырхәан,
Лаԥхьа сынкаԥан, скәашароуп,
Уаха ҳшыкәашо шароуп.

265

Сара исыгәхьаауп зегьы,
Аԥсны, аԥсабара, аҳауа,
Сара дсыцәтәымым аӡәгьы:
Асас, агәыла, ауа...
А Ж Ә Е И Н РА А Л А Д А Ԥ Х Ь О Н...
Б. Ахмадулина илыхьӡнызҩылоит
Дрыԥхьоит уи илҩыз,
Дгылан асценаҿ,
Маҷкгьы иааԥсазар ҟалап лыбжь хәыҷы.
Сыхәра ирӷьозшәа збон Авиценна,
Ажәала, ҳаскьынла...
Дынҭалан сгәаҿы.
Дрыԥхьон уи илҩыз,
Лыблақәа шьҭыхны,
Лыхцә акәын – уажәы-уажә уаҟа иҭаԥсон.
Ҳлыман уи ҳрыԥхны, ҳлыман уи ҳхыхны,
Лажәа тесԥыҳәны
Сгәаҿы еихаԥсон.
Лажәа – доуҳажәан,
Ижәҩантәын, ишанан,
Схәыцраҿ цәашьушәа дҭәон дмаӡаны.
Марина Цветаева, Ахматова Анна,
Рышәҭқәа дырҿоушәа
Уи длаӷырӡны.
Дрыԥхьон уи илҩыз,
Дхырхәон ҵаҟанӡа,
Дылнықәуан Высоцки, дылнықәуан Булат.
О, шәанаџьалбеит, схаҵагә цахамзар, –
Шьҭа ари амца
Иалҵыр ҟалап!

266

Дрыԥхьон уи илҩыз,
Даԥхьон иҿыцыз,
Дрыԥхьон икәицыз, ихыцыз иаҳа.
Аха машәыршәагь анарҭ иҽыццышә,
Лгәашәаҿ ишгәаҟуаз
Лызгәамҭеит иаха.
Уи егьаурым, нас, –
Дацԥыруеит лашәа,
Хыхь ауарҳалқәа сышьҭырхит саргьы.
Аха, аҩада, – амраҵәҟьагь хьшәашәан,
Адгьыл иаԥызго
Санымиац џьаргьы.
Дрыԥхьон уи илҩыз,
Дкараха дықәҵуан,
Даԥхьон уи ҵхылеи шьалеи иҩыз.
Дҭынчуп шьҭарнахыс, уал заҵәык лықәӡам,
Сгәакәын иахьак уи
Дызмаз маҵуҩыс.
Дрыԥхьон уи илҩыз,
Дгылан асценаҿ,
Маҷкгьы иааԥсазар ҟалап лыбжь хәыҷы.
Сыхәра ирӷьозшәа збон Авиценна
Ажәала, ҳаскьынла...
Дынҭалан сгәаҿы.
ҬА ГА Л А Н Т Ә И А Х Ә Ы Л Ԥ А З
Амхы иалагьежьуа иалоуп,
Ари ахәылԥаз уажәы.
Аԥш ахьышьҭоу иадҽырбалоит,
Алахь ҷашьаӡа ажәык.

267

Адгьыл иҵалан, нахьхьынӡа,
Ус иааҿыжит ауардын.
Сахьнагӡон сара сызхьымӡаз –
Амза шашаӡа иаркын.
Нахьхьи иалоуп, аахьхьи иалоуп,
Хәыҷгьы дугьы амхы иҭоуп.
Лассы-лассы амҵәышә халоит, –
Азна леиуеит, зегь акоуп.
Аҵла иқәлоит икаркаруа,
Рҽырзышьҭымхуа акәытқәа.
Уаҵәы ҳгәылараҿы чароуп,
Ирхьымӡондаз урҭ ақәа!
Ҷҟарапатла, кыла, кыла,
Аԥҳә еиқәырҵоит амхаҿы.
Ра дук амҵан ҭынч игылан,
Абжьы нықәнаҵоит аҽы.
Амши аҵхи идыркаран,
Абӷьы ҩеижьхан, икаԥсоит.
Ԥсыуа ԥацхакаҿ агара,
Ԥсыуак лашәақәа қәнаҵоит!..
ААԤЫН
Ааԥынтәи амра зхьысыз асыԥса
сеиԥшуп сара.
Ааԥынтәи гьамак нықәнаҵеит сыбзаҿ,
иааин иара.
Иқәтәеит цәыкәбарқәак, иқәҭәеит цәыкәбарқәак
сара схы-сҿы

268

Ааԥын ихнахын, иԥоит, икәаруеит
сашҭаҿ аҽы.
Ажәҩанаҿ иалоуп, ажәҩанаҿ иалоуп,
хьшьыцба хәыҷык,
Иҭрысит аҟәарҭгьы, – акәҷар зегь еидцалан
иавалт ачықь.
Ааԥынра иалсны ҳашҭахь иҩеиуеит
акәыкәу абжьы.
Сыдгьыл ссираҿ, иахьак, икәеикәеиуа,
ааԥынра хшьын.
А Ш ӘА Қ Ь
Ашәақь ҩыза бзиазар ҟалап, –
Убри акәхап абас пату зақәу.
Хьы-раӡныла ирчаԥон иара,
Дахьцалак ахаҵа ицзар акәын.
Зны иҽырбаган, ихшьын аҭӡаҿы,
Иаауаз, ицоз ахәаԥшуан икны...
Заҟа гәнаҳа амаз, заҟа ҿы,
Иааиӡом уажә уаҩытәыҩса ихаҟны.
Иахьызбалак – сара уи ашәақь,
Акы иақәку џьысшьоит есымша.
Иааннакылар алшон уи ашәак,
Иалаӡыргьы алшоит ҭынч аԥша.
Уи иаздырӡом: асаби, аҵеи,
Ахәахәеи аиашеи – зегь акоуп.
О, сабацәа, агха ду ҟашәҵеит –
Ари зхәыцыз дақәымшәеит ихәҭоу!

269

Аха џьарак – уи сҭахуп сара;
Ианыҟала ҳтәыла ду хьчатәыс,
Хьы-раӡныла исчаԥап иара, –
Уи аныску са сҟамлароуп тәыс.
Даҽазнык ишысҭаху ҳәатәуп:
Ԥшӡак дымҵарсны са санцо сԥырны.
Абжьааԥны – ашәақьқәа зегь былтәуп,
Агәгәа-гәгәаҳәа амца ду дыркны.
АЛАКӘ
Иарбан иҟамло алакәаҿ?
Адәы дықәлоит аӡә дмиӡацкәа,
Даҽаӡә ажәҩан дылбаауеит, –
Амра шкыду, асы ауеит.
Иарбан иҟамло алакәаҿ?
Амаӡақәа ҵәахуп ҵлакаҿ,
Зынгьы аԥшӡа – дыбгахоит,
Зны аҭакәажәцәа ҿахоит,
Иҟоу амҩақәа зегьы,
Урҭ еивыргоит есқьынгьы.
Ажәлар гәаҟуеит иахьак ӡыда, –
Заҟаҩ амаҭ иахәлаӡыда?
Даҽа шьоукы – аҵеи дрымам,
Ус рыԥсҭазаара царыма?
Аӡәы – ҳәыҳә-хәык маӡала,
Ҽа ҳәыҳәк иалаҵо дтәалап.
Иарбан иҟамло алакәаҿ?
Знык шәыблак ҭагылоит блакаҿ,

270

Ихы хуҵәар адауы,
Иалшоит хыхьтә ахаҳә аур.
Зынгьы дшьабысҭахоит аӡӷаб,
Лцәа дҭаӡыӡоит абџьар уаҵхар.
Уи лшьап ауқәа калаӡа,
Анцәа лымҩа дахьыгӡа!
Иарбан иҟамло алакәаҿ?
Аӡә дкәашоит ишу аԥлакьаҿ,
Агәы ирҭоит агәы змам,
Агәы ирҭаӡом иаԥсам.
Иаргьы дгылоит иаҳәа нкылан,
Дшыҟаз акәым – еиҳа илан.
Имҩа цәгьазаргьы, – иаатуп, –
Аԥсуа лакәаҿ ус аԥуп.
Саагылазаргь исмаҳац,
Лакәк аиаша иазмыргац.
Убри акәхап уи злашаноу,
Ҟәышрас иамоу, мчысгьы иамоу?!
1982

АЛ
Ал ду гылан ҳашҭаҿ, ажәҩан иаҵакьысуа,
Уи адацқәа алан, адгьылаҿ макьана.
Сабацәа уи амҵан рыҷкәынра мҩаԥысуан,
Ажьгьы рацәаххыран... Иаман уи агьама.
Ал ду гылан ҳашҭаҿ – ҳа ҳацәшәон аԥшалас,
Ал ажәын, ихәарҽын, иаргьы гәалас иаман.
Мшәан, гәырҩас измадаз, уаҟа ажь наҿалаз,
Аԥхынра уи амҵан – аԥша хьшәашәа шанан.

271

Аха аԥша хьшәашәагь уа гәырҩас измадаз,
Ажәҩанҵәҟьагь уи ада, аԥшӡара ацәыӡуан.
Ҳқыҭа зегь уи амҵа, ҳамҵан шьап еимаада,
Ҳшьапы ахьықәҳаргылоз, ахәрақәагь аныҵуан.
Ал ду гылан ҳашҭаҿ, ҳаргьы гәыӷрак ҳаман. –
Саб аиааира иҭан сашҭа дҭанагалон.
Дшаҵамхозгьы здыруан, дшаҵамхоз – аргаман.
Аха иаҵамхозгьы... Аибашьраҿ ишьҭалон.
Ари ашҭа ҟәандан, уа еиқәызшәа амца,
Амра убла хкыло, иҩналон аҩныҟа.
Иарак хиан акәасқьаҿ, иарак хиан уи амҵан,
Асас изын уаҟа, даҽа иарак ыҟан.
Аха, ҳал ажәгәышьеит, – иалшаӡомызт уаҳа...
Аиха нымҩанырҵеит... Азаҵәрагьы сыжәлон.
Уи ӷызуан иахьасуаз... Нас ицан, икаҳаит,
Хаҵак дкаҳаз џьысшьеит, хаҵак–уа данҽыжәлоз.
АШАНА
Асахьаҭыхҩы дтәан ишәыга иман,
Аӡәгьы дибаӡомызт икәша-мыкәша.
Асахьаҭыхҩы гәыраз дшәаҳәаҩума? –
Дгылан уажәы уаҟа ашьыжь иқәшан.
Асахьаҭыхҩы ага уа дхыԥшылон,
Нас, ишьҭыхны, ага – бӷьыцк ианиҵон.
Цәқәырԥа дук ирбеион уи ҟаԥшьыла –
Амҳаџьырқәа рылаӷырӡ нацәиӡон.
Иҟалазеи, дшәозма уи ҭабар ҳәа,
Ас дҟазҵазеи иблақәа цырцыруа?!

272

Амра шоура даҵагылан дҩарха,
Иареи агеи ҭынч аус еицыруан.
Асабигьы, аԥслымӡ дылаԥало,
Адгьыл еиԥш, игьежьӡа ампыл нкылан,
Ацәқәырԥ ашҟа дналгон ан лнапала,
Амра ашәаҿ лара дылагылан.
О, зегьы дрыхьӡон асахьаҭыхҩы,
Аӡӷаб, аҷкәын, ашәҭыц, анасыԥда...
Ашьац дылагылан, аха дҿыхҩын,
Зегь ихәыцра иалан, сара сыда.
Сгылан уаҟа, саргьы схәыцра саман,
Жәацы сгылан, нас – иацы, иацуха...
Уа сыблақәа исдырбон ашана, –
Сара сашьҭан уи ҳдунеи аҵыхәан.
Б З И А Б А РА З А А П
Бзиабаразаап ашәақәа зхылҵыз,
Бзиабаразаап изырлашо амза.
Адгьыл аҵантә аӡыхь хәыҷы игәылҵыз, –
Уи закәызеи, нас, бзиабарамзар?!
Бзиабаразаап абри амра ҳхаччо,
Ашьыжь ҳхышәаҿ иааины изыргыло.
Кәицуп макьана, ицәырҟьаз амаҷоуп,
Арԥыс абаҳчаҿ аԥҳәызба диԥылоит.
Бзиабаразаап гәырӷьарас иҟоу,
Бзиабаразаап гәаҟрасгьы иҟоу.
Уи уажәыҵәҟьа сышьҭнахуеит, аԥсыкоуп
Шысҳәо саагылоит, сыҟоуп сахьыҟоу.

273

Бзиабаразаап... бзиабаразаап,
Шәыгәнаҳак анызҵаз ажәытәра ахаҿы.
Ахацәа аблит абзиабара амца,
Избанзар, аԥшӡа дҳахьчап ҳәа иаҿын.
Бзиабаразаап... ашәҭқәа зырҿыхаз,
Ахаан еицамкуа аԥшӡара зшаз.
Уи акәхап Нарҭ Сасрыҟәагьы ихәаз,
Ажәҩан аеҵәа кыдԥаа изыргаз.
Бзиабаразаап... Ашҭаҿ ашьаԥа...
Ҽыхәак еилашьқьыр акәасқьахь ихалон.
Арԥыскгьы аишәа дахууааит скәашап ҳәа,
Уи аҩынаҳа лыбла дыххалон.
***
Дыҟан аибашьҩы,
Ашколаҿ сасра.
Игәы зегь ҳамҭала
Иҩычан оумала.
Иџьаршьон дшахыԥаз
Уи ауаҩ аԥсра.
Ианреиҳәоз дахьыҟаз,
Дахькаҳаз, дахьхалаз.
Зымҩа иҵәахуан
Илабжыш ихылаз.
Ибла дуқәа
Инапы нарыхшьыло.
Иџьеишьон зныкгьы
Илабжыш ахьымааз,
Аԥсра хьшәашәа
Абла данхыԥшылоз.

274

АҬА К
– Мшәан, дабаҟоу,
даабаӡомеи бхаҵа?–
Аԥшәма ԥҳәыс
илазҵаалоит абас.
– Ибӷа ԥҵәеит
ақьаад-еидара дшаҵаз,
Ԥсшьара дыҟоуп! –
лҳәоит дынхьаҳәны нас.
Ԥсшьароуп иахьӡу
убри ауп исхароу,
Аха, адәы сықәлеит.
ус сины...
Бара биашоуп:
акы еиԥшым ԥсшьароуп,
Са сангыло
ажәеинраала ҩны.
Б А Б А КОУ, С А Б А ҞОУ?..
Ашәҭқәа рыфҩы-хаа саркареит,
Урҭ рышҟа сназгало мҩакоуп.
Ба бами рымра, ибҳәаруеи?
Бабаҟоу, сабаҟоу, ҳабаҟоу?!
Аԥслышқәа иҵегь ишлазаап,
Ҽазнык ианҳаԥхьаз уахакоуп.
Уа хәылԥазыла бтәахьазар, –
Бабаҟоу, сабаҟоу, ҳабаҟоу?
Ҳӡыхьаҿ ԥшьаала быхгылан,
Акакаҷ хыбҵеит, иабагоу?
Сқәыԥшрагь агама иаԥылан, –
Бабаҟоу, сабаҟоу, ҳабаҟоу?!

275

Бышҟа мҩахәасҭакгьы сақәшәом,
Ажәҩанахьтә аума ишнагоу?
Ажәҩан ду саҵаԥсоуп сақәшәа,
Уаҟа сара сыԥшандагоуп.
Гәыӷра кәасқьак сыргылеит,
Иаҵарсу – гәыӷра-шьаҟакоуп...
Амра наскьазгеит, саԥылеит,
Бабаҟоу, сабаҟоу, ҳабаҟоу?..
А Ш Ә Ҭ Қ ӘА Р Ҭ ОУ Р Ы Х
Иага иԥшӡазаргь,
идыр, ашәҭқәа
гьамадоуп,
Инцәахшароу
ԥҳәызбак
урҭ лызкымзар...
Ашәҭ, ааизаргь,
бзиабарак
иамадоуп,
Уимоу, ашәҭқәа
уи иахылҵт,
сыԥсымзар.
Б А РА Б Ы Х Ь Ӡ
Сара иахьа сынхаҩзар,
Быхьӡ ахысҵон сыҩны.
Избанзар, – дыҟам ба бҩыза, –
Бҭахызаргь – ибысҭоит иҩны.
Сара ахьӡқәа сдыршозар,
Быхьӡ ауп ирхысҵоз зегьы.

276

Ԥсыуала ахьӡқәа ддыршьозаргь,
Ба быхьӡ исыршьом аӡәгьы.
Сахьа ҭыхҩыс сыршьозар,
Бсахьоуп иҭысхуаз сара.
Схәыцраҿ сгәыӷра лашозар,
Иалоуп уи быбзоура.
Сара – сбаҟаҟаҵаҩзар,
Ббаҟа сыргылон ицәны.
Сбыццон, нас хаҵаҩызас,
Сара бансыццоз аҽны.
С А Ж Ә Е И Н РА А Л А Қ ӘА
Сажәеинраалақәа џьабшьон,
Брыԥхьон бгәы зегь рызкны.
Брыԥхьон, бҩызцәагьы ирабжьго,
Брыԥхьон урҭ зегьы рҟны.
Сажәеинраалақәа брыԥхьон,
Ӡиаск ахықәан бтәаны.
Бышҟа ҵарақәак брыԥхьон,
Башәақәа рҳәарц ихҵаны.
Сажәеинраалақәа бдырцәон,
Иаҵан наӡаӡа быхчы.
Ажәеинраалақәа рдырцәа,
Ԥсыҽын уажәык бара бҿы.
Сажәеинраалақәа џьабшьон,
Брыман иныҟәон дара.
Сажәеинраалақәа ччаԥшьын,
Урҭ инаскьаргон бҿара.

277

Сажәеинраалақәа бныруан,
Иҟан иԥсыҽыз, изгыз.
Иџьабшьон, избанзар, ибдыруан,
Ба бакәын дара зегь зызкыз!
АҴ А АҴ Л А
Аҵааҵла, аҵааҵла хьшәашәа,
Ушкәакәаӡа, хыхь ухалт, избоит,
Ишԥаҟәандоу, аҵааҵла, уашәа,
Аха, ԥшак аныҵыҵуа суцәшәоит.
Иарбан ҭынч угылан узырхәыцуа,
Иарбан иуҳәарц иуҭахыз са сҿы?
Иамуит, сгәы иауам, уара сзуԥырҵуам,
Уара уҭоуп уҭагьежьуа сгәаҿы.
Аха иумоуп наунагӡа гәалак:
Уара умҵан рыбаҩқәа каԥсоуп,
Уара узыҳәан амца шыра налаз,
Уара уеиԥш ахалара иаԥсоу.
Урҭ иурҭеит аура, алашара,
Урҭ иурҭеит рыԥшӡара, рҿара,
Убри акәхап, адыд ма аԥшалас,
Изрылымшо уа урхәашара.
Уҟоуп ҩызас уара, аҵла хьшәашәа, –
Уаҟа ҩыџьа рымаӡа ҵәахуп:
Ҷкәынки ӡӷабки уажә еибырҳәеит ҩ-ажәак,
Еидырҳәалеит ҩ-ажәак ҩыџьа ргәы...
Аҵааҵла, сҵааҵла, ушәшьыра,
Сара џьанаҭ самоуп сыртәаны,

278

Аԥсынтәыла уаларсында, шьыри,
Саргьы суман уаҟа смахәҭаны!
А Қ ӘА
Иахьак ажәҩан алабжышқәа
азынкылом, икаԥсоит.
Аҵлаҿ аџьныш далаԥшызшәа,
абӷьы шнеиуа, еикәаԥсоит.
Ажәҩан – хылԥа зынӡа имаҷхеит, –
сара стәоуп исхаҵаны.
Адыд акәын – ашәақь иаҵхеит,
иҭалт ашьҭа нанҵаны.
Усҟан ажәҩан агәы ԥсыҽхан,
иҵегь иацнаҵеит ақәа.
Нас иҭалон иқырбыҷхан, –
аҵлеи адгьыли рдақәа.
АЗАР
Иааҩуан харантәи аҽыҩҷкәынцәа рашәа,
Иааиуан ахацәа руапа иҭашьшьы.
Ихалон азаргьы, мчык уи иакӡамшәа,
Ох, игәыҿкааган изҳәозгьы рыбжьы!
Ишыҵҟьара иҟан рҽыҩқәа ӡыӡымкуа,
Азаргьы уарҳалҵас ирзышьҭан дара.
Инеиуан аҽыҩқәа, адгьыл иазымкуа, –
Уи рҽаҟәыхны иԥырны ишцара.
Иааиуан, имҩасуан... Ашьҭахь сыԥшызар,
Аамҭа цазаап... Асы сҭанасӡеит.
Арҩаш ихшәалаз абӷьыц-лас иаҩызан, –
Аҽыҩқәеи азари ниасны ицеит.

279

***
Зны ҳара ҳқыҭан,
Дҳацлеит хәҷык,
Ирҳәон, аибашьра
Уи дацәынхеит
Маҭәак ишәиҵон,
Даара иҟәыҷыз.
Шьҭа иара ихылԥа
Кылжәан. Ирхеит.
Имагәқәа ракәзар –
Идуун акыр,
(Аррантә иаазар
Акәхап дара)
Ахәда рӡахызаап
Иалҳәо агәыр, –
Ҳәынҵәрак ақәын
Икьаҿгьы џьара.
Часак дацрыхо
Дгылон хара,
Адгьыл ҵәыуон,
Амца млашьуан.
Сҩыза, иудыруеит,
Ианмаҷӡаз иара,
Уи ҳа ҳаблақәа
Ҭаа ҳаизыԥшуан.
Усҟан ҳаблақәа
Зҿыз еибашьран,
Ҳгәаӷ еимоушәа
Ҳгылан наҟ-ааҟ.
Уи даркаромызт
Ҳашҟа аԥшра,
Иагхон ашьшьыҳәа
Иаргьы иҿаҵа.
Ҳаргьы, уи ашьҭахь

280

Ҳцеит, ианынҵәа,
Иаргьы дҳацлеит
Дгәырӷьо дыччо.
Аҩада ажәҩан,
Агәы еиқәаҵәан,
Ҵаҟа адгьыл
Аԥсы еиҟәыҷҷон.
Х АҴ А К С А Ԥ Х Ь А Д Н Е И УА Н..
Хаҵак саԥхьа дгылан,
деидараха дцон.
Зны-зынла дааҭгылон,
даара дааԥсаны.
Изшьапыкгьы ааԥынра
иаларсушәа збон,
Аха – егьи изшьапык
аҵла цәны ианын.
Уи еидарак даҵаӡан, –
абар, аума ҵит.
Иа изы нҵәашьак амаӡам, –
аибашьра иаҿуп...
Заҟа раҵла гәеиҭазеи,
заҟа ԥсаҵла ицәи,
Аха гәыбӷанк аиҭаӡом
иалихыз амҿы.
Днеиуеит аарла иҵарсны
адгьыл ишьапы.
Аныҟәара ицәыхьанҭоуп...
сыццакуеит саргьы.
Днеиуеит, – иқәла дихәаччоит
дхырхәоит ишаԥу,

281

Дхаҵоуп уи уахьихәаԥшуагь, –
иамоузеи дцыркьыр.
Днеиуеит саԥхьа дгыланы,
дақәыӷәӷәоит амҿы,
Иахьак ари амрагьы
амҩаҿы икашәоит.
Дцоит еидарак даҵалан,
даҵамхарц даҿуп...
Саргьы сыццакуан, аха
сиаԥысыр ҳәа сшәоит!
***
Иарбану шәзыршла,
Ашықәсқәа роума?
Ма шәҵеицәа рызхәыцрақәа ракәу?!
Анацәа гәаҟуан:
Иахьыҟоу хароума.
Избада, – анакәу, аракәу?!
Шьҭоуп агәра анызга,
Анацәа ирымчу, –
Урҭ ргәы зхымшәо аԥшроуп.
Хьыӡла иҭахаз
Аҷкәынцәа ҭынчуп,
Иҭынчым – анацәа роуп.
1969

А Ԥ О Ш ЬҬА М ҨА Н ГАҨ И Ҽ Ы
Уи аҽабаа иаман аџьабаа,
Ҳашьцылахьан, ахарантә иаабон.
Аныҟәашәа иацнаҵон, игәаар,
Абжьааԥны ишцац ицон, ицон...

282

Абӷа иқәын арҭмаҟ еиҵарпапа,
Асалам шәҟәы иазыԥшын ауаа.
Ҳа ҳабацәа шьала ирҩыз ракәын,
Дгьыл харак аҟынтәи урҭ аауан.
Ҩныцыԥхьаӡа уи аҽы аангылон,
Аха аԥшәма днаҵаҟьон иара.
Ҳԥошьҭамнангаҩ ҳабла дызхыԥшылом, –
Харак иду џьаҳшьон уи ҳара.
Уи аҽабаа иаман аџьабаа,
Мҩак ианын, инымҵәаӡоз, ес-ҽны.
Ех, уи ҽыццышәк акәхарын ианааз,
Иахьа уал-дук иаман ихәаҽны.
Иахьаҳбалак ҳнеины ҳадеизалон,
Ахы иаахан иааҳҿаԥшуан иаргьы.
– Саҭашәымҵан! – аҳәон усҟан блала,
– Уаҭаҳҵаӡом! – ҳгәы иахәон ҳаргьы.
Аха ҽнак, адәеиужь снықәыԥшызар, –
Аҽы кажьуп. Алашәага ахоуп...
Иазышьҭымхуаз ашәҟәы шьҭнахт, сыԥсымзар,
Саб дышҭахаз акәхарын иашәоз.
А Ш ЬХ Ы Ц
Ашьхыц суада иҩнахеит,
Иҷыжьҷыжьуа иакәшон.
Саргьы уи иаци иахьеи,
Сахәаԥшуан илакәшьо.
Алашарахь хыла ицон, –
Иажьон алашара.

283

Уи асаркьаҿ ианнаҵон,
Ашьҭа хәыҷ ашьала...
Мшәан, иахькаршәызгьы уажәы,
Ҿыц аԥырра иашьҭан...
Ааԥынразаап, аца шәҭын,
Иқәлашауан ашҭа.
Ишәҭын арха, хыхь – ахәы.
Адгьыл шәҭын имҩашьо.
Шәҭума ашьхыц иаҭаху,
Ахақәиҭра иашьҭоу?!
***
Ажәҩан ду сааҭуп,
Иссируп, иԥшӡоуп.
Аеҵә секундқәа
Ахькыду, – имацәысуеит.
Ихыцны асааҭ аҿы
Иахаршәу са соуп,
Сара – асекундқәа
Сыхьӡоит, исаԥысуеит.
С А РА С Ы Ш ЬҬА Х Ь
Сара изыҩуеит
ажәеинраала,
Иԥсыҽқәоугьы
зны ирацәоуп.
Иҟоуп зыԥсы
ҭақәоу аарла,
Иҟоуп маҷк
ирыххацәоу.

284

Иҟоуп са
сгәахы еилазҵо,
Ишәҭахызаргь, –
Хырҽхәароуп:
Иҟоуп, шьоукы,
исҳәо хазҵо, –
Сажәеинраала
иаҿҳәароу.
Зынгьы иҭыҵуеит
иара гәаҭан,
Ианацәхасуагь
ҟалалоит.
Абаҩ хәыҷқәа
еилаҟәыбан,
Изшаз амыш
иагалоит.
Ус ицоит
адунеи сықәнаҵ,
Убас ауп
сышцо саргьы.
Иаҳа-иаҳа
инаскьоит сықәра,
Иажәуеит аҵла
абыӷьқәагьы.
Нас иаҿшәап,
ашьшьыҳәа ишьҭалап,
Сыԥхыӡушәа
сынкабап.
Усҟан сҩымҭа
аԥсы ҭалап,
Са споетхаргьы
ҟалап.
Аӡәы – изҩыз
иҽырзикып,
Ирыцәмырӡуа
урҭ ажәак.

285

Наҟ икарыԥсаз
еизигап,
Даҽа ԥхьажәак
еиқәиршәап.
Ус ҟалоушәа
збалоит гәыла,
Исҳәо ҳәамзар –
шәазыԥшла.
Сара сгениха
сгылоит,
Сыҟаӡамкәа...
саныԥслак.
***
Москва – сара сгәаҵа иалнахызоуп,
Уара узыҳәан схы-сыԥсы ҵәахуп.
Са сдунеи аӡы иаҵәа уаҩызоуп,
Уӷба шкәакәан уара уаҟа ухуп.
Москва салоуп, сахьыԥшра сыздырам,
Са срыхьӡом зегьы, – убас сшанхоит.
Ашҭа сықәсуеит, нас уӡиас сыруеит,
Ԥшәымаҵас ауп ара са сшынхо.
Ихәыҭхәыҭуеит аҵлақәа, аҭӡамцқәа,
Ҭынч игоит Цветаева лыбжьы.
Ахьы каԥсо, аԥхынра ацамҭаз,
Иаауеит уа ҭагалантәи шьыжьык.
Нас абӷьы-лас Пушкин днылагыло,
Амш-ҩежь дагәылсны дцошәа збоит.
Сара ԥсаҵлак снеины сыҵагылоит,
Уара умза аҵаҟа сҽырбоит.

286

Уара умза арахәыцқәа рыла,
Уа икнасҳаит шьҭа сара сыԥсы.
Ҵааҵлақәак, избоит, гәалак рымоуп, –
Урҭ Есенин дрықәшәом хәылԥазы...
Москва – сара сгәаҵа иалнахызоуп,
Уара узыҳәан схы-сыԥсы ҵәахуп.
Са сдунеи аӡы иаҵәа уаҩызоуп,
Уӷба шкәакәан уара уаҟа ухуп!
***
Аԥсаӡ гылоуп ҳагәҭаны,
Ицырцыруа иара қәҵоуп.
Бара сбыхәаԥшуеит стәаны,
Бара сбымоуп сытҟәаны,
Бара была са сҿаҳәоуп.
́
Ашәа шырҳәо саҳаӡом,
Ашәа бналеит, ихароуп.
О, сзықәшәеи, исызхаҵом,
Аха сгәы мыжда иауӡом,
Изҿу иҭыҵны ацароуп.
Азал шьҭыҵуеит, кәашароуп,
Ицоит ацыԥхь хәаш-хәашо.
Цәашьык аҵла иаҟароу,
Ҳагәҭа иаларсуп, ҳахьтәоу, –
Схәыцра абылларц ишоуп.
Бара бсыхәаԥшны быччоит,
Сыччалоит сахьтәоу саргьы.
Ишԥазури, сыԥхашьоит,
Сара схәыцра «сахҟьашоит»,
О, иҭагылаӡом сыгәгьы.

287

Абар иалгеит ацәашьы,
Алабжыш акаԥсара.
Бара быԥшӡара сашьны,
Бара быԥшӡара сшаны,
Бышҟа сдәықәнаҵеит сара.

Ҵ Ы Ԥ Х УА Ж ӘА А Н Ы...
Ҵыԥх уажәаанакәын, ҵыԥх уажәааны,
Ашьхақәа гылан рызқәа хшәааны,
Урҭ ирхаҵәыуо ирхасуан аԥша,
Ҳарҭ ҳ-Аԥсынтәыла ҩыџьара ишан,
Сыжәҩангьы маҷын, сыдгьылгьы бжан.
Ҵыԥх уажәаанакәын, ҵыԥх уажәааны,
Аӡиас аҽаҵәахт аԥаҩқәа ҵшәааны,
Иҵааит аӷьеҩҳәа, еималеит асы,
Арԥарцәа гылеит уа Гәымсҭазы,
Аҟәаз, Ешыраз, Аԥсынразы.
Ҵыԥх уажәаанакәын, ҵыԥх уажәааны,
Ҳаҟан аиааира агьама баны,
Усҟан ҳалгахьан ҳарҭ алакҩакра,
Усҟан ақәыџьма бӷалахьан Гагра,
Ага ихылахьан ҳгәыӷрақәа раҳра.
Ҵыԥх уажәаанакәын, ҵыԥх уажәааны,
Ихалон сыԥсадгьыл агәыраз ԥжәаны,
Ӡызшәа аҵәҵәаҳәа ирықәҭәон аиха,
Арԥарцәа шԥыла ианижәлоз аӷа,
Шԥыла иаҿалоз ӡрыжәхон иаҳа.
Ҵыԥх уажәаанакәын, ҵыԥх уажәааны
Са сыжәҩахырқәа ирхаршәуп ишәны,

288

Исхаршәуп, исҵаршәуп амра снарбом,
Исҿаршәуп, исываршәуп, саргылом, сартәом,
Уаҟа сҭаргьежьуа срымоуп, сырҭоуп.
Ҵыԥх уажәаанакәын, ҵыԥх уажәааны,
«Шәнеибацҳәа ҿырҭуан ҳашьха, ҳаҩны,
Ҳабацәа рыбаҩ адгьыл ршьаны,
Ан лылабжышқәа, инеиуаз шьаны,
Хыхьынтә иҳазҭаз ҳамра ԥшьаны.
Ҵыԥх уажәаанакәын, ҵыԥх уажәааны,
Ҳхьаҵит аиааира агьама баны,
Ҳхьаҵит иԥаҳшәарц ҳамыч ҽазнык,
Ашьхагь, агәарагь, аныхагь – аӡәы:
Иаҳгәыдыҳәҳәала ишьҭаҳхит Аԥсны.
Ҵыԥх уажәаанакәын, ҵыԥх уажәааны...
1994

***

Аԥсадгьыл зхы ақәызҵаз кәтолтәи арԥыс,
Аԥсны Афырхаҵа И. Сыҷынаа ихьӡынҩылоуп.

Аԥсра ныҟәон, уи еиқәыцәо, имлашьуа,
Бызкаҭаҳан зегьы ирхьынҳалон.
Уи дагомызт аԥшқа дыршьышьуа, –
Қәыџьман акәын иара ишихалоз.
Адгьыл рыцҳа агәы ҭӡыӡо, иҵысуан,
Зшьапы цқьамыз аӷа далагылан.
Анцәа иҭыԥаҿ арԥар гылан ҭоуба руан,
Рхы шақәырҵо рыдгьыл Аԥсынтәыла.
Ргәаҵа кылжәа ҳҵеицәа нықәион адәаҿы,
Аӷа – илымҳаҿ инаганы ражәа.
Ан дзықәгылаз ашьац абылра иаҿын,
Ҳашьха дуқәа ирықәыҩуан хәрашәак.

289

Уцәа ҭынчыз, иузтатаз уара унышә,
Сгәы сҭаҵәыуеит иануеиҳархо ҳазқәа...
Аԥсны иман аӡә ҽырбагас, аӡә аныс,
Ныс измаз роуп Аԥсны еиқәзырхазгьы...
Аԥсынтәыла схы надысҵан, исџьабон,
Ҳаҵәҩан шьапқәа, ҳашҭақәа ирԥырҵыз...
Иахантәарак аӡиасқәа ԥхыӡ избон,
Иацынтәарак сылабжыш иахылҵыз.
1994

А М РА Е И Ԥ Ш Ы Н И Ч Ч А Ԥ Ш Ь…
Геннади Карданов ихьӡынҩылоуп
Амра еиԥшын иара иччаԥшь,
Кавказ деиԥшын уи хаҿыла.
Амзаҿа иаҩзан иџьымшь,
Дышԥахәмаруаз Гена ҽыла!
Абацәа зегь ҳԥа ҳәа ишьҭан,
Анацәа дырҵеи хазынан.
Ашҭақәа ирнылон ишьҭа,
Иҿыҵшәомызт «Шәаха сымам».
Аха аибашьраҿ дышҳамын,
Аӷа иаԥхьа дымцахон.
Аԥсуаа аиашьа дышҳамоу,
Иақәымгәыӷуаз агәра ргон.
Иақәымгәыӷуаз рыбжьы ҭырцан,
Адунеи ду иаҳәеит нас:
«Аԥсуа иқәихуеит ақырҭцәа,
Шәаҳзыҟала зегь иашьас!»

290

Идыдуан, иԥжәон аханқәа,
Цәашьык ахраҿ иаҳзыԥшын.
Гәымсҭагьы унапы узахамкуа,
Ахәараҳәа ихыҵт, ишын.
Усҟан ажәҩан еҵәак агхеит,
Аҵыхқәагь ирыгхеит ҵхык.
Генагь маҷк дааԥсазар акәхап, –
Дыннакылеит аӷа ихы...
Ажәҩан даҵаԥшуеит Карданов,
Дук мырҵыкәа шоит ушьҭа...
Ҟабардоуп анышә дахьамоу,
Иԥсы ныҟәоит Гәымысҭа.
1993

***
Абџьар ҿеихак амам,
Иҵәаауеит ахызаҵә,
Ишацәышаҵә ажәҩан
Алҩа мҩа аҿоуп.
Ҳныха хәыҷ ахьыҟоу,
Уашьҭаз, уҭахызар...
Ҳгәаҿоуп.
Аӡын ҳара ҳҭабиа,
Иҭанаршәт ахыза,
Анҷа бӷьыцк аҿыҵшәеит
Ахьҭа ианашьы...
Ахәрақәа злаҿарҳәоз
Ацаха иаҩызан,
Иҟаԥшьын.
1993

291

С А Р Г Ь Ы С Р Ы Л А Н УС Ҟ А Н...
Амра наҿакнаҳан аԥҭақәа ркасы,
Иӡыҭуан уи ацыԥхьқәа цәашьушәа,
Избон ари адгьыл иақәызҭәаз зыԥсы,
Аԥсынтәыла анапы иахшьушәа.
Избон, ашҭа иқәын анацәа цәкәкәы,
Алабашьа дахагылан ашла.
Ҳҭаца хәыҷқәа рышьхәаҿ маҷк ашьац цәаакуп
Аҵәыуара... Иақәшәом алагашьа.
Саргьы срылан уаҟа, зысакаса ргоз,
Зынгьы асакаса саҵагылан.
Аӷа ԥсыцәгьа иқәкыз аԥсуа иабџьар ҭҟьон,
Сыԥхӡашагьы иаман мцак аанкылан.
Саргьы срылан Лаҭа зыбаҩ аҿаԥсоу,
Асабицәа ажәҩан иалаблызгьы.
Ҵәаҟаԥшьушәа уаҟа амахәқәа ирҿоуп,
Аиқәа хәыҷи, аимаақәеи, аблузи.
Саргьы срылан амла иафахьаз Тҟәарчал,
Зыԥсы зхыҵуаз адәқьан иадыԥшыло.
Ԥҳәыск гагоушәа днеиуан, – дашьҭаӡам ача,
Лчабра хәҷы илаҳәан ашыла.
Аӷа усҟан дашьҭан дҳамазарц аҳас.
Дрыӷрагылон асабигьы, ԥҳәысгьы.
Саргьы срылан усҟан, мартаз иҭахаз,
Сара срылан уахьынтә ихынҳәызгьы.
Саргьы срылан усҟан... Иқәҵит аӷа ир, –
Сыда здам уи илымшеит, аиашаз...
Зегь акоуп ибзиан, сҭыԥан даҽаӡә диир,
Сара сеиҳа Аԥсназы иҟазҵашаз.
Сентиабр 12, 1993

292

***
Л. Тоԥуриӡе илыхьӡынҩылоуп.
Ажәҩан агәы иаҵалан,
Аԥҭа уи ҵнаҟьеит,
Иаҭахызшәа шәыга еиқәала
Иашәырц.
Амаҭ абџьар иаҵхан,
Абџьар амца ҭҟьеит...
Ашьа иларшәын
Ашәҭыц.
1993

А Н Ц ӘА С АҬ ОУ М Ҵ А Н!
Анцәа саҭоумҵан,
Анцәа саҭоумҵан,
Аԥсны иахьықәшыз
Ҳаҷкәынцәа ршьа.
Сызхәыз дахьысхәыз,
Сызшьыз дахьысшьыз,
Саргьы иахьсылоу
Ҳазхылҵыз рҟазшьа.
Анцәа саҭоумҵан,
Анцәа саҭоуҵман,
Ажәҩан иаҵаблыз
Ахәыҷқәа рзы.
Имиц дахьымиз,
Ииз иахьизымҳаз,
Рыбаҩ иахьашәуа
Ашьхаҿ асы.
Анцәа саҭоумҵан,
Анцәа саҭоумҵан,

293

Агәил ахьаҿамлаз
Аҵыс ахькашәаз.
Анцәа саҭоумҵан,
Анцәа саҭоумҵан,
Асаби – ан
Лгәыԥҳәы ахьиҿшәаз.
Анцәа саҭоумҵан,
Анцәа саҭоумҵан,
Еснагь иахьацу
Аԥсра – абзара.
Анцәа саҭоумҵан,
Анцәа саҭоумҵан,
Аха уи ада
Иԥсуан Аԥсынра.
1994

И М ҨА Д Ы Қ Ә Ы Р Ҵ О Н...
Имҩа дықәырҵон арԥыс хазына,
Ашҭаҿ ахацәа тәан еиқәышьшьы.
Зны-зынла далшәон ан хыма-ԥсыма, –
Илҳәо маӡоушәа имаҷын лыбжьы:
«Ажәҩан ду, суҳәоиҭ,
Адгьыл ду, суҳәоит
Иҵыхәтәантәииз сыҷкәын иԥсра!»
Имҩа дықәырҵон, иқәлацәа гылан,
Амҩа ду рыман урҭгьы уаха.
Амцаԥшь ацралан ицон Аԥсынтәыла,
Анацәа рашәа ԥиҵәон аӷа.
«Ажәҩан ду, суҳәоит,
Адгьыл ду, суҳәоит,
Иҵыхәтәантәииз сыҷкәын иԥсра!»

294

Имҩа дықәырҵеит ижәлар лабжышла,
Адгьыл дахьамоу иакуп ацәашьы.
Аха есышьыжь ԥҳәысеиба хцәышлак,
Сара сарҿыхоит игәаҟуа лыбжьы:
«Ажәҩан ду, суҳәоит,
Адгьыл ду, суҳәоит,
Иҵыхәтәантәииз сыҷкәын иԥсра!»
Март 25, 1993

А Н И Л З Ы М Ҳ ӘА З А Ж ӘА
Ибла хызҩеит уи ашьшьыҳәа,
Алым еиԥшыз сҩыза дшьуп.
Дынцәахшаран зегьы рзыҳәа,
Уи саргьы дысцәоуп, дысжьуп.
Адгьыл ҵәыуо, иҵәыуоит, игәаҟуеит,
Хыхь ишьҭыҵуеит ахәажьы.
Аԥсынтәылан адгьыл акәым,
Амза еицарсагьы хәашьын.
...Дышԥазгари?.. Уи сахьӡап, –
Иԥсадгьылаҿ анышә дықәуп.
Сшьа кәапеиушәа истап,
Ашьоура иахьа иаҭыԥуп.
Сшьа зулап Тҟәарчалаз, Аҟәаз,
Тамшь, Аҭара ршьа зулап.
Ршьа зулап Ешыра игәаҟуа –
Уи сара сеиԥш зықьҩык ҟалап.
Нас дызхылҵыз лышҟа сцап,
Дышҭахазгьы зны изӡап.

295

Сшьамхышгылар лара лаԥхьа,
Иҟалазгьы лхы азцап.
Лнапы схьылшьып ан гәыблыла,
Ус анакәха – шьҭа иазхап, –
Харак сыдушәа снагылап,
Ларгьы лашҭа дааҭахап.
Лыҽнылкылап, дшып, дыхьшәашәап,
Уи хьанҭазаргьы иага.
Саргьы ан илзымҳәаз ажәа,
Нас ажәыларахь сагап.
...Дышԥазгари?.. Уи сахьӡап, –
Иԥсадгьылаҿ анышә дықәуп.
Сшьа кәапеиушәа истап,
Ашьоура иахьа иаҭыԥуп.
Ианвар 25, 1994

У Р Ҭ Р Ы Ԥ С Қ ӘА ҬА Л А Р
Чаарқыҭаа рыҷкәынцәа-афырхацәа ирызкуп
Аӷа дымҩахыҵит
абџьарла Чаарқыҭҟа,
Иажәлеит атанкқәа,
иҭагьежьуа рцәа.
Кәтоли Чаарқыҭи
ҵәыцашәа икыдҟьан,
Иԥиҽырц, иахицарц
уи аԥацәа.
Сҳабла хәыҷ ӡыӡон,
еиҵыҵуан, еиҵалон,
Иаӷрасуан, иацрасуан,
иԥырҟон ажьы.

296

Уи агәаҿыҵәҟьа
ахызаҵәқәа алан,
Аԥсыҵәҟьа ддыргылон
СУ-қәа рыбжьы.
Аха са сыжәлар
рымҩа ианшәалаз,
Дҭәыцу, дышҳаму
рбазма иахьа?
Ирҭеит аҭакгьы
кәтолаа рбызшәала, –
Ацәгьеи абзиеи
рҳәаа былхьан.
Арԥарцәа ааргон
амцабз иагәылган,
Амцаҿ наӡаӡа
иблыз, иҷыҷыз.
Сҳабла хәыҷ еиԥшын,
иччомызт агәилқәа,
Алабжыш рықәҭәеит
иччарц ианаҿыз.
Амра гәаҭеиуа
рнышәынҭра ҩычан,
Ашьыжь инықәиан
бҵас иџьабеит,
Аторчуақәа –
аишьцәа ҩыџьа,
Аосиақәа –
аби аԥеи.
Агәаланӡиа,
Атапаӷәуа,
Ачагәаақәа...
Ирыман ҭоубак.

297

Асақаниа,
агәыуаа, ахыуаа,
Рашҭақәа ныжьны
ихьамҵит шьаҿак.
Урҭ Аԥсынтәыла
агәыӷрақәа рыцын,
Ашла, асаби,
ауеи ҭынхеи.
Баша, шьоураҳәа
ашьыжь инҭыҵын,
Нас, хәылԥазынӡа
фырхацәан инхеит.
Амрагь иадыруан
арԥарцәа ргәала,
Иқәҵит ашьшьыҳәа
иҿыцӡан иԥхарц...
Избон ирҭахызшәа
урҭ рыԥсқәа ҭалар,
Ҽазныкгьы, ҽазныкгьы
абас иҭахарц.
Февраль 1, 1994

***
Алабжыш аҿыҵыкәкәоит сцәашьы,
Урҭ акәиц еиԥш са сгәахы иҭаԥсоит.
Аԥсуа ҷкәынцәа Гәыма аӡы иҭашьын,
Ак ҟамлазшәа иара ҭынч ицоит.
Асабицәа хацәахеит лассы,
Абџьар кны ианыхьчатәха Аԥсны.
Ҳгәашәаҿ дгылеит ан илхаршә лкасы,
Ажәҩан дугьы лхаршәын уи касны.

298

Ажәҩан ашҟа лара лышәи цон,
Ԥшатлакәушәа иқәыҩуан хара.
Аха арԥар баша уи дрыцәшәон,
Ари адгьыл иаларҭәан дара.
Ари адгьыл иалоуп дара рдац,
(Аԥсны гәыраз, уи аԥсы ҭаҵо)
Ҳа ҳзакәу ақырҭуа имбаӡац,
Ҳа хҟазшьа иагәыларшәуп маӡак.
Уаҟа иалоуп ачҳара, агәаӷ,
Иашак алоуп, ҳа ҳазшаз итәны.
Баша уашьҭоуп уара аԥсуа игәашә,
Уара угәашә наунагӡа иаркны!
Анцәа ила Аԥсынтәыла ԥшьоуп,
Ус анакәха, – суҳәоит, еиқәырха!
Ҳа хцәашьы иаҿыҵыкәкәо ашьоуп,
Уи ашьшьыҳәа дацбылуеит аӷа.
1992

***
Маҷӡак аԥсшьара иаргьы иаҭахызшәа,
Сқыҭа ахысра
ааихсыӷьит зназы.
Саргьы ашьшьыҳәа саахан ахыза,
Маҷӡак еиҭаскырц сыӡбеит са сыԥсы.
Сылацәа ҭаазаап,
Сналашәкәеит ацәа.
Саԥхьа иаахәмарит амра ашәахәа...
Қьафына иаҵәарак
Иагәылҵуан ахацәа,
Рыԥсы ҭаланы ицон икахәхәа.
Инеиуан урҭ амра арахәыцқәа ирыбжьалан,

299

Анацәа рыԥхьон
Аҩнынӡа инаӡарц.
Урҭ дара рҵеицәа рдыруан рыбжьала,
Аха иԥыруеит ҳәа
Рмаҳацызт зынӡа...
Нас ауп, – сеиҭаҵҟьеит,
Адгьыл сакӡамшәа,
Сашҭагә, аакылжәеит,
Сашҭа шьабон...
Зынӡа имаҷзаргьы
Аибашьра нҵәазшәа
Сара аԥхыӡаҿ сраҳаҭны сынхон.
1992

А И Б А Ш Ь Ҩ Ы Д Х Ы Н Ҳ Ә И Т АҨ Н Ы Ҟ А
Аибашьҩы дхынҳәит аҩныҟа,
Икын абџьар, нас ааҵәак.
Аибашьра даркаран дыҟан,
Инымԥшуазаргьы рацәак.
– Сыҷкәын! – ҿылҭит ан диԥылан,
Лԥазаҵә икәшара даҿын.
Зны дшьаны, длабжышны дилан,
Зны дмырхәаган игәаҿы.
Аибашьҩы дхынҳәит ашамҭаз,
Иахшәеит амрагь акасы.
Бжьыкгьы гомызт џьара ԥшамзар,
Уигьы ҟәандан, иласын.
Идеизалеит иуа, иқәла, –
Рылабжышаҿ рычча хын.

300

Аха арԥыс дыцәеит днықәиан,
Урҭ ирымҵаҵан чахык.
1995

С Қ Ы ҬА
Скыҭа, са сызгәакьа, уа уҟалеит уссирха,
Сара игәыдыскылоит удгьыл скаианы.
Ԥхьарцаз ичамгәырыз, ухьӡ ацырҳәоит ирхаан,
Аха уи иарӷьома, ахәра угәы иану?
Исгәалашәоит усҟан, сыбӷа ԥҵәеит бызшәала,
Сҿы зырцәажәаз сыԥсшәа иахьӡын иҵоурам.
Усҟан уи малыран сыбла ҷыц ихшәалеит,
Амацәыс ацәыргеит аԥхын ақәоура.
Усҟан сҽыҩ иацәыргеит иҭбаа-ҭыцәыз арха,
Ахьшьыцба иацәыргеит, ажәҩан иаҵәаӡа.
Ирышьҭуан уҵеицәа Калымаҟа иархан,
Ирышьҭуан ахацәа, ҽаӡәы иеицәаӡам.
Усҟан уашҭа иҭалон, қәаршаҩушәа, мчыла,
Ахан ҿыцқәа рырҭон ихырҵәа иааргаз.
Сан аганаҿ дыҵан, лԥацха хәыҷ ҵкьаҽылан,
Саб лара днаскьалгеит, аибашьрахь данцоз.
Сқыҭа, ухьӡ рыԥсахуан, рыхьӡ рыԥсахуан сӡыхьқәа
Уашәақәа рыԥсахуан, ухшыҩ абжа ргон.
Изҭахыдаз, сқыҭа, уа узҵаз, иухьуаз,
Сталин иашьцәа «дуқәан», аԥшәмара рзынхон.
Иахьагьы удырцәажәом, раҳ ишьоуп ирылоу,
Раҳ игәоуп ирымоу, насгьы иҟазшьа.
Уи дҳәазоит макьана, дцоит иԥашәқәа рыла,
Ирхьыкәкәоит аԥашәқәа еиқәаҵәоу ашьа.

301

О, уи аӡбахә цәырган, машәыршақә иҳәа ма,
Аҭак урҭоит: ҳашьцәа, ргәы ҳзынхар ҟалоит!
Ех, анцәа ҳашԥеишеи, зегь хьымӡӷыс иҳаман!
«Ҳарҭ ҳазгәалашәода?» – шырҳәо саҳалоит...
Сқыҭа, са сызгәакьа, уа уҟалеит уссирха,
Сара игәыдыскылоит удгьыл скаианы.
Ԥхьарцаз, ичамгәырыз, ухьӡ рыцырҳәоит ирхаан,
Аха уи иарӷьома ахәра угәы иану?!
А А М ҬА
Аамҭа змадаз, санмаҷыз,
Сарцәон ашьшьыҳәа агара.
Аамҭа змадаз уи ашьҭахь, –
Сыԥон, сыҩуан агәараҿ.
Аамҭа змадаз ашколаҿ,
Сарҭмаҟ ҭәызҭгьы ҵатәыла.
Срыԥхьон ахьҭаҿ, ашоураҿ, –
Иԥсыҽӡазаргь ҵакыла.
Аамҭа змадаз. Ихысуан,
Усҟан ишәарҭан атәыла...
Сан ашәҟәеиқәаҵәа хыртлан,
Дҵәыуон. Слыхәаԥшуан сгылан.
Аамҭа змадаз, измадаз!
Аамҭа усҟан – уи ԥаран.
Дыҟан аԥарақәа знаҭаз,
Дыҟан икаҳаз, иаркаран.
Аамҭа змадаз! Сыҷкәынан,
Сымыш сылԥылон гәыблыла.

302

Аԥшӡара, дизаргь илыман,
Хаарак уи адагь илылан.
Аамҭа змадаз, насыԥла,
Ашьҭахь ҳахҭаркит ахшара.
Сҩыга шыскыз уахынла,
Ашьыжь саԥылон ашара.
Нас ауп, – еиҵыҵит аусқәа,
Ауа дцәырҵит, амаҭа.
Саамҭа, иамур – исысуеит,
Сара гәхьаас сызмада!
Аамҭа змада. Лабала,
Сдәықәлеит амҩа санылан...
Ажәҩан сазхәыцуеит акала,
Адгьыл сазхәыцуеит гәаныла.
А Ԥ С УА И А Ш ҬА
Еиқәыршәам ажәеинраала
Исгәалашәоит аԥсуа иашҭа,
Аԥҭа ҽыҭ еиԥш
Ашьац тата...
Аԥацха,
Ақәаҵа,
Ахәыҷқәа...
Дкаҳа-бӷалон аиҵыбӡа,
Аҩбатәи аҵәы дахан,
Уеизгьы-уеизгьы ишәым-ихам.
Амжәа ацәхар ахихуан ахԥатәи, –
(Дҽыбӷаҟазахар ҟалап)
Ацәқәа раԥхьа дгылан
Аԥшьбатәи,

303

Уажәы-уажә даҳәон ацәмаа акра.
Убас ҽакы даҿын
Ахәбатәи...
Цыгәҵыхәала ихҟьан аҳәысҭа,
Снапы иақәҭәаз џьысшьан ахш,
Сцәа санархеит...
Аҵәы иахаршәын акәапеи, –
Ахьа ашьапаҿы
Аӡыхь иӡааԥшыло.
Аԥсабареи сареи ҳаилышьын:
Сара срыман аҵлақәа дацс,
Дара аԥсҭазаара сырҭеит аҭакс...
Рыхәда еибакит
Араҵлаҿ ахьыжьқәа...
Еибарҟыжуан...
Иахьагьы аԥсуа
Иашҭа сҭаԥшуеит!
Хаҳәла икәыршоуп ашҭа, –
Иҵәахуп, ихәаҽуп ашьац.
Аԥацха акәын игылоуп иханхан...
Ахан акәын –
Ажәҩан зегь арԥшӡоит,
Аха
Уарла-шәарлоуп ишыҩныҩуа уаҟа
Асаби ибжьы.
***
Арра ус далган
Арԥыс даауан,
Дгәыдыркылон, иԥылан.
Ал-ду иагәылҵәраа
Амҵәышәгьы лбаауан,
Ҵәаҳә хәыҷык иаман инкылан.

304

Зны-зынла иҿыжуан
Наҟ ауардын,
Даҵаҳәҳәо дацын иаԥызаз,
Аҵла ду налшәан
Икаҳаит, иарҭын,
Ԥсыуа ҵәак, – кәицын изҩызаз.
Аӡышра иаҿызшәа,
Рқьышәқәа тланы,
Ихыбын араҵла каканла.
Амза хәыҷ қәыԥшӡа
Ажәҩан ианын,
Уи аҽкыднаҵеит ганла.
Ашымҳаҿ аҵаргьы
Рыбла ҭаауан,
Шьҭа хәылԥазын.
Иԥхьарылон.
Арра ус далган
Арԥыс даауан
Дгәыдыркылон, иԥылан.
25.07.1995

З Е Г Ь Ы У Р Ы З Х Ә Ц У Е И Т, А Ԥ С Н Ы
Зегьы урызхәыцуеит, Аԥсны:
Амра, адгьыл, ахшара,
Уара узлаҟақәаз зны,
Иахьа иуцәыӡыз алшара.
Зегьы урызхәыцуеит, Аԥсны
Ашьыжь, ҽынла, уахынла,
Зхала адә иқәхаз аҩны,
Уаҟа иахылаз, иахымлаз.

305

Ашҭаҽ аҽыхәҽи аҭреи,
Ҳԥацхаҿ амца аԥхара,
Уаҟа аиреи абзареи,
Изхароу, изхарам.
Зыԥсы ухҭнызҵаз иацы,
Ашьа зламбац ашьацра,
Арԥар ирзымжәыз аӡы,
Ҳа ҳазҵаныҳәаз аҭәаҵла,
Зегь урызхәыцуеит, Аԥсны...
А Д А Ԥ А З А Р Ы – А Ҟ ӘА
Амра амшын-гәы ихшәалан,
Ҭынч анапыраз хнашьылон...
Аҷныш сазхыхӡом ашәала,
Уи ркәабахьазаргьы хшыла.
Адаԥазары салоуп,
Иасуеит Аҟәантә аԥшалас.
О, шәара ҩыџьа шәыбжьара,
Сара исымам аԥсшьара.
Иарбану ага зыргәаҟуа?
Иарбану сыжәлар зыргәаҟуа?
Адаԥазары – Аҟәа,
Адаԥазары – Аҟәа!
Адаԥазары – схәыцра,
Аҟәа уеиԥшуп акала;
Ашьха иавоу ашыцра,
Амра ҟәанда, ҭагалан,
Аҩада, ажәҩан иаҵәара,
Алада, аҷкәынцәа рчара...

306

Дгылан аганаҿ аԥҳәызба,
Лыхцәы лықәҵан икьларуа,
Лылабжышқәагь, ишызбоз,
Лыблаҿ ихырҩон ақаруа,
Ажәҩан! Сандәықәло аҩныҟа,
Дсыцҵа уи аԥшӡа Аԥсныҟа!
О, шәара ҩыџьа шәыбжьара,
Сара исымам аԥсшьара!
Иарбану ага зыргәаҟуа,
Иарбану сыжәлар зыргәаҟуа?
Адаԥазары – Аҟәа,
Адаԥазары – Аҟәа!

А Р И А Ш ҬА
Ари ашҭа ду ззынхада,
Иҭалода уи уаҵәы?
Иқәхарыма иҭынхадан,
Ишԥагәнаҳау иҭацәыр!
Ари ашҭаҿ аԥсшәа зҳәода,
Асас дааир хәылԥазы?
Иаалырҟьан ахы ҭзырҟьода,
Ҿыц адә иқәлаз аԥа изы?
Ачара ду зыркәашода,
Ирмацәысуа, ирдыдуа?
Сызкәыхшода, сзыхҟьашода,
Асабицәа рыда уа?
Ари ашҭа гәыла иҭалан,
Иқәызҭәода лаӷырӡык?

307

Иаблыртә нас ашьац иацралан,
Аха уаанӡа аума ҵып.
Ари ашҭаҿ ҭаацәак ыҟан,
Иҟан аԥшәма, аԥацәа.
Аӷа дхыҵит нас Аԥсныҟа, –
Аха днымхаӡеит рацәак.
Аӷа иԥылеит уа ҭаацәала,
Ршьамхы нарсны, ҭоуба уны.
Инхеит, усҟан уи ахала,
Аӷа изымгаӡеит аҩны…
Ари ашҭа ду ззынхода,
Иҭалода уи уаҵәы?
Иқәхарыма иҭынхадан,
Ишԥагәнаҳау иҭацәыр!
01.06.1995

А Ԥ Х Ы Ӡ АҾ Ы И Ш Ы ҞОУ...
Ихиаало, исхыкәшо
Ашьацраҿ инықәиоит абӷьыцқәа,
Ашьхақәа гылан
Ашьыжь руапақәа кны.
Срылоуп инымҵәо,
Иҿыцу, илакәу аԥхыӡқәа
Амзақәа срылоуп,
Амрақәа кнаҳауп схаҟны.
Агаҿа иакәшан
Иҿыцӡа иаагылеит ашыцра,
Аӡыхьқәа аҷҷаҳәа
Адгьыл иаагәылҵит еиҭа.

308

Ҳтәылаҿ инҵәахит,
Наӡаӡа инҵәахит ашьыцра, –
Аԥсуа дырҩегьых
Асас бзиақәа иҭан.
Ихиаало, исхыкәшо
Ашьацраҿ инықәиоит абӷьыцқәа,
Ҳадгьыл иеиҽырбоит
Ажәҩан аҵәаԥшь ҟаҵаны.
Срылоуп сышрылац
Инымҵәо, илакәу аԥхыӡқәа, –
Аԥхыӡаҿ ишыҟоу
Знык исшәырбаруеи Аԥсны!
22.05.1995

А Ӡ Ы Б Л А РА Р ҼАҬА Н...
Акырцх леиуан аԥхын, –
Ҳара ҳгәырӷьон қәоуп ҳәа.
Ҳуҭраҭыхқәа ҩежьхон,
Иабылуан ҳцақәа.
Ҳарҭ шьоукы ҳшырхыччоз,
Зынӡа игаӡақәоуп ҳәа,
Аӡыблара рҽаҭан
Иааит агаӡақәа.
Иаан, инаҳхагылеит,
Ҳҽыҩқәа раӷәра нкылан.
Ажәҩан армацәысуеит,
Ирку аԥҵаҵа.
Уара уцәа уҭаӡыӡоит,
Усҟан, Аԥсынтәыла,
Дусыр ҳәа уацәшәозар
Акәхап агаӡа.
07.03.1995

309

А Л А Ҳ ӘА Қ ӘА
Алаҳәақәа ажәҩанаҿ еисуан,
Ажәҩан аҵаҿ ахра еимакны.
Иаҵахаз наӡаӡа уа иԥсуан,
Нас ихалом ас иҳаракны.
Алаҳәақәа ажәҩанаҿ еинҟьон
Еибарҵәаауа аибашьра иаҿын.
Аԥша ҟәанда дара рхәыжәқәа ҟьо,
Илагьежьуан ажәҩан агәаҿы.
Зны еиҿасуан рыцқәа еиларԥо,
Зны шьапхыцла еибакуан дара.
Абӷьыц иамчуи арҩаш иаанаго,
Иаҿын уаҟа рымч акаԥсара.
Жәҩан ҵаула иалыкәкәон ашьа,
Кәарма-кәарма адгьыл иахаԥсон.
Абас иҟоуп ахра аҟазшьа,
Ахразыҳәа аибашьра иаԥсоу?
Ус иҭалеит аҩбагьы хланҵы,
Нас ихалан, еиҿаԥарц ҽазны...
Абас аума, аума зегь анҵы,
Ҵаҟа икаршәын алаҳәақәа ԥсны.
22.02.1995

ԤХЫӠЛА
Ԥ.хыӡла аԥҳәызба дызбеит,
Дыссирын, уи дынцәахшан.
Сыԥсымзар, аҵых цахьеит,
Шамҭоуп ҳәа сҳәаргьы, имшац.

310

Ажәҩан, абгыӡра зҵаԥсаз,
Лара илхаршәын касны,
Ажәҩан ду акәын дзыԥхаз,
Адгьыл даҭан уи дсасны.
Лыблақәа мшынын, иҭбаан,
Урҭ сыхан рышҟа сыргон.
Хыхьынтә аԥшӡақәа лбаан,
Сганаҿ уаз-ашәак рҳәон.
Аԥшӡа лабжышла дкәабан,
Уи адунеиаҿ дҵәахын.
Лыбла слабжышны саҿан,
Сыбла ихшәалар сҭахын.
Уа амаалықьцәа кәашон,
Ҭынч алабжышқәа рӡаҟны.
Аԥшӡа днасыԥдан, избон,
Исхароу џьысшьон сгәаҟны.
Сшьамхышлан слыҳәарц саҿын,
Уи дымгыларц хара.
Сашҭа иҭагьежьуан сҽы,
Амца еиқәын схәышҭаара...
Амра сыԥхыӡ хәыҷ иахан,
Сҿыхеит. Уи наскьахьан.
Бара бнасыԥдан иаха, –
Сара снасыԥдоуп иахьа.
А Ԥ А Р Ԥ А Л Ы К Ь Қ ӘА
Аԥарԥалыкьқәа аҳра руеит,
Сыжәҩа иқәтәоуп, сашҭа иҭоуп,

311

Аԥарԥалыкьқәа ԥырԥыруеит,
Сара сӡыхьаҿ аӡы стоит.
Аҟаԥшь, аеҵәа сҳәару,
Иӷраҷкәынӡа, иԥшӡаӡа,
Даҽазныкгьы шәызбару,
Сӡыхь ахықәан ас шьыжьӡа?
Аԥарԥалыкьқәа ԥырԥыруеит,
Аԥсынтәыла аҳра руеит,
Рымҵәыжәҩақәа ҵаӷаӡа,
Сара раҳра саӷаӡам.
Ашәҭ иагәылатәоит инеи,
Иаҿахәмаруеит ашәахәа,
Икакаҷуеит адунеи, –
Ишԥасҭаху иашәахар!
Тәамҩахә рымаӡам џьара,
Аҳра иамоуп ихҵаны,
Ах, ишԥасҭахыз сара,
Бгәы иалазар гәлаҵаны.
Аԥарԥалыкьқәа ԥырԥыруеит,
Арахь иҟоуп, иҟоуп наҟ.
Аԥарԥалыкьқәа ԥырԥыруеит,
Аха аҳра рымоуп ҽнак.
Аԥарԥалыкьқәа ԥырԥыруеит,
Аԥсынтәыла аҳра руеит,
Рымҵәыжәҩақәа ҵаӷаӡа –
Сара раҳра саӷаӡам!
1995

А Ш Ы Қ Ә С А А М ҬА Қ ӘА
Ашьха снықәԥшит, –
уаҟа ӡынран,
Ашьхақәа сыла
ихҟьан ицырцыруа.
Арха снықәԥшит
уа Ааԥынран, –
Ацәаӷәаҩ ашьыжь
иҭеикхьан аҵыруа.
Ага снықәԥшит, –
уаҟа Ԥхынран,
Ажәҩан абылуан
амра нацралан.
Хыхьынтә сыԥшызар, –
ҵаҟа – Аԥсынран,
Аха уажәыҵәҟьа –
уаҟа Ҭагалан.
01.06.1995

А Н Ҷ А - К Ә Ы Н Ҷ А...
Анҷа-кәынҷа, анҷа дын,
Анҷа дықәын Ҷан Дадын.
Шьынҵа-кьынҵа шьынҵа бац,
Анҷа ас иауны исымбац.
Ажәҩан иалан анҷа цан,
Анҷа иқәтәаз амра цан.
Анҷа иқәтәан ҟәарасак,
Ҷынҷак, иаҟараз расак.

313

Насгьы дықәтәан Ҷан Дадын,
Анҷа-кәынҷа, анҷа дын...
Зны иаршәон, иархаҵон зны,
Алакә еиԥшын уантә Аԥсны.
1993

АИЗГА « АЖӘЕИНРААЛАҚӘЕИ
АПОЕМАҚӘЕИ » (2000) АҞНЫТӘ
М А К Ь А Н А Г Ь У Ш ӘА Р Ҭ ОУ П…
Макьанагь ушәарҭоуп, Аԥсны, Уаӷа есышьыжь дмақаруеит.
Ашҳам ҳақәиҭәоит зны,
Зныхгьы ҳразҟала дыхәмаруеит.
Макьанагь ушәарҭоуп, Аԥсны, Ушҟа аԥҭақәа ԥхьарцоит.
Аӡәы уиҭиуазҭгьы иацы, Ҩыџьа иахьа урҭилароуп.
Макьангь уҵеицәа рҿахәы,
Иаԥылоит, ишызбо лабала .
Ԥыҭҩыкгьы уцҳарц иаҿуп,
Амаҭ кны унапала.
Макьанагь ушәарҭоуп, Аԥсны, –
Ҳалоуп агәам маҟҿаҳәара.
Иисус иеиԥш аџьар уанҵаны,
Сгәы уадчаԥалоуп жьаҳәала.
Макьанагь ашҳам цәқәырԥоит, –
Ҳазшазгьы дахәом ихала.
Шьоук иртәым азыҳәа иқәԥоит,
Шьоук иртәу ацыԥхьгьы рзалам.
Макьанагь ушәарҭоуп, Аԥсны, –

314

Цқьа еихалашом сымза.
О, ак аншәарҭам Аԥсны, –
Усҟангьы ушәарҭоуп, сыԥсымзар!
Зегьы урҭахыҵәҟьоуп, ҵаны, –
Ус изтәари, урҭахымкәа?
Зегьы урҭахыҵәҟьоуп, Аԥсны,
Аха – ԥсыуак дахымкәа.
09.02. 1995

Б А А И, Ҳ А Б Н А Л А П!
Бааи, ҳабналап,
Наҟ ҳабналап,
Уаҩ дахьыҟам
Ҳцап зынӡ!
Ашьха ҳхалап,
Арха ҳҭалап,
Бара бцәымзаз,
Са – сымзаз!
Бааи, ҳабналап,
Наҟ ҳабналап,
Абна ҳалаз,
Лаԥшы зхым!
Ӡыхь бызшәала,
Ҵыс ашәала,
Ҳа ҳаицәажәалар
Сҭахын.
Абнаҿ аҳра,
Амҩаҿ аҳра,
Ҳарҭ иҳамаз
Ҳахьцалак.
Уаҟа ԥсахрам,
Уаҟа гәаҟрам,

315

Уаҟа иалаҟоуп
Алакә.
Ҳамаӡажәа,
Арҩаш хьшәашәа,
Уа иаргаман
Иқәнаҵап.
Сгәаҵа иақәшәаз,
Рдәынак ашәа,
Сыкәа шәҭыцны
Иҭанаԥсап!
Алым ҩаҵҟьап,
Амҩагь ацҟьап,
Архаҿ
Иашьҭалап аҽы.
Алаҳә ацқәа,
Ажәҩан аҵкәап, –
Иқәтәоуп
Аџь ду ахаҿы.
Уаҟа аџьныш,
Дашьҭоуп аҷныш,
Ӡызлан
Ҳӡиас хьшәашәа дҭоуп.
Ицәоуп ашьыжь,
Анаҟә ақәыжь,
Ацәа зырхааз
Қәаԥсатоуп.
Бааи, ҳабналап,
Наҟ ҳабналап,
Ага ҳақәыз,
Амра ҳцәыз!
Са сӡыркәины,

316

Аҵых сацыз,
Амра ацыԥхь
Ба ибыхцәыз!
Бааи, ҳабналап,
Наҟ ҳабналап,
Ҳашьҭахь иҟоу
Ҳамгәырҩап.
Мҵәыжәҩак ала
Ажәҩан ҳалаз,
Ҳгәаҵагь амра
Аиԥш иԥхап!
Абнаҿ аҳра,
Амҩаҿ – аҳра,
Ҳара иҳамаз,
Ҳахьцалак!
Уаҟа ԥсахрам,
Уаҟа – гәаҟрам,
Уаҟа –
Иалаҟоуп алакә!
1996

АЦЦЫШӘ
Схахәы – аццышә ауп изҩызоу,
Сыччаԥшь – аццышә ахаҭа.
Уимоу – аццышә ауп изҩызоу,
Исҳәо ашәа ахапа.
Аццышә тата сылагылоуп,
Аццышә саҭәҳәоит, икаԥсоит.
Сара аццышә сыҩуа сылоуп,
Иара шьҭыԥраан наҟ ицоит.
Схәыцра, сықәра…

317

Иблуп рызегь,
Ицоит сыццышә аҽӡаны.
Ус ҟалеит, изызӡарызеи,
Бансыцралаз бымцаны!
1996

Ԥ Х Ы Ӡ Л А А К Ә Ы Н…
Шарԥаз акәын…
Иахьа шьыжьгьы ԥхыӡла,
Сара исықәкны
Ахысбыжьқәа гон.
Аԥсреи сареи
Ҳаиҟәыргон напхыцла,
Са суаҩын, Ахысбыжьқәа срыцәшәон,
Суаҩын, аха
Сыжәҩан ажәымҭыҽха,
Кырцх мацаран
Ахқәа аҿышәшәон.
Ашәҭқәа каршәын,
Ирхәыз, ахәылбыҽха,
Урҭгьы шәҭын,
Ахысбыжьқәа ирыцәшәон.
Шарԥаз акәын…
Абаагәара дкыдлон,
Азынџьырқәа
Дшыркыз, деимырхха,
Ахақәиҭрахь
Спартак амҩа дықәлон,
Ахҿақәа ҳәа
Аџыр ԥынҵа рхан,
Сара сԥахны
Агәашь садҿаҳәалан,

318

Абраскьыл уи
Дахан ирҵысуан.
Азынџьырқәа ԥиҟон
Рԥыск аҳәала,
Аха ҵыск
Аацәырҟьан еиԥнашьуан.
Шарԥаз акәын…
Бардодым дыҷкәынӡан,
Сара ишызбоз
Уи ҭоуба имуӡеит.
Дшьауардынны
Дааит уи сышьха аҟынӡа,
Ашьҭахь длаҟәны
Ажәҩан ашҟа дцеит.
Шарԥаз акәын…
Са сырҟьон аԥхыӡқәа,
Аӡә дырхәызаап, –
Сиҵалеит, дсызгом.
Адәы шшапараҿ
Ҽаӡә иԥсы неихыҵуан,
Аха «Шәнеибац»,
Хыхь, џьарантә игон.
Даҽа хаҵак
Даваиан аӡ-қьиа,
Иаҭахын уи
Ихәра иаҿаҭәар.
Абџьар иқәкын
Мушьни Ахәарцкьиа –
Егьагӡамызт
Уи ашәыра ҭәарц.
Шарԥаз акәын…
Сара сгәаҵаӷара,
Ӡыхь ҟаԥшьума? –
Ашьа кылс ицон.
Амца сыжәлон,

319

Скаршәызшәа Сахара
Уа ицырцыруа
Аԥслымӡқәа сҿаԥсон.
Уахьынаԥшлак
Тымитышан, ҭшәаран,
Уаҟа ҳҵеицәа
Рыбаҩқәа ҭаԥсан.
Даргьы саԥхьа
Иааиуан лаԥшҵашәаран, –
Урҭ рыбаҩқәа
Ҭынч еизылгон сан.
Аибашьраҵәҟьа
Салагылоуп ԥхыӡла,
Иашьҭоуп
Рота-ротала сыршьырц.
Ишԥарҭаху
Урҭ наӡаӡа сыӡра,
Ишԥарҭаху
Сыжәҩан ду хәашьыр!
Ашьҭахь дцеит –
Ақырҭуа сыбла дхыӡлан,
Жьымдырк
Уаҳа иақәым Аԥсынра.
Аха дцәырҵуеит
Шарԥазла, ԥхыӡла,
Иара дшыҟоу
Схамышлҭларц сара.
1996

***
Сара снеины ҭынч снеихагылеит,
Гәаӷла исзыҟаз, –
Дыԥсызаап иацы.
Исықәымчӡомызт иџьымшьқәеи иблеи,
Агәаӷи аҵаси
Сгәаҵаҿ еицын.

320

Ашҭа ду нықәҭәааит уалеи ҭахылеи,
Ажәҩан ду иалҟьон
Рыҳәҳәабжь – аҵәы...
Уаҵәакәу, уаҵәашьҭахь...
Саргьы исхагылоит, –
Ргәы нсырхахьоума
Урҭ рахьынтә аӡәыр?
15.07.1997

АЦҲА
Апоет Г. Аламиа изкуп

Суҳәоит лассы-ласс
Урҭаала нхыҵаа, –
Ҳашьцәа гәалақәак
Роура ҳәа сшәоит.
Идыруп, ҳахылҵит
Ашьанҵаҿ еихымцак,
еихымцак, еихьушьыр, –
Гәыӷрак аҿшәоит.
Суҳәоит лассы-ласс
Урҭалаа нхыҵаа,
Дгәыдкыл са сзыҳәа
Зыҷкәын дҭахаз.
Ԥҳәызбакгьы ларԥыс
Дыҟоуп аԥхыӡаҿ,
Издыруеит аԥхыӡаҿ…
Уброуп дахьынхаз.
Суҳәоит, лассы-ласс
Урҭаала нхыҵаа, –
Хык ауп иҳалоу,
Иҳалҟьазгьы – хык.

321

Усҟан лабжышла
Ҳадгьыл иахыӡааз,
Араҟа инрыжьит
Рџьыкац, ҵәахык.
Маҷк иуашәшәыроуп, –
Уаҵагыл ацҳа.
Уи уара уда
Иалшоит иԥҽыр.
Угәыраз иарҟәандо
Ашҭақәа шьацхоит,
Иамои уи ашҭаҿ
Ҳрашьқәа урҳәыр?
Уҟаз ҳабжьара
Ус иҳазгьамоуп,
Наӡаӡа ацҳа иаҵоу
Дыԥшьоуп.
Ҳара уаҳҟәаҵи,
Ҳарамоу, ҳарамоу,
Адгьыли ажәҩани Амра рыбжьоуп.
18.04.1997

А И Б А Ш Ь Ҩ Ы И А Ш ӘА
Шәҭы-какаҷла Аԥсынтәыла қәҵоуп,
Сыдгьыл ԥшәымас дамоуп уи аԥа.
Саҳәоит, арԥыс, уара аԥхьа ицо,
Ҭынч ицәырга ашәа ахапа.
Ԥхьаҟа ҳнеилап
Ҳажәҩахыр еибыҭан,
Ҳлеишәа даҵамшьыцыр
Ҟалаӡом аӷа.

322

Сыхаара, сымра,
Исзыԥшу ақыҭан,
Ԥхыӡла ба сышбыцыз
Исыршеит иаха.
Амца ҳалан, аԥсуара былуан,
Сдақәа роуп изҭысуаз Гәымсҭа.
Хәыҷла-дугьы гылан ҭоуба руан...
Сара усҟан схәын, ашоура сҭан.
Амца ижәҵан дықәаҳцеит аӷа,
Сани саби уаха шәымгәырҩан.
Сгәы ишԥалоу арԥар иҭахаз, –
Аҵла иавамгылаӡеит ишәан.
Октиабр, 1996

***
Амра ҿыхар – абаҳчарагь ҿыхап,
Адәы иқәлап ашәҭыцқәа рыфҩы.
Амырхәага аиԥшҵәҟьа са снаҿыхәап,
Аҳарданыжь иалырхыз аҩы.
Аҳарданҩы ашьыжь гәыҟаҵагоуп,
Қьафҟаҵагоуп ахәылԥаз аҩы.
Иаагылазаргь уи иахылҵуа мцакоуп,
Амца дзацәыбналом ауаҩы.
Аҳарданҩы збоит иуаркалеиуа,
Шәах мацаран ирҭаҭәоит сдақәа...
Аҳәылыҳәа ашьыжь асы леиуеит,
Мшәан, уи аума ахьҭа сазыркуа?
Амра ҿыхар, абаҳчарагь ҿыхап,
Адәы иқәлап ашәҭыцқәа рыфҩы.

323

Амырхәага аиԥшҵәҟьа са снаҿыхәап,
Аҳарданыжь иалырхыз аҩы.
15.02.1997

Қ ӘА К АУА Н
Қәак аҿаанахеит икыдҵәан,
Сныҵагылеит саргьы ҵлак.
Уи ахымкәар алшоит, иқәцәаз,
Аԥҭа хылоит уахьыԥшлак.
Ус, сыԥшызар, лымацара,
Илхаргылан хыхь аҳаргь,
Дааиуеит сыԥшӡа, сылашара, –
Исҭахын сыбжьы лаҳар.
Аха, мап, сыбжьы сыргозма,
Сгылан уа сыԥсы ӡаны.
Иҟамлои ашьшьыҳәа дцозар,
Уи слымбозшәа ҟаҵаны!?
Аха ус Анцәа иҭаххама,
Лаԥшҵашәароу? Шьҭа ихаҵа!
Дсыԥхьеит сгәаҭан лара лхала,
Лыжәҩа сыдлеит иԥхаӡа.
Ҭабуп, ажәҩан, уа уахьыцәам,
Ҭабуп, иҵегь иҭабуп!
Ех, улеила, ақәа укыдҵәан, –
Аҳаргь аҵаҟа сҵәахуп!
06.03.1997

***
Қыҭак аҿы сасра ҳаҟан,
Даҳԥылт аԥшәма дгәырӷьаҵәа.

324

Ԥҳәызбак дықәын ашҭа ҟьаҟьа, –
Ажәҩан иаҵакшон аҵәа.
Нас дмацәысит уи аԥҳәызба,
Аишәа хылҟьеит оумашәа.
Лара лаԥсуара лаԥысуан,
Ишԥаҟәандаз уи лбызшәа.
Ажәҵыс ашьҭыбжь ауп изҩызаз,
Ах, ишԥахааз, ах, ишԥа!
Ихы ихашҭыр илшон лысас,
Аха сҿыхахуан еиҭа.
Даҳхаԥыруан ԥарԥалыкьшәа,
Ашьеи ахши еилаҭәа,
Насыԥ имоуп, – сҳәон – илықәшәаз,
Насыԥ рымоуп рыҩнаҭа.
Нас... Ҳазхылҵыз илыԥхала,
Хаҵа дцеит ачара уны.
Аҽнынахыс зашҭа дҭалаз,
Иҵыҵуеит иӡыхь хәашьны.
01.04.1997

АХӘЫШӘТӘҨЫ
Ҭакәажәык, уи шьыжьла, хәылбыҽхала,
Дыццакыргьы… Лыццакра дацәшәо,
Шьхардацума, хәырбӷьыцума, – лхала,
ӡык ахықәан днеины илыҟәшәоит.
Жәытәнатә аахыс даауеит гәыблыла,
Мацқьа-шьацқьа иқәылҵоит џьара.
Иргәыбзыӷуа илшьышьуеит напыла –
Избан акәзар, – ԥсыуа хәшәуп иара.

325

Нас дара иргәылҵуа ацәыкәбарқәа,
Зны излазаргь даҽазны иашоуп.
Зегь акоуп ачымазцәа ихҭаркуеит,
Иаргьы – дара рхьаа азын ишоуп.
Даагылазар уи даҿуп насыԥла,
Лыкәша-мыкәша дџьаршьоит уи аӡәыр.
Ахьшьацбабла еиԥшуп лара лыбла,
Ус хаҭала дажәызаргьы кыр.
Уажәы-уажә игәырӷьо лашҭа иҭалоит,
Уи лнапы ҳалалқәа рыгәра згаз.
Ларгьы дԥыруа усҟан ажәҩан дхалоит,
Ус анакәха, иҟалеит хәарҭас.
Абас дыҟоуп уи сара дызбазар,
Шәкы дырҭысит, шәи акы дырҭоуп.
Ҽа шәышықәсагь дцар ҟалап, избанзар,
Ҽаӡә изыҳәа уи лыԥсы-хаа ҭоуп.
23.02.1998

***
Амш абжараҿ сынхар,
Дарбан, изҭахыда?
Сгәыла, сықәла, са сҭынха,
Рыцҳахап са сыда!
Анцәа исаҭәеишьаз мышкы
Са саныз ашьшьыҳәа.
Ахьы саҳәом, даҽакы,
Саҳәоит, сан быбжьыхаа.
Заҟа ҵуазеи, бцеит бара,
Тыша дук ҳабжьалеит.
Уаҟа сҭаҿаҳәоуп сара,
Иразу быбжьала.

326

Ицоит аҵых еиқәышьшьы,
Ҭынч еҵәаџьаа рыда.
Сара сшаҳәо ба быбжьы,
Сыбжьы иаҳәарыда?
Иаҳәарыда са сыбжьы,
Дарбан уи зыԥс алоу?
Алабжыш каԥсоит сцәашьы,
Сгәаҵа иадыԥсалоит...
Амҩа абжараҿ сынхар,
Дарбан, изҭахыда?
Сгәыла, сықәла, нас сҭынха,
Рыцҳахап са сыда!
02.05.1998

Ӡ Ы З Л А Н - Ӡ А Ҳ К ӘА Ж Ә…
Избоит хыбрак ҳаракны, –
Ӡмыжь дук иалагылоуп.
Ԥшра-сахьала дчаԥаны
Ӡызлан лӡы дынхылоит.
Дашьаҳауеит уа лыхцәы,
Лыблақәа ԥсыршьагоуп.
Лыччара даԥсоуп аӡәы, –
Баша, ус, еижьагоу?
Лыкәша-мыкәша зегь лашоит,
Ӡнызаргьы – иԥхарроуп.
Илҭаххар – уажәнатә ишоит,
Илҭаххар, – ихәлароуп.
Лӡара ҭкәыцәаа дшоуп лара,
Лыхәда шкәакәа ҵәыцоуп.

327

Дкәышуп, дхагоуп лызхара, –
Схәыцра амҵан дыцәоуп.
Ӡызлан-Ӡаҳкәажә, сыхьӡыркы,
Ба бажәабжьу, блакәу?
Сбыҳәоит, ҵәыцак бӡы сыркы,
Иаҳхылаԥшуа блакоуп.
Ԥсыӡак адгьыл ду саҟәых,
Нас ацәажәатә сымам.
Са избоит алакә закәу
Ажәабжьқәа ҳәатәума?
Ибҭахызар – са срыхҳәа,
Амҩан сҽи скәадыри,
Уашхәа макьа-ԥсыс сырҳәа,
Иамои ҳаибадырыр?
Ӡызлан-Ӡаҳкәажә, Ӡыркәалеи,
Быхцәы сашьаҳарцу?
Бара бқәыԥшреи, ба бҿареи
Сара сажәра ԥхарҵоит!..
Избоит хыбрак ҳаракны,
Ӡмыжь дук иалагылоуп,
Ԥшра сахьала дчаԥаны,
Ӡызлан уа илԥылоит.
13.05.1998

***
Аб даныржуаз, –
Аԥа дихагылан.
Уи ашьҭахь – имаҭа
Дыԥшын лаӷырӡыла...

328

Аԥа даныржуа,
Амаҭа днагылап...
Сара уажәнатәгьы
Скәабоуп лаӷырӡыла.
22.07.1998

***
Издыруада апоетцәа рымаӡа?
Амҩа иқәлан, аханынӡа инамӡаз.
Апоетцәа – урҭ ачҳара рымаӡам,
Апоетцәа агәаӷьроуп ирымаӡоу!
14.08.1998

АКЬАНЏЬА
Абла –хаха акьанџьа,
Аиа лгар игаран.
Иҟан уаҳа наламӡо,
Анапы иаркаран.
Уи аӡара параӡа,
Амацәаз иаҩызан:
Маҷӡак ан илараӡа,
Иақәылҵоит ахыза.
Акьанџьа акалашәа,
Ԥхарак надыԥхалоит.
Нас ицәырган гарашәак
Ацәа иалалхалоит.
Акьа, акьа, акьанџьа,
Уда ԥсыхәа сымам.
Уҟаз ус уԥагьаӡа,
Сыԥшӡа, сыхазына…!
Абла ҭхаха акьанџьа,
Аиа лгар игаран.
Иҟан уаҳа наламӡо,
Анапы иаркаран.
14.10.1998

329

ҬА ГА Л А Н Т Ә И А Қ ӘА
Ақәа леиуеит, акәыкәбаа,
Иаацәыҵаччеит ашьыжь.
Ԥшаласк аԥҭақәа кынԥаа,
Иҩ ицон, ирашьын.
Абӷьы, аҵлаҿ ихьанҭан, –
Шьҭа иҿшәозар акәхап.
Мап, макьанаҵәҟьа ихьҭам, –
Асы шьҭам исақәха.
Амыш, аҵыхқәа зазоит,
Дгьыли жәҩани рҳәааҿ.
Ананыраҿ аҩы зоит, –
– Анцәа уиныҳәааит!
Амцаҿ аԥшаӡа ҽҳәакуп, –
Згьама ԥшьоу аками.
Афырџьанаҿ иаҭахуп
Аԥши акакани.
Ақәа леиуеит, акәыкәбаа,
Иаацәыҵаччеит ашьыжь.
Ԥшаласк аԥҭақәа кынԥаа,
Иҩ ицон, ирашьын.
18.10.1998

А Ш ҬАҾ
Очамчыра ақалақь аҿы ақырҭқәа ирблыз аԥсуа
ԥҳәыс Ц. Казанба илыхьӡынҩылоуп

Ашҭаҿ ақырҭқәа
Ԥҳәыск дырбылуан,
Хыхь рацәаххыран
алҩагьы халон.

330

Уи, дара ртәала,
ԥызара луан,
Аҳәсагь ахацәагь
ныҟәон лҳәатәала.
Ашҭаҿ еиҵыхны
амца лакьуан,
Ажәларгьы гылан
амца ду иакәшан.
Амаҭ былуазшәа
ла лышҟа иԥшуан,
Аха лычҳара
рыман илакәшьан.
Ашҭаҿы ақырҭқәа
хысран изҿыз,
Ныҳәан ирымаз,
иарбану уаҳа!
Усҟан анацәа
рцәакәын иԥҽыз,
Рыхәда иахаршәын
иԥымҵәаз ашаха.
Ашҭаҿ уи амыш
наҟ ихәаҽын,
Ан Терезагьы
ҿыцны даргылон.
Ашьац иаҵалон
лшьа адәаҿы,
Нас идамыӷны
ашҭа ианылон.

331

Ашҭаҿ ашьшьыҳәа
ԥсҭазаарак нҵәеит,
Дцәырҵып иџьазшьо,
дцәырҵып ихазҵаз…
Амца дагәылҵын,
ажәҩанахь дцеит,
Ашҭаҿ ақырҭқәа
амца зыцрарҵо!
29.01.1999

АН
Ан – имыцәо цәымзоуп,
асабицәа ргараҿ,
Ан – иҭамбо ӡыхьуп
ашьха ршьапаҿы.
Уи лыԥхала дҳацуп,
ахьҭаҿ, аҭакараҿ,
Ан иԥшьоу Мариоуп
ҳарҭ ҳамшаԥаҽны.
Ан – бызшәа ҟәымшәышәуп,
сара сыбзаҿ иқәу,
Ан – шәиразаргь алшоит
аӡә дшәитәызар зны.
Ан. Акызаҵәыкгьы
уаҟа иацым, иагым,
Аха уи ак агхар
иагхеит ауп Аԥсны.
Ан – ари гәыҭгагоуп,
иамоуп амыч ҷыда,
Ҳарҭ зегь ҳаҵагылоуп
лыжәҩан-акасы.

332

Маҷк Анцәа диҵкаруп
маҷкгьы Афродита,
Уи дызшоу анысоуп
Дшам даҽак азы.
Ан – ахацәа рымҩоуп,
Уи кәабами шьала.
Шьала ишәу ашьанҵа
Салылԥааит сара.
Са Аԥсны ансыԥхьо
Исыԥхьоит ла лыбжьала,
Бжьыкоуп дара ирымоу, –
Аԥсуа, Аԥсынра.
21.03.1999

С Г Ә Ы РА Х Ә Ӡ А М…
Сгәы рахәӡам сара саазқәылаз,
Исываҳаит снапқәа рхала.
Дгәылаӡамшәа дгәылоуп сгәыла,
Сҩызагь дҩызоуп адәахьала.
Са дысгәалашәом исԥылаз,
Шарԥазын, санҭыҵуаз ашҭа.
Хымԥада, дыцәгьан шьапыла, –
Уаҟа сыҟаҭәара дашьҭан.
Сгәы рахәӡам сара саазқәылаз,
Ԥшак ҟоу-ҵәыуа иқәуп схыбра.
Амра аԥҭақәа иргәылоуп,
Ажәҵыс неиуеит са исхыԥраан.
Аҽцәа реиԥшҵәҟьа апыҟҟаҳәа,
Қәаршаҩык аҽкыдҟьо сарцәом.

333

Ҳазшаз сиашьапкуан сыпҟаҳәа,
Аха ддуцәоуп, дԥаимбарцәоуп.
Сгәы рахәӡам, имаҷуп сгәыӷра,
Ачҳараҳәа кыргьы сылшеит.
Аха ҿыц ицәырҵит сыхәра,
Саҭахымзар сара сзыршеи?!
Лак рааӡоит џьара гәыблыла,
Цгәык ахәы ҟарҵоит игьаман.
Сара сгәы ҟажо зегь рыла –
Исҳәоит: «Уҟаз, ус егьамам!»
«Умшәан, уҟаз»... Сыҟаз рыцҳа,
Сыҵаршәыз ихәарҽу сԥацха,
Аха сара ихысҵаз сыцҳа
Шәареи сареи... Зегьы иҳацҳаз!
26.03.1999

Ҩ - РА Х Ә Ы Ц К
Сымра ду ацыԥхь
Рахәыцуп изҩызоу,
Уи дгьыли жәҩани
Иркуп ирыхха.
Сымра ду ацыԥхь
Са сыхәра зӡахызоуп, Сыхәрақәа артлоит
Уи иаҭаххар.
Сымра ду ацыԥхь
ԥоуп ҩ-рахәыцкны,
Аҩбагь аҿаршәуп
Са сыԥхьарца.
Актәи саҵәахит

334

Сԥацхаҿы скәицны,
Аҩбатәи – цәымзан,
Иакын иххаӡа.
Актәи – анацәа
Рылабжыш аашьоуп,
Аҩбатәи – арԥыс
Икеиҭәаз ашьоуп.
Актәи-Ҳаԥсадгьыл
Абзиабашьоуп,
Аҩбатәи – ихьчоу
Адгьыл ашьоуп!
08.11.1998

А Ҳ А М ҬА

Нхыҵ-Кавказ имҩаԥысуаз еиԥыларак аҿы
Краснодар ахада Николаи Кондратенко иҟнытә
Аԥсны Аҳәынҭқар Владислав Арӡынба ҳамҭас
иҭан аҳәа-чаԥа

Аԥсны ҳамҭас
иаҭоуп аҳәа,
Дазусҭада
аҳәа иаҳәаз?
Иарбан
ҳадгьыл иадибалаз,
Дадызцалаз,
имоу «гәалас»?
Аԥсны ҳамҭас
иаҭоуп аҳәа,
Иззымдырӡо
хьаҳәа-ԥаҳәа,
Ицҳафыруа
аӷа иԥылаз,
Ианықәԥатәыз
Урыстәылаз.

335

Аԥсны ҳамҭас
иаҭоуп аҳәа,
Иаҭаххозар, –
ҿыц ихьча ҳәа.
Аԥсуа иарӷьаҿ
уи ламысуп.
Зны имцабзуп,
зны имацәысуп.
Аҳәа ӡрыжәуп
аӷа ишьала,
Аха сгәырӷьаӡом
уи ала.
Иаҭәаршьаӡом
уи аиашаз
Иззымдыруа
аҳәа ҟьашьа.
Аҭра иҭыҵыр
ицырцыруа,
Дықәхар алшоит
ан дуазыруа.
Иалагаҵәҟьар иалоу збапҳәа,
Заҟа гәнаҳа
шьҭнахуеи аҳәа!
Аҳәа – адыд
амыч амоуп,
Уи Дамаскуп,
ныхоуп, шьамуп.
Уи хароуп,
итым-итышоуп,
Уи шьагәышьоуп,
уи ԥхӡашоуп.
Хаҵа малуп
ари абџьар,
Иалшоит уахәыр,
иалшоит уабжьар…

336

Аԥсны ҳамҭас
иаҭоуп аҳәа,
Иаҭаххозар, –
ҿыц ихьча ҳәа.
28.02.1999

АҼ Ы Ц Ы Ҩ - Ц Ы Ҩ
Ахәдагә ырхәа
Ицоит каршәракаҿ аҽыҩ,
Аӡә дахаршәын
Бжеиҳан аӷәра наҿакуа.
Уи кьыркьыруан,
Аӷәра ԥысҵәоит ҳәа иаҿын,
Аԥхьа игылаз
аҽқәа неиуан икакәкәа.
Агәы ҭыҵуан,
аҟыҿыҳәа уи цҳауан,
Абла гәаҟуан
ахы шьҭыхны иахьакыз.
Ажәлар гылан,
урҭ еиужьны ицәҳауан,
Убас иҟоуп
аҽырыҩраҿ иахьагьы.
Аҽы неиуеит.
Аӷәра иашьҭуам, иаҿакуп,
Ахы нкылоуп,
аха иахоит зегь акоуп.
Акыр шықәса,
жәытә аахысгьы ус иаҿуп,
Аҽы цыҩцыҩ
аанызкыло ӷәрак аҿоуп.

337

Аха ҽнак уи
Аӷәра иацҳан, ирхәаша,
Зегьы ирылҟьеит
ирмацәысны, иласны.
Афырҭын еиԥш
Аҽкыднаҟьеит нас аԥша.
Зны ихҵаалеит,
Ақәа кыдхаҽеит ҽазны.
Нас идәықәлеит
Лакәшәа иҟаз амҩа ԥшаа,
Ԥсыуа мҩала
ԥсыуа шьала иԥшьаны…
Сара сгылан,
Сара сҵәыуон сгәаҵа ԥшьаала,
Ах, ишԥеиԥшыз
Уи аҽыз цыҩ-цыҩ Аԥсны!
05.04.1999

АИЗГА « ААԤЫНРА АШӘА »
(2003) АҞЫНТӘ
А Ԥ С УА РА
Аԥсуара – аԥсышәоуп,
Сан иқәылҵаз сыбзаҿ.
Саргьы аҳра стәушәоуп,
Сшыҟалаз, сыԥсымзар.
Аԥсуара – ԥсабароуп,
Ашәи ахьеи ртәыла.
Ага – уи сакароуп,
Сыӷба цоит ихылан.

338

Аԥсуара – уи рашьуп,
Амҩа аҭ, игәнаҳауп,
Аҳәа-чаԥа ҩашьом,
Аҭӡаҿы икнаҳауп.
Аԥсуара – ламысроуп,
Аиҳабы – дҳәынҭқаруп.
Иаԥхьа икаҳаз исра
Иара даламгароуп.
Аԥсуара – уи чароуп,
Дынцәахшоуп аҭаца.
Иҷкәынроуп ихароу
Амаҳә, араш амҵан.
Аԥсуара – уи ҭынчроуп,
Ӡыхьуп сара сзыҳәа.
Анцәеи аԥсуеи рымчроуп,
Саниуаз сызныҳәаз.
1965

А Ш ӘА
Аԥхыӡ саларшәын сара,
Шарԥазын санҿыхаз.
Иаҿын сашҭаҿ аӡыҭра
Сымза хәыҷ аԥҽыха.
Уа шьҭыбжьык, ара шьҭыбжьык,
Ихҵаны, ибахҵәан.
Рашәа иалагон шьыжьык
Аԥсабара аҳцәа.
Урҭ ҟаԥшьын, еиқәан, иӷран,
Урҭ иаҵәан, ишкәакәан.

339

Иҟан уаҟа аԥшқа ран,
Нас – ишаз ашақәаз...
Рыбжьы ныҟәызгоз аԥша
Шарԥазын ихьшәашәан.
Зегьы рзыҳәан ашәа шан:
Ԥсҭазааразаап ашәа!
1965

АҨ Ы З А РА А Ш ӘА ****
Сықәла, уааит уара харантәи,
Иаҳҭоуп асасцәа мышны.
Ҳарҭ ҳабжьы ҳаргап арантәи:
Ҭынчроуп аҳра змоу Аԥсны!
Уареи сареи иахьа абра,
Ҳаибадырит ҳазхара.
Ишԥалашоу ари амза,
Ари амра иаҳзыԥхо!
Ҳгәыдыркылоит урҭ ҳара,
Абас иссируп Аԥсынра!
Ҳидикылеит аԥсуа дныҳәан,
Ажәҩан акәын, – ихәашьым.
Адунеиаҿ зегь арҿыхоит,
Ашәа зҳәо ахәыҷ ибжьы.
Уареи сареи иахьа абра,
Ҳаибадырит ҳазхара.
Ари ажәеинраала иалхны ашәа иҩит акомпозитор Кә.Ченгелиа,
насгьы раԥхьаӡа акәны ирҳәеит 1965 шықәсазы Аҟәатәи аԥсуа
школ-интернат усҟантәи адиректор Л. Ачба линициативала Аҟәа
имҩаԥгаз Зегьеидгылоутәи ахәыҷтәы фестиваль аҿы.
****

340

Ишԥалашоу ари амза,
Ари амра иаҳзыԥхо!
Ҳгәыдыркылоит урҭ ҳара,
Абас иссируп Аԥсынра!
Ашҭа ҭәит илакәу гәилла,
Урҭ зеиԥшугьы ҳара ҳшьоуп.
Адгьыл ҟәандоуп ҩыза гәыла,
Ҩыза гәыла ажәҩан ԥшьоуп.
Уареи сареи иахьа абра,
Ҳаибадырит ҳазхара.
Ишԥалашоу ари амза,
Ари амра иаҳзыԥхо!
Ҳгәыдыркылоит урҭ ҳара,
Абас иссируп Аԥсынра!
***
Мшәан, иуҳәозар, дарбан ҩыда,
Ақьаф сымоуп ҳәа зҳәахьоу!
Дысшәырба, дызшәаџьҳәаҩыда,
Иарбан ҵасу дзааӡахьоу?
Џьым, адәы ушԥақәлеи ҩыда,
Ныҳәа-ныԥхьашьа узырҵеи?
Уи зымжәыц дҩагылоит дгәыдан,
Ахы имазаргь, ицеит.
Аҩы зцәымӷу – маҷӡак дрыцҳауп,
Дкьакьа-мҽыӷуп ҵабыргны.
Иҟало зегь игәы иҵхоит,
Дрымоу џьишьоит уи дҵакны.
Чарак царцаз иара атәала,
Иқәдыргыло чысуп, ҩуп.

341

Ех, ижәжәы; еигәыдышәҭәала, –
Сара уаҟа снаҳаҩуп!
1982

ҬА ГА Л А Н Г ӘХ Ь А А З Г О И Т
Иахьа ҳӡиас маҷк изеит,
Амыш акәын – иагхеит.
Аԥхын бзиан, аха ицеит,
Шьҭа уи ада ҳақәхеит.
Адәы иқәлеит даҽа мрак,
Иԥхоит даҽакала.
Даҽа сахьак, даҽа ԥшрак,
Акәыршоуп ҭагалан.
Аԥша инаҵалан доуҵас,
Са избоит иахьааскьо.
Аԥхын бзиан, аха ицаз, –
Шьҭа ҭагалан гәхьаазгоит!
1986

С У К Ә Ы Х Ш ОУ П!
“Сукәыхшоуп!” ҳәа ажәак ыҟоуп,
Аԥсуа иашҭа, иҩнаҿы.
Иаҵоу гәыкоуп, иаҵоу ԥсыкоуп,
Уалахысхып ҳәа даҿым.
“Сукәыхшоуп!” ҳәа аҵых иаҳәа,
Уи лыԥхала, ҭынч ишарц.

342

Имчыдахоит усҟан аҳәа,
Ишьҭыҵхьазаргь хыхь икшарц.
“Сукәыхшоуп!” уҳәар – аҽ-ура, –
Ҭынч унеины икәадыр...
Иуцкәашап амышә гәыраз,
Гәнаҳак шумамгьы адырп.
Ахәра змоу ирҳа уи ажәа,
Знык игәаҵаҿ унаӡар.
“Сукәыхшоуп!” ҟалап ихәрашәан,
Днықәтәап, имыч ҭанаҵап.
Ашәҭ аҿалап, ашьҭа нхазар,
Адгьыл иқәлан ицалап...
“Сукәыхшоуп” зоуҳәаз дуаӷазаргь,
Дҩызан, хымԥада, дҟалап.
1988

***
Амра адгьыл иаабын,
Иҷырҷыруан ааԥын.
Аԥсы ҭалеит аԥхын,
Ашьха икыдлеит аб-хы.
Изазон ҭагалан –
Имзаҿан смагана.
Аӡын шкәакәа – ҭацан,
Асы-бымбыл иаҵан.
1989

А М З А АҴ А Ҟ А С Т ӘА Н Ы...
Иахьарнахыс, уаҵәынахыс,
Сыҵам бара бгәаҵа.

343

Ари амыш исымнахыз,
Сымнахит наӡаӡа.
Бышԥаҟәандаз, бышԥаразыз,
Сныха хәыҷ ба бакәын.
Ба быбжьыхаа бжьынԥараӡам,
Зда сымамыз лакәын.
Зынгьы жәада, быхьшәашәаӡа,
Бхы надыбҵон сгәаҵа.
Уи хәыҭхәыҭуан: “Исашәраӡа!”
Еидара дук иаҵан.
Дгьыли жәҩани сыргәылахан,
Ажәҵыс еиԥш сыкнаҳан.
Маҷк, ҳазхылҵыз, усзылыԥха,
Акәымзар, – сыгәнаҳауп.
Нас, насыԥла быԥшьазаарын,
Бымҵанарсит ԥшьаала.
Амза амҵан лашазаарын, –
Сҵәыуон сара схала.
1965

А Г Ә Ы Ӷ РА
Алаҳәа хиаала,
икьууа ахала,
Сыжәҩан ихылеит,
иабазеи иара?
Исыднаҵазеи уи
аиқәаҵәа харас,
Аиқәаҵәа сҭазар
иҟоуп цәгьарак!

344

Наҟ игәыҭшьааган
иқьуеит асаркьалқәа,
Абгақәа рбазшәа
ишуеит алақәа.
Ҩыџьа ҳабжьара
иалан асалқәа,
Урҭ ирыбжьалеит
ижьакцаз ақәа.
Нас икьыркьырны
иҵҟьеит арашьқәа,
Рышьҭа мацәысҵас
адәы иазынхеит.
Арԥарцәа дәықәлеит
наӡаӡара ашҟа,
Наӡаӡара аиҳагь
шьоук еиҳахеит.
Исабан ишьҭыҵуеит
адгьыл хәаԥсоушәа,
Амцаԥшь ацралан
сабиҵас иҳәҳәоит.
Ҳабацәа рсахьа
цәырҵуеит, ибзоушәа,
Урҭ, иаҭаххозар,
ҽа зныкгьы иҭахоит.
Анацәа рыбла
бираҟк ахакнаҳауп, –
Зны ишкәакәахон,
зны еиқәаҵәан.
Анацәа гәыӷуеит,
ирури уаҳа, –
Анацәа ргәыӷра
умырӡын, Анцәа!
06 09.1992

345

САХЬА ХӘЫҶЫК
Аҵарақәа – ар-уаа,
Иԥхьоит уа-ҭахыла.
Абнакәты каркаруа,
Хәылԥазоуп ианхыла.
Аӡыркәиқәа рҩыҵраҿ
Аеҵәақәа хәыҵҟьоит.
Ашьхыц ԥынҵа-еирыӡла,
Раҳҭынрақәа дрыцқьоит.
1990

***
Икараха иҟан ахәышәтәырҭа,
Ахәцәа, ахәцәа, ахәцәа рацәаҩуп.
Адунеиаҿ иҟам хыҵакырҭак,
Кәапеиушәа ахәышәтәырҭа ҭәуп.
Асакаса иацуп асабицәа,
Асы еиԥшуп ахалаҭ иршәу.
Зны иманшәалоуп уаҟа ирхәыз ицәа Иара изыҳәан аӡӷаб лажәагь хәшәуп.
Гәырк изналгоит наҟ ашоура иалоу,
Ихьӡ анылҳәо – иблақәа лашоит.
Ахы иқәшәеит... Имаӡам агәала, –
Аԥсынтәыла шәарҭоуп, уи ихьчоит.
Знык дызгылар... Дыҟан иахьа ҿаҭан, –
Иац дызхьымӡаз хымԥада дахьӡон.
Уа аӡӷабцәа рнапқәа ус итатан,
Иназхьысуаз ахәрақәа дырӷьон.
1993

346

***
Знымзар-зны, знымзар-зны,
Ааԥын сыхәлаччоит сара.
Иқәҵып усҟан алашьцара,
Рыбжьы ссирха аԥсабараҿ,
Аҵар ашәақәа рҳәалап.
22.09.1994

Д Ц О Н А Ԥ Ҳ Ә Ы З Б А Ԥ Ш Ы Х Ә РА
(Авариант)
Адгьыл хәын, ишәын ашьацра,
Ажәҩан абла еиқәаҵәан.
Ԥҳәызбак ԥшыхәра дцон ашамҭаз,
Ларԥыс диашьапкуан Анцәа:
Уаҭәҳәа уи сымза-сцәашьы,
Аҵыхгьы, иҵегь ушәшьы!
Сбыҳәоит, бахыԥа аԥсра,
Срыцҳабшьозар сара!
Аҵых цәҟьан, ишын ахымҩас,
Ҳгәыӷра шәытак аннаҵон.
Ажәҩан акәын гәыӷрас имаз, –
Адгьыл ҟьаҟьа уи дакӡом.
Уаҭәҳәа уи сымза-сцәашьы,
Аҵыхгьы, иҵегь ушәшьы!
Сбыҳәоит бахыԥа аԥсра,
Срыцҳабшьозар сара!
Уи дҭахеит аӷа дынкылан,
Ажәҩан иалшәеит ҽа еҵәак.
Зегь аками хәылԥазыла,
Арԥыс диашьапкуеит Анцәа:
Уаҭәҳәа уи сымза-сцәашьы,
Аҵыхгьы, иҵегь ушәшьы!

347

Сбыҳәоит бахыԥа аԥсра,
Срыцҳабшьозар сара!
Ибла хәуп, игәы ҭаҷаҷоуп,
Ацәа далҵуеит дцәырҳаны.
Усҟан дшибац еиԥш деихаччо,
Ажәҩан дкыдуп диеҵәаны...
Уаҭәҳәа уи сымза-сцәашьы,
Ажәҩангьы, иҵегь ушәшьы!
Сбыҳәоит бахыԥа аԥсра,
Срыцҳабшьозар сара!
28.01.1997

А Ш Ы Қ Ә С Ҿ Ы Ц!
Аԥсаӡ иакәшеит ахәыҷқәа,
Ныҳәоуп Аԥсынтәылан.
Ахьҭа иарлаҳәын ақәа
Ихнаҟьазаап сыла.
Ҽаанбзиала,
Ҽаанбзиала,
Анасыԥқәа рышықәс!
Аԥсаӡ ақәцәан илашоуп
Аеҵәақәа рыбла.
Аӡә аԥсуаҵас дкәашоит,
Аԥсаӡ амҵан дықәлан.
Ҽаанбзиала,
Ҽаанбзиала,
Анасыԥқәа рышықәс!
Лыбжьы ссируп Асҭыԥҳа,
“Ҳаи!” уҳәар, дыԥрит ауп.
Ҳазшаз илԥха-игәыԥха

348

Бабаду ириҭон.
Ҽаанбзиала,
Ҽаанбзиала,
Анасыԥқәа рышықәс!
1998

АҼ Ы УАҨ
Хаҵак днеиуан ашьыжь ҽыла,
Хәыцрак даларшәын џьара.
Зны-зынлагьы ԥсыуа бжьыла
Аҽы днақәымчуан иара.
Ҷкәынцәак наҟ, хазы еидшыла,
Иҩуан, иҩуан даҽа зны.
Аха дшырбаз еиԥш аҽыуаҩ,
Инихаҵгылт иласны.
Ус игылан урҭ цәашьушәа,
Рҽеидыԥсалан изыԥшын.
Дцон иаргьы, нахьхьы иԥшушәа
Ҳадгьыл хьаларсу амшын.
Нас харантәи аԥсшәа раҳәа,
Еиҭа днақәымчит аҽыз...
Абри акәхап аԥсуара ҳәа
Сара сани саби зҿыз.
1998

Ш Ә Ы Г Ә Қ ӘА Х ӘУ М А, Т ӘА Н Б А Қ ӘА?
Виктори Генеи Тәанаа ирызкуп
Уи аӡиас иашеит ҳадгьыл иҩбаны,
Иацран амца, ихәын усҟан Гәымсҭа.
Аха усгьы уи нырмыжьит знымзар-зны,
Уи ахықәан зхы зымшаҭаз ҳҵеицәа шьҭан.

349

Шәыгәқәа хәума, Тәанбақәа,
Аԥеи аби Тәанбақәа?
Шәара шәашҭа – шәымра ҭалашоит еиҭа.
Дааит аӷа ҳатәамбакәа,
Дҳақәлеит нас ҳатәамбакәа,
Аха уи дзахымсит Гәымсҭа.
Уи аӡиас зны ицәҩажьын, зны иаԥшьын,
Аб дырхәызар, – уа днагылон иара иԥа.
Ари ашьха ныхан, гәыӷран, уи цәашьын,
Уи аныцәа, ҳаргьы ҳацәон ҳаӷеиҭа.
Шәыгәқәа хәума, Тәанбақәа,
Аԥеи аби Тәанбақәа?
Шәара шәашҭа – шәымра ҭалашоит еиҭа.
Дааит аӷа ҳатәамбакәа,
Дҳақәлеит нас ҳатәамбакәа,
Аха уи дзахымсит Гәымсҭа.
Уи аӡиас аӷа даднамкылт џьара, –
Ҳара ҳҵеицәа ршьақәа рҩашханы дагеит.
Аҵахашьа умаӡамызт, Аԥсынра, –
Урыхьчоназ аԥеи аби, аби-ԥеи.
Шәыгәқәа хәума, Тәанбақәа,
Аԥеи аби Тәанбақәа?
Шәара шәашҭа – шәымра ҭалашоит еиҭа.
Дааит ага ҳатәамбакәа,
Дҳақәлеит нас ҳатәамбакәа,
Аха уи дзахымсит Гәымсҭа.
28.07.1999

АҨА Р
Иқәҳәазо, ахаҳә, амҿыхә,
Иаанагоит абан аҩар.

350

Еиқәын алахь аԥш ачыхә,
Аԥсык агын наҟ иҩарц.
Иқәҳәазоит ахаҳә, абӷьыжә,
Еилаҩынтуеит аҳәынҵәа.
Ацуныҳәа иақәӡит қыжәк,
Ақәак изымгәаӷьит Анцәа.
Иқәҳәазоит ахаҳә, алыкь,
Амхы иаҵалеит аҩар.
Адәы иқәҳаит наҟ алык,
Ианаркит ижәытәыз мҩак.
Ага ашҟа иҩ ицон,
Аҩар нымхеит амхаҿы...
Амшын ыԥон, ицәқәырԥон, –
Иааныскылап ҳәа иаҿын.
16.08. 1999

А Н Ц ӘА И Д А
– Сыҷкәын, схаҵарашәа сымда
Аџьныш сывараҿ дшәышәуеит,
Ас иҳәеит сабду иԥсымҭаз, –
Анцәа ида зегь ажәуеит!
Ашәа иҳәеит, нас, иаб инимдан,
Дижит ажәлар еизганы.
Ус дынхон. Ицқьан икымҭа,
Ицқьан иашҭа, нас иҩны!
Аисыр ақәын хыхь иԥацха,
Ицәқәырԥон ихәышҭаара.
Аха иажәра ԥшызар акәхап, –
Иаҿын ишьҭалан аара.

351

– Сыҷкәын, схаҵарашәа сымда
Аџьныш сывараҿ дшәышәуеит,
Ҿиҭит саб, шьыжьык, иԥсымҭаз, –
Анцәа ида зегь ажәуеит!
Саргьы снеины снихагылеит,
Сылабжышқәа рҩашха ицон...
Сынхон ҩызалеи ҭахылеи,
Саб иҵасқәагь насыгӡон.
Аха ус сышцоз сажәызаап,
Аџьныш сывараҿ дшәышәуеит,
– Сыҷкәын, хыхь уҩах ахыза...
Анцәа ида зегь ажәуеит!
Кәтол, 25. 09.1999

Ш ЬҬА И З Д Ы РУ Е И Т
Са снаскьабгеит ашә аҟынӡа,
Исҳәаз сгәалашәом рацәак.
Быблақәа сшьаҳа сыркымзар, –
Аҳа сшықәыз сықәлон ҵәак.
Бара бсыман гәысгьы-хысгьы,
Сгәы арҿыхон ба бцәашьы.
Ажәак сабҳәар шысҭахызгьы,
Са саԥыҩлон ба быбжьы.
Уа снаскьабгон бныха шаран,
Бычча ссирын, уи разын.
Сара шоурак салан сшалац,
Сара ажәҵыс еиԥш сласын.
Быхцәы салсуан са сгәанала,
Сылаԥш ықәын ба бхы-бҿы...

352

Бныжьны сцон сеиҭымха, схала,
Аха уи сҵәахырц саҿын.
Уа снаскьон, быԥхара сныруан,
Быблақәа снаскьаргон нас.
Дара роуп, ушьҭа издыруеит,
Исҳәо сақәымшәо сҟазҵаз.
20.10.1999

А Ҟ ӘА
Сгәыӷра уахаршәуп бырлаш еимхәыцны,
Ушьха иаҵәараҿ сымза ҽырбоит.
Адәы уқәсымҵеит ухәыцымкәа ухәыцны,
Аҟәа раз, Аҟәа, бзиа узбоит!
Аҟәа раз, Аҟәа,
Аҟәа хазына,
Ладаран, ҩадаран
амҩа узныз.
Аха сыршазаап
анасыԥ сыман, –
Уара уансымоу,
исымоуп Аԥсны!
Аҟәа ҭоурыхуп, срыԥхьоит убӷьыцқәа,
Аҟәа – шьабысҭоуп ахра иацәцаз.
Кыр ишьабазаргь имыӡит убжьы-цқьа,
Иарбан унарха иаҵоу маӡас?!
Аҟәа раз, Аҟәа,
Аҟәа хазына,
Ладаран, ҩадаран
амҩа узныз.
Аха сыршазаап
анасыԥ сыман, –

353

Уара уансымоу,
исымоуп Аԥсны!
Сықалақь хыхуп ныҳәак абжьала,
Ашҭа дҭалоит иссирӡоу ҭынхак:
Аҟәа еиқәхеит ауп ҳарԥарцәа ршьала,
Дарбан, изгода анацәа рҳақ?
Аҟәа раз, Аҟәа,
Аҟәа хазына,
Ладаран, ҩадаран
амҩа узныз.
Аха сыршазаап
анасыԥ сыман, –
Уара уансымоу,
исымоуп Аԥсны!
14–22.12.1999

Ҳ А Ж Ә Е И Н РА А Л А
Абар, саԥхьа ажәеинраала,
Ашәҭ иагәылҵит иԥшӡаӡа.
Аха уи ҟамлеит ахала,
Зны ихьшәашәан, зны имцан.
Ашәа сыбҭеит, ажәа сыбҭеит,
Ҿыц ицәырҵит аҿара.
Ажәҩан иаҵам уаха сыԥҭа, –
Аҭыԥ иашьҭоуп ҽаџьара.
Избоит, ҵысуп сажәеинраала,
Ах, сышьҭнахуазеи заҟа!
Уи раҳаҭны ажәҩан иалоуп,
Шәарҭак амам хыхь-ҵаҟа.
Саԥхьа иқәуп ҳажәеинраала,
Бара бымца-хаа зыцроу.

354

Уи ҟамлеит, избоит, ахала,
Бара боуп изыбзоуроу.
Уи ҟаҵоуп, иҩуп гәыблыла,
Иахоуп ҳҩыџьагьы ҳаԥсы.
Бара была, сара сыла,
Сара сыла, – бара бзы.
Уск ианабҭа ҳажәеинраала,
Уи зыӡбахә «ахы иҿашәоит».
Аҩны ршозшәа шьоук рыбжьара,
Ҳажәеинраала ршар ҳәа сшәоит.
24.01.2000

***
Сара сҵәыуаӡом,
иҵәыуо ақәоуп,
Амра сыхәаччоит,
са сыччаӡом.
Амца сыцразаргь, –
сбылӡом, зегь акоуп,
Са сахьынамӡо,
ба бнаӡаӡом.
Сара сҵәыуаӡом, –
сҵәыуахьеит знык,
Усҟан ҳаиԥылан...
ҳаиԥырҵит зынӡа.
Сыҟан ашьшьыҳәа,
сшьымкәа сышьны,
Усҟак, адәахьалагь
ахәра сынӡам.
Сара сгәырӷьаӡом,
сгәырӷьахьеит знык,

355

Усҟан ба бышҟа
амҩа санын.
Ажәҩан иаҵаԥсан
аԥҭақәа ԥҽны,
Гәаҟрас ишьоу зегь
ыҟан аҽны.
Сара сҵәыуаӡом,
иҵәыуо ақәоуп,
Амра сыхәаччоит,
са сыччаӡом.
Амца сыцразаргь, сбылӡом, зегь акоуп,
Са сахьынамӡо,
ба бнаӡаӡом.
28.01.2000

РА Ԥ Х Ь А Ӡ А А К Ә Н Ы
Амшқәа ркьаҿуа ииасит аԥхын,
Амра макьанагь ицоуп.
Аха, ашколаҿ, ныҳәазар акәхап,
Уаҟа агәилқәа рацәоуп.
Аҷкәынцәа неиуеит, аӡӷабцәа неиуеит,
Шәҭышын, аиашаз, иршәыз.
Анацәа анра анасыԥ аиуа,
Ҿыцӡан ироуит уажәы.
Ашҭаҿ аҵеицәа гылан илакәны,
Уа ҽа дунеин, ирбон.
Раԥхьаӡа, раԥхьаӡа, раԥхьаӡа акәны,
Актәи акласс ахь ицон.
24.08.2000

356

***
Амра еиԥшын аҵәа-хаҳа,
Иақәын амра-хыза.
Уи ашхырцәаӷь иарҭом ҭаха –
Ақырбыҷ иаҩызан.
Иҟагәышьан хәысгьы, дәысгьы,
Сеидроу уи иаԥеиԥшу?
Шәышықәса ирҭысхьан усгьы,
Аха ахра еиԥшын.
Ашҭа хыбын уи аҵәала,
Ашҟа ҳаднаԥхьалон:
«Ишәҭахызаргьы ҭаацәала,
Са шәысҭаз иахьала!
Дарбан ҳҽы-лаша зкәадыруа,
Ишәҳәа шәа хазынак!..
Убри ауп сҟазҵаз, ижәдыруаз,
Ас анҵыра сыман”.
21.02.2000

***
Сара исымоуп сара сашҭа,
Ҳа ҳазхылҵыз имҭаны.
Даҽаӡә иашҭа сара сашьҭам,
Иашәа сҳәашам имданы.
Сара исымоуп сара сҵасқәа,
Са сзааӡаз исыларҵаз.
Сара ацәгьақәа срызцасуам, –
Урҭ иаадрыхуеит иларҵаз.
Сара сцәажәоит са сбызшәала,
Са сызхылҵыз рыбызшәа.

357

Иара ҟәандоуп дара ршьала,
Хызан хыхь ирықәызшәа.
Сырхаҵгылоит сашҭа иҭалаз,
Дацәыхараз сыуара,
Дтәымуаҩызаргь уи хаҭала,
Зегь акоуп, – аԥсыуароуп.
Сҭацаҩызоуп, хаҵа дцозар,
Ԥҳәызбак аҵых дналалан.
Шьыжь аԥша-лас ихнаҵозаргь,
Ан лыбжьы-хаа гәаланы.
Сықәҵыр... Ашьыжь сахьымӡакәа,
Аҵар ҿыхап аԥсараҿ.
Са сыламыс ахьынӡаҟаз, –
Иҟагәышьан саԥсуара.
2000

АМОДА ԤҲӘЫЗБА
Уи лшьапоуқәа цәгьа иԥшӡан, –
Сыблақәа дырҟьалеит.
Меигӡарахда лыҵкы рҟьан,
Лаԥхьеи лышьҭахьалеи.
Икеикеиуа лӡара хтын,
Лгәы цахак аҿаршәын...
Ԥсыуа гәашәк ушьҭа иаркын,
Ак ахазаргь џьаршәа.
21.03.2000

358

А Ԥ А РА
Ирҳәоит, ԥароуп изхагьежьуа адгьыл, –
Ишԥаҿыжуаз авараҿ саннеи!
Башоуп ирҳәо, – уи гьежьуеит уи адгьыл,
Изхагьежьуа ԥароуп адунеи.
Ԥара згым иоуп иҭбаа-ҭыцәу зызқәа, –
Дахьзынамӡо хымԥада днаӡоит.
Духагьежьуа дҟанаҵоит аԥҳәызба,
Аԥарақәа рымаӡа – маӡоуп.
Абӷа узҭо, изӡатәузеи, ԥароуп,
Убӷа ԥызҵәо ԥароуп даҽазны.
Уи анумоу – ажәҩан уақәмақаруеит, Уара уда дыҟаӡам Аԥсны.
Аԥарақәа раҳра уанахаҵгыл,
Иалшагәышьоит урҭ рыфҩы умаҳар,
Шьоук аԥараз ирҭиуеит рыԥсадгьыл,
Ирҭахызар, иалшоит ирыхәҳар.
Уи ахьыҟоу иҟам аламысра,
Уи чарҳәароуп иқәнаԥсо аԥша.
Уахгьы-ҽынгьы иаҿуп сара сысра,
Ԥарада сахьишаз са сызшаз.
Аҩн исымоу лӡыхь аԥара ҭылтом,
Илгазаргьы наҟ иҭарбаны.
Сықәыргьежьуа уаҳа ҭаха сылҭом,
Уи ахьсымам са сахырҟьаны...
Ирҳәоит, лыроуп изхагьежьуа адгьыл,
Ишԥаҿыжуаз авараҿ саннеи!
Башоуп ирҳәо, – уи гьежьуеит уи адагь,
Изхагьежьуа ԥароуп адунеи.
09.04.2000

359

АПОЕТ ИМОНОЛОГ
Адыд ақәлан иҟоу џьушьап ҳресторан,
Абыкь иасуан, адаулқәа урхәаҽуан.
Шәах мацаран ашампантәи, иџьбаран,
Ҷкәыни ӡӷаби рышәҭ лаԥшыла ирҷыҷуан.
Наҟ, асценахь, амаҭ ԥҳәызба дҵәыҩ-ҵәыҩуан,
Лылахь акәын иаддырҷаблон, «шәкы ҳәа зныз
Маҵуцәакгьы ирфаз-иржәыз рыхә рыҩуан,
Ас иахьыҟаз зынӡа имаҷын згәызҽаныз.
Саргьы снеилон уахь ашьшьыҳәа хәылбыҽха, –
Шарԥазшәакәын – ҭынч уи аблақәа ҭаауан.
Аеҵәақәа акуан, ицәон есуаха,
Акәша-мыкәша ҭыҭын цыблаахак сыԥшаауан.
13.04.2000

А А Ԥ Ы Н РА А Ш ӘА
Аӡын ашлара цама,
Ааԥын сгәашәаҿ иԥшуп?
Сусана, Сусана, Сусана, Ашьыжь аҵар ирыбжьуп.
Ааԥын рашьушәа саман,
Иқәуп адәеиужь, ицоит.
Сусана, Сусана, Сусана, Суҭраҿ акәыкәу лаҵоит.
Аџьныш, зынӡак ухәаԥсама,
Аԥҭа зықәушьи схы?
Сылаԥш цәгьахазар, Сусана,
Ажәҩан, суҳәоит, сҵәахы.

360

Сгәыӷрақәа ӡмыжьк иҭаԥсама, Снаргаӡом урҭ ҽырбара!
Лозана, Розана, Роксана,
Брылыҷҷо бнеиуеит бара.
Дыҟоуп Европа Сусана,
Африкагь дыҟоуп лара...
Аха зегьреиҳа уи дшанан,
Ҳазхылҵыз дишазаап ара.
Ааԥынра ашәа наӡама,
Бгәаҵаҿ инхамашь зынӡа?
Сусана, Сусана, Сусана,
Ааԥынра ашьҭа сынҵа.
Ажәҵыс, иухьи, уааԥсама,
Иахьакгьы ҷырҷырран узҿыз?
Сусана, Сусана, Сусана, Ааԥынра ҭабҵеит сгәаҿы.
14.04.2000

***
Ҭынч илеиуан қәаԥсатак, Ашьац қьафуран изҿыз,
Икыднаҵеит аԥсаҭа,
Ашҭа иқәыз сара сҽыз.
Кәтаӷь ҟаԥшьыла аишәа хиан,
Афҩы ссирын ацәашьы.
- Насыԥ лыҭ ҳазхылҵыз иан,
- Нас иаргьы ирҳа ҳабжьы.
Ажәҩан, иҵегь улаша! –
Дныҳәон ашла ишаԥыз.
Иасуан ашьыжьтәи аԥша –
Маҷк еилысит Амшаԥы.
30.04.2000

361

АҴ ӘА
Сԥацха аҿаԥараҿ,
Ашәындыҟәра гылоуп.
Уаҟа, зны, аԥарагь,
Ублақәа хнакылон.
Аха уи аганаҿ,
Чақьмаџьак ҭагылан.
Уи лашон аргама,
Ҽынлашәа уахынла.
Чақьмаџьак уҭалар, Акәалаԥ ҭагылан.
Уи хәыҷын хаҭала,
Аха ибеиан хьыла.
Ҵәа заҵәык ахала,
Иԥшьаны наӡаӡа,
Ирҟаԥшьызшәа шьала,
Иаҵаҵәахын аҵа.
Уи Адами Евеи,
Ашьҭан иадынҵәала.
Нас игылаз ҳреиуан,
Ҳа ҳҟалеит аҵәала.
11.05.2000

Г ӘА Н Ы Л А
Ҳаиԥылон, ҳаҟан ҳаилаҵәан,
Ҳаибамбар ҟаломызт мышкы.
Исыҵашьыцуаз ахацәа,
– Дыбзиоуп, дыссируп! – рҿакын.

362

Ҳаиԥылон, ныҳәан исымаз,
Ла лышҟа сцаӡомызт, – сԥыруан.
Дмырхәаган, днырхаган, дхазынан,
Сгәыӷрақәа счара ду руан.
Ашьҭахь ҳаиԥырҵит... Амаҷоуп,
Амаҷоуп ҳаиҟәызгаз ҳара.
Сгәакәын – уи рыцҳа ҭаҷаҷоуп,
Бгәакәын -саргылеит хара.
Нас, абри ашьҭахь гәаныла,
Гәаныла ҳаиԥылоит, ҳаицуп.
Бцаларгьы бымҩа банылан,
Уаҟа, бахьнеиуа сыԥшуп.
Ҳцәажәоит ашьшьыҳәа гәаныла,
Чарак еицҳарҳәоит зынгьы.
Ажәҩан ахь схалоит ба была,
Са сыла быҟоуп баргьы.
Ҳалахь еиқәаҳцоит ианҳамам,
Ианҳамам иҳамоуп ацҭәы.
Ҳаҷкәын ашколаҿ дынхама,
Нас дахьӡару иҵатәы?
Исыхоит сгәаҵа аҩныҟа,
Ҳԥенџьыр аҟнытәи быԥшуп.
Сшыҟоу быздырам баныҟам, –
Усҟан зегь реиҳа сзаҵәуп.
Ҳнеиуеит мҩа-ԥшӡак ҳанылан,
Иҳарҭоит агәилқәа зҵаарак:
– Ԥсҭазаароума, гәаныла? –
Агәилқәа еицгылан џьарак.
20.06.2000

363

А Н Ц ӘА И А Л И Х Ы З А Ԥ С Н Ы
Агеи ашьхақәеи рыбжьара,
Баҳча ссирла иқәҵаны,
Адгьыл лакәқәа риаҵәараҿ
Анцәа иалихит Аԥсны.
Ари аԥхын еиԥш иҟәандоуп,
Ҳнапы разқәа реибаркыра.
Дарбан ари ажәа зҳәамҭоу,
Хьӡыс иузҭаз Аԥсынтәыла?
Амра ашҭаҿ илашароуп,
Иаҵәахызаргь аԥҭа зны.
Ҳа ҳазхылҵыз дара ршьалоуп
Ахы ишақәиҭхаз Аԥсны.
Ари аԥхын еиԥш иҟәандоуп,
Ҳнапы разқәа реибаркыра.
Дарбан ари ажәа зҳәамҭоу,
Хьӡыс иузҭаз Аԥсынтәыла?
Агеи ашьхақәеи рыбжьара,
Ажәҩан алахь ус анын:
Иҟаз аԥсуа илашара, –
Анцәа иалихыз Аԥсны!
Ари аԥхын еиԥш иҟәандоуп,
Ҳнапы разқәа реибаркыра.
Дарбан ари ажәа зҳәамҭоу,
Хьӡыс иузҭаз Аԥсынтәыла?
2000

А М РА
Амра, амра, амра,
Хыхь ицоит ихалан.

364

Иаҵаӡам ҳарамрак,
Иамаӡам агәала.
Сыԥо, сыԥо, сыԥо,
Сара ашҭа сықәуп.
Амра сынасыԥоуп,
Мшәан, саргьы снасыԥуп.
Ашәҭқәа, ашәҭқәа, ашәҭқәа,
Амра акәа иҭалоит.
Шәгәы разуп, иҭашәкуа
Хымԥада, иҟалароуп.
Ажәҵыс, ажәҵыс, ажәҵыс,
Кнаҳауп хыхь аҳауаҿ.
Кәыкәу ацәа ишалҵыз,
Изаҳада ҳауа?
Амра, амра кәицха,
Иалоуп ҳашәа «Рада»
Аԥсабара, рыцҳа,
Иалшарызеи мрада!
Ахәра сныз ахала, (Аибашьраҵәҟьа ҳалан).
Амра надыԥхалар, Ахәра ӷьоит ахала.
Амра, амра, амра,
Хыхь ицоит ихалан.
Иаҵаӡам ҳарамрак,
Иамаӡам агәала.
2000

***
Ажәҵыс-еиқәа
Иахьа иамам ҭахак, Ҭӡык ашьшьыҳәа инадҵыр,
Нас ҽакы иазцон...
Ажәҩан иаҵаз
Бамба гәарҭак хахан,
Амра уи рахәыцны
Ҳашҭа иҭанаԥсон.
29.05.2000

Б Ы Г ӘХ Ь А А З Г О И Т...
Быгәхьаазгоит, быгәхьаазгоит,
Смыцәаӡеит иаци иахеи.
Инхоит искуа-ахьааскуа,
Исҳәо акәын – ус инхеит.
Быгәхьаазгоит, быгәхьаазгоит,
Саргәырӷьаӡом сгәы ҟазҵо.
Мшәан, исыхьи, иабаазгои, Абар алса аиԥш сканӡоит.
Быгәхьаазгоит, быгәхьаазгоит,
Иҳәҳәоит сгәаҵа быхьӡ ҳәаны.
Ԥсҭҳәаны икыду са схьаақәа,
Иқәҭәоит ӡаӡаҵас иҳәны.
Быгәхьаазгоит, быгәхьаазгоит,
Арасац еиԥш са сыԥҽуп.
Сылабжышқәа ирӡаакуа,
Сара сгәы сыхьчарц саҿуп.
Быгәхьаазгоит, быгәхьаазгоит,
Сдунеи акәын иџьбароуп.

366

Сыԥхыӡ аҿоуп бахьааскьо, Лабҿабала ба бхароуп.
Быгәхьаазгоит, быгәхьаазгоит,
Уаҳа сылымшар ҟалап...
Сҟабымҵаргьы, ди, хьаасгьы,
Уи сахьацу сагалап.
08.09.2000

***
Абзиабара ашәа, –
Ажәҩан аеҵәа аччаԥшь иаҩызоуп,
Абзиабара ашәа –
Уи бара боуп, сара соуп.
Абзиабара ашәоуп
Сара исҳәо сааизар,
Баргьы сыԥсымзар –
Ибҳәо наӡаӡа уи ауп.
Абзиабара ашәа,
Иамаӡам ажәа,
Уи иамоу агәоуп!
Абзиабара ашәа, –
Ҵысшәа ажәҩан саҵаршәны самоуп,
Сымшқәа хыхьынтә
Адгьыл ахьхьаҳәа иқәԥса ицоит.
Ба быда, са сыда –
Уаҩы издырӡом иагьамоу,
Уи ҳара ҳада
Мыткәмак еиԥшхар ҟалоит.
Абзиабара ашәа,
Иамаӡам ажәа,
Уи иамоу агәоуп!

367

Абзиабара ашәа –
Амра аӡыхьаҿ инеины иаҿыхәон,
Архаҿ шьабысҭак
Маҷк ишәахьазаргь, иҳәуан.
Сгәы инҭаӡыҭуан
Ашьыжь ҵаак аԥҽыха,
Бзиабароума, –
Ак қәаԥсатоушәа иауан.
Абзиабара ашәа,
Иамаӡам ажәа,
Уи иамоу агәоуп!
2000

АҨ Ы Р Ы Ж Ә Т ӘУ П...
(Иҭымҵыц ацәаҳәақәа рҟнытә)
Аҩы, – иалҵыз аҳардан,
Шәахла иҭәуп.
Зны-зынлагьы сгәы сырдарц,
Уи сҿакуп.
Маӡа хтыгоуп уи аҩы,
Еиқәаҵәоуп.
Зынгьы ҩыла ҽырбаҩык,
Дарҳәацәоит.
Аҩыжәраҿы са скәадан,
Зны сашьуан.
Сыҽнадҵаны ахәада,
Исшьышьуан.
Ҵәыцак -ҵәыцак ианҟьаны,
Ҭынч снатәон.
Сҩызцәа ашәа ҭырҟьаны,
Иааилатәон.

368

Зымҩа даҵаҳәҳәон аӡәы,
Ирпаны.
Снатәон сҩыжәгақәа шҭацәыз
Дырбаны.
– Шьҭа ҳаицықәлап, сгәацаԥха,
Скәашаҩуп.
Анасыԥқәа сшоит уаха, Са сшаҩуп.
Иузгылазаргь ахан,
Мал зыгӡам.
Аҩы цәырымҵыр иԥхам,
Иԥсуп зынӡа.
2000

АҴ А РА А Н Ы Ҳ ӘА
Анбан, анбан, зехьынџьара,
Наҟ-арахь икнаҳан.
Амра, ажәҵыс, аҷынҷараа, Ҽак убомызт уаҳа.
Урҭ ирыман аӡә ишәара,
Насгьы рҽеидыԥсалан,
Зегьы ирарҳәон аԥсышәала:
«Шәымҩахыҵла, ԥшӡала!»
Икәҵоуп ашҭа, ихиоуп ашҭа,
Арҵаҩҿыц – аныха.
– Уа, мшыбзиа! – Бзиа збаша!
Аҵара аныҳәа!
25.10.2000

369

***
Апринцесса Диана лыԥшрақәа
зхыскааз аӡәы илызкуп
Амра иснаҭом уи иамам,
Амра ԥхаларцоуп изшоу...
Са сыпринцесса, Диана,
Уи аҵкыс, уи аҵкыс блашоуп.
Сышәҭыц аҳауаҿ икнаҳауп,
Сгәыӷрақәа шьҭыхны иакуп.
Урҭ санырхьымӡа сыгәнаҳауп,
Гәнаҳас исымоу иацкуп.
Сымра са сызқәараҿ ииама,
Иабацеи иццышәха сҿара?
Бара банызбоуп, Диана,
Сшыҟаз аныздыр сара.
Ашьыжь сыԥхыӡқәа сызгьамам,
Урҭ еилаҩынтит зынӡа.
Са сыпринцесса, Диана,
Быхәрақәа сыҭ, исынҵа.
Урҭ бара бзыҳәа еидароуп,
Урҭ сара сзын иласуп.
Ба бакәу, сыздырам изхароу,
Ажәҩан сахшазшәа сразуп...
Амра иснаҭом уи иамам,
Амра ԥхаларцоуп изшоу.
Са сыпринцесса, Диана,
Уи аиҳа, уи аиҳа блашоуп.
24.11.2000

370

А Р Т И Л Л Е Р И С Т Ц ӘА РА Ш ӘА
Амра цеиуаз, иасуаз аԥша хага,
Асы шьҭалоз... Еиӷьуп иаҳагьы.
Артиллериа – иарбан иаԥырхагоу
Ҽынла аиԥшҵәҟьа иҟоуп уахагьы.
Артиллериа, – аибашьраҿ иԥышәоуп,
Аҳра шьҭыхны уи харантә иаауеит.
Аԥсуа ҵеицәа азыҟазҵо рхышәоуп, –
Артиллериа – кшоит, аус ауеит.
Уи иарӡыӡоит ашьха акаҵәара,
Уи ахьыҟоу – уа аӷа дхәаҽуп.
Артиллериа – ҳалоуп ҳарҭ ҭаацәала,
Аԥсынтәыла ахьчара иаҿу.
Артиллериа, – аибашьраҿ иԥышәоуп,
Аҳра шьҭыхны уи харантә иаауеит.
Аԥсуа ҵеицәа азыҟазҵо рхышәоуп, –
Артиллериа – кшоит, аус ауеит.
2000

***
Сара сашәақәа,
Уара уашәақәа, –
О, иабарҭаху,
Уаҟа ажәақәа!
Сара сыпату,
Уара упату, –
Иарбан иныжьтәу,
Ма изхыԥатәу?
Сара сычҳара,
Уара учҳара. –

371

О, ҳақәымшәонда
Џьара рыцҳарак!
Уара уашҭаҿы,
Сара сашҭаҿы, –
Мракоуп иҳамоу,
Ҽакы ҳашьҭаӡам.
Уара улаҿы,
Сара сылаҿы, –
Ԥсыуа лашароуп
Сара исылаҽыз.
Сара сыламыс,
Уара уламыс .
Уи ҳара ҳада
Ҽаӡәы иламызт.
Уара уыуара,
Сара сыуара
Ажәҩан аҟынӡа
Иҟоу ԥсыуароуп.
14.01.2001

Ҿ Ы Ц К А Л А М Л А...
Б. Барцыц илызкуп

Ажәеинраала зыҩуан ҿыц каламла,
Поет ԥҳәысуп ҳамҭас исзыркыз.
Аҩыгазы шьҭа сеиқәыцәом «амла»,
Аҩра мыжда акәын иаҭахыз.
Даҽа сахьак ауеит сажәеинраала,
Даҽа гьамак, даҽа блак ахан.

372

Ажәҩан ашҟа сдәықәлон зны сыхиала,
Даҽазныхгьы Анцәа ибла схан.
Сҩыга сыцуп, – ус анакәха сҿыхоуп,
Уахгьы-ҽынгьы ацәара сҭахӡам.
Уи, сыԥсымзар, амзаҿа иаԥҽыхоуп,
Уи, сыԥсымзар, иацлабуеит ахца.
Сҩыга иаҵам, шьҭа избоит, ҳарамрак,
Схы-сыхшыҩ иҭагьежьуеит, иҭоуп.
Ажәеинраала ҩуп иԥшьоу каламла,
Уи ак агзар – изыгхаз са соуп.
18.01. 2001

***
Ԥхыӡла ажәҩан салан,
Еиқәылашон ажәҩан.
Уаҟа лакә-бызшәала
Аеҵәақәа цәажәон.
Лакәын жәҩан иаҵәара,
Аеҵәақәагь лакәхын.
Сыԥхыӡқәа рыбжьара,
Ибжьагылан аԥхын.
25.04.2007

***
Хәылԥы-еҵәа цәырҵит хәылԥазы,
Ажәҩан аҵа иадын ижжаӡа.
Уаҵәы амыш ссирхон зегьы рзы,
Хәылԥы-еҵәа ҽак азы ишаӡам.
Аха уи ахьцәырҵыз уа инхеит,
Шарԥы-еҵәа харантә ианаба.

373

Алабжыш иагоит иаци иахеи, Ишԥарҭаху рҩыџьегь еибабар.
Ишԥарҭаху, ишԥарҭаху шьыри,
Знымзар-зны еидырҵар урҭ рыԥсы.
Ҳара ҳаиԥш иныҵатәар ашәшьыра,
Ҳара ҳаиԥш иаԥылар шьыжьы.
Аха урҭ еицәыхароуп наӡаӡа,
Наунагӡа азаҵәра рзыԥшуп.
Иага хыхь аҽарлашаргьы амза,
Баша ҭӡыкаҿ ибылхьоу цәашьуп.
26.04.2001

АШЬЫЖЬ
Аԥхын гәилқәа лакәушәа,
Шарԥазын игәылҵит.
Амза ацыԥхь лақәыршәшәан,
Ашәҭыц инаԥырҵит.
Арбаӷь ԥагьа ашҭаҿы,
Қыҭа дук арҿыхеит.
Иқәлон адгьыл иашаҿы
Ашьыжьи аҽыхәеи.
Ага, ашьха ҿыхахьан,
Асабицәа – ргараҿ.
Аӡә ашкол ахь ихахьан,
Дашьҭан уи аҵара.
Амра ҭынч игылахьан,
Уи лашон лыԥхала.
Аҵарақәа ҿыхахьан, –
Кама ацәа далан.
2001

374

***
Ан агараҿы днатәан,
Ашәа изылҳәеит аԥшқа.
Асабигьы ибла ҭаан,
Днеиуан Ацәа ашҟа.
Ангьы лусқәа шьҭа дрызцеит, –
Ус иаха дманшәалан...
Ҭынчран иқәыз адунеи
Уи агара ашәала.
***
Ада схәарҭам сыкьанџьа,
О, уи ауп сыԥсҭазаара!
Ах, исылшо сыҟанда, Аԥсы ҭасҵахьазаарын.
2001

ҼА З Н Ы К И С Ы З Ҳ ӘА У И А Ш ӘА...
С. Чкотуа иахь
Суҳәоит ҿыцны
исырҳа уи ашәа,
Даҽа маҷк
аԥсҭазаара сгәарԥха!
Шоура цәгьазар, –
сгәы ҟасҵап, сыхьшәашәап,
Анаатә асыр –
усҟан уи сарцхап.
Ҵыс иаҵәоушәа
уашәа ажәҩан иалоуп,
Зыхь ҵаулан
иҵыҵуеит иара.

375

Ахаҵа иашәа
ахрақәа ирнаалоит,
Ашәа ссир
иаргәаҟуеит Аԥсынра.
Ашәадара – ӷарроуп,
уи еиҭымроуп,
Ашәа зцәыӡыз, –
ихәрақәа ӷьаӡом.
Уара зныкоуп
Анасыԥ анумоу, –
Аԥсуа иашәа
уацԥырны уанцо.
Даҽа знык ицәырга
Аиба иашәа,
Наҟ, ажәытәрахь
ԥыҭрак сыбнаҵа.
Иудыруазеи чара
ссирӡак сақәшәар,
Амашәыр ду
зхылымҵуа зынӡа.
Уи ҭоурыхны
иқәыз ҳара ҳашҭа,
Уи ҳазнысыз
амшоуп, иҳәала.
Жәыжә иԥагьы
наҟ ахысшьа ихашҭны,
Ҭынч уи ашҭа
дҭыҵыргьы ҟалап...
Суҳәоит, ҿыцны
исырҳа уи ашәа,
Даҽа маҷк

376

аԥсҭазаара сгәарԥха!
Шоура цәгьазар, сгәы ҟасҵап, сыхьшәашәап,
Анаатә асыр уаҟа уи сарԥхап!
10.07.2001

***
Абзиабара ахьыҟоу
Иҟаӡам ахьаа,
Ԥхыӡ лашоуп иибо
уи акәа иҭашәаз.
Иамаӡам ақәра,
иамаӡам аҳәаа,
Абзиабара ашәоуп
иҟаӡоу ашәас.
Абзиабара ахьыҟоу
иҟоуп агәыӷра,
Уи ада, уи ада
са сымҩа лашам.
Бзиабарала иҿаҳәоуп
сара сыхәра,
Абзиабара акәхап
Изырӷьо есымша.
Абзиабара ахьыҟам
ашәҭқәагь узгәаҭом, –
Срацәажәоит снеины, –
илакәуп рбызшәа.
Сара абзиабара
арҩаш ду саҭоуп,
Ба бакәхап сзыцәшәазгьы,
уи санацәшәа.

377

Абзиабара, – қьиоуп,
Ламысуп, лашароуп.
Имҵәыжәҩоуп, иаԥсышәоуп.
иамам агра.
Уиакоуп иузҭо
илакәу алшара,
Насоуп ианцәырҵуа
ахацәа рыԥшра.
Абзиабара – ҳаҩџьагь
иҳамоу аҳауоуп.
Уи – ҳаԥсҭазаара
зегь аҵакоуп.
Уи ԥшӡарас иҟоу
зегь иреиҳау ауп,
Уи цқьарас иҟоу
зегь реиҳа ицқьоуп.
Абзиабара мшынзаргь –
рахәыцуп изҩызоу.
Хәыцуп, рахәыцуп.
иалшоит иԥҵәар.
Аха – аԥсҭазаара
ахы азыркызоуп.
Уи ада дынцәоума
дынцәазаргь Анцәа.
Абзиабара ахьыҟоу
иҟам ахьаа.
04 09.2001

РА Ԥ Х Ь АТ Ә И А Ш Ь АҾА
Днеиуеит аӡӷаб хәыҷ дцыхцыхуа.
Дышԥазгагоу аҟаԥшь.

378

Зны дамҵасуеит Ҵис аҵыхәа, –
Ҳақәнаргылом аҟаабжь.
Каҳа-бӷала,
каҳа-бӷала,
Днеиуеит иахьа лхала.
Зны дынхьаҳәуеит лара лышьҭахь,
Сааҭ еицарсак кнаҳауп.
Дзынаӡозҭгьы – уи лалышьҭуан.
«Ҷақ» азымҳәо уаҳа.
Каҳа-бӷала,
қаҳа-бӷала,
днеиуеит иахьа лхала.
Дадыххылоит зных агара,
Дгыланы дахыччоит.
Зны инҭарсны ҟәардәк аӡара,
Иқәылшьуеит, дачычоит.
Каҳа-бӷала,
каҳа-бӷала,
днеиуеит иахьа лхала.
Дахысуазшәа асы рапан,
Ашәгьы днахеит ԥшьаала.
– Амҩа бзиа бымаз, баба,
Уи харазаргь даара!
Каҳа-бӷала,
каҳа-бӷала,
дныҟәеит иахьа лхала.
07.10.2001

379

***
Илахҿыхуп аԥсуа ԥацха,
Ас афҩы хаақәа смаҳац.
Аҳа, сыҷкәын, амца уаҵха,
Уа иҽҳәаргьежьла акәац.
Ахра уоума, Дима уоума,
Аҳа, сҭаца, бааласы!
Арҵәы ҭоума, ашәха ҩоума,
Аишәа иқәышәҵа лассы?
Ҩыс ихаҳтуа иарбан рыуа?
Даур, асасцәа урԥыл!
Сасцәа дуқәак ҳҭоуп абжьыуаа,
Аҟәыд иагуп апырпыл.
Ачуан иахәлаԥсоит ашыла,
Амҳаԥ алишьуеит аӡәы.
Акәац амца надыршыло.
Ҽаӡәы иргьежьуеит аҵәы.
Аԥсуа ԥацха, ашыш-быца,
Ҳара ҳханоуп, ҳара ҳгароуп,
Иччоит аԥшәма илакыҵа,
Илҩаҵә асас даанагар.
Аԥсуа ԥацха ԥхоуп, иҩашьом,
Маҷк иҭшәазаргьы иара.
Ҳара ҳабацәа рынхашьоуп,
Излабеиоу Аԥсынра.
2000

***
Заҟа ҵуазеи, бсымбаӡац,
Заҟа ҵуазеи, быҟам!

380

Са сгәаҿы бара бмаӡан,
Ба бмаӡан адәныҟа.
Исыцрарҵон быбла мцак,
Уи иахьакәым, ԥыхьагь.
О, ишԥасҭаху снаӡар,
Былабжышқәа рӡыхьаҿ!
Снышьамхышлар ицқьаны,
Нас убра снаҿыхәар,
Сыбзышьҭалар сыцҳаны,
Сыбзыҟалар сҽыхәан!
Аха, ба бхароуп, бхароуп,
Сара сгәыӷра бацым.
Бара башҭаҿ ааԥынроуп,
Са сҭагылоуп аӡын.
1997

АИЗГА « АҚӘЫԤШРААГЬАМА »
(2005) АҞНЫТӘ
К Ы Р Ш Ы Қ Ә С А Н У Ҵ У Е И Т...
– Кыр шықәса нуҵуеит! –
салҳәеит аԥшҩы,
Сарма нап шьҭыхны
зны даныԥшылан.
Уи дыԥшышамызт,
сыԥсымзар, дшаҩын,
Ашықәс иаргәаҟуаз
ирзылшон дырԥылан.
– Кыр шықәса нуҵуеит,
ахаан уԥсӡом,
Аҩысҭаа, аџьныш
ушьҭаз игәаан! –

381

Салҳәон, иџьасшьон,
сҵәыуон, изӡом,
Мшәан, дҟалахьоума
имԥсуа ахаан?
30.03.2000

АИМАК
Сгәи сыхшыҩи аимак рымоуп,
Изҭатәыда хадара?
Иага ҳҳәаргьы дара рылоуп,
«Ажәҩан ҳшалыбгаз» ҳара.
Ахшыҩ – ҩысҭаауп, баша иҟам,
Агәы жәҩануп, иразуп.
Ҳа ҳахшыҩгьы ԥшуп адәныҟа, –
Уи зызку зынӡа хазуп.
Ахшыҩ лакәуп адәахьала,
Аха ҩнуҵҟала иӷроуп.
Уи наӡоит аус ахьалам,
Анаӡашьагьы маӡоуп.
Агәы ссирзар адәахьала,
Агәы ҩнуҵҟалагь иԥшӡоуп.
Агәы змоу дшәаӡом акала,
Агәы – ажәҩанаҿ иаԥҵоуп.
Агәы ихәоит згәы уашәшәыроу,
Уи хәырбӷьыцуп, уи уаҩроуп.
Ахшыҩ – џьыкац-ҵааршәыроуп,
Ахшыҩ малуп, ма млакроуп.
Ахшыҩ-қьафуп, бџьаруп, шҳамуп,
Баак аргылоит ак хжәаны.

382

Издыруада амыцхә шҳамам, –
Ҳаҟаз гәыла ҳаиқәшәаны.
Агәы – амраҿ иаҭахузеи, –
Хшыҩла амрагьы хәаҽуп.
Аха, иҳаваџьгәо ахыза,
Агәы ҳахәышәтәырц иаҿуп.
14.06.2000

***
Быԥшра схашҭуеит шьҭа сыԥсымзар,
Хашҭи гәаламшәеи срашьоуп.
Ицоит сыжәҩан иалсны сымза,
Зны еиқәароуп, зны илашоуп.
Амҩа сықәын быбла сыцны,
Бгәыӷра сыман сион уаха.
Анцәа сиҳәон нас иҿыцны:
«Ма сыԥхыӡаҿ уи днырха!»
Сҵәыуап ашьҭахь схы нагәылак, Алабжыш иагап сыхчы.
Срыцҳаишьома ҩызак, гәылак,
Сыгәгьы ампыл еиԥш ичып.
Са сыԥхыӡаҿ сгәаҟра сархәап,
Ажәҩан скыдлап сцәаҟәаны.
Аха, сымыш, уи бхы иархәан,
Бымцан сыцҳа ҿаҟәаны.
Ашәч саҩызан аҵла садлап, Уи ачыхәқәагьы хьанҭоуп,
Нас ажәытәуаа ирҳасаблап,
Шаҟа шәышықәса ирҭоу.

383

Сара ԥхыӡла ирхәыз шьацхап,
Ба бнагәылалан бцала.
Урҭ мышкызны сықәган ацҳа,
Бышҟа снаргозшәа збалап!
22.02.2000

ИАРЕИ САРЕИ
Уи сиҭахӡамызт, дысцәымӷын саргьы,
Аха ҳаибагәӡуан ҳаиҿаҳар.
Ҳҟазара шьҭыҵхьан уи ала акыр, –
Амца ҳацралон аҿҿаҳәа.
Саргьы сиашьамызт, дсашьамызт иаргьы,
Аха иашьарак ҳахәмаруан.
Хыхьынтә иԥшьамыз цәымзак аркын,
Иахылҵуан иԥшьамыз аԥхара.
Иаргьы синыҳәон, дысныҳәон саргьы,
Ҩыжәра «Амзаҟа» ҳхалан.
Ҳаиуара иацлон нас иаҳагьы,
Аныкгьы «ҳлыхшазаап» лыԥхала.
Дысҿаччон, сиҿаччон... Амышқәа цон,
Амышқәа цон акатаҳәа.
Аха издыруан, – шьаҿакгьы дқәацом,
Ацаҟьа салҟьан санкаҳа...
Шҭакаҿ ҳашгылаз ҳҩыџьагь ҳҽырбо,
Иааин аԥшатлакә ҳабжьалеит.
Сҩыза дызлыҵыз рышҟа дагон:
Саргьы дыздырит ибжьала.
2001

384

А Ш ӘА Р Ы Ц АҨ
Ашәарыцаҩ цәгьа деибыҭан, –
Ахьҭа хьаҵуан ицәшәаны.
Ихьӡи ижәлеи рҳәоит ақыҭан,
Уи дшәарыцоит уажәааны.
Лакгьы неиуеит амгәа ҭаҳан,
Шәарахк ашьҭақәа ԥшааны.
Зны иаҿалоит хра ҭакнаҳак,
Ишуеит аԥшәма иахь иԥшны.
Ашәарыцаҩ ишәақь акәын,
Џьмакы иақәикит лассы...
Даҵхон, аха иибаз лакәын, –
Аӡыс налыҳәҳәеит асы.
Даҽа маҷӡак акәхап игу, –
Ашьха нас «ахәаҩ» аҿгап.
Хы заҵәыкоуп, иҭҟьо хыкоуп,
Гәнаҳазар Ажәеиԥшь ибап.
Аӡыс акәшон ан-агәыраз,
Хьаак амаӡам иара.
Иацҽырбон атәыҩа дура,
Ан – аԥазаҵә иаҿҳәаран.
Иҵысӡомызт, ҭынч иахьгылаз,
Уи мамзаргь акы иацәшәап...
Ашәарыцаҩ – аҳаҭыраз
Ҵаҟа длахеит нас ашәақь...
Ашәарыцаҩ дцон ихала, –
Дкарахеит иаци иахеи...
Аха аӡыс абзоурала,
Уа ҩ-ԥсҭазаарак еиқәхеит...
09.04.2001

385

***
Ааԥын шәоуп, аҵар ҷырҷыруеит,
Уахьыԥшлак иҳауп рыҭра.
Баргьы балагоит, издыруеит,
Ааԥын ашәҭыц артытра.
Бахьцалакгьы ааԥын бацуп,
Ҩыза бзиас иҟабҵеит.
Ажәҩан ҳаргьуп, адгьыл шьацуп,
Амра халеит, ахьҭа цеит.
Зны шәеиԥшуп шәара маҭәала,
Ибшәуп ааԥынра аҵкы.
Сара уи сыннажьын схала,
Иканаршәуам ба бхаҵкы.
Зны ишәзеилоуп шәарҭ маӡажәак,
Аҵәы сылаҵа шәыччоит.
Ишԥабзиаз знык сыхьшәашәар –
Ааԥын-хага бысцәагоит.
Исызгома аеҵә кыдԥаа,
Са снаӡаргьы ахәаҿы?
Сымыш, бааԥынра сахыбаан,
Саҭабымҵан, бысхәаҽыр!
21.04.2001

***
Аԥша нҭасны маӡала,
Ҳӡиас гәыднакылон.
Иацәымӷызшәа ацара,
Зны-зынла иааҭгылон.
Усҟан, зынҭрыс ихәашьуан,
Аԥсы маҷха џьушьап.

386

Аԥаҩ иадлон ишьышьуа,
Иҭыԥарц иаҿушәа.
Уажә изҿугьы уи қәԥароуп,
Иахьҭоу иҵамҵамуа.
Уахгьы-ҽынгьы ацароуп,
Ԥсҭазаарас ҳәа иамоу.
Нас иҭҟьеит, ирҳан аҭра,
Ԥхьаҟа ицон имҩасны.
Ашьҭа иҭакәашон иара,
Са еинысҟьон сасны.
16.06.2001

А Қ Ә Ы Ԥ Ш РА
Џьым, ақәыԥшра сеиламҳаит амалаз,
Уи иахьоуп ҳәа сашьҭамызт иацы.
Наҟ ицаз – имцазаргь аламала,
Уи хынҳәышьа амаӡам бзанҵы.
Са сыԥхыӡқәа сқәыԥшра рылакнаҳауп,
Ажәҩан ашҟа срыман ицалоит.
Уаҟа схызаргь уаҳа даҽа гәнаҳак
Сымаӡамкәа бышҟа сылбаалоит.
Баԥхьа сцәырҵуеит шәахшәа сӡышҟаҟаран,
Ба бышәҭыцуп, амра баҭыԥҳауп.
Исҿаҟәома жәытәҵас бара бгара?
Бзиабароуп иҟоу иреиҳау!
Сгәы еиқәхомызт кәицны бадымшәалар, Исырцәап ҳәа баша уи саҿын.

387

Уи акәиц хәыҷ иаблыз аццышә ала,
Еиҭаҿыцхеит ашлара схаҿы.
Еиҭаҿыцхоит ааԥын ашәа еиԥшны,
Еиҭаҿыцхоит адгьылаҿ зегьы.
Анцәа иоуп издыруа са исԥеиԥшу,
Иақәыскызар сқәыԥшхарц уажә саргьы.
Ажәҩан саҳәоит: маҷк исыҭ аҟәышра,
Зыгәра згода, џьым, угәра сымгар?
Акызаҵәыказ исҭахуп, ақәыԥшра:
Абызҳәацәа абыз бадмыргарц.
14.07.2001

***
Сара схагоуп ба санбыцу,
Самхагәырӷьацәоит цәгьала.
Сшьапқәа хагароуп ирыҵоу,
Снапқәа мҵәыжәҩазар ҟалап.
Сшьара сықәым са санбыцу,
Сажәа хыдоуп, сҿы шәаҳауп.
Хыда-гәыда са срызхәыцуеит,
Амреи амзеи иреиҳау.
Амца сшалоу аӡы сҭалоит,
Асы сшылоу амра сцәуп.
Ус, усыхәаԥшыр, хаҭала,
Сара сиеиԥшӡам зхы ҭацәу.
Аха схагоуп ба санбыцу,
Адунеи зегь са истәуп.
Избан акәзар, бара бкәицуп,
Са сбылуазар сҿаҳәатәуп.

388

Бара боуп сзырхаго, сгәыраз,
Адгьыл иқәлашо цәашьны.
Баргьы бхагахар, ибдыруаз,
Ассир шыҟало аҽны.
Ба банхагаха нахысоуп,
Ассир ныҟало аҽны.
Усҟан ҳарҭ Аԥсны ҳахысуеит,
Бзиабарала иқәҵаны.
06.07.2001

А Г Ә Ы Р Ӷ Ь А РА
Сгәырӷьоит шьыжьымҭанла,
Сгәырӷьоит хәылԥазыла.
Сгәырӷьоит ашьыжь амра,
Сгылан санаԥыло.
Сгәырӷьоит, исасушәа,
Алашара нааило.
Нас насыԥла сҭәушәа,
Суада хәыҷ сыҩналоит.
Сгәырӷьоит, ӡык ашамҭаз
Ашьҭыбжь санарҿыхо.
Шьыри, сыркәашандаз,
Снақәыртәаны ҽыхәак!
Сгәырӷьоит, сԥара сырҭар,
Избаз аџьазыҳәа.
Аха афатә ҭирҭаҿ,
Ахәқәа тәом урыҳәаргь.
Сгәырӷьоит қәак анлеиуа,
Кәыркәаз, аҭакараз.

389

Асаби дшеи-шеиуа,
Дгаразар агараҿ.
Сгәырӷьоит амц анысҳәо,
Ма сара сыржьозар,
Насгьы «Анцәа иныс» ҳәа
Ражәақәа рыԥшьозар.
Са сдыргәырӷьоит рызегь,
Амза, абна, арха...
Сшәоит, изызӡарызеи,
Сгәырӷьара сагар ҳәа.
18.02.2002

Р ҾА Ԥ Х Ь А Ҳ Х Ы РХ ӘА П...
Ицоит амыш, ицоит ашықәсқәа ԥырны,
Аибашьрагьы цазшәа збоит ихараны.
Аха сышьха, аха сгәаҵа ахәра рнуп,
Ан ахцәышла, аб еиҭамҳәа ргәырҽануп.
Рҿаԥхьа ҳхырхәап аӷа изымҭаз Аԥсны,
Амца шыра зԥа заҵә далаблыз аҽны,
Нхыҵтә ихыҵны абџьар иаҵалаз ҳашьа,
Урҭ аӡӷабцәа, урҭ аҷкәынцәа – Анцәахша,
Урҭ анацәа, зашҭа иқәхоз ишланы...
Рҿаԥхьа ҳхырхәап, рҿаԥхьа ҳхырхәап ҳаизаны.
Ԥшатлакәушәа амца ҭысуан Гәымсҭа,
Ӡиасымызт, амца ҭысуан сара сда,
Зыԥсы ҭоугьы, зыԥсы ҭамгьы уа иқәԥон,
Урҭ аиааира, урҭ аиааира агәра ргон.
Рҿаԥхьа ҳхырхәап аӷа изымҭаз Аԥсны,
Амца шыра зԥа заҵә далаблыз аҽны,

390

Нхыҵтә ихыҵны абџьар иаҵалаз ҳашьа,
Урҭ аӡӷабцәа, урҭ аҷкәынцәа – Анцәахша,
Урҭ анацәа, зашҭа иқәхоз ишланы...
Рҿаԥхьа ҳхырхәап, рҿаԥхьа ҳхырхәап ҳаизаны.
Ицеит аԥхын, иқәҵит аӡынтәи асы,
Анаҟә акәын урҭ ирышьҭалеит лассы.
Гәырӷьа бжьыми иахьа аԥсаагьы ирхоу,
Аԥсынтәыла хҵеицәа ршьала еиқәырхоуп.
Рҿаԥхьа ҳхырхәап аӷа изымҭаз Аԥсны,
Амца шыра зԥа заҵә далаблыз аҩны,
Нхыҵтә ихыҵны абџьар иаҵалаз ҳашьа,
Урҭ аӡӷабцәа, урҭ аҷкәынцәа – Анцәахша,
Урҭ анацәа, зашҭа иқәхоз ишланы...
Рҿаԥхьа ҳхырхәап, рҿаԥхьа ҳхырхәап ҳаизаны.
25.02.2002

О Ч А М Ч Ы РА
Б. В. Адлеиба игәалашәара иазкуп
Ажәытә хыбрақәа аҽрылак,
Ажәҩан амҵан иҷаԥшьоит.
Аҵых агәҭан хаҵак ҽыла,
Ақалақь дагәылсны дцоит.
Икәша-мыкәша, наҟ иҭынчроуп,
Маҷк ижьакцоуп ацәқәырԥа.
Ага – ԥслымӡроуп, арха – ԥслымӡроуп,
Ашәыр иалҵуеит ацхарпа.
Амра иаблит, гәырҩак иаблит,
Ахы иаблит даҽазны.
Аха уи қалақь ҳасабла,
Бзанҵы сақәымшәацт иԥсны.

391

Очамчыра зных ишыцран,
Ага иқәырӡуан акыц.
Шәынтә икыднаҟьеит ашьыцра,
Аха шәынтә игылеит ҿыц.
Ныха ҭыԥым, уа еизарҭам,
Аха усҵәҟьагь иҭацәым.
Аччаԥшь ыҵоуп ԥаҵасарҭак,
Дныҳәоит ԥацхакаҿ ҽаӡәы.
Ицаз ашықәсқәа ркыҷыра,
Хыхь гәырҩак ухадырԥоит.
Изӡатәузеи, Очамчыра,
Маҷк утәымушәа узбоит.
Аха усгьы уа ушәшьыраҿ,
Алаф цыфоуп, ихадоуп.
Очамчыра – Очамчыраа,
Ачеиџьыказ рыԥсы ҭоуп.
Иаҿуп ажәҵыс аҷырҷырра,
Сара сгәоума уи зыбжьу?
Очамчыра, Очамчыра,
Анасыԥуп иазыԥшу!
18.06.2002

А Л А Д АТ Ә И А М РА
Са иснаалоит аладатәи амра,
Аладатәи амра саҿҳәароуп.
Уи ҟәымшәышәуп, иалаӡам ҳарамрак,
Аха алым еиԥшуп, иџьбароуп.
Аладатәи абна са издыруеит, –
Ҳауа зҩыдоуп, уи сыԥсы снаршьоит.

392

Аџьма-тәыҩа – амзаҿа цҳафыруа,
Дгьыли жәҩани ргәашәаҿ иҷаԥшьоит.
Са сыӡрыжәуп аладатәи ԥшала,
Аладатәи сыла сгәы рышшоуп.
Кыр иҭынчуп алада ҟазшьала,
О, уи ада алада ашоуп.
Аладатәи ҳауоуп са иснаало,
Аладатәи ашәҭыцқәа рдәаҿы,
Аҵааҵлеи, ашәеи, ажәеинраалеи,
Зыхәдагә ырхәан иқәу аҽы адәы.
Уаҟа иҟам алра, алаԥанра,
Хыхьтә илеиуам уа амҵәышәқәа ҭәны.
Аха саццоит аладатәи амра,
Ашьыжь уи саԥылахьан Аԥсны.
20.06.2002

АԤШҨЫ
Еилахәмаруа лыҵк аганқәа,
Ллымҳарыҩқәа қәацқәацо,
Лмаца лыман ациганка,
Дрышьҭан наҟ-арахь ицо.
Дрышьҭан, нас «лыҵәгәыр» даҿалеит,
Ар иреиуаз хаҵарԥыск.
Уи дқьақьеит, дҳәазеит, дышьҭалеит,
Жәала лҩызцәагьы драԥыст.
«Џьым, умцан, исҳәоит аиаша,
Жәак уаҳашам имыцны.
Ухы ургәаҟуеит арраҿ баша –
Уаҳа ишәарҭаӡам Аԥсны!

393

Наҟ иԥиҵәеит аӷа ишьхәа,
Аӡы шцо аиԥш дцеит данца:
Еи, чавела, маҷк аҟәрышьқәа,
Са снапыраз исзанҵа!»
Аџьырмыкь иахоуп афҩы-хаа,
Шәыруп, џьыкоуп, ма цхарпоуп.
Аҳардан иахылҵыз ҩы-хаак,
Иакәшан ашьхыцқәа «цәқәырԥоит»...
Еилахәмаруа лыҵк аганқәа,
Лмаца-хеиқәырхага кны,
Даанылкылеит ациганка,
Ԥҳәызба ссирӡак длыхьӡаны:
«Сбыҳәоит, аԥшӡа, са бысцәымшәан,
Бара бынасыԥ лашоуп.
Бгәы иабазаргь барԥыс дтәымшәа –
Бара бзыҳәан ауп дызшоу.
Уа дыԥшуп, дыԥшуп, дгәаҭеиуеит,
Дыбзыԥшуп, ибоит Анцәа.
Ага днеиуеит, уи кеикеиуеит,
Ихуп аҷныш гәырӷьаҵәа...»
Лнапсыргәьҵа ашҵа днаҭәҳәеит,
Иқәылхт ацәгьара ккаӡа...
Са сахьгылаз ажәҩан саҳәеит:
«Ибҳәаз зегь Анцәа иҟаҵа!»
27.09.2002

***
Исыхьыз сыздырам, сгәы ҭынчӡам зынӡа,
Маҷк ихьыԥсаазшәа иҟоуп са сызқәагь.

394

Амышгьы сԥылоит аҽыргаӡа,
Снеилоит аҩныҟагь, снеилоит ссасызшәа.
Исыхьыз сыздырам, – сгәыӷлар сҭахӡам,
Гәнаҳак сықәҵаны сыҟазар акәхап.
Ажәаҵәҟьагь сахәуеит, еиԥшуп ахца,
Ашәҭқәагьы бӷьыжәхоит, иҟаз илакәха.
Гәнаҳауп исықәу, – уи акәзар ҟалап,
Ԥхыӡлагь уахынла сызҵәыуо аҳәҳәыҳәа.
Аха исхароу сшаҵоу сцалап,
Зныкгьы сымҵәыуацт еидарак азыҳәа.
Гәнаҳауп лабала исысуа сара,
Сыжәҩа ианымҵуа ашәытақәа рнызҵаз...
Шәынтә ихьанҭазаргь – уи сшаҵоу сцалап,
Са сакәыз, са сакәыз иаҵыҵны имцаз.
18.02.2002

А К Т Ә И А Ж Ә Е И Н РА А Л А
Абар актәи сажәеинраала, –
Ажәак сымҳәаӡацт сынтәа, –
Уи зыҩуеит ҳәа ажәҩан салан,
Нас, изҩит ҵаҟа сантәа.
Актәи – гәыӷроуп, уи насыԥуп,
Актәи – ҿыцуп иразуп.
Актәи – хыхьынтә ауп ишсыҭоу,
Уахьынтә иҟам зегь сасуп.
Актәи суп уи, аҳәылыҳәа,
Сыбӷа иқәлеит иԥшӡаӡа.
Аҩы шьҭысхит Аԥсназыҳәа,
Са сышларгьы сгәы шлаӡам.

395

Актәи цқьоуп, иԥшьоуп, иныхоуп,
Суҳәоит уи агәра гала!
Аха, – гәырӷьароу, игәҭыхоу?
Маҷк игәҭыхазар ҟалап.
Амра еиԥшуп, абла ҭшашоуп,
Насыԥҿыцуп, шәа ишәтәуп.
Раԥхьаӡатәи гәыргьаҿҳәашоуп,
Раԥхьаӡа иаҿыху шәҭуп.
Ажәытә иасҭоит, ажәытә иамаз,
Жьакцан иадлалоз Аԥсны.
Ажәеинраалаҿ саргьы сгьама
Кыр ибзиахап ҽааны.
25.01.2003

УА А И, Н АС, Х А И Р Ы Ӡ ҬА Ҳ А Р Ц Ә Ы П
Уааи, нас, ҳаирыӡ ҭаҳарцәып, Дныҳәаз ҳауа, ҳгәыла!
Анцәа дҳамазар уаҵәы,
Ҽакгьы ҳзықәиргылап.
Алабжышқәа ҭарханы,
Ҳазцарыма ԥшьаала...
Ҳара мҩа-бааԥсык ҳанын,
Мҩамызт, илашьцаран.
Сара сыблақәа рхаҿы,
Ԥҭацқәак ахакнаҳан.
Сгәаҵа саҳәара иаҿын,
Ичҳатәым ҳәа уаҳа.
Хыхьынтә аӡыҭра иаҿын,
Анаҟә-лашә исхажьыз.

396

Амрагь цәырҵит ахәаҿы,
Сшьа иақәыԥхарц ашьыжь.
Игылт ҳадгьыл аԥацәа,
Иаҵагылан абџьар.
Рымҩа иқәиҵеит Анцәа,
Урҭ гәаныла драбжьан.
Иҭәон аҵла, арахә ҭәон,
Адгьылаҿ изымҳәыз...
Ихынҳәызгьы ршьа каҭәон,
Ршьа каҭәон ихнымҳәыз...
Уааи, иаҳгәалашәоз зегьы,
Аԥа заҵәгьы, ангьы.
Ажәҩан иаблыз ахәыҷгьы,
Имицкәа иҭахазгьы.
Зхала иабашьыз аӷа,
Азаҵәра иацәымшәаз,
Аха, хаҵала иҭахаз,
Ԥсҭазаарак зҭахымшәа.
Инҳажьуада, мшәан? Аӡәгьы!
Зегьы идырцәоз мцакоуп.
Аԥсназыҳәа аԥсрагьы
Ԥсҭазаара наӡаӡоуп.
2000

АМШЫНИ АЦӘҚӘЫРԤЕИ
Иара дымшынын, Аӷбақәа хын уи амшын,
Ашәҭқәа рзыҳәан
Уи Анцәа ила, дымшын.

397

Аха, иуҳәан еиԥш,
Усҟан уара уцәқәырԥан,
Удәықәлеит аду ахь,
Удәықәлеит даушла уқәԥан.
Ашьҭахь умшынхеит...
Иҟам уи аҵкыс еиҳау,
Уԥрақәа ракәын, –
Рыҷныш мҵәыжәҩақәа ҭбаауп.
Аха ишәцәызӡом,
Хьаас исымоуп Аԥсны, –
Сшәоит ишәхәаҽыр ҳәа,
Уи ҩ-мшынк ирҭакны.
26.08.2004

МАӠАЛА
Ажәеинраала зыҩуан маӡала,
Усҟан аҭынчра саргәаҟуан цәгьала.
Абаҳчаҿ игәылҵыз ашәҭқәа срыцәшәон,
Урҭ амырхәага афҩы-хаа рхышәшәон.
Иҟан аԥсаатәгьы, иаргәаҟуаз аӡба,
Аџьра иагәылҟьан ицеит ахьшьыцба.
Наҟ икьыркьыруа, ибӷьаҭуан аҽы,
Адгьыл аҵыхәан аԥҭа ҭачын.
Амҩан исԥылаз аԥшӡа слыцәшәон,
Уи сымҩахылҟьар ҟалон ҽаџьара.
Маха-махала са сеиҿышәшәон, –
Ажәеинраала зыҩуан маӡала.
Ажәҩанаҿ амза цәашьын, икаҷҷон,
Сиеҵәахә кыдын, иахькыдыз иччон.
Ԥшаласк гәыбзыӷуа, исыкәшо исхан,
Ӡын ҵаан изҩызаз, зныхгьы иԥхан.
Аха срызхәыцӡом, аӡиас ҳабжьоуп,
Бжьыкоуп иахылҵуа, – уи са сыбжьоуп.

398

Урҭ зегьы лакәын, иссирын цәгьала,
Урҭ сымҩахырҟьар, срыцҳан сара.
Ажәеинраала зыҩуан маӡала –
Усҟан аҭынчра сашьҭан цәгьала...
04.09.2004

А Б Џ Ь А Р С Ы Қ Ә К У П...
Атыҩ акәшан иҟоуп сымза,
Уахгьы-ҽынгьы... Есыҽны.
Абџьар рықәкуп сымра, сымца,
Ахы иҵакуп Аԥсны.
Дтәоуп аӷа деиқәных абџьарла,
Сӡыхь агәыҵәҟьа иарбаны.
Ихәда хиоуп умҳәозар џьарла, –
Дҟамлаӡацт агәра ганы.
Абџьар рықәкуп сгәыла, сықәла,
Ҳнышәынҭраҿ иаку ҳцәашьы.
Сызхара сымҵәыуацт снықәлан,
Уаҟа джуп ахы иашьыз.
Абџьар рықәкуп сҩыза, сыуа, –
Ишԥарҭаху уи сацәшәар?!
Адәы дықәымларц аԥсыуак,
Иӡыр аԥсуа ибызшәа.
Абџьар рықәкуп асабицәа,
Ашьыжь иалзырҟьаз зыбжьы,
Абџьар ақәкуп ашла ицәа, –
Уи амаҭа дизыԥшын.
Аха мап, исыцуп сгәыӷра,
Сгәыӷра џьалым, ихароуп.

399

Уи иарӷьоит исымоу сыхәра,
Уи шьхардацуп, иџьбароуп.
Абџьар сықәкуп са избазар, –
Уи ишԥамгари ҳәа зны.
Аха, уи ҭҟьаӡом, избанзар, –
Иақәкуп аԥсуара, Аԥсны.
10.09.2004

АҬ ӘҲ ӘА
Ашҳам сылеиҵон аӷа, Аҭӡы скыдлоит ҳәа саҿын.
Амаҭ хьшәашәаӡа иаха,
Исхакнаҳан са схаҿы.
Амаҭ хьшәашәаӡа иԥшын,
Уи аԥсреиҳагь еиқәаҵәан.
Аӷеи амаҭи еиԥшын, –
Гәык еицрыман, цәакгьы рцәан.
Амаҭ сыцҳар аҭахын, –
Са сҵысӡомызт сацәшәаны.
Сыхәда иқәнаҵон ахы,
Соура-сӡара зегь шәаны.
Амаҭ иамукәа ицҳар, –
Анцәа сиашьапкуан сара,
Дықәнагон, издыруеит, цҳак,
Аҭәҳәа сыҵеиҳәар абра:
«Ушҳам амцаҿ исҷыҷит,
Уццышә ага иасыргеит.
Уара уацҳан иурчит,
Сара саҭәҳәан исырдеит...»

400

Уара уацҳан... Ихәашеит,
Сықалақь, иссирыз зны.
Нас ихәлан, ихәлан, имшеит,
Алашьцара тәан Аԥсны.
Уара уацҳан... Иӷьаӡом,
Анацәа иршәуп ашәы.
Уи бзанҵы аԥштәы цаӡом, Идырҿыцуеит зны иажәыр.
Ԥхыӡ иагараангьы избап,
Амаҭқәа сырфарц рҭахны,
Усҟан са стәаны исҳәап, –
Аҭәҳәа сымоуп иҵәахны:
«Ушҳам амцаҿ исҷыҷит,
Уццышә ага иасыргеит.
Уара уацҳан иурчит,
Сара саҭәҳәан исырдеит...»
29.07.2004

АЖӘЛАР РԤА
Аԥсны Афырхаҵа, агенерал
Сулҭан Сосналиев изкуп
Аӷа дҳақәлеит ашьыжь, аԥхын агәҭаны,
Ҳбаҳча дыҵан, ҳашҭақәа дырҭан.
Ашьа рыԥхьеит ҳашьцәа, – еибашьран Аԥсны,
Раԥхьа дгылеит шәара зқәым Сулҭан.
Измаанои, ишәҳәозар,
Измаанои, избан,
Анацәа изрыхьӡырҵо
Рыҷкәынцәа Сулҭан?

401

Аԥсынтәыла шәарҭан, Аԥсуара былуан,
Рацәа ххыран ҵаҟа ашәҭқәа шьҭан.
Ршьамхқәа нарсны ашҭаҿ арԥар ҭоуба руан,
Раԥхьа дгылан шәара зқәым Сулҭан.
Измаанои, ишәҳәозар,
Измаанои, избан,
Анацәа изрыхьӡырҵо
Рыҷкәынцәа Сулҭан?
Аӷа дкаҳаит ҿыцха, – еиқәырхан Аԥсны,
Ашәы зшәылаз ршьа кәапеила итан.
Ҳашьхақәа дышьҭырхит бзиа уи дбаны,
Ашәа изырҳәоит, шәара зқәым Сулҭан.
Измаанои, ишәҳәозар,
Измаанои, избан,
Анацәа изрыхьӡырҵо
Рыҷкәынцәа Сулҭан?
30.04.2002

***
Бара бакәымзар, – сара,
Сара сакәхаӡомызт.
Тәамҩахә сызымҭо сҿара,
Сымыч ақәхаӡомызт.
Сара сакәымзар баргьы,
Бара бакәхаӡомызт.
Адгьыл акәым Анцәагьы, –
Аӡәгьы дҳахәаӡомызт.
Сара сакәымзар бара,
Бареи сареихомызт.

402

Мшәан, ҿаразар – аҿара,
Ус хаԥшыр азхома?
Сара сакәымзар, – ҳара,
Ҳҟалаӡомызт ҳлакәха...
Быда схәарҭамхеит сара, –
Баргьы усшәа акәхап.
25.03.2002

ХЫДА
Сынхагәышьеит сара хыда,
Ус иацым, иахьакәым.
Ус ианыҟоу сызҭахыда, –
Наҟ џьара сыԥхьакуп?
Шьоукы рзыҳәан уи хақәиҭроуп,
Қашьуп ҳа ҳамшынгьы.
Аӡә – азин, аханқәа иҭоуп,
Ирҭоит дыззыԥшымгьы.
Ҽаӡә аҳауа идикылоит,
Уи иазиуеит аҳра.
Аӡә ашәшьыра дыҵагылоуп,
Аха деиԥшуп ахра.
Егьи Ԥсоуҟа амҩа дықәуп,
Мса мацароуп ишьхәа.
Уаҟагь напык ҭалан икәа,
Имнахуеит иҟәрышьқәа.
Еибаҭироуп ҳара ҳқыҭан,
Уԥсуара зҭахыда?
Ишԥарыцҳау иҟоу хыда, –
Урҭ рыгәхьаа зкыда?

403

Абна агәҭан абга уыууеит,
Амыч цазаап, рыцҳа!
Зны иҭгылоит, ашьҭахь иҩуеит,
Ԥхьаҟа ицаз ирыцҳарц.
Шьҭа инхеит, агәхьаа рымам,
Амахә аҵаԥырҟеит...
Мшәан, инықәбан ицарыма,
Ахьӡи аҳаҭырқәеи?
Амыш цап, ихылап амза,
Ҿыцны, еиҭаҿыцны.
Аха, са сызцом, саҭамзааит,
Хыда иқәхаз срыцны.
14.05.2002

***
Ирҳәоит аԥсҭазаара мцоуп ҳәа изхылҵыз,
Шьоукгьы иамаркуан: уи зхылҵыз аӡоуп.
Хаҳәуп ҳәа ҿырҭуан, ҿырҭуан: еихымцоуп!
Аха изхылҵыз макьана имаӡоуп.
Маӡоуп ҳара ҳзыҳәа, маӡоуп зегьы рзыҳәа,
Иарбан иаргамоу? Ишәҳәозар иаартны?
Аха сыԥсҭазаара сызиҭом исыҳәаз –
Исмыҳәазаргьы уи асҭоит Аԥсны.
Ирҳәоит аԥсҭазаара ԥхарроуп изхылҵыз, –
Милеҭтәи***** ашколаҿ еимаркхьан акыр.
Аха ԥхарроуп ашәҭқәагьы зхылҵыз,
Ааԥынгьы ԥхарроуп изгәылҵыз, ижәдыр!
Мшәан, изцатәузеи милеҭтәиашкол ахь,
Дарвингьы дыҟаз – дыҟан ҳҳәалап.
***** Милеҭ – ажәытә бырзентәыла афилософцәа ирааӡарҭан.

404

Иаҳныҳәап, шәҭахызар икны кока-кола,
Хшыла еидкылан ма иаҳкәабап.
Иҟоуп агәилқәа, ааԥын, аԥхара,
Аха иабаҟоу аиаша еиҳау?
Пату рықәзаргь ҳфилософцәа даара,
Аԥсҭазаара зхылҵыз бареи сареи ҳауп!
08.02.2003

А К ӘА Ш А РА Х Ь А Н А Ԥ Х Ь А РА
Сымыш, бааи, ҳкәашап, ҳкәашап,
Асы иқәнацеит ақәа.
Кәашарыла иҳархәашап,
Ҳазмыркәашо ҳгәырҩақәа.
Бааи ҳаԥрып, ҳаԥрып, ҳаԥрып,
Ажәҩан ҳналалап зынӡа.
Зны сеиҭаҵып, зны сыбрып,
Цқьа сышзымкәашо сымӡап.
Ари амыш
Шьҭа инҵәоит ашьшьыҳәа,
Гәнаҳак аман ицаӡом иара.
Абар асы леиуеит аҳәылыҳәа, –
Ишкәакәаӡа иҟоуп Аԥсынра.
Бааи ҳкәашап, ҳкәашап, ҳкәашап,
Акәашацәа рыгәҭаны.
Гәырҩак бымазар – иаҳшап,
Ҳақәҵып ус икаԥсаны.
Бааи ҳкәашап, ҳкәашап, ҳкәашап,
Амза ацыԥхь ҳҽанҵаны.

405

Ҳа ҳазырцәаӡом аԥша,
Шьанҵак ҳалҵит ҳамцаны.
Ари амыш
Шьҭа инҵәоит ашьшьыҳәа,
Гәнаҳак аман ицаӡом иара.
Абар асы леиуеит аҳәылыҳәа, –
Ишкәакәаӡа иҟоуп Аԥсынра.
27.02.2003

УАҴ Ә Ы Н Ӡ А
Изулак снаӡеит уаҵәынӡа,
Уа снаӡанда ҳәа сыԥшын.
Мшәан, уаҵәы са сзын ицәымзан,
Са суаҵәы иахьа иаԥшьын.
Са суаҵәы харан, иҵысын,
Ҿыцбарахын сара сзы.
Уи мацәысын, ашьха иқәсыз,
Сыск, ашамҭа иҭанасыз.
Сгәаҟуан, са сӡыҭуан ишызбоз,
Сгәахы иалакшон аҵәы...
Шьҭа снаӡеит уаҵәынӡа шысҳәоз,
Ҿыцны снашьҭалт ҽа уаҵәык.
18.03.2003

***
Аҵәы рылабҵоит сара сажәақәа,
Аҵәы налаҵо бгылоуп сычҳара,
Аҵәы рылабҵоит сгәаҵаҿ сашәақәа,
Сара сбеиара, сара сычҳара.
Аҵәы рылабҵа џьыбшьоит сажәақәа,
Сгәоуп излабҵаз, сымыш, аҵәы.

406

Аӡынтәи амра аиԥш сыхьшәашәаӡа,
Сықәхеит араҟа, иабаҟоу уаҵәы?
Аҵәы сылаҵа, сара исылаӡап,
Бара бымаӡоуп саргьы сымаӡа.
Аҵәы сылаҵа, аҵәы сылаҵа –
О, бара быда аӡәгьы дсымаӡам.
А П О Е Т Ц ӘА Р З Ы
Аҩы – са исзымхо ҳауоуп,
Шьыри, ҩындаз ҳа ҳ-Басла!
Иасмыршьуази, ҳасас, ҳауа,
Уимоу ҳашҭа иқәу сла?
Аҩы – ԥсҭазаароуп, илакәуп,
Суҳәоит ижә инагӡаны!
Сара сакәу, лара лакәу,
Ажәҩан уи иацәызгаз зны?
Сажәа ҟәышуп, уи еинаалоуп,
Данысныҳәо ауаҩы.
Иаргьы усҟан ажәҩан далоуп,
Саргьы сарԥыруеит аҩы.
Ах, аҩы, аҩы хазына,
Шәах мацароуп, еилашуеит!
Даеа усқәак раха сымам,
Џьым исыҭ, исыҭ изжәуеит!
Аҩы соур – иҟоуп сымза,
Сымра кыдуп иразны.
Апоетцәа рзоуп, сыԥсымзар,
Аҩы зыҟалаз Аԥсны?
24.03.2003

407

***
Аҵых ахыза насықәҵан,
Ҭынч инагылеит схаҿы.
Сыҟоуп аҵаҟа сҷыгәӡа,
Уаҟа агәаҟра саҿым.
Сыҟам ахықә аҟны снеины,
Атыша ҵаула сзыԥшым.
Ҭынч инатәеит аҽырҽеины,
Иамамшәа гәнаҳак амшын.
Аҵых ахыза сахьаҵоу,
Сыцәагьы ҭынчуп, сыԥхоуп.
Аԥсуа ишьхақәа – ҭацоуп,
Ашьха касышуп ирхоу.
Аҵых ахыза ахьсықәу,
Ажәҩан иаҵәала иқәҵоуп.
Иқәлоит ашара, аԥсыкоуп,
Ааԥын ашашьа маӡоуп.
Амрагьы ҿыхоит ашьшьыҳәа,
Ашьыжь ахьырӡ каԥсаны.
Иқәыҩуеит ажәҵыс абжьыхаа,
Ааԥын иаԥылоит Аԥсны!
02.04.2003

СХЬАА
Сара цәгьалаҵәҟьа срыцәшәоит,
Амца, аӡхыҵра, аԥша.
Ашәҭгьы ашәҭыц аҿшәоит,
Амца рыцреиҵар ҳазшаз.
Сара цәгьалаҵәҟьа срыцәшәоит,
Арҩаш, иҭыҵыз зыҭра.

408

Сымахә аҿҿаҳәа ихжәоит,
Сизар сзықәгылаз сара.
Сара цәгьалаҵәҟьа сацәшәоит,
Анаатә, ихызжәо абаа.
Усҟан са сзыҳәа иҭшәоуп,
Адгьыл, еицаҟьоуп инаауп.
Зны Атлантидагьы шәҭуан,
Уи Анцәа ила иԥшьан.
Аӡӷабцәа – шәҭыцны ииуан,
Арԥарцәа ныхас ишьан.
Аҵлаҿ ашәырқәа рцынхәрас,
Анасыԥ хьыдхәа ирҿан.
Адгьыл иарымҭеит грак,
Иамҵаныҳәон аҿа.
Аха, иахаҳаит аӡы,
Инхазеи? Аԥшқа ибжьы!
Урҭ зегь ҟалазшәа иацы,
Уажәыгьы исхыҵуам ашәшьы.
08.04.2003

С Қ Ә Ы Ԥ Ш РА А Г Ь А М А
Са сҿара наскьеит, исԥырҵит,
Исгәалашәар, – сгәы цыхцыхуеит.
Абџьар ақәкуп са сыԥсырҭа, Аха ҳа ҳазхылҵыз дсыхәоит.
Са сҿара наскьеит ашьшьыҳәа,
Амши аҵхи реиԥш ҳаиԥырҵит.
Мцак сыцралоит аԥыр-ԥырҳәа,
Сара сқәыԥшра саназхәыцуа.

409

Алакә еиԥшын, иара шанан,
Ҳдунеи сакәнаршон гәаныла.
Аха уи гра дуӡӡак аман –
Исцәыбналеит мҩак ианылан.
Изтәаӡомызт аламала,
Маҷк иӷарын зны ламысла.
Ҽазны маҷӡак ашҳам алан,
Иалагылан амацәысра.
Маҷк ихаган, маҷк иԥагьан,
Маҷк икьакьан, иҵаркьакьан.
Ашьха сшыҟаз сықәлон ага, –
Зегь ҽакала иҟан анкьа.
Нас ицеит, ицеит ибналан,
Шьҭа сҿара хынҳәышьа амам.
Аха ицазаргь уи ахала,
Инхеит сқәыԥшра хәыҷ агьама.
12.04.2003

АҴ Л А
Ашьыжь сҩагылеит сара сыҵланы,
Сышықәсқәа маҷын. Макьана схәыҷын.
Ҩынтәны сышьҭыҵуан есуажәааны,
Уимоу сышәшьыран сҟаларцгьы сҭахын.
Иныскылт адәеиужь наҟ снаӡаны,
Аимхәыц саҩызан, сахьгылаз спытуан.
Ажәҩан агәашәаҿ сгылеит сцаны,
Исыцлоит аттаҳәа, адгьыл сакуам.
Ашықәсқәа мҩасуан, ԥхыӡҵас ицон,
Сара сахьыҟаз сацәшәомызт акы.

410

Аԥшатлакә саԥылон имҵарсны изгон,
Ахыц еиԥш исҩыҵрак амацәыс скын.
Аха сышгылаз, – иааит сыҿҳәара,
Ицәышхеит ԥаса искыз сцәагьы.
Шәдәықәла, сыуацәа, шьҭа шәаџьҳәара,
Сышьҭахь игылаз алгьы, ҵәагьы!
Сбарҵаҿ еиқәыццышә ишьҭами сеиха,
Саамҭа аазар... Иҭызгом сыбжьы.
Сызгәылҵыз уи сыдгьыл ашҟа сеихап,
Уи акәын сызхылҵыз, уи акәыз сызшьыз.
Амцаҿ агәгәаҳәа сеиқәылап, иаԥсоуп,
Уаҟа далызбоит са сынцәахәы.
Ахәа шылаҵас уа иҽҳәаԥсоит,
Жәлас уи аҵаҟа амца рҵәахып.
23.04.2003

АЧ А РА Қ ӘА РА А М ҬА
Ажәҩан иаҵҟьан
адыд цеит игәаргәалеиуа,
Иаашаԥшаԥын,
амацәысгьы аалакьит.
Иҽҳәарҵәиуа,
аԥш иӡын, иуаркалеиуа,
Иадышәкыл ҳәа
аԥшәма аџьбара ҳиркит.
Ашҭа иқәын
ҳаргәыбзыӷуа ажь афҩы-хаа,
Лыхәҭа гәӡала
ажәҩан иахәуан ҭынч ақәа.
Хшыла иҭәу
аныга еиԥшны ихыԥшьыхаа,

411

Еидараха
зымҩа игылан ацақәа.
Сгәы иқәыҩуан,
иҟәандаза ԥсыуа бжьы-хаак,
Уи абжьала
сара сгәы наӡаӡа иҭәуп.
Ажәҩан иаҵан
еицарсаӡа амза ԥҽыха,
Сгәы иснаҭон:
сынтәа ачарақәа иртәуп.
17.07.2003

МЫҚӘ
Мықә ақыҭа, Мықә агәыраз,
Мықә – абжьыуаа раҳҭынра.
Уара уашҭа аҳаҭыраз,
Сшьацны сықәлоит уа сара.
Мықә ақыҭа, сӡиас хьшәашәа,
Ашәыр баҳча, аҳардан.
Ох, иссируп аҵар рашәа,
Шҭоуп узҳәома урҭ ахьҭам!
О, араҟа зегьы ирымоуп,
Анцәа илыԥха, игәыԥха,
Адгьыл иқәу, абна илоу,
Аӡы шыцәоу збаз иаха.
Мықә ақыҭа, аԥсуа гәара,
Ашьа ақәҭәахьан зынгьы.
Дықәԥон аԥсуа ҳара ҳгараз, –
Ҳгара иаҳҭаӡом аӡәгьы!
Мықә ақыҭа... Ажәа ҳәашьа,
Жәытәи ҿатәи рымӡырха.

412

Иарсуп аԥсуа илабашьа, –
Аламысоуп ҳанзырха.
Мықә ақыҭа... Ҳаҳцәа рыбаҩ,
Ԥсыуа ҵасла иҵәахуп.
Уа иҵәахызаап дара рыдагь,
Ҳара ҳиааира Анцәахәы.
Мықә ҽырбоит иахьа ҽакала, –
Аха иамам уи граны.
Днеиуеит ԥҳәызбак ҽыццышәк ала,
Днеиуеит аума, дцоит дԥырны.
Амҩа рышәҭ, ирышәҭ аҽыҩқәа,
Асас, аԥшәма... рацәаҩхеит.
Иахьа амрагь лымҳарыҩҵас,
Мықәтәи ажәҩанаҿ инхеит.
Мықә ақыҭа, Мықә агәыраз,
Мықә – абжьыуаа раҳҭынра.
Уара уашҭа аҳаҭыраз,
Сшьацны сықәлоит уа сара.
22.07.2003

***
Абзиабара мцоуп,
уи уаламхәмарын,
Амра-ца зхьысыз
шәҭуп, ибылуеит.
Зны имацәысуп,
зны гароуп изгароу,
Зын ҿыцха ункажьны
хыхь иԥыруеит.

413

Абзиабара мшынуп,
уи уҽалоумыжьын,
Ацәқәырԥ ургәыдкыл
аҵахь ургап.
Ага уаԥырҵып
аԥшӡара ныжьны,
Уи амырхәага ссирзаргь иага.
Абзиабара ԥшоуп,
уаԥымлан ианасуа,
Иалшоит уагаргьы
уи ухжәаны.
Аха аԥшацәгьа,
ус иҟоуп, аҵасоуп, –
Сахьгылоу сеиҭаҵӡом
уи сацәшәаны.
Абзиабара шәҭуп,
зны ибсыркызоуп.
Уи гьамоуп, имҵәыжәҩоуп,
сышьҭыхны сызмоу.
Уи ажәҩаан аҟнытәи
сылахь ианызоуп,
Дарбан издыруа
уи ашәҭыц зыԥсоу?
Абзиабара гәилуп,
быҩнапык рызна,
Есышьыжь иҿыбхуеит
ҭынч игәыӡны.
Сбыҳәоит исабҳәарц, –
ус ҟабҵарызма,
Са сакәзар гәилҵас
иаҿыбхуаз ишәҭны?!
03.08.2003

А Ӡ Ә И Г РА
Ҳара иҳагу аабаӡом,
Даҽаӡә игу ҳдыруеит.
Аӡә дыхԥароуп, ма дгаӡоуп,
Ма даԥсыуа-гыруоуп.
Аӡә дышҳамуп, ма дласуп,
Адәы дықәлеит игны.
Аха днеиларц иҭахуп,
Апату ду иқәны.
Аӡәы – уи дыԥсуп дшыбзоу,
Ауаа рахь дызнеиуам.
Даҽаӡәых игәы хәаԥсоуп,
Дгьыли жәҩани дреиуам.
Ахԥатәи зегьы дреицәоуп, –
Дашьҭоуп аиҳабыра.
Ҽаӡәы имышьҭагьы цәгьоуп,
О, ухынҳәы дуԥылар.
Аӡә имазара хәашьуп,
Малуп уи дызчычо...
Ҳара ҳакәзар – ҳа ҳцәашьуп,
Ашҭа шәҭуеит ҳаныччо.
Аха рыцҳарак ҳагоит,
Рыцҳароуп, ҳәарада:
Зегь ирыгу ҳа иаабоит,
Ҳара иҳагу ада.
11.08.2003

415

***
Ашьыжь иҵҟьаз ашьабысҭа сара сеиуан,
Сгәы сартәомызт: мшәан, дарбану зҵәаҳә сакуа?
Арҭ ажәақәа анызыҩуаз ақәа леиуан,
Убри акәхап, – ицәаакуп са сцәаҳәақәа.
2003

***
Исзыҟәшәа, Анжела, исзыҟәшәа сышәҟәы,
Анбанқәа срыԥхит схала, сыԥсала.
Иҟоуп, ҳәарада, иагугьы шәкы,
Урҭ зегьы кәицны сгәы иадыԥсалан.
- Сбыҳәоит исзыҟәшәа, ди, иԥшӡаны,
Издыруеит, илакәхоит бызхьысыз бнапала.
Санбанқәа срыцуп са смаӡаны,
Урҭ исызҿырҭуа џьысшьоит быбжьала.
Исзыҟәшәа, Анжела... Сымшқәа цоит,
Апҟақәа ракәу џьушьап ҭагалан.
Сара нахьхьынӡа, нахьхьынӡа снаӡоит,
Уа санҭашәогьы сҭашәароуп ҽакала.
Сыҟанаҵ сыҟан... Сыҟазар – сцоит,
Иҟамыз – дыҟам, идысҵом харак...
Санбанқәа шаноуп, изхьымӡац иахьӡоит,
Избанзар ирымоуп ирыбҭаз аԥхара.
Избанзар макьана ахәрақәа снуп,
Иӡрыжәуп сыԥсадгьыл ҳарԥарцәа ршьала.
Аха иагараан ирхәыргьы Аԥсны,
Ианаҳхуеит уи ахәра ԥсыуа ҟазшьала.
Исзыҟәшәа, Анжела, исзыҟәшәа сышәҟәы,
Иҭыҵуеит Асида иазҭылхыз ацәала.

416

Ҳаԥхьа сшәымбозар, – гәхьаас сшәымкын,
Усҟан смацәысны сахаршәуп каҵәарак.
Исзыҟәшәа, Анжела, исзыҟәшәа сышәҟәы,
Анбанқәа срыԥхит схала, сыԥсала.
Иҟоуп, ҳәарада, иагугьы шәкы,
Урҭ зегьы кәицны сгәы иадыԥсалан.
15.10.2003

***
Илеиҽырбон ачараҿ,
Илеиҽырбон аныҳәәҿ.
Ҳазқәу ҳадгьыл лашараҿ,
Уи, ҳәарада, дныхан.
Еихышәашәон уи лӡара,
Дшан зынӡа дышәҭыцха...
..Лхы дшеиҽырбоз мацара,
Нас дажәызаап рыцҳа.
25.09.2003

***
Ихы дацәажәон ихала,
Игәы дацәажәон зынгьы.
Ихыитәушәа дшаҟьо дҳалан,
Ус ахәҭоушәа ҳбон ҳаргьы.
Уи дыччон, дыччон ихала,
Акыркыр ибжьы ҭганы.
Амза книхуан инапала,
Игон аеҵә кынԥааны.
Уи дкәашон, дкәашон ихала,
Дкәашон дықәԥыр, еинҟьаны.
Аҵла дықәлон амахә ала,
Дылбаауан иҿаҟәаны.

417

Зны дтәаны ашәак аԥиҵон,
Иашәақәа ҳирҵон иара.
Зынгьы ихьыӡ шьхак иахиҵон,
Реиҳа идырыз Аԥсынра.
Дыҩуан, дыԥон иара ихала,
Ҳтәаны ҳицыччон зынгьы...
Зегь аками – акгьы ихарам,
Ҳиеиԥшыз акәхарын ҳаргьы.
2003

А Х АҴ Е И А Ԥ Ҳ Ә Ы С И Е И Л Ы Ҵ УА Н...
Ахаҵеи аԥҳәыси аума рзыԥшын,
Аҩыџьагь еиҿашуан, – еиԥшын амшын.
Ишьҭырхит аҩныҵәҟьа иахарҵан аҵәы,
Иахьоуп ҳәа, уахоуп ҳәа... Иагхон уаҵәы.
Еиҩыршон ачуанқәа, амҳаҵә, ачанах,
Уимоу аныгаҿ ихчылаз ашәах.
Урҭ еидынҵәалан иршарц рҭахын,
Адгьылаҿ иҟам, ажәҩан ихым.
Ахаҵеи аԥҳәыси еилыҵуан уаха,
Усҵәҟьа насыԥны имаз шәаӷа.
Рыӡӷабцәа ршазаап, рыҷкәынцәа ршеит,
Ҵәыцеи фырџьани ԥрит, ихәашеит.
Ахаҵеи аԥҳәыси еилыҵуан уаха,
Амзаҵәҟьагь кыдхалт хыхь ишанхан.
Алабжыш илхон наҟ ахәыҷқәа,
Ахаҵеи аԥҳәыси цәгьа иццакуан.
Аха, иабаҟоу, инҵәом ашатәы.
Избанзар, избанзар – ҽакгьы ԥшаатәын...

418

Аха иузымшо аныршо – ицәгьоуп,
Рыҩџьагь рыбжьара рысаби дтәоуп.
10.06.2003

А Н Ы Ҳ ӘАҾА
Са сгәы сыхьуеит аныҳәара санаҿым,
Абзиара Анцәа иуҭа уҩнаҿы!
Асабицәа уашҭа иагмыз есымша,
Аӡәаӡәала ҳазшаз илыԥха рызша!
Уԥшәмеи уареи уаҟа шәыҟаз маҵуцәас,
Асас дааир, – жәытә ишыҟаз еиԥш, дынцәаз!
Игьамгьамуа амра нықәиоз угәаҿы,
Икьыркьыруа абжьы ааҩуаз уара уҽы!
Арахә-ашәахә уара иумаз меигӡарах,
Дырхылаԥшуаз уахгьы-ҽынгьы дара раҳ!
Еидараха иҟаз аԥшәма уцақәа,
Аӡын ӷьеҩыз, уԥхын иагымзааит ақәа!
Иӷьазӷьазуа уаҳәа кнаҳаз ухаҿы, –
Иажәхьазаргьы ицҳафыруеит уи аҿы!
Ажәҵарақәа рыгәқәа ҭынчыз уҩнаҿы, –
Ԥсҭазаароума аҷырҷырра ианаҿым?
Аҭацацәа уашҭа иҭалоз иԥшӡаӡа,
Урҭ ирыцыз дара рашәақәа хааӡа!
Иԥхеиԥхеиуа аҩы ҭыԥоз аҳаԥшьа,
Ҳшьамхы нарсны, ҳнахагылан иҳаԥшьап!
Нас иаҳныҳәап Аԥсынтәыла, Аԥсынра,
Уҟаз, аԥшәма, иҟаз аԥсуара, иара!
Са сгәы сыхьуеит аныҳәара санаҿым,
Абзиара Анцәа иуҭа уҩнаҿы!
28.03.2004

419

А А Ԥ Ы Н Е И Ӷ Ь Ы С Ш Ь О И Т И А Ҳ А...
Аӡын бзиоуп. Аха еиӷьысшьоит иаҳа,
Ааԥын шкәакәа, ашәҭқәа зцу ихырҷаны.
Бара башәа даццоит, хымԥада, иаҳар,
Бареи сареи адәы ҳақәызҵаз ҳшаны.
Аӡын хагоуп. Иадҿаҳәалатәуп ҵлакы,
Аԥшеи ахьҭеи... Урҭ ирылышәшәоит асы.
Аха башәа рылаҩашьаӡом акы,
Бара башәа – саргьы исашәахоит лассы.
Аӡын лакәын. Аӡын быбышӡа ишлеит,
Сыкәа иҭасҵан, аха сабылӡеит цәгьала.
Макьанагьы асы леиуеит, ус ишлеиц,
Шьҭа наӡаӡа ҳҭанасызаргьы ҟалап.
20.02.2004

А Г Ә Ы Р ҨА
Аԥенџьыр аҟнытәи адәныҟа быԥшын,
Иарбан, нас, былаԥш зыдхалаз?
Издыруеит уаҟа, – ашәҭқәа ҟаԥшьын,
Урҭ инарылсуан аԥшалас.
Аԥенџьыр аҟнытәи адәныҟа быԥшын,
Иҟан, аиашаз, быгә иалаз.
Ажәҩан ҵамҵамраҿ аԥҭақәа хшын,
Иарбан уи ахшаҿ ихшәалаз?
Аԥенџьыр аҟнытәи ихыҵуан бгәырҩа,
Исықәҭәон уахьынтә сахьгылаз.
Аха сцаӡомызт иныжьны зымҩа, –
Сцомызт, уахынлаз, иҽынлаз!

420

Сгәаҵаҿ иҵәыуон бара бгәырҩа,
Шьҭа сара схәыцраҿ иаԥшәыман.
Иалшон, ҽаӡәызар, дареиџьыр, дарҩар,
Аха – анасыԥ сыман.
Сгәыӷрақәа лакәын, изгон урҭ рыгәра,
Сыбзиабашьагьы лакәын.
Издыруеит еидаран ишбымоу бгәырҩа,
Сара баҵысхырц акәын...
26.05.2004

АУА А РА
Иуаароуп ҳәа рҳәоит ақәыԥшра,
Аԥшӡаракәын – иуаароуп.
Иузынкылом урҭ даушла,
Зны иуҭоуп, ҽазны – ихароуп.
Харас имои Квазимода, Уи дыԥшӡамзаргьы, дразын.
Аха жәҩанымзар дызбодаз, Асаркьалқәа рҿы дҵәахын.
Иҟан аԥшӡара, ақәыԥшра,
Ус анакәха, – узҭахыз.
Иахәаԥшуадаз, џьым, аҟәышра,
Уалан аӡӷабцәа рыԥхыӡ.
Аԥшӡареи ақәыԥшреи умоуп,
Ахра ухалоит иуҭаххар.
Агеи ашьхеи рҿы уаԥшәымоуп,
Раԥхьа угылар алшоит ар.
Аԥшӡареи ақәыԥшреи малуп,
Ҳарҭ инаҳхуеит, ҳаилахоуп,

421

Адыд иқәнаргьежьыз алу –
Уи абжьоуп ҳаргьы иаҳхоу.
Аԥшӡареи ақәыԥшреи гьамоуп.
Хашҭра рымаӡам дара.
Аха зныкоуп урҭ анҳамоу,
Нас ицоит еиҭах уаара.
29.05.2004

С А РА С Ы Х Ь Ӡ
Бзиабароуп сара исыхьӡу,
Бзиабароуп дала-шьала.
Сгәы былуазаргь зынӡа исыхьӡом,
Бзиабарак амцаԥшь ала.
Бзиабароуп мчыс исымоу,
Сыблақәагь ирху лашаран.
Иареи сареи ҳаидыԥсылоит,
О, ианбанӡа ас мацара!
Бзиабароуп гәыӷрас иҟоу, Сара исызымҭаӡо ҭахак.
Ажәҩан салаӡуеит, аԥсыкоуп,
Салакнаҳауп сбызкаҭаҳан.
Бзиабароуп ашьха иавҵны,
Ашьыжь амра санаԥыло.
Ашьацма иаҩызоуп ажәҵыс,
Аха уи сымкыцт напыла.
Бзиабароуп ахәра сызҭо,
Бзиабароуп ахәышәтәыгагь.
Ԥарԥалыкьҵас сара сыԥо,
Ахы снықәтәеит иаха шәҭыкаҿ.

422

Бзиабароуп шарԥазыказ,
Сара ашәҭқәа срыдызцалаз,
Исырҭәып уи ала сыкәа,
Са сыгәгьы сырҭәып уи ала...
Бзиабароуп сара исыхьӡу,
Бзиабароуп дала-шьала.
Сгәы былуазаргь зынӡа исыхьӡом,
Бзиабарак амцаԥшь ала.
29.06.2004

УС И Ш ОУ П...
Аҵых иалган аԥсабара,
Ацәа иалырхит шьыжьы,
Ардәынақәа рашәа хаара,
Ашьха ҵарақәа рыбжьы,
Ахьа иқәтәаз ҳәыҳәи ҵыси,
Абажә иасуаз аҵларкәыкә.
Ахьшьыцба зегьы ираԥысит,
Иахьцо ҵысхәык аҿакуп.
Сара стәыла –
Даҽа тәылоуп,
Иахышәымбаан
Шәара шәхы!
Ажәҩан иалоу,
Абна илоу,
Шәарҭ Ажәеиԥшьаа
Ибла шәхыз!
Ахьа иамҵан амышә ԥагьа,
Иҟәындҟәындуан ҟәарасак.
Иафон аеш ԥаҵа-кьакьа,
Амахә иқәтәан араса.

423

Ҵыхәа баба цоит ашьшьыҳәа,
Уи ҟазшьалагьы ихәшоуп...
Ибаагәаран зегьы рзыҳәа,
Аԥсабара ус ишоуп.
Сара стәыла –
Даҽа тәылоуп,
Иахышәымбаан,
Шәара шәхы!
Ажәҩан иалоу,
Абна илоу,
Шәарҭ Ажәеиԥшьаа
Ибла шәхыз!
04.07.2004

Б А РА И Б З Ы С К Ы З А Ш ӘА Қ ӘА
Аеҵәақәа мцаны исыжәлоит,
Шарԥаз ажәҩан иалшәақәаз.
Сгәаҵа иқәыршьуеит аԥсышәак,
Ба ибзыскыз ашәақәа.
Ба ибзыскәа ашәа қьиоуп,
Уи ҳарамрак аҵаӡам.
Адгьыл қьиоуп, амра қьиоуп,
Сӡыхь казказуеит аҵанӡа.
Ашәҭ иҿысхыз уаркалеиуеит,
Иаҵоуп уигьы амаӡа.
Асы леиуаз, ақәа леиуаз,
Уи канӡашьа амаӡам.
Са сышлацны быхцәы салоуп,
Скабыршәуама салыршәан?
Сара соума, мшәан, изхароу,
Исхаразар, – салыршәа?!

424

Сара сшьанҵан бмацәаз салоуп,
Сынхагәышьоит сшымаӡоу.
Бышҟа ицо аԥшалас алоуп,
Бара бҟынӡа сшынаӡо.
Быблаҿ са сгәырҩоуп, аԥсыкоуп,
Нас слабжышны салышәшәоит.
Аха усгьы бшыҟац быҟоуп,
Быҟоуп бгәы ак аламшәа...
Аеҵәақәа мцаны исыжәлоит,
Шарԥаз ажәҩан иалшәақәаз.
Сгәаҵа иқәыршьуеит аԥсышәак,
Ба ибзыскыз ашәақәа.
07.07.2004

АҼ Ы
Аҽы ҭысхит снатәаны, Иаргьы лакәын.
Ажәҩан иалсуан иԥырны,
Сара сҽакәын.
Ицыҩцыҩуан... Уи азы
Каршәран ахра.
Ацыԥхь аҵкыс иласын,
Иаман аҳра.
Изнаҭодаз адәаҿы
Уи арашьра?!
Аха иҭыхын уи аҿы
Карандашьла!
07.10.2004

425

***
Ицон иҩны сара ссааҭ ахыцқәа,
Амра ҭалон, ацыԥхьқәа каԥсон.
Сгәыӷра иадырҷаблан сышәҭ абӷьыцқәа,
Ҳанасыԥ хәыҷ еиқәсырхап ҳәа сцон.
Еиқәсырхарц сҭахын иацтәи агәыӷра,
Аха уи иахагьежьуан маӡак.
Иаҿын сыбла бара бсахьаҭыхра,
Аха уи ба беиԥшҵәҟьа иԥшӡаӡам.
Нас инеин рыцҳарак ҳабжьалеит, –
Мшәан, игәы нсырхама ҳанцәахәы?
Сара бсахьа ҭысхуеит ба быбжьала,
Бара быбла ссирқәа рҿы сҵәахуп.
Бара бсахьа ҭысхуеит сара ԥхыӡла,
Бсахьа збоит иага, иага ихараз.
Ҳаизеимыхран дыҟаӡам наԥхыцла,
Дҳашьҭаларгьы зны ҳара ҳазшаз.
Сара сашьҭам ҳара ҳҵас азцасра,
Бара бсашәоуп, ба быԥсоуп исхоу.
Аха бныҟәарц акәын ԥсыуа ҵасла, –
Шьҭа ҳаиԥылап, ачҳара иазхоуп.
08.05.2002

А Л А К Ә И А Л А Ш ОУ А Ԥ С Н Ы
Ицеит анаҟә ҭынч ихыҵны,
Амыш акәын – шьҭа еилгоуп.
Аԥсны ршазшәа зынӡа иҿыцны –
Даҽа бжьыкоуп уи иахоу.
Ԥшаласк нықәсуеит аԥшаҳәала,
Ага еиҽырбоит иара.

426

Араӡны-сақә сыдыҳәҳәала,
Ацәқәырԥ надҵуеит аҟәара.
Ҷкәынки ӡӷабки неиуеит хаала,
Урҭ рыбзиабара хәшәуп.
Уи деиқәшәоуп маҳәы маҭәала,
Ларгьы лҭаца маҭәа лшәуп.
Ажәҩан каххаа... Уи мыҵмыџьын,
Аԥшқа ибла аиԥш иԥхон.
Саргьы сыҟан, насыԥк сыцын,
Сиеҵәахә ахькыду збон.
Амра ҟәандоуп, мыш лашароуп,
Ана – ныҳәоуп, ара – чароуп!
Уаҟа ԥҳәызбак, зыбла қаруоу,
Арԥыс дицкәашоит дԥырны,
Алакә иалашоуп Аԥсны!
04.02.2005

ЕГЬЫРҬ АИЗГАҚӘА РҞЫНТӘ
А А Ԥ Ы Н А Н А А И УА
Ааԥын анааиуа ашәҭ аҽрылак,
Ҿыц ианышәҭуа аԥсабара,
Ахәра абҭеит сгәы напыла,
Уи иазгәамҭо амра ԥхара.
Сҩыза, сықәла, сыбла, сымра ԥхара,
Гәыла-ԥсыла срыцҳашьа сара.
Бышҟа снеиуеит сыҩуа,
Сыҩуа, сыҩуа схала,
Уа бмырхәаган са бысԥыл бара.

427

Ага цәқәырԥа сгәыднакылоит,
Ианеибафо иааԥса-икара.
Сымыш, сыбла ба быхгылоит,
Аха сыҟоуп сара схала.
Сҩыза, сықәла, сыбла, сымра ԥхара,
Гәыла-ԥсыла срыцҳашьа сара.
Бышҟа снеиуеит сыҩуа,
Сыҩуа, сыҩуа схала,
Уа бмырхәаган са бысԥыл бара.
1964

АЧ А Б РА
Сыԥсы уалоуп, схәыцра уалоуп,
Уабазгари, ачабра.
Уи лызхәыцра сҽадырхало,
Угәыдкыло стәоуп сара.
Ушԥашкәакәоу, ушԥахьшәашәоу,
Ушԥассиру ачабра.
Сара исажәоу, сара исашәоу
Сыбла иамбо сгәазхара.
Сышудтәалоу гәамҭаӡакәа,
Уаԥхьа скарахоит сара.
Аха ацәа сҽамҭаӡакәа,
Угәыдкыло стәоуп абра.
Ушԥашкәакәоу, ушԥахьшәашәоу,
Ушԥассиру ачабра.
Сара исажәоу, сара исашәоу,
Сыбла иамбо сгәазхара.
1965

428

С А РА С - Г Ә Ы Н Д А...
Адгьыл иқәуп амра ԥхара,
Ҳбаҳча иҵоуп ес-шьыжьы.
Аха быҟам сыбла хаара,
Сгәыӷра иалаӡит быбжьы.
Ах, шьыри-шьыри, сара с-Гәында,
Сызбыргәамҵуазеи сара?
Бзиабарала, насыԥ дула,
Ҳаицынхаруазеи ҳара!
Сыргәыбзыӷуа са сыԥшалас
Схәыцра шьҭых ицоит хара.
Зегь ангәырӷьо, сылашара,
Ус гәырҩала стәоуп сара.
Ах, шьыри-шьыри сара с-Гәында,
Сызбыргәамҵуазеи сара?
Бзиабарала, насыԥ дула,
Ҳаицынхаруазеи ҳара!
Аха уасла, џьым сыԥшалас,
Сара усыцыз есқьынгьы.
Са сбылуазар амца сшалоу,
Сыхәра уаҭәҳәала зынгьы.
Ах, шьыри-шьыри сара с-Гәында.
Сызбыргәамҵуазеи сара?
Бзиабарала, насыԥ дула,
Ҳаицынхаруазеи ҳара!
1971

***
Бхахәы салаԥсалон срыцха,
Быжәҩан саҵан смаӡаны.

429

Насыԥ змамыз Терент рыцҳа,
Ба бгәы иақәшәо мҩак санын.
Санын амҩа, амза сакәшон,
Дгьыли жәҩани срыбжьакын.
Ашьха шысхәоз, ага сақәшәон,
Срыфҩит ашәҭқәа рыбжакы.
Ус ицоз, аха ианбанӡа?
Амра халап, иҭашәап.
Ажәҩанаҿ ихьшәашәап амза,
Сыхнахп еиқәаҵәоу ашәак.
Шьыжьык ажәабжь бзынарыцҳап,
Ҽыуаҩк дцәажәап бнартәаны:
Насыԥ змамыз Терент рыцҳа,
Бнихагыл аҵыхәтәаны.
Нас ашәаџьҳәаҩ, иҽы днақәтәап,
Ҭынч гәрҩала дҭыҵны дцап.
Былабжыш ашьац инақәҭәап,
Ма днаскьабгап, ма быччап!
А Б Р И Д А А РА Д Ы Ԥ Ш Ӡ ОУ П, РҲ Ә Е И Т
Лбри даара дыԥшӡоуп, рҳәеит,
Лоура-лсахьа – днаӡоуп, рҳәеит,
Сасык дуоур дылбап, рҳәеит,
Зынгьы уашҭагу лыԥссап, рҳәеит,
Зынгьы иарҭак ҟалҵап, рҳәеит,
Ианеилахәло диалап, рҳәеит,
Амра халар – дааԥшлап, рҳәеит,
Уаргьы лымаҵ уулап, рҳәеит,
Аха даара дыԥшӡоуп, рҳәеит,
Ажәҩан иалшәаз аӡә лоуп, рҳәеит.

430

Егьи рацәак дубом, рҳәеит,
Лаԥхьа арԥар ҽырбом, рҳәеит,
Лажәеи луси раӡоуп, рҳәеит,
Шәҩык ахшара лааӡоит, рҳәеит,
Уҩны-угәара лашоит рҳәеит,
Уаргьы уԥыруа укәашоит, рҳәеит,
Дыцәом ихәлаз, ишаз, рҳәеит,
Насыԥ имоуп дызгаз, рҳәеит,
Дугәаԥхазар, – иумӡан, рҳәеит,
Аха митәык дыԥшӡам, рҳәеит.
Хшарак дҳаур дҳааӡап, сҳәеит,
Асас дааир – дызбап, сҳәеит,
Ҳаҩны-ҳгәара сыԥссап, сҳәеит,
Аӡыхь – ашьыжь истап, сҳәеит,
Сырахә ааир – исхьап, сҳәеит,
Ахәра соур – иӷьап, сҳәеит,
Ацәгьа лзырҳәар, – изӡап, сҳәеит,
Смаҭхап, сҳәеит, сдаӷьхап, сҳәеит,
Ма – нырцәыҟа снеихап сҳәеит,
Ус сызшада? Маӡоуп, сҳәеит,
Аԥшӡа дсымаз, дыԥшӡоуп, сҳәеит.
1994

***
Ҩ-ҳәаак рыда амам аламыс,
Иӡыргьы знык ауп, иааиргьы зноуп.
Аламыс иоуӡом уи зус аламыз,
Измамыз изаахәом, изкажьуам измоу.
05.06.1995

***
Хшыҩла иулшоит
ашәҭқәа урхыргьы,

431

Уи зны иҟәмшәышәуп,
зныхгьы имцоуп...
Хшыҩла иулшоит
ҳдунеи ааурҳәыргьы,
Уахь уназмышьҭуа
аламыс ауп.
03.06.1995

АМПЫЛ
Иасуеит шьапыла,
Иасуеит напыла,
Ашҭаҿ, аҳауаҿ
Иасуеит инкылан.
Иԥоит, ишьҭыԥоит,
Ампыл ахала,
Аха издыруеит, –
Уи ак ахарам.
Иашьҭоуп жәаҩыла,
Иҟарҵо шаноуп.
Са саҵашьыцуеит,
Ачҳара иамоу.
03.10.1995

ЏЬИТ
Асабицәа
Ашҭа иқәуп,
Ражәа қьиоуп,
Даргьы қьиоуп.
Аха, џьитуп,
Иҟоу џьитуп,
Зыбла хызҩаз

432

Ҷкәына бзиоуп:
Ҵи-ҵи кәакәа,
Маахыр џьаџьа,
Ашә, абысҭа
Иаҵарҟәаҟәа,
Ҳаҵамхароуп,
Ҳаи, амарџьа,
Мамзар иқәтәоит
Ҳара ҳҟәаҟәа.
АԤШҚА
Аԥшқа дықәуп
Адәы дбажәгәаламуа,
Дкаҳауеит, дгылоит –
Итатоуп ашьац.
Ампылгьы дасуеит –
Арӷьа ианамуа,
Далагоит иарма
Шьапыла дыкшарц.
Амраҵәҟьа ицуп
Адәныҟа, аҩныҟа,
Рыԥсы илахоит
Уи дызбалак.
Анцәа иумҳәан ҳәа
Уи аԥшқа даныҟам
Адунеи зегь
Ҵәыуар ҟалап.

433

А А Ԥ Ы Н Ц Е И Т…
Н.Г.

Ааԥын цеит еиҭах, Наира,
Аԥхынрагь убас ицап,
Адәы сшықәу смыждаиран, –
Смыждаироума зынӡа?
Мшәан, сызшада смыждаиран
Бзынаскьазеи ас хара?
Бара быҵоуп Зевс ишәшьыра,
Уахь сызҭалаӡом сара.
Баргьы ибымоуп, ди, агәала,
Маҷӡак бынасыԥ џьбаран.
Уи аҭак ҟабҵома бхала,
Бхала, – брыцҳасшьоит сара…
Ааԥын цеит еиҭах, Наира,
Аԥхынрагь убас ицап.
Ба сбызхәыцуа мыждаирак,
Мыждак иқәранӡа снаӡап.
Изурызеи, нас Наира,
Здунеи иамкыз сара соуп.
Бара ббаҳчаҿ мыждаирак,
Сақә сабаԥушәа скаԥсоуп.
10.09.1998

И РҲ Ә О И Т А Ԥ С УА РА Џ Ь А Б А АУ П…
Ирҳәоит аԥсуара џьабаауп,
Аԥсуара – нцәатәуп.
Уаха, асас дануҭаа,
Ишьапы ӡәӡәатәуп.

434

Дымҩахыҵит гәыӷрак иман,
Ажәҵыс аиԥш дласуп.
Аԥшәма ԥҳәысҳәа – Магдалина,
Лыблақәа разуп.
Иацуп уи акәамаҵама,
Иацуп аҳаи-деи.
Асас дахь игәы наӡама,
Ас лассы дызцеи?
Ирҳәоит аԥсуара џьабаауп,
Ҵа змам маҵуроуп.
Ацәгьареи абзиеи рҳәааҿ,
Аҳра зку иароуп.
Ирҳәоит аԥсуара нырхагоуп,
Аԥсуара – қәԥароуп.
Уи радедоуп, ҭаца аагагоуп,
Уи еибабароуп.
Бзиабашьоуп, еицынхашьоуп,
Ныхоуп, иаҭаххар.
Ҟама ҟьашьоуп, тәыла хьчашьоуп,
Дҳақәлозар аӷа.
Иара хыцуп, иара кәицуп,
Иара шуп, иԥхоит.
Дахьцалакгьы аԥсуа ицуп,
Дахьцалак ицоит.
Ирҳәоит аԥсуара џьабаауп,
Иацуп уи Аԥсны.
Зны бзабаауп, зынгьы ихьаауп,
Халароуп ҽазны.
Аԥсуа иажәа, аԥсуа иашәа,
Хаҵала аԥсра...

435

Ан – Аԥсадгьыл, адгьыл хьшәашәа,
Аха – ҳхәышҭаара.
Икәеицеиуа ажәҩан ԥхозар, –
Уи еҵәала иҭәуп.
Аԥсуара… Акны иаҳҳәозар,
Хаҵароуп изтәу!
30.08.2005

С АС РА
Сажәеинраала сасра иҟан,
Иҟан аеҵәақәа ргәараҿ.
Аха зныкгьы уи аҩныҟа
Сцап ҳәа иақәнамкит. Иԥхаран.
Аеҵәақәа кыдуп ԥшьаала,
Ажәҩан иаҵаԥсоуп лашаран.
Сҩымҭа ныҟәоит дара ршьала,
Хыхьи адгьыли рыбжьара.
Сажәеинраала ашәҭқәа ирылан,
Урҭ рыфҩы-хаа ԥсыс иахалеит.
Уи уашьҭа иԥшӡан зегьрыла,
Ашәҭи амреи рылыԥхала.
Уи ҽа блак ахан, иҟәандан,
Ҩызара иугар – уацәымшәан.
Уи иунаҭар алшоит ҳамҭас,
Ажәҩан, аеҵәа иаҿымшәаз.
Сажәеинраала сасра иҟан,
Иҟан уи ҳазшаз игәараҿ.
Аха идәықәымлеит аҩныҟа,
Уаҟа ҽынлан, уаҟа ԥхаран.
Сажәеинраала ныҳәа-ныԥхьан,
Уи иааишьҭит сара сҟынӡа...
Зегь акоуп, иара шәамыԥхьан,
Уи са сыԥшӡа илызкымзар.
13.04.2005

436

А Ӡ ӶА Б А Ш ОУ РА Л Ы М А Н...
Аӡӷаб ашоура лыман, дбылуан,
Ҳуада ҭацәушәа ихьшәашәан.
Аҳра аанкылан, аҵаргьы ԥыруам,
Иԥырҵәаз џьысшьеит урҭ рашәа.
Аӡӷаб ашоура лыман, дбылуан,
Ҳгәырӷьо ҳаҟан уи лыла.
Зны-зынла днаҵҟьан лан дгыргыруа,
Лнапы нақәылҵон лылахь.
Аӡӷаб ахьаа даргәаҟуа дышьҭан,
Иааиуан, ицон аҳақьымцәа.
Ажәҩан иауазар – далҵуан ушьҭа,
Ицәон, ианаму, са сымца.
О, лара леиԥшҵәҟьа сгәаҟуан саргьы, Изуа, исҳәара сақәшәом.
Акгьы збаӡомызт, дызбомызт аӡәгьы,
Сгәаҟра салагон сақәшәа.
Абар иахьыҟоу сыуа, сҭахы,
Изуеи, сымра ҭашәозар?
Сгылан, аҩымҭа аԥысҵар сҭахын,
Лымч агарҳәа сымшәозар.
21.04.2005

***
Атыҩарҩар ҳаст, издыруеит,
Ҳаумырцәеит иаци иахеи.
Аха иахьа сзыруазыруа:
Ахьыжьқәагьы рацәахеит.
14.05.2005

437

А Р Ҵ АҨ Ы
Ҽа лашарак амоуп амра,
Даҽа ԥхарак шаҵоу збоит.
Са исзызуаз абра, анра,
Уажә араҟа бныжьны сцоит.
Ҳара ҳҵаси, ҳаламыси,
Бара бзы зегьы ирыцкуп.
Иҳалази иҳаламызи,
Ҳгәаҿы аԥшаара баҿуп.
Зны бнатәоит бзаҵәны бынхозшәа,
Бгәы нҳархазар, – иҵәахны.
Аха ицәгьаз уск ҟамлазшәа,
Ҳашҟа бааиуеит даҽазны.
Ус бызшәак, бызшәак ҳәа бымоуп,
Ҟармаҵысуп уи зыҿшәаз.
Абас иҟаз сырҵаҩ былоуп,
Ишеиқәырхоу са сбызшәа.
Ус ҟазшьак, ҟазшьак ҳәа бымоуп, –
Хаарак рыҵоуп, имаӡоуп.
Ҳаргьы ас, абарҭқәа рзыноуп,
Ҳарҵаҩы ҳәа ҳгәы бызҭоу.
Аха, амҩа, амш ҳамоуп,
Ҳамш ашьхарахь ицоит.
Уахьгьы быбла ҳхуп аргама,
Ус анакәха, уа ҳнаӡоит.
15.05.2005

438

И Р Б Ы Л УА Н А Қ Ы Р Ҭ Қ ӘА Ҳ А Ҳ АҨ Н Ы
Ирбылуан ақырҭқәа ҳа ҳаҩны,
Ажәҩан ашҟа ацәыцә халон. Ихәашьын.
Дныҳәа-ныԥхьан саб иргылеит иара зны,
Аҽеимаагьы ҳгәашә аҭаларҭа иахшьын.
Ирбылуан ақырҭқәа ҳа ҳаҩны,
Амцабз акәын, ажәҩан иаҵашуан зынӡа,
Сшьац иаҵәара алҩа иаман ихҩаны,
Салабылуан аԥырԥырҳәа саргьы мцак.
Ирбылуан ақырҭқәа ҳа ҳаҩны,
Саб игәараҿ, сан иахьықәлымԥсоз бабыцк.
Ӡӷаби ҷкәыни рыбжьы зҭыҩуаз ихааны,
Пату ақәҵан ҳахьиԥылоз аиҳабы.
Ацәыцә халон усҟан адәаҟны,
Ауаџьаҟгьы агәыцә ылыҳәҳәо инхон.
Алаҳә акәын – кәмааншәа иҟан ац аартны,
Ҳаҩны гәаҭан, уа иахагьежьуа иҳәҳәон.
Ирбылуан, ихысуан урҭ ара,
Уи зықәгылаз адгьыл цон еиҟәышьшьаны.
Иаҿын наҟшәа ажәҵыс уаз дук аҳәара, –
Имҩахыҵит ара ҭынчраз џьышьаны.
Ирбылуан ақырҭқәа уи аҩны
Ажәҩан акәын – ҭынч акацхә еибанаркхьан.
Мчыс исымои? Сара сылахь ус анын, –
Амышқәазегь иреицәазаарын иахьа!
Амца халон хыхь илакьҭаны…
Агеи ашьхеи ирхагылан ицәашьны…
Уажә ақырҭқәа амца иакәшон еизаны,
О, избанзар, – амцагь иарлашон Аԥсны!
06.06.2005

439

***
Игәхьааумган умал ыӡыр,
Уҩны уцәыӡыр, нас уҽы!
Игәхьаага уара иуцәыӡыр
Анцәа иуиҭаз ухы-уҿы!
12.06.2005

***
Аԥсҭазаара агьама
Ардәынақәа рашәа ссируп,
Уи сарҿыхоит шарԥазы.
Са сзеиԥхыӡуа шәҭуп, игәилуп,
Урҭ ирылахеит сыԥсы.
Ажәҩан иалоуп, иалоуп ажәҵыс,
Иҷырҷыруеит ихҵаны.
Аты ҩарҩар, ацәа иалҵыз,
Аҵла иқәтәоуп аҽӡаны.
Ашәа рҳәоит, ирҳәоит еинаалан,
Адгьыл, ажәҩанаҿ аԥсаатә.
Иҟаӡамызт аламала,
Дара рҩызара иаԥсам.
Ишәҳәала, ишәҳәа аргама,
Ашәа шәҳәа ихырҷаны!
Ҳа ҳаԥсҭазаара агьама,
Шәа шәоуп иаазго ихьчаны.
15.06.2005

***
Бзиарак уаҳазар –
уи зегьы идырҳа,

440

Ажәҩан ахь ушьҭыҵуеит
усҟан иаҳагьы.
Амаҳә бзиа дуоур, –
аԥагьы дурҳаит,
Амаҳә цәгьа дурҳазар –
дыӡит уԥҳагьы!
16.06.2005

***
Ихьанҭоуп аӡырҩаш,
ихьанҭоуп ахаҳә.
Аԥҭақәагь убасоуп,
ихьанҭоуп асы…
Ԥхыӡла ҩыџьа сышьҭан,
ихьанҭан реиха,
Хымԥада сеиҩырсон,
исыхьӡар лассы.
Ихьанҭоуп анышәгьы,
ихьанҭоуп атса.
Ихьанҭоуп ашьаҵәҟьагь
сара сда иахьҭоу.
Зны иԥсыҵәҟьаз иаҵкыс
дхьанҭахоит абза,
Аха урҭ зегь раҵкыс
агәырҩа хьанҭоуп!
21.06.2005
***
Уҩыза иакәу, уашьа иакәу –
Уи зҵаароуп, –

441

Реиҳа еиӷьу дарбан, нас,
Иудыруазар?
– Изӡатәузеи, еиҳа еиӷьу
Уашьа иоуп,
Уҩри адагь –
уи уара дуҩызазар!
23.06.2005

АЖЬАКЦЕИ АШЬЫЦРЕИ
Иарбан ирзеилоу ажьакцеи ашьыцреи,
Иарбан ирзеилоу ашьанҵеи ахьи?
Хазы-хаз игылоу аиреи ашьыцреи, –
Аӷба шкәакәаӡа иааиуеит нахьхьи?
Иҟоуп ирзеилоу… ус ак уаҳазаргь,
Ажьакцагьы, ашьыцрагь – рыҩбагь акоуп.
Аха, ажьакца иафо еихазар,
Ашьыцра ҟалазаргь иафо агәоуп!
14.07.2005

А Б Р И А Р Ԥ Ы С Д ҬА М Х А К ӘА..
Рыжәҩахырқәа хьыдышьшь иҟан,
Алабжышқәа рыгага.
Лара лԥазаҵә дмааит аҩныҟа,
Ихаҭыԥан иҟада?
Лнапқәа ажәҩан ркырц иаҿушәа,
Анцәа диҳәон ирмаӡан.
Избон аишәаҿ ҭыԥк ҭацәушәа,
Ҭыԥк ҭацәуан наунагӡа.

442

Уи дықәԥон аҵыхәтәанынӡа,
Храк, цаҟьак даҿамхакәа.
Аха аибашьра иаҟәымҵит,
Абри арԥыс дҭамхакәа.
19.08.2005

А М ҨА Х ӘАС ҬА И А Н Ы Л А Н…
Ааи, ари ашҭа зны иҭацәын,
Жәаба-жәохә шықәса раԥхьа.
Игәы иҭашәахьазма аӡәымзар-аӡәы,
Уаҟа – нышәынҭрахапҳәа.
Аха снанагеит ашҭахь саргьы, –
Уахь инанамгац дарбан?
Аира зшаз иоуп, изшаз аԥсрагьы,
Иржуан беиагьы ӷаргьы.
Анышә иқәрыԥсон иахан аԥсы,
Сара сықәыԥшуан ашҭа.
Дыҟан аҩныҟа идәықәлоз лассы,
Дыҟан аԥсуара иашьҭаз.
Ашҭа сықәыԥшуа сгылан сара,
Сҭыԥгьы гәасҭон гәаныла...
Ажәлар ашьшьыҳәа иаҿын ацара,
Рымҩахәасҭа ианылан.
23.08.2005

УА Х Ы К А Л А
Ажәҩан шәыгак аҵарҭәазшәа,
Аҵармақь иаҩызан.

443

Аҵых ҩызадә инхазшәа,
Иақәнаҵон ахыза.
Аԥша ҵәыуон агәы иқәхан,
Иқәҵит амра аҳра.
Ашьха сыла аԥырцә ықәҳәан,
Иадҽырбалон ахра.
Ҳԥацхаҿ асаби ибжьыхаа,
Агар ашәа ацын.
Уахык ала иааит ашьшьыҳәа,
Ихьшәашәаӡа аӡын.
25.08.2005

ҬА ГА Л А Н
Аҳаи-чеи быжь гоит ақыҭан,
Амхы, арахә… уа еицрыхоит.
Илашьцар – агәхьаа зкыда, –
Шарԥазын ақыҭа ҿыхоит.
Ганк иахьамоу збоит араҵла,
Рцәақәа рхыҵын акаканқәа,
Иалшәан, илаԥсоит ашьацра,
Еиқәаҵәамкәа, ихәаԥсамкәа.
Уа – цхарпоуп ҳа ҳажь агьама,
Ажьымжәакәын – рацәаххыроуп.
Аԥш иаҭыԥуп, џьым, араҟа,
Ус ҟамларгьы ҳқыҭа гәнаҳан.
Иҩежь-ҩежьӡа абираҟқәа
Ҳа ҳҭагалан иахакнаҳан.
27.08.2005

***
Сгәы сҽанӡамкәан ҭынч ицеит аԥхара,
Ажәҩан акәын – абла ҭаҳан, илашьцеит.

444

Аҵарақәа уажә иргазшәа арра,
Ашәа – абџьар «разқәынҵан» ицеит.
Ихьшәашәеит ашоура зҵаз ахыза,
Иаҿын ажәҩан хыхьтә асақә акаԥсара.
Агәмыркатыл – сласба абз иаҩызаз
Абна иқәҳаз асы иалыҳәҳәон ара.
23.09.2005

***
Ашәҭ ангәылҵуа иԥшӡаӡоуп,
Ԥсыс иахами амырхәага.
Афҩы ссируп, иҿацоуп,
Иалашоит арԥысгьы дархагар.
Аха ишәҭуа зегь канӡоит,
Ԥсыс ирхазаргь амырхәага.
Ҳарҭгьы ҭынч иҳаԥхьаӡоит,
Заҟантә иқәмацәысхьоу ага.
Ҳа ҳаԥсҭазаара қәԥароуп,
Адыд амҵәаӡом ахаан...
Аԥсра... Ԥсшьара ацароуп,
Уи аҽнынӡа... Зегь џьабаан.
26.09.2005

ҬА Б У П
«Ҭабуп» басҳәоит зегьы рзыҳәа:
Ҿыц ииз ацәқәырԥазы,
Иахьа исыбҭаз сара сныҳәаз,
Уаҵәы ицәырҵуа сгәырҩазы.
Ҿыц игәылҵыз ашәҭ азыҳәа,
Ҿыц исԥыло сразҟазы.

445

Сара сқәыԥшра цеит ашьшьыҳәа, –
Ҳгылеит ҳҩыџьегь хаз-хазы.
Са исыцрабҵаз амца азыҳәа, Ацыԥхь саҭәҳәоит иҟәшәаны...
Сҵәыуон ԥхыӡла акьыжыҳәа,
Ба бысцәыӡыр ҳәа сшәаны.
«Ҭабуп» басҳәоит зегьы рзыҳәа,
Сара сгәыӷраз, уаҵәазы.
Аӡәгьы исҭаӡом аҽԥныҳәа,
Иацтәи сымыш-ҭацә азы.
Бара бҟынтәи исҭахузеи,
Бара – аԥшӡара аԥҳа!
Зегьы рзын: «Узхаҭабузеи!» –
Абас сабҳәар, – исызхап.
АҞӘАЗЫ АШӘА
Ажәҩан иалоуп ажәҵыс хиаало,
Уаҟа ашәа аннаҵоит.
Аҟәа ҭынч аҽадырхало,
Амра – ажәҩанахь ицоит.
Илахҿыхуп аԥсабара,
Асаби дыччоит агараҿ.
Аҟәа хәуп, ихәуп макьана,
Амца иалҵит уи иацы.
Аха алабжыш агьама
Рымоуп сымра, сара сӡы.
Аԥазаҵәқәа баашны игылан, –
Аӷа ицәыргеит Аԥсынтәыла.

446

Аҟәа, сыԥшӡа, сыхаара,
Диоскуриа, Сухум,
Цхум, Суӷумгьы бзиоуп даара,
Аха, Аҟәа, сылашара,
Уара уҿы сыԥсы ҵәахуп!
Жәынгьы-ҿангьы цәҟьарас уҟан,
Ахи амцеи уадыргон.
Уара угәаӷ иакын адәныҟа,
Уа уҩныҵҟагь уи иагон.
Са сзыргәырӷьо, са сзыргәаҟуа,
Сыԥсы иалоу Аҟәа, Аҟәа!
Аха нарҭаа рыдгьыл иқәуп,
Аӷа иԥишәеит урҭ закәу.
Ахьҭа иақәшәар – риаҵә кыдуп,
Аӷа дҳақәлар, – раҳәа ркуп.
Аҟәа, сбырлаш, сылашара,
Уара уоуп сара сылшара!
Аҟәа сыԥшӡа, сыхаара,
Диоскуриа, Сухум,
Цхәым, Суӷумгьы бзиоуп даара,
Аха Аҟәа, сылашара.
Уара уҿы сыԥсы ҵәахуп.
19.12.2005

А Ԥ С Ы Н Т Ә Ы Л А – У И Ԥ Х Ь А Р Ц ОУ П…
Аԥсынтәыла – уи ԥхьарцоуп,
Са сахоуп срахәыцны.
Аԥсаа рашәақәа рҳәаӡом,
Сашәа иаҵашьыцны.
Насыԥ хыброуп сызҵатәоу,
Уи лашоит лыԥхала.

447

Сара сыжәҩан акәа сҭоуп, Нарҭ сихыцны салоуп.
Аԥсынтәыла шьала ишәуп,
Шьала, шәышықәсала.
Аха уи ашьацгьы хәшәуп,
Схәызар аӷа ихала.
Са сызхысхьоу – қәаршаҩуп,
Аԥшқа хәыҷ иԥхыӡоуп.
Аха сыгагақәа рнуп,
Схыбаҩқәа ахьыҵоу.
Аԥсынтәыла – дара роуп, Сышьхақәа, сыԥшалас.
Сӡыхьқәа, зымшқәа хароу,
Сышәҭ, ацәылашараз.
Счысгьы ссируп, сҩы ҿацоуп,
Аишәа хиоуп, аҩыза.
Аԥсынтәыла уи ԥхьарцоуп,
Са сахоуп срахәыцны.
Зны игәыбзыӷуп, зных ицоуп,
Сымра гылт иҿыцны.
Аԥсынтәыла – уи ԥхьарцоуп,
Са сахоуп срахәыцны.
24.11.2008

У Ш Ь А З Ы Қ Ә Ҭ Ә ОУ А Д Г Ь Ы Л...
Са сшьа зықәҭәоу адгьыл –
татоуп, иҟәымшәышәуп,
Уи сахәҭоуп, сашьацуп,
уи ҟалом сыԥсада.

448

Ушьа зықәҭәам адгьыл –
Дгьылым, баша нышәуп,
Ушьа зықәҭәоу адгьыл,–
убри ауп аԥсадгьыл!
19.09.2007

АЛАМЫС
Амалқәа зегьреиҳа
Аламыс сымаз,
Аԥшӡара аиҳа
Сыламыс цқьаз.
Сыҟоуп сахьнеилак
Сыламыс шсымац,
Аламыс иалҟьом
Абџьар иҭҟьаз.
Амчра аиҳа
Аламыс сымаз,
Аламыс имаз
Гәыла ихәаҽу.
Нас иҟалазеи
Иламыс ԥсыма,
Уи наҟ инықәҵан
Аӷьычра иаҿу?!
Сҿазаргь...Уи аиҳагь
Аламыс сымаз,
Аламыс кодекск
Амам, ианым.
Аха иарҩашьом
Суаҩра, сымҩа,
Уи ала дыздыруеит
дахьыҟоу атәым.
Аламыс иамоуп
Сышәҭқәагьы хыхны,
Ашьацгьы уи ала
Ишьҭоуп ишьҭашьшьы.

449

Сынлаиоит снеины,
Уа сҽынеиҵыхны,
Аха иҭрысны
Иҭнамгац абжьы.
Амалқәа зегьреиҳа
Аламыс малуп,
Аламыс змаҵәҟьоу
Имам ҿҳәарак.
Издыруеит ҳазхылҵыз
Иҿаԥхьа исуалу,
Аламыс ажәла
Ласҵоит Аԥсынра.
Анацәа рашәа
Гәыҿкааган акала,
Иҭалон агараҿ
Аҵеицәа рдақәа.
Уи шьами, иԥшьами –
Иазыӡәӡәом ақәа.
Аламыс шәымаз,
Аламыс шәымаз,
Ишәыцыз, ишәҭыцыз
Ԥсысгьы ишәхаз!
Иҵааз, ишоураз
Шьхаз, ибнаршәыраз,
Шәаԥхьа ианыҟоу
Шәҿыхоит иаҳа.
Ицәырҵит азҵаара…
Ҳәаак уи иамам
Аԥсадгьыл, аҵеира…
Уҽруҭар – ургоит.
Аха ламысла
Уахәаԥшыр иамоу,
Аламыс иаӡбыз –
Уи агәра згоит.
02.08.2007

***
Сыдгьыл, сара сныха
Сыдгьыл, са сынцәа,
Схыбаҩқәа рыԥҽыха,
Еимактәу аҵәа.
Анцәа идгьыл ныҳәан,
Ианырзишоз зны.
Исиҭаз, ихазыҳәа
Иалихыз Аԥсны.
Сыдгьыл гәакьа сыдгьыл,
Сымрагьы сыԥсгьы.
Сара сынасыԥгьы,
Сара сгәырҩагьы.
Адыд ҭҟьо ианҳалаз,
Ҭыԥк ианамкуаз сҽы.
Усҟан сшьа анхалеит,
Сҳәыҳә ашьапаҿы.
Нас избеит ишыцәаз,
Бзыԥ, Кәыдры, Басла…
Уажә иҟаӡам шьыцрак,
Гәыӷроуп уахьыԥшлак.
Сыдгьыл гәакьа, сыдгьыл,
Сымрагьы, сыԥсгьы.
Сара сынасыԥгьы,
Сара сгәырҩагьы!
Шьҭа Ерцахәгьы хызоуп,
Иԥшӡоуп еиҳагьы.
Днықәтәар иҭахызар,
Зевс ихаҭагьы?

451

Аԥшӡара – насыԥуп,
Изури, инҵәар?!
Дасу иашәа ицуп,
Дицуп дасу инцәа.
Сыдгьыл гәакьа, сыдгьыл,
Сымрагьы, сыԥсгьы.
Сара сынасыԥгьы,
Сара сгәырҩагьы!
10.07.2007

А Ш Ә Ҭ Қ ӘА Н С Ы Ж Ь И Т Б А РА Б Ҿ Ы…
Ҵәыцак азна аӡы хьшәашәа,
Насбыркит бнапала.
Аӡы хьшәашәа… Сара сашәа,
Бара башәагь алан.
Быбла ссирқәа гәыҟаҵаган,
Урҭ исырҭон ԥхаррак.
Сыҩуа-сыҩуа сықәын ага,
Избон асакара.
Сгәаҵа азна аччаԥшь сыбҭеит, –
Уи сымҵарсны саман.
Анасыԥгьы рҩашны исықәҭәеит,
Сакәабон аргама.
Амра ҟәанда нас исыбҭеит,
Мроушәа сиаҵә ԥхазар.
Иҟалазеи, инасымдеи,
Сашәақәа бгәаԥхазар!
Ашәҭ ашьыҵәрақәа неидкылан,
Нас исыбҭеит ԥшьаала.

452

Са сшьамхышлон баԥхьа сгылан,
Бышәҭқәа ԥшӡан оумала.
Ашәҭқәа сыбҭеит ҳамҭас ибшьоз,
Бызкәыхшоз есышьыжь.
Аха урҭ абазгагәышьоз –
Бара бҿы инсыжьит.
18.06.2007

АРИ АДГЬЫЛ
Ари адгьылаҿ ҳаскьынроуп,
Адәы шьҭоуп иеҵәаӡа.
Сшьабсҭақәа ақьаф рымоуп, –
Урҭ дырхылаԥшуеит Анцәа.
Зны ишьҭыԥоит, еицыхәмаруеит,
Аҿақ-сақҳәа еиҿаххуеит.
Ртәыҩа ссирқәа злыху қаруоуп,
Зны ишьҭырхуеит, зны иҳәуеит.
Аӡыркәиқәа хәылԥазыла,
Ҳашҭаҿ ацыԥхьқәа ларҵоит.
Ҵыск, зынӡа иҭынчу бжьыла,
Иҵәыуозшәа шәак аҳәоит.
Ари адгьыл баҳча ссируп,
Ашәҭқәа мшынуп, изазоит.
Са сымицзар – абра сироуп,
Мамзар срыцҳахар ҟалоит.
Сыдгьыл ақәзаара насыԥуп,
Дыҟам уаҟа аҳ, атәы.
Сара сбаҳчахь амҩа сықәуп,
Иқәуп сшьабсҭақәа рдәы.
10.07.2007

453

Д АҼА Х Ә М А Р Ш Ь А К...
Ԥшҩык исалҳәеит:
аӡы уҭаҳауеит уара,
Уа еилахәашь
алыкь гылоит уажәааны.
Аха изгоит
са слаԥықәшәа хәыҷ агәра:
Уантә уҭыҵуеит,
џьым, аҭыҵырҭа ԥшааны.
Ус ушнеиуа ҵеиџь
ҵаулак унҭашәоит,
Уагьнанагоит
аԥсраҟынӡа ухшәааны.
Аха уҭыҵуеит:
хыхь ушхало агәра згоит,
Уанақәшәалак,
уантә аҭыҵырҭа ԥшааны.
Уи узхома!
адгьыл аҵагьы узыԥшуп.
Аҿҿа-ҿҿаҳәа
амца арбыжкуеит аԥша.
Абџьар цәажәоит
наҟ-арахь ашьа кашуп,
Аха уаҟагь
иара дуцхраауеит Ҳазшаз...
...Хәыҷы-хәыҷла
са сзықәгәыӷуаз сымш нҵәеит,
Шьҭа ажәҩанаҿ
сыҟаӡазаргьы сымрам.
Мшәан, аҭаҳареи
аҭыҵреи сгәы ԥнаҵәеит,

454

Даҽа хәмаршьак
ыҟаӡами Аԥсынра,
28.07.2007

А Ж ӘА З АҴ Ә Ы К...
Ахәра иман... Дықәын идгьыл,
Дааӷызыӷызуан зынгьы.
Аԥсцәаҳагьы ихәра днадгылт, –
Уаҳа дыҟаӡам аӡәгьы.
Днаихәлаччеит, нас уаалаҳәа,
«Џьанаҭтәылаҟа узгап!
Уаҟагь иҟоуп абџьар, аҳәа,
Ус ухаҵазар, уқәԥап!»
Шьҭа дцагәышьон имҩа дықәлан,
Ажәҩан аҵаҟа дшьабон.
Усҟан ахра цәырҵит иблаҿ,
Абри ахра ду даԥоуп.
Уарҳалушәа нас уи амҵан,
Ашьац ықәын иаҵәаӡа.
Урҭ зегь ныжьны... Ижәлон амца,
Амҩа имаӡам зынӡа.
Дызлагылаз ижәлар қьиан,
Иӡыхь дмырхәашьит аӡәгьы.
Аԥсынтәыла агәы дҭиааит,
Ижәҩа иқәихуан иаргьы.
Ҳаԥшьа дуны хыхь аӡиа,
Анцәа ииҭеит ишаны.
Ишԥабзиаз, ишԥабзиаз,
Уи днаҿыхәар даҽазнык!

455

Аха иқәлацәа ахысраҿ,
Иԥсуан рыдгьыл ахьӡ ҳәаны.
Нас, ихаҵароума рныжьра,
Ашьа илоу шьамханы.
Дзыхӡыӡаауаз жәынгьы-ҿангьы,
Иан лыбжьы-хаа иаҳауан.
Аха, иамуӡозар... Иангьы,
Дынижьуазар.. Ичҳауан.
Ажәҩан ду шьаршьафны иқәын,
Иқәҵырц, иблақәа аркны.
Аха, изымгәаӷьуаз ак акәын:
Жәазаҵәык иҳәеит: «Аԥсны».
25.05.2007

Ҳ АҨ Џ Ь А Г Ь Ҳ А Б Ж Ь Ы...
Бареи сареи – ашьыжьтәи ӡыхьуп,
О,уи кәеикәеиуа игәылҵуеит шьыжьы.
Уи ада са сгәаҵа сыхьуеит, исыхьуеит,
Иҟоуп уи аҵаҿ ҳҩыџьагь ҳабжьы.
Бареи сареи – шәҭуп иац иаҿалаз,
Зны уи абаҳчаҿ иалашәеит мцак.
Уиижьҭеи ҳсақәны ҳацуп аԥшалас,
Ҳаман идәықәуп. Изуада ҳамцар.
Бареи сареи – ԥсҭазаара ԥҽыхоуп,
Нас уи аԥҽыхоуп ҳчарашәа зшаз.
Ажәҩан иаҵәара ҳарцәоит, ҳарҿыхоит,
Уаҟа мчы рымам иҵааз, иԥшаз.
Бареи сареи – ҳныҳәоуп зегьрыла,
Ба бами, са сами ҳгәашә аазыртыз.

456

Ҳнеиуеит раԥхьатәи ҳамҩа ҳанылан,
Шәышықәса ракәым, ҩышәгьы ҳарҭысп.
Бареи сареи – раԥхьаӡа акәны,
Иԥаҳшәеит, иаадырит гәырҩоуп ҳәа изышьҭоу.
Усҟан ҳазнысыз нхазаап илакәны,
Алакәи аиашеи аума рыбжьоу?
Бареи сареи – ашьыжьтәи ӡыхьуп,
О, уи кәеикәеиуа игәылҵуеит шьыжьы.
Уи ада са сгәаҵа сыхьуеит, исыхьуеит,
Иҟоуп уи аҵа, ҳҩыџьагь ҳабжьы.
22.05.2005

А Ԥ С УА Б Ы Р Г Ц ӘА
Аԥсуа быргцәа, сшәыкәыхшоуп,
Шәарҭ мыч ҷыдак шәылоуп.
Шәлабашьақәа ныҵакшо,
«Ҳаи!» ахьырҳәо шәгылоуп.
Шәлабашьақәа рҿыхагоуп,
Ацыԥхь рыдыԥсалоуп.
Шәарҭ инаскьо ныхақәоуп,
Сныха са сыԥсалоуп.
Аԥсуа быргцәа шәажәақәа,
Ицҳафыруа ҟамоуп.
Урҭ аҵаа хьшәашәақәа,
Дырхәашоит аргама.
Гәыӷра зхымҵуа шәыблақәа,
Ажәҩан иалакнаҳауп.
Ага иамоуп шәыԥрақәа, –
Урҭ ирымам гәнаҳак.

457

Аԥсуа быргцәа – ҳаламыс,
Иахьа маҷк ишәарҭоуп.
Анцәа иахьтә иҳаламыз,
Ҳара ҳахьтә иубарҭоуп.
Арҩаш иаҭоуп ацқьара,
Арҩаш цоит ихалан...
Шәыгәқәа шәыхеит ақәԥарахь,
Аӷа ҳтәыла далан.
Ҳашҭа иҭалон ақәӡаара,
Ҳаиқәзырхаз аԥсыкоуп: Шәнеибац, дад, ахаҵара,
Абыржәоуп ианыҟоу!
Шәлабашьақәа хысгахеит,
Урҭ ирыцын аҳәа.
Ҳажәҩанаҿ мацәысрахеит, Шәа шәбылуан аҿҿаҳәа.
Аӷа имҭо ҽеимаакгьы,
Шәҭахагәышьон ԥшьаала.
Наӡаӡатәи ҳаимакгьы,
Шәа ишәыӡбит аҳәала.
Аԥсуа быргцәа, сшәыкәыхшоуп,
Сгәыраз, сыҳалалқәа!
Шәыԥхӡашоуп иқәыршоу,
Абарҭ адгьыл шьамкәа.
Ус анакәха, шәныҟәала,
Шәыҟаз аӷа ицасгьы!
Аԥсуа бырг даныҟала,
Иҟалоит иҵасгьы.
25.05.2007

КӘТОЛ
Дызусҭада ухьыӡ узҭаз,
Кәыт ҳәа ал зызгылаз зны?
Дызусҭада аӡыхь ҭызтаз,
Бзана збаз аԥсы ҭаны.
Дызусҭада, дызбахьада,
Хшыҩла даҩцазма иара?
Ил ду амҵан итәахьазма,
Џьанаҭ ҭыԥызма ара?
Аҟаршоураз – хьшәашәаразма,
Илакә ҳәарҭазма ҽазны?
Сишь! Сзырҿыхаз гар ашәазма,
Ан лыхшара дырҵысны?
Дызусҭада, дзаҳахьада
Қыҭа дуӡӡак зыхьӡ аху?
Аԥсназыҳәа дықәԥахьазма,
Дрылагылан дызҭаху?!
Зныкыр уи деимырҵәахьазма,
Малк азыҳәа, ԥшӡакы лзы?
Нас хьшьыцбоушәа дрыхьӡахьазма, –
Еиқәирхама урҭ рыԥсы?
Асҵәҟьа дхаҵазҭгьы изирҭеи,
Кәыт ҳәа баша хьӡык ԥшааны
Аҭауадра иаҿырхарҭам,
Иҟам аамысҭагь итәны!
Аха сқыҭа, ус унеила,
Унха, сукәыхшоуп, уаарых!
Ҳара ҳ-Симон, ҳара ҳ-Леиуа,
Ҳара ҳ-Иуа… Ҳа ҳҭоурых.

459

Агеи ашьхақәеи ирхыууаа,
Рыхьӡ-рыԥша цахьеит хара,
Ҳара ҳ-Гәыуаа, ҳара ҳ-Ҳхыуаа,
Зшьа азказҭәаз Аԥсынра,
Кәыт ҳәа зырҳәаз са исусым,
Џьым, аироуп ахысра зцу.
Ахаҵареи аламыси, –
Урҭ зегь роуп Кәтол захьӡу!
20.09.2006

***
Аамҭа сымам, сеилахоуп анысҳәо,
Избоит, усҟан, ижәгаӡом сыгәра.
Ԥара ҿырпушәа сышықәсқәа нысхуеит,
Ҵәыца ҭацәушәа снахәоит са сҿара.
Исымам амалгьы, аԥарагь – анысҳәо,
Аӡәгьы дсыхәаԥшӡом агәра ганы.
Ҳазхылҵыз иҳәазар, – ус улахь ианызҳәа,
Ианыз, нас, ианысхуам са сықәԥаны.
Аӡынра ҳҭалеит, ҳшәырқәа еилыхуп, Сара исҳәозар – агәра жәгаӡом!
Ажәҩан ҵаула имааԥсо лыхәҭоуп,
Иахәуеит ашьшьыҳәа... Ашыла нҵәаӡом.
Сгылеит, сааԥсоуп ҳәа шәасҳәар, изызӡои,
Гәхьаас измада, изгода агәра.
Ак сымбаӡазшәоуп исҳәои, иаԥысҵои,
Хыхьынтә шәахьгылоу ишыжәбо шәара.
Сықәуп са сыдгьыл – уи сара сныхоуп,
Ажәҩан аҟынӡа, – скьаҿуп, снаӡом.
Аха сыцәҳәит ҳәа, слаҳәит ҳәа анысҳәо,
Сшьахит ҳәа анысҳәо – агәра жәгаӡом.

460

Издыруеит сырҩашым, иҵыҵуа ӡыхьым,
Аԥхын сышәҭызар – аӡын сыҿшәоит.
Аха сыԥсыҵәҟьан, сықәзаргь сеиҵыхны,
Сыгәра шәымгар ҳәа усҟангьы сшәоит.
20.11.2006

***
Уи споетуп ҳәа ҳахҭеикын,
Стол дук иаҳҭеит ихәҳаны.
Уадак иаҳҭеит. Иҽыҩнеикын,
Уи дыҩуан, дыҩуан дтәаны.
Зны дгәаҭеиуан, – ҵәык дахаршәын,
Зны еидарак шьҭыхны дцон.
Шьыцҩык иажәақәа иаҳарҳәа,
Ицәиӷьычыр ҳәа дицәшәон.
Ус иазҳаит иуҭра, иашҭа,
Ицыҩцыҩуан иара иҽы.
Дышнеи-шнеиуаз наҟ ихашҭит,
Иқәк дшыҩуаз ишьамхаҿы.
Ус дшәаҳәо акыргьы днеихьан,
Шьҭа – ҳпоезиаҿы дхаҿын.
Ус шакәызгьы – зегьы иреиӷьын,
Иқәкны ииҩыз ишьамхаҿы.
14.11.2006

***
Аӡә игәы иахәо уалс имшьа,
Ҭынч изыҟауҵан уцеит.
Уааи, аиаша ҳҳәап, сашьа:
Уа угәы иахәозгьы ҟауҵеит.
10.11.2006

461

Ҳ А РА Ҳ А И Ҳ А...
Ақыбеи Фаҭ-иԥа Хонелиа ихьӡынҩылоуп

Уи дызнысуаз амҩа,
Шьац иаҵәан еинылон.
Згьама ибаз аӡыхьгьы,
Хыхьтә ахьы ҭаԥсон.
Иҟан, изӡатәузеи,
Дызшәиуаз гәаныла.
Дызшәиуаз гәаныла,
Дрыхәаԥшны дыччон.
Иажәа зхьысыз арԥыс,
Дныха-чаԥан дгылон,
Аӡӷаб уи диныҳәар, Лынасыԥ лашон.
Уи Аԥсны дахысуан,
Иқәыршәны шьапыла,
Иажәа – дуцәаӡамызт,
Аха, хҿан, икшон.
Уи мыцхәы даумызт,
Аха ддун гәаныла.
Нарҭи Абрыскьыли
Дрыцын даԥсаны.
Зегь акоуп ддаумызт, Ҳара дҳавагылан,
Аха маҷк ҳа ҳаиҳа
Дыҟан дыцқьаны.
22.06.2006

КӘЫДРЫ
Абахә уалҟьан, уҽырхага,
Даук душьҭазшәа дыԥры,
Шәах мацаран уқәлоит ага,
Кәыдры, аилага, Кәыдры.

462

Укәша-мыкәша хәылԥазыла,
Ашьабысҭа аҳра руеит.
Рыхәда роуқәа ӡаакылан,
Кәыдры, улабжышқәа ржәуеит.
Аҵла гәаҩа иадыԥсылан,
Амышә тәоуп ахы ҭакны.
Ацхарпа иацрыхо бзыла,
Ашьхыц гылт ишанханы.
Хыхь еивасуа, еилапапан,
Аҳәыҳә аҩхаа рхадырԥоит.
Ианнаҵозшәа ажәҩан анбан,
Зынгьы амацәыс лакьҭоит.
Ахраҿ аџьма тәыҩа хаха,
Аӡы зырлакьҭо аԥсыӡ,
Аҵых иалоу абла ҭхаха...
Зегьы урымоуп уара ԥсыс.
Алҩақ иашәхьаз уа ахчныза,
Ԥхара згым ахәышҭаара,
Аԥсуа иашәа иман ҩызас,
Лгара гылан нарҭаа ран.
Зегьы урыцуп, аха сгәала,
Иԥҽыз ахра аиԥш инхоит,
Аԥҭа ҽыҭқәа рҽеидыҳәҳәала,
Уара уахь ицоит, ицоит.
Уаҟа, ирхәашь хаҳәла, мҿыхәла,
Умҩа ркырц иаҿуп зегьы.
Иртытуа иахьрымоу сыхәра,
Игәы ихьуеит Анцәагьы.

463

Аха знык, ҽазнык иԥшыргьы,
Сгәыӷра жәҵысуп, ирыхьӡоит.
Сӡиас зынҭрыс ихәашьыргьы,
Аԥсы ҭазар – нас изоит.
Абахә уалҟьан, уҽырхаган,
Даук душьҭазшәа дыԥры,
Шәах мацаран уқәлоит ага,
Кәыдры, аилага, Кәыдры!
02.08.2006

АС Т УД Е Н Т РА А М Ш Қ ӘА...
Ицаӡомызт ари амыш баша,
Ҳзеиԥшынхарҭаҿ алахҿыхра ҭан.
Астудентцәа ҳазыԥшын асабша, –
Акәашара ҳалагон ушьҭа.
Ашҭа хиан...Алозунг уаҟа икыдын:
«Астудентра иақәыз нагӡара!»
Аха уи зынӡаскгьы изҭахыдаз,
Ари ашҭаҿ иҟаз кәашаран.
Астудентцәа акәашара рымоуп,
Хкомендантгьы дҳалаԥшны дцалоит.
Ҳаилаҳәашьа, ҳмузыка уҳәарыма,
Урҭ шәы-зҵаарак цәырыргар ҟалоит.
Уаха сабшоуп, сабшоуп, ихақәиҭроуп,
Изҭахыда Гегель мана Кант.
Ҳҭоурых дырцәа ирҵеит аџьныш иқәроу,
Афизикцәа рҽарҭеит даҽа ганк.
Ҳлитератор анасыԥ ду иман,
Уи аӡӷабцәа икәшон дыхҭакны.

464

Уа дбыбышӡа ҳҩыза ӡӷаб Фаина,
Моцарт иашәа дацкәашон дԥырны.
Уи дкәашон, зынӡа дышәҭын, сыԥсымзар,
Ашҭа зегь барбалшәа игьежьуан.
Акәашара зынӡак иуҭахымзаргь,
Аҩада ушьҭнахуан ушьышьуа.
Акәашацәа ахьӡ, аҳамҭа иашьҭам,
Урҭ ақәыԥшра иацны ԥхьаҟа ицон.
Илахҿыхын уи ауха ашҭа, –
Аԥсуа ӡӷабцәа акәашашьа рҵон.
18.07.2006

С А РА У Ш Ы Қ Ә С АҾ С Ы Ҟ А Н И А Ц Ы...
Сарион Ҭаркьыл игәалашәара иазкны
Сара ушықәсаҿ сыҟан иацы,
Цәымза-цәашьыла иҭәын уара ууада.
Уҟам ҳәа ирҳәо, сыԥсымзар имцын,
Амци аиашеи рҳәааҿ иԥшуада!
Уа ууада аганқәа угага рнын,
Урҭ ажәеинраала рхәыҭхәыҭуан убжьала.
Уқәмызт уа удгьыл уаҳәа ҭԥааны,
Уимоу ашьацгьы уаҩсуан ԥшьаала.
Сара ушықәсаҿ сыҟан, избон,
Ашәҭқәа ауадаҿ иархәахьан гәалак.
Ҳарҭ зегь уқәыԥшрахь уҳаԥхьан ҳаугон,
Аганаҿ икыдыз патреҭ хәыҷык ала.
Сара ушықәсаҿ сыҟан иацы,
Заҟантәгьы сыԥсызеи иацала, иахьала.

465

Иацала, иахьала ҳаиԥылон, ҳаицын,
Иҳақәшәон аҩызцәа Аҟәа ҳахьалаз.
Иҳақәшәон, ажәада ихаҳтуан иаргьы,
Иҭыԥон ашәахгьы... Итҟәацуан ахала.
Акәацгьы былуамызт, иҟан аҵәгьы,
Избанзар ҳаҟан ҳаҩџьагь, акала.
Издыруеит, игәылҵуеит еиӷьны уаҵәы,
Илоуҵаз беиоуп, иқьиоуп ажәала.
Аха уа уда – ууада заҵәын –
Уԥшәмеи ухшареи шыҟазгьы рхала.
Аха уи ашықәс цеит иԥырны,
Иқәҵит уи ашықәс схьаԥшны сааԥшаанӡа.
Сылабжыш, сыбла ихгылаз иацы,
Адгьыл аҟынӡа ҭынч инаӡаанӡа.
10.06.2006

А Ш ӘА Р Ы Ц А РА
Ашәарыцара, ашәарыцара,
Ашәарыцара, аӡын, асы...
Уа– ахаҵара,
Уа – аҩызара...
Ашәарыцара иалоуп сыԥсы.
Ашәарыцара, ашәарыцара,
Дарбан имцара, џьым, уажәааны!
Гәнаҳак сымазар,
Уи сацәыхьчала,
Ашәарыцара ныҳәоуп Аԥсны.
Ашәарыцара, ашәарыцара,
Ашәарыцара... Арҩаш абжьы..

466

Ԥсыӡа-ԥсыӡала,
Ԥсыӡа-ԥсыӡала,
Ашьха иаҵәара саҿалоит шьыжьы.
Ашәарыцара, ашәарыцара,
Уаҟа ацқьара, уа аҿара.
Мышьҭабзиала, мышьҭабзиала,
Ашәарыцара сдәықәҵа сара!
Ажәҩан амаӡа, ашьха амаӡа, –
Иамоуп амацәыс аҩбагь еиԥшьны.
Ашәарыцара –
Гьамак амаӡам,
Уи ианацымла Аиергь ибжьы.
05.05.2006

А Н АС К Ь А ГА РА
Сара абзиабара ацәқәырԥ ду салан,
Скыдҟьо аҿықә ахь сго-саанагон.
Мшәан, иҟалозыз скыднаҟьар ԥшьаала,
Аха уи ацәқәырԥ ҭынч итәаӡом!
Исыхеит, исыҵгәеит, ишьҭасит, исҿасит,
Исхыԥан аҽҵыс еиԥш ицон иласӡа.
Абаҳча иагәылшәеит агәил ҟаԥшь иаҿазгьы,
Ажәҵысгьы схыԥрааит иаман маӡак.
Ҳаиԥылон, ҳаилаҵәон ҳарҭ хәылбыҽхала,
Ла лыда снасыԥдан, са сыда – ларгьы.
Ҳгәырӷьон, ҳахьыҟаз ҳҩыџьагь лыԥхала,
Дықәмызт уи адгьыл ҳа ҳада аӡәгьы.
Ҳгәыӷрагь аҳәыҳә хәыҷ ахәыцеиԥш итатан,
Ихәмаруан, иссирын, нас иласын.

467

Аха исԥырҵит арҩаш ҟьашь саҭан, Хыхьынтә исықәҳаит усҟан асы.
Уи лаԥшҵашәароу... Ԥхыӡ еиқәак салан,
Исыхьыз сыздырам, сахьгылаз слаҳәит.
Нас, ар рахь ирго арԥыс иеиԥш схала,
Сыбзиабара наскьаган схынҳәит.
20.04.2006

***
Амра неихьан
шьҭа абар ҵлак ашәара,
Ацыԥхь акәын, –
уа сыхәмарлап ҳәа иаҿын.
Иахантәарак
анышәынҭраҿ хьшәашәаран,
Иахантәарак
аҵар рашәақәа хәаҽын.
Цәашьык ҵәыуо
уа иаҿын анышәырпра,
Амра хыхьынтә
уахь иԥшуан иԥхашьаны.
Лнапқәа нықәҵан
ан дахьтәаз анышәынҭраҿ,
Иахантәарак
хьҭакгьы зҭамлеит ишәаны.
23.12.2006

***
Ари ашҭа ԥшӡан, илакәын,–
Ԥҳәызбак дҭалашон иара.
Анцәа илаԥш иҵшәаз лакәын, –
Арԥар леиҽырбон лара.
Урҭ аауан аӡәаӡәала,

468

Иаауан хацәа-хацәала...
Ашҭа иқәын аԥшӡара,
Уи насыԥын, мазаран...
Аби Ани ацәа иалан,
Амза кыдын, аԥсашьон.
Нас, ашьҭахьтәи ашәахьала,
Аԥшӡа хаҵа дцеит ҵхыбжьон.
Иӡит ашҭа аԥшӡара,
Амзагь аԥҭа иаҵалан,
Иӡит, иҟан изаҵәны,
Инхеит ашҭагьы ҭацәны.
08.02.2006

А Ж Ә Е И Н РА А Л А Б З Ы З К УА Д А?
Ажәеинраалақәа рыҩра,
Саҿуп, тәахак сымаӡам.
Еиԥшуп асаби иира, –
Уи аԥсра иаҩызаӡам.
Ажәеинраалақәа зыҩуеит,
Стәоуп агәилқәа рыцҳашьан.
Усҟан са сыԥсны сиуеит,
Аха сақәшәом рыԥхьашьа.
Ажәеинраалақәа зыҩуеит,
Ирҵысуа урҭ гарала.
Ак ҭашәозар, – ҽак ииуеит,
Ус ишоуп ԥсабарала.
Ажәеинраалақәа зыҩуеит,
Ба сбызхәыцуа, сымала.
Асы быбышӡа иауеит,
Сцоит ашьшьыҳәа сымала.

469

Ажәеинраалақәа сдыртәом,
Ба боуп сажәеинраалақәа.
Ба иббом ҳәа башҭа сҭоуп,
Снеиуеит бымра сҽалакуа.
Сажәеинраалақәа рызкуп,
Са сзырхагаз быблақәа.
Абаагәара ду бҭакуп, –
Еихатәуп ахыбрақәа.
Ажәеинраалақәа рыҩра,
Шьҭа саҟәыҵуан хымԥада.
Аха ус ҟасҵар сара,
Ажәеинраала бзызкуада?
10.02.2006

АԤСНИ УРЫСТӘЫЛЕИ
Ашәақәа узыскуеит, ан, Урыстәыла,
Ашәақәа рзыскуеит уҵас, уҟазшьа!
Сара суларсуп, сулахәуп гәыла,
Ҳацәгьа-ҳабзиа ҳзеилоуп, сашьа.
Урхақәа чашәуп, ажәҩан иазрыцҳам,
Сымра хазына урҭ ирызшоуп.
Маҷк дыԥхашьозаргь сышьхақәа рыӡӷаб,
Аурысқәа рыӡӷаб длеиԥшуп, дыԥшӡоуп.
Ажәҩан иалҵны ашәа бзиа,
Сгәаҿы иқәыҩуеит шьыжьы.
Аԥсынтәыла, нас Россиа,
Ишԥеинаало урҭ рыбжьы!
Шҭакаҿ иизшәа иҟоуп еилаҵәан,
Уара уԥса-ҵла, сара сымжәа.

470

Ажәҩан мыч ҷыдак рырҭоит ахацәа,
Пушкин ишәшьыра,Дырмит ибызшәа.
Ҳҩыџьагьы ҳаԥхьа ишьҭоу ԥшаҳәакоуп,
Уи аԥшаҳәала дызнеиӡом атәым.
Ҳадгьыл ҳахьчозар – иаҳку аҳәакоуп,
Шьакоуп излаӡәӡәоу, џьым, ҳара ҳдәы.
Ажәҩан иалҵны ашәа бзиа,
Сгәаҿы иқәыҩуеит шьыжьы.
Аԥсынтәыла, нас Россиа,
Ишԥеинаало урҭ рыбжьы!
24.06.2005

АԤША
Оҳ, алеишәа цәгьоуп аԥша,
Ицоит, ҽарҳауп, иццакуа!
Аԥша рыцуп есымша
Адыд, амацәыс, ақәа.
Аԥша иацны амахә цоит,
Арҩаш иацуп абжеиҳан.
Зны аԥша уԥсы унаргоит,
Зны иазыҵҟьоит уи ахан.
Аԥша иацны аҵых шоит,
Аԥша иацуп агәырҩа.
Аԥҭа дуқәа ацны ицоит,
Аӡа ыҵнажәоит, аҩа...
Аԥша ҵәуо хыхь ихуп,
Иацуп иҩуа ажә, аҿа...
Саргьы саццар аҭахуп,
Аха сацны сцом шьаҿак.

471

***
Раԥхьаӡатәи амацәыс,
Сара сгәы иацрасыз,
Бзиабароуп, бзиароуп,
Ус ицом имҩасны.
Раԥхьаӡатәи сашәақәа,
Сымыш, зны ибзысҳәаз,
Урҭ бзынҵы ихьшәашәаӡом,
Сгәаҵаҿ иҭакызшәа.
Раԥхьаӡатәи шәҭы – разуп,
Сқьышә инадыскылаз.
Ԥша ласуп, шәахәа ласуп,
Иқәсуа шарԥазыла.
Раԥхьаӡатәи – гәаҳәароуп,
Ԥсҭазаароуп, аиашаз.
Бзиабароуп, хагароуп –
Ус сишеит сызшашаз.
Аха зны иӡхыҵраны,
Ак ҟалеит ҳабжьара.
Инымҵәаӡо ԥхыӡқәаны,
Баццеит алашьцара.
Срыҳәон ажәҩан иалақәаз
Сбышьҭан аԥҭа ԥхьаҳәо.
Аеҵәақәа рыблақәа,
Цәажәон ахьхьа-хьхьаҳәа.
Бареи сареи ҳалабжыш,
Иҟаз қәаб дук азна,
Сажәеинраала иаласҭәон,
Иаласҭәон мацәазла.

472

Иаҳхылаԥшу дҳалабжьон,
Ҳаргәыбзыӷуа, ҳшаҭан...
Уи азыҳәан ҳалабжыш
Нымхаӡеит ибжатан.
Б А Р Е И С А Р Е И А К А Ҳ УА А А Ж Ә Ы П...
Бареи сареи акаҳуа ҳаршып,
Нас убри аҵаҿ
Ашьшьыҳәа ҳҭаԥшып.
Уи агәыӷрақәа
Аҵан ажәытә
Бареи сареи акаҳуа аажәып.
Бареи сареи акаҳуа аажәып,
Бҭахызар ушьҭан,
Бҭахызар уажәы.
Сыԥсымзар уи аҵа
Иамоуп маӡак,
Бареи сареи иҳаздырӡом зынӡа.
Бареи сареи акаҳуа ҳаршып,
Уи шәах мацароуп,
Иаҩызоуп амшын.
Исԥеиԥшу-ибԥеиԥшу
Бҳәарауеи бара, –
Бареи сареи ҳтәап ҳазхара.
Бареи сареи акаҳуа аажәып,
Саргьы ашьшьыҳәа
Сышнеиуа сажәып.
Бара абасҵәҟьа
Бшыҟоу бынхап,
Ԥхыӡла шьха-ԥшӡак
Бықәын иаха.

473

Бареи сареи акаҳуа аажәып,
Ибдыруаз исабҳәо
Са сзыҳәан ихәшәуп.
Анасыԥ ҭаҳгап
Аҵа ҳҭаԥшны,
Анасыԥ амаз иссиру Аԥсны!
28.01.2008

АҨ Ы Ж Ә Ҩ Ы И М О Н О Л О Г
Уаргьы уажәит,
Саргьы сажәит... Ҳаҟанаҵ
Иаҳфеит иаажәит.
Уаргьы уашьуан,
Саргьы сашьуан,
Адгьыл халон,
Ихәашьуан.
Хцалон сасра,
Ҳнаскьон хара,
Иаажәуан
Ҳахан, ҳазхара.
Саргьы скәашон,
Уаргьы укәашон,
Дыччон
Аԥшәма изхара.
Иаажәит иацы,
Иаажәит жәацы.
Иаажәит
Иҵегь...Сааҭк анҵы.
Ҳа ҳахныҳәеит
Зны акы,
Нас, ҽакы,
Ҽакы,ҽакы...

474

Иаҳныҳәеит
Иԥсыз, инхаз,
Маҷк идагәаз,
Иҿаҳаз.
Ҳраҩымсит
Акәты, ала,
Ӡәыр дынхамашь,
Шәыԥшаала!
Ибжьахада,
Са сыхиоуп,
Гәнаҳак
Ҳмыхьааит, џьым, ара!
Аха
Иҟалаз уи ауп:
Ҳаибамныҳәаӡац
Ҳара!
20.02.2008

А Ӡ ӶА Б Х Ә Ы Ҷ Ы Л А Ш ӘА
Сан, бара башәа хаа,
Сан, бара бажәа хаа,
Имыцәо шәахәацуп урҭ са сгәаҿы.
Сан, бара быбла хаа,
Сан,бара бычча хаа,
Сгарахь инаргоит илакәу аҽы.
Сан, быда схәарҭаӡам,
Сан,сиарҭа – иарҭаӡам,
Уаҟа сыԥхыӡқәа ԥшӡоуп, иразуп.
Бымшра сылаҵа,
Быҵхра сылаҵа,
Издыруеит, иреиӷьу башьҭоуп са сзын.

475

Сан, бара быцәаӡом,
Башәақәа нымҵәаӡо,
Сиаҵәахә ашәа азыбҳәоит бтәаны.
Ҽы ласык дақәтәаны,
Аӷәраҿыц нақәҵаны,
Ҳашҭа дынҭалоит фырхаҵак дԥырны.
20.09.2007

А И Ԥ Ы Л А РА
М.К.

Ҳаиԥылоит, ҳаиԥырҵуеит ашьшьыҳәа,
Ҳаиԥырҵыр рҭахымзаргь ҳагәқәа.
Нас ҟармаҵысуп быбжьыхаа,
Нас иԥсыршьагоуп ақәа.
Быбла асаркьақәа срылоуп,
Быбла сызгәакьоуп сара.
Урҭ рылоуп, ба былоуп, са сылоуп,
Ишызбо хдунеи сызхара.
Ҳаиԥылоит, ҳаиԥырҵуеит, быбжьыхаа,
Харантәи издыруеит сара.
Баԥхьа инагылан ашьшьыҳәа,
Ибыццоит са сгәы маӡала.
Ҳаиԥылоит, ҳаиԥырҵуеит, бшьапышьҭыбжь,
Уи ашәа иаҩызоу шьҭыбжьуп.
Иссируп, иқьиоуп ба быччаԥшь,
Уи ада са сымра хәашьуп.
Ҳаиԥылоит, ҳаиԥырҵуеит иҿыцны,
Исҳәара сақәшәом, сҿаҳауп.

476

Баԥхьа сықәхоит сыԥхыӡны, Гәнаҳак ҟалашам еиҳау.
Ҳаиԥылоит, ҳаиԥырҵуеит ашьшьыҳәа,
Ҳамҩаҿ ихәмаруеит аԥша...
Иҟаз наӡаӡа быбжьыхаа,
Ҳгәаҵагь еисуаз есымша!
А Ӡ Ә Г Ь Ы Д А Х Ь Ы Ԥ Ш Ы М...
Срыцуп илакәу, ишаноу аԥхыӡқәа,
Урҭ рымҵәыжәҩақәа срыцуп, ицоит.
Урҭ ирҭахызар – аԥҭақәа хыҵуеит,
Урҭ ирҭахызар – ба бҟынӡа снаӡоит.
Иҿыцуп ба бҟынӡа – амҩақәа ҿыцуп,
Иҿыцым, ирыцҳау са сакәхеит, сара.
Избанзар аԥхыӡаҿ акәхеит сахьбыцу,
Адгьыл ҳанықәу – бгылоуп хара.
Ашьхара иқәиааз аԥса баҩызоуп,
Аԥшӡа, ба бышҟа снеиуеит сԥырны.
Аха агәаҟра – са сылахь ианызоуп,
Сахыԥоит, саныҟоу са сыԥсраны.
Срылоуп аԥхыӡқәа...Урҭ рами ашана,
Баԥсшәа хазыноуп, уи сызхаӡом.
Бнеиуеит ашьшьыҳәа, беихатыр, Манана,
Сыԥсымзар ба быда амра ԥхаӡом.
Са сами ибхьысуа аԥшазаҵә иаҿыхәо,
Амҩагь ианысуа, бызнысуа бара.
Аха са сакәхеит ашәҭқәа зырҿыхо,
Урҭгьы зласеиԥшу ыҟоуп џьара.

477

Быбла зыдхалаз ашәҭқәа ирнылеит,
Бара бсахьа-ԥшӡа. Иҵегь бҽырба!
Анцәа сиашьапкуеит есышьыжь гәаныла,
Суҳәоит уи аҳкәажә иҿыцны дсырба!
Быблақәа исырҭом, сара ахҭацәыха,
Агаҟа исыԥхьоит... Идуӡӡоуп амшын.
Ажәҩангьы сыхоит, исыхоит, исыха,
Исыԥхьоит аӡәымзар аӡә дахьыԥшым.
АГӘЫЛА
Шьоукы ргәылацәа маалықьцәоуп,
Анцәа дрымоуп урҭ, ҳәарада.
Уаха ргәы раҳаҭны ицәоуп,
Уаҵәы ицоит сасра гәырҩада.
Шьоукы ргәылацәа маҭаԥшьуп,
Дхынҳәуеит ргәыла данырԥыла.
Аӡә деицаҟьоуп, егьи дхабжьуп...
Усҵәҟьа дыҟамзар агәыла?
Сгәыла изыҳәа ацәгьа сылам,
Сыҟоуп ус, Анцәа сишазар...
Дзыцәгьахома, мшәан, агәыла,
Иара игәыла дыбзиазар?
Аԥсреи сареи акгьы ҳзеилам,
Акгьы ҳзеиламызт зынӡа.
Анцәа исиҭаз сымоуп, снеилап,
Ҽаӡә иԥсҭазаара сҭахӡам.
Аӡәы дҿызаргьы, дажәхьазаргь,
Дтәаны ишықәс иԥхьаӡоит.

478

Уи макьана иԥсы ҭазаргь,
Заа инышәынҭра ҟаиҵоит.
Уи чаԥоуп, ибырлаш ԥсароуп,
Ҩныс исымандаз сара!
Иуеит измоу иабду ичара,
Уи иуеит ианду лыԥсхәра.
Са сгәы каршәны сцоит аҩныҟа,
Сыҟамзаргь атәыла бгом.
Са саныҟоу – аԥсра ыҟам,
Уи анааилак – са сҟалом.
ПИЦУНДАНӠА
Сцар сҭахуп Пицунданӡа,
Амза, Амзаранӡа.
Сшьац иаҵәаран суҵанда,
Исхалашо амза!
Ажәҩан иалоуп аԥсақәа,
Мшәан, иабанӡахало?
Амра цеи аҽаҵакуа,
Аҷныш цоит иҟьалан.
Уи амшынгьы саркьароуп,
Бырлашк ҭаршәуп аҵа.
Сшәыкәыхшоуп, исашәҳәаруеи,
Уа еиқәызҵаз амца!
Уа аҳауа татаӡоуп,
Цәымзоуп жәҩан-еҵәара.
Уа ашәира хәарҭаӡам, –
О, урыцҳахоит даара.

479

Уаҟа аҳцәа ртәарҭароуп,
Апринцессагь дрыцны.
Уа ашыцқәа хшаҭароуп,
Урҭ ҟамларц иԥхыӡны.
Уа ажәытәтәи ныхароуп,
Иҟам аламала.
Сымҩа маҷк ианыхароу,
Самҵаныҳәоит сҭалан.
Наҟ абаашгьы ныҳәарҭоуп,
Ҳа ҳазшаз ихыбра.
О, рыбжьы хаа сыхәарҭоуп,
Уа Алиса, Хьыбла.
Аа, Нептун дахьыҵыҵуа,
Уа дӡы-ԥсы мацаран.
Шьҭа аарҩарак зықәлаӡом,
Аԥсны аԥсабара...
Сцар сҭахуп Пицунданӡа,
Амза, Амзаранӡа.
Сшьац еҵәаран суҵанда,
Исхалашо амза.
2007

К И Р О В Т Ә И АҴ Х
Уи ауха Киров цәгьа илашан,
Ашықәсҿыцгьы ааиуан иԥырны.
Ихәыҭхәыҭуа шәак аҳәон аԥша,
Сҩыза ду иҿ сыҟан са ссасны.
Уа дысԥылт Подлевских дгәырӷьаҵәа,
Даагылазаргь уи деиқәшәоуп сасыла.

480

Асас дызмоу, димоуп рҳәоит Анцәа,
Дгәырӷьоит уи уа ула, сара сыла.
Иӡит амза аеҵәа иацәшәан,
Ари аҵх аман уа ирҿыхан.
Илзымдыруа иарбану ашәас,
Хыхь ихалон аԥшәма ԥҳәыс лыбжьы-хаа.
Иақәыршәызшәа ԥҳәызба ԥшӡак лкасы,
Ишԥассирыз Киров уи ауха!
Ԥыҭҳа-ԥыҭҳа иқәион уа асы,
Исымнахуан наҟ сара сыгәҭыха.
Ашыҩ-сыҩҳәа ажәҩан ахь ицон,
Ианхалалак, ишәҭуан аракета.
Смаҟҿаҳәара уа асы наӡон,
Харантә ашьҭыбжь саҳауан «Радеда».
Ашҭаҿ аишәа ҭынч ишлон, ишлон,
Иакәша игылан гәылала, ҭахыла.
Аԥаҭхь акәын – уи ашәах хыттон,
Аԥшәма дныҳәон иашҭа ду дҭагылан.
Ҽаанбзиала, ажәҩан ду лашоуп,
Илашоуп уи аурыс ҷкәын игәара.
Ҳаиҩызара ԥаҳшәахьеит, иԥшьоуп,
Уи аԥшәымоуп ҳтәылақәа рыбжьара.
31.12.2007

УА Х Ь Ы Н А Ԥ Ш Л А К...
Уахьынаԥшлак икашуп,
Сылабжышқәа, ҳәаа змам.
Сӡыхьқәа сшьала ихәашьуп,
Аӡы рҭылтон уаҟа сан.

481

Уахьынаԥшлак ашәҭқәа шьҭоуп,
Снышәынҭрақәа зегь хҩаны.
Иқәыҩуагьы сан лыбжьоуп, –
Убри акәхеит ла лыҩны.
Уахьынаԥшлак сара сжуп,
Аԥса ҵлақәа џьаруп уа.
Аеҵәақәа ҭынч иԥшуп,
Ицәоит ашьыжь анаауа.
Уахьынаԥшлак сбаҟақәа,
Сара ссахьақәа рҭасоуп.
Иазеицакӡом уи ақәа –
Сара сыдгьыл аԥа соуп.
Уи имыцәоз мцак акын,
Иалагылан ҳҵеицәа уа...
Ари аибашьра ҽакын, Ахьӡ игон зыԥсы зҭиуа.
Уахьынаԥшлак са сыԥсы,
Иаԥшәыман инхеит ара.
Бзынҵы иқәхеит уи Аԥсны, –
Бзынҵы иҟоуп Аԥсынра.
16.12.2008

АУ М АҴ У Е И Т...
Аума ҵуеит...
Аӡы хәашьуп,
Амрагь ҿыхаӡом зынӡа.
Сара быԥшаара саҿуп,
Даҽаӡәызар –
Игра иӡап.

482

Быгагакәын, –
Уи хароуп,
Ашьҭақәагь аныҵит шьҭа.
Сшәақь иахылҵыз
Схылҩа ԥхоуп,
Саӷа иакәын – дцеит дшьабан.
Аума ҵуеит,
Ба бҟынтәи шәҟәык,
Знызаҵәык исмоут сара.
Са сыргәамҵуа
Срымоуп шәкы,
Сдыртәаӡом иахьа џьарак.
Аума ҵуеит,
Ба бҟынтәи шәҟәык,
Ахы сзықәымԥшит сара.
Аха исымоузеи
Ҳәатәыс.
Саргьы исхашҭит, ди, аҩра!
04.12.2008

АЕЛЕГИА
Аԥхӡы хьшәашәа сықәнаҭәоит аԥсра,
Зны зынӡаскгьы схагахазшәа збоит,
Сацәыбналон, шьҭахьҟа сцоит сара,
Аха сыжәҩа иқәтәаны иччоит.
Ҳаԥык сақәшәеит уи уагон хара,
Абраскьылгьы уа ибжьы иргоит. –
О, са сышҟа уқәымлан уара –
Шаҟа уааиуа аҟара снаскьоит.

483

Дахьҭаҿаҳәоу лашьцаӡоуп зынӡа, –
Џьара дәҳәыԥшуп, џьара – ӡык ҭачуп.
Икыншәылаз алабжыш ҵырӡа,
Сара сыжәҩа иалаларц иаҿуп.
Ижжаӡа цәашьык сара искуп.
Ҵаҟа ӡызар – хыхь зынӡа акыц,
Ижәбахьоума, амҩа нҵәара зқәым,
Инымҵәакәа, иалагом аҿыц.
СХАЛА
Бареи сареи ҳабжьара,
Схала соуп инхаз.
Аҵарақәа быбжьала,
Ашәа рҳәон иаха.
Бареи сареи иҟәандаз,
Ӡыхь хәыҷык ҳабжьан,
Саҿымхәаӡеит, избанда,
Уи разын, иԥшьан.
Ҳаиаҵәа хәыҷ насыԥла,
Сзеигәырӷьоз жәаха,
Снаҵагылан, еирыӡла,
Истеит ашәахәа.
Ишәахәам, уи лабжышуп, –
Ҳҩыџьа ҳаизынхеит.
Иџьбароу ма иԥсыҽу?
Иџьбароуп, избеит...
Бареи сареи ҳабжьара,
Ибжьалеит ашәшьы...

484

Зегь аками быбжьала,
Исацәажәоит бжьык.
29.11.2008

АИМАК
Суадаҿ ишоуран,
Амра ҩнакын.
Аиоди агәырқәеи
Аҳра ргахьан.
Гәырк насылаҵо,
Нас даҽакы,
Уа аҳақьымцәа
Сеиҵыхны исхан.
Иқәыҩуан ашьҭыбжь
Аарла сгәаҿы,
– Сан лышьҭыбжь аума,
Сгәахәт адәаҟны.
– Инхада-иԥсыда? –
Аисра иаҿын,
Аԥсреи абзареи
Сара сеимакны.
2005

АГЬАМА
Амра са сахӡыӡоит,
Сашьҭаланы сцоит.
Исзынхазгьы ԥсыӡоуп,
Нас иара сахьӡоит,
Амра ацыԥхь аршәит,
Уи Аԥсны иахьӡоит.

485

Ҵыск абаҳчаҿ аршәаа
Иасуеит, иааԥсаӡом,
– Баша, баша уасуеит,
Баша ухы умжьан.
Уимоу, уара уцасҳәагь,
Ҿыц ихәмаруеит сшьа.
Сықәуп, сықәуп амҩа,
Уи хароуп зынӡа.
Ԥхьацароуп игьамоу,
Сцароуп, знык санца!
20.10.2008

А Ж Ә ҨА Н АҾ С Н А Ӡ А А Н Ӡ А...
Аԥсҭазаара – аҩы џьбара, –
Уи сашьызар акәхап.
Алу саҵган захьынџьара,
Сықәнаԥсарцоуп ссақәха.
Сыбӷаӷо адәы сахьықәу,
Срыцҳазшьазгьы маҷӡам.
Даҽа ԥыҭрак ауп исыгу...
Наҟ ладароуп, шьацӡам.
Шьыцроуп иҟоу уахьыԥшлакгьы,
Агәыр иаҵашьыцуеит.
Сара амца сшақәу рбаргьы,
Аӡы рбеит ишыцәоу.
Мшәан, иҭҟьама сгәыӷра ажәҩа,
Сеимакноуп ишсыхо.
Ҵаҟа – адгьыл, егьи – ажәҩан,
Скарыԥсеит сыԥҽыхан.

486

Нас цәашьык акуеит ашьшьыҳәа,
Сыԥсы ҭоуп иблаанӡа.
Сбылуеит адгьыл ссир азыҳәа,
Ажәҩанаҿ снаӡаанӡа.
05.10.2008

А М А Л А...
Мап, амалаҳәа иурҭом акгьы,
Амала иурҭом
Уԥсуазаргь часак.
Иурҭом ахылԥагь, ашьаҵагьы,
Амала урышьҭоуп
Урҭ уҿҟьаса.
Мап, амалаҳәа узхалаӡом хыхь,
Уимоу, узҭалом ашьашьмаҭра.
Џьым, амалаҳәа, уагозаргь ахыхь,
Дарбан иузҭо
Уи ахәшәқәа уара!
Мап, амалаҳәа амцагьы мцам,
Ухаҵоуп ԥсшьара
Узцозар Шәача.
Џьым, амалаҳәа, шьҭак иҳамӡап,
Ԥҳәызбакгьы дуцны
Днеиӡом шьаҿак.
Амала иҟаз – ықәҵит ибжьаӡт,
Амала иҟам
Афархь, алаба.
Амаҭқәа, алым, абга, абжьас,
Ухаҵоуп, амала
Унықәлан иба.

487

Иҟам иуоурц, џьым, маҵурак,
Уахьгьы ҵарҭышак
Даҳәоит аӡәы.
Џьыбак иҭыҵны ицоит ҽаџьара,
Иахьа узхьымӡаз
Уахьӡароуп уаҵәы.
Мап, амалаҳәа аиааирагь ҟамлеит,
Амала ицама
Иаҳхалаз ашәшьы...
Ҳарԥарцәа рцәымза лабжышхан илеит,
Амала дарбан
Иузҭо цәашьык.
Аха, аԥсҭазаара, – усгьы қәԥароуп,
Уҟанаҵ иҟоуп,
Амаҵ утәуп.
Џьым, амалаҳәа иҟоу аԥсроуп,
Егьырҭ зегь,
Егьырҭ зегь
Рыхәқәа шәатәуп!
29.11.2008

А Г ӘХ Ь А А ГА РА
Ашьха кынҩалаҿ
икылжәан акыцра,
Шьауардынк иршан
иаман аҭра.
Шьабсҭак шьҭкәыцәаа,
уаҟа шьапхыцла,
Аԥҭа иагәылган
иҭалон убра.

488

Ашьха кынҩала
мчык иннакылеит,
Ажәҩанаҿ зызқәа
назгарц иаҿыз.
Уи амҵан ԥслаҳәҵас
инхгыла-аахгыло,
Ӡы-иаҵәак ажәуан
илакәыз аҽыз.
Ашьха кынҩала
иамамызт гәнаҳак,
Уигьы бзиарак
зуп ҳәа иаҿын.
Хыхь игәеигәеиуа
Аԥҭақәа кнаҳан,
Ажьакцеи ашьанҵеи
рнын агәаҿы.
Ихалон уи ашьха
ажәҩан аҟынӡа,
Ихалон, дшаҳаҭуп
ҳазхылҵыз Анцәа,
Уа шьауардынқәак
краҳфап ҳәа иаҿымзар,
Реишәа ҵысыр ҳәа
ишәон аԥацәа.
09.10.2008

Д Ы З Д Ы РУ Е И Т У И АУАҨ
Дыздыруеит уи ауаҩ, дгәасҭоит харантәи,
Аԥшатлакә дазыҵҟьоит бжеиҳан, агаӡа.
Адәы дықәлазар акәхап дҳарамны,
Иажәагь ҳарамроуп иаҵоу зынӡа.

489

Иҽишьуеит иҟәышу аҩада дхалар,
Иахьа дыжәбама, мшәан, агаӡа?
Идыруп, дыҟам уи ауаҩ ихала,Арымӡаа ицуп, иаҳбоит, имаӡам.
Аха, нас, дарбан амыжда иижьо,
Еигьын асаркьаҿ дшыҟоу ибар!
Ахьи араӡни ҳрылатәо џьишьоит,
Иара аҩада дхаланы дтәар.
Уи ари адгьыл дакәшаны дныҟәоит,
Гәаныла уи амра аҟынӡа днаӡоит.
Уи ари агагь қашьушәа дыҟоуп,
Бзыԥтәи аӡиас ашьхаҟа ицоит..
Зны аҭоурыхаҿ гәалақәак имоуп,
Ҳабацәа рымҩа иахеиҵоит аҵәы.
Иахьа ҳәа дызҿугьы – иҟам-ианымоуп,
Зынӡаскгьы издырӡом ишааиуа уаҵәы...
Зҵаарак сыцрыхоит ҽынла, уахынла,
Шьыри, сыԥсында аҭак саҳаны:
Гаӡак изихылҵуеи, иуҳәарауеи, зықьҩыла,
Иҟәышу данимам аӡәы иеиҳаны?!
01.01.2009

А Г Ә Ы У М А З, А Х Ы У М А З
Агәы умаз, ахы умаз,
Аламысгьы умаз, нас...
Ҩызак думаз, ныхак умаз,
Урҭ рыдагь – ҳазшаз иҵас.
Амал умаз, ашьал умаз,
Аҩны умаз еиҵҳәаны.

490

Аҩы умаз, аӡы умаз,
Асас думаз даҽазны.
Ажәа умаз, ашәа умаз,
Думаз, дадхеит, аиҳабгьы.
Пату зқәуҵо гәылак думаз,
Думаз, насгьы, аиҵыбгьы.
Аӡӷаб думаз, аҷкәын думаз,
Аԥҳәыс думаз дыԥшӡаӡа...
Исҳәари, улшара дууназ
Маӡак умазаргь цәгьаӡам.
Амхы умаз, ашҭа умаз,
Аишәа умаз, аԥш, арҵәы...
Шәырк умазар – ахазына, –
Имамзар ҟамлои ҽаӡәы.
Агәы умаз, ахы умаз,
Ҳаиқәшәалоз есуажәааны!
О, егьырҭ зегь уара иумоуп,
Ҳа ҳазшаз ибзоураны.
11.01.2009

***
– Угәы бзиоума, ушԥаҟоу,
Угәхьаазгеит аҩыза даара?
– Сгәы бзиаӡоуп, уиак сымоуп,
Аха исымаӡам аԥара.
– Уа ушԥаҟоу, ҿыцс ишәылои? –
Ҽаӡәгьы исҭеит нас азҵаара.
– Са стәы уҳәозар, – сгәы уашәшәыроуп,
Аха срыцҳаӡам аԥараз.
22.01.2009

491

А Ш ҬА Е И Қ ӘХ А З А Р Л Ы Ԥ Х А Л А
Аеҵәа ҭаршәуп са сашҭа,
Сашҭаҿ мазарак сашьҭам.
Уи ашҭа еиқәхазар лыԥхала,
Уи сыбзоурамхеит са схала.
Уа уқәла, са сықәла нахьхьынӡа,
Арԥарцәа зықәра иахьымӡаз.
Иахьымӡаз аҳәаха ашәа хаак,
Иахьӡеит урҭ руал ду ашәаха.
Мыткәмоуп иқәыҩуа Лаҭа,
Иқәхеит анацәа блада.
Уаҟа ажәҩангьы гәнаҳауп,
Уаҟа рышьҭыбжьқәа кнаҳауп.
Имиц, иизгьы насыԥда, –
Суҳәоит амыткәма насымда!
Суҳәоит, унықәла Ешыра,
Уқәла Мықә, Очамчыра.
Уқәла Тамшь, Мыркәыла,
Ҩызак днумыжьын, агәыла...
Ҳабыҩқәа рымцаҿ аҿҿаҳәа,
Иӡрыжәын ҳаҷкәынцәа раҳәа.
Урҭ раҳәа, аҳәа цырцырқәа, –
Урҭ ашьауракәын иззыркуаз.
Игәамҵуан аҽыхәа агәараҿ –
Ан лыцәа ҭаазап агараҿ:
Лысаби абџьар икын,
Избанзар, ҳаԥсадгьыл хьчатәын.
02.02.2009

492

***
Ахш аҽыҭқәа ажәҩан иаҵакнаҳауп,
Асар рымҩа алгоуп рыгәҭаны.
Урҭ зынӡа иԥшӡоуп, зынӡа игәнаҳауп,
Скьаҿуп амзар срыҭәҳәон снаӡаны.
Ахш аҽыҭқәа ажәҩан иаҵакнаҳауп,
Иҟәандаӡа, уа сыԥсы ҵәахуп.
Уахгьы-ҽынгьы, абар ҩахоуп, хахоуп, –
Урҭ ахьыҟоу сыҟазар сҭахуп.
Избоит уахь ицозшәа ихыԥхыԥуа;
Ԥҭеиқәаҵәак, ишԥеиԥшу уи ала!..
Асар рымҩеи уаҟа аԥҭа ҽыҭқәеи,
Анцәа иҭихыз сахьазар ҟалап.
03.02.2009

С Г Ә Ы С А З Ы Ӡ Ы Р ҨУА Н...
Сгәы сазыӡырҩуан шьыжьык,
Иаҿын аисра аҭҳараҳәа.
Сыхнахӡомызт ҽа шьҭыбжьык,
Даҽа ԥхыӡқәак збомызт уаҳа.
Сгәы цәқәырԥон, иԥжәон, иқәԥон,
Ажәҩангьы џьбаран лакҭала...
Аԥсназыҳәа аҳәа рҟьон, –
Ҳҵеицәа аибашьра ду иалан.
Аԥсназыҳәа раҳәа хын,
Аҳәа ӡрыжәын аӷа ишьала...
Хәыҷгьы дугьы ирҭахын,
Ҭынч аҿаанахар аԥшалас.

493

Аҽархагон сгәы ҽазны,
Сагарызшәа збон сышьҭыхны.
Иагон Ажәҩан лаганы,
Амацәыс агон ихыхны.
Гәаӷқәас иҟоу еизыҳәҳәо,
Нас ихыҵуан агәараҳәа.
Сахьазыӡырҩуаз иаҳәон:
«Аԥсны, Аԥсны, Аԥсынра ҳәа!»
14.02.2009

А А Ԥ Ы Н А М Ш Қ ӘА
Ааԥын амшқәа насыԥуп, –
Сгәалаҟара иамам ҳәаак.
Аҵәыргыла са сахыԥоит,
Сыгәгьы каҳаӡом ахаан.
Ааԥын, ааԥын...Уи еинаалоуп,
Иашьҭит аӡын сашҭа иқәцан.
Ашьыжь, ацәа хаа саналоу,
Исыдтәалоуп схыза сықәҵан.
Ааԥын, ааԥын... Уи лашароуп,
Бзиабароуп, уи сыԥсымзар.
Ашәҭқәа шыску сара сцароуп,
Хара иҟоу сажәра аҟынӡа.
Бзиабароуп, еиқәырхагоуп,
Амыч знамҭаз дарбан руа,
Иҟалоит зынгьы уархагар,
Иҟалоит зынгьы уарҵәыуар.
Уи иихьоу зегь раԥхьа иизоуп,
Иааиуам уи угәы анҿыӷьуа...

494

– Абзиабара бҷуп изҩызоу,
Знызаҵәыкоуп уи анухьуа.
17.02.2009

Х А З - Х А З Ы...
Баргьы саргьы – ҳҩыџьагьы ҳагәнаҳан,
Хаиқәымшәаӡаргьы усҟан уи аҽны.
Сара сусқәа наҟ изгеит сырнахан,
Бара бусқәа быман иҵәахны.
Баргьы саргьы усҟан ажәҩан ҳалан,
Ажәҩан аҿгьы еибаркын ҳнапқәа.
Нас адгьылахь ҳалбаауан лыԥхала,
Амра ҳаман, иаҳҭаххар ақәа.
Нас иҟалаз сеидру, ак ҳабжьаҳаит,
Саргьы избац акәым, даҽакхеит.
Акаҭақәеи аԥҭақәеи сырԥахит,
Сызлаԥыруаз сымҵәыжәҩақәа хеит.
Ус ицеит са сымшқәа насыԥда,
Сеидарагьы маҷым, ихьанҭоуп.
Ибзынхазеи сара сҟынтә исымҭан,
Бара бҟынтәи – сгәырӷьоит сгәы бахьҭоу.
Слымҳарыҩны блымҳа сахьынҳалоуп,
Ишԥасҭаху беиҷаҳар иара.
Быгәхьааган, сылабжышқәа ԥшьаала,
Сӡамҩа иқәлан иаҿуп ацара.
Сыԥсҭазаара иахьыз цқьа исыздыруам,
Шылоу џьушьап, лыхәҭала исхәит.

495

Саԥхьа иҟоу сӡиас хәыҷӡа сзыруам,
Са сызҵалаз агәырҩа иарҭәит.
Убри акәхап, амра маҷк ихьшәашәоуп,
Наҟ иӡаалашт уи ушьҭа лассы...
Бареи сареи аԥсҭазаара ҳаԥнашәон,
Иаҳзымычҳаит, ҳдәықәлеит хаз-хазы.
20.03.2009

И Н Ы М Ҵ Ә О А З Ҵ А А РА Қ ӘА
– Изакәызеи анасыԥ,
Закәи агәырҩа? –
Ас азҵаара сыманы,
Сынхықәтәалеит сӡыхь.
– Анасыԥ – уи гәырӷьароуп, –
Ааҿнаҭит иара, Агәырҩа – насыԥдароуп,
Иацуп уи ахыхь.
– Изакәызеи анасыԥ,
Закәи агәырҩа? –
Ус азҵаара сыманы,
Снамҵахырхәеит сышәҭ:
– Еибаҭаху срывганы,
Сшәымгалан зымҩа,
Рыԥсҭазаара бзиахоит,
Еибаҭаху срышәҭ.
– Изакәызеи анасыԥ,
Закәи агәырҩа? –
Смаҭа хәыҷ азҵаарақәа
Лысҭеит жәаха зны:

496

– Анасыԥ – уи мҵәыжәҩақәоуп,
Иарааԥсаӡом мҩак.
Агәырҩа ҳәа иуҳәақәо,
Смаҳаӡац Аԥсны!
– Изакәызеи анасыԥ,
Закәи агәырҩа?
Ага, ашьха сразҵаауеит,
Урҭ зынӡа иԥшӡоуп.
– Анасыԥ – уи ацқьароуп,
Агәырҩоуп ҳзырҩа,
Аха урҭ аагылазаргь
Ас еицноуп ишцо.
31.03.2009

***
– Изырканӡеи, сымыш, сышәҭқәа,
Избоит рыԥсы ҭалом уаҳа?
– Сгәы иахьадыз, акәхап, рыцҳа,
Сара сгәы былуан аҿҿаҳәа!
– Изҭабазеи, сымыш, сӡыхьқәа,
Адгьыл иҵыҵуан илакәха?
– Исгәалашәар, са сгәы сыхьуеит,
Ианҭабаз санӡышоз акәхап.
– Аԥхьарца абжьы сарҿыхон,
Иԥызҵәада арахәыцқәа?
– Арахәыцқәа мчыла срыхон, Мчыла ажәақәа узхәыцуам!
– Изыршанхазеи ари амза, Ажәҩан иалазар ишалац?

497

– Уи аҵаҟа ҳара ҳтәамзар,
Иабаҳҭаху алашара!
07.03.2009

А Ш Ә Ы ТА
Былабжыш адгьыл
Иқәҭәон ашьшьыҳәа,
Бгәыӷрақәа қьаадын,
Иԥыбжәон бтәаны.
Имаҷын аԥхара
Ба бзыҳәа, са сзыҳәа,
Сгылан ба баԥхьа
Схьаа чҳаны.
Былабжыш адгьыл
Иқәын ишәытан,
Сгәаҵаҿ, сыԥсаҵаҿ
Ишәытан ианыз.
Ас исамсалха
Уаҟа изшәыда,
Адгьыл ианыҵру
Уи мышкы зны?
Былабжыш адгьыл
Иахьықәҭәаз аҭыԥан,
Аҵлақәа маҷхеит,
Ашьацгьы хәаҽуп.
Аха банҵәыуаз
Ианыбҵаз ашәыта,
Уажәыгьы, уажәыгьы
Аныхра саҿуп.

498

А Х Ь Ӡ -А Ԥ Ш А А Б А Ҳ Ч А
Ахьӡ-аԥша абаҳча ахьӡуп,
Ахьӡ-аԥша иаԥсоу иртәуп.
Зегь акоуп лабжышуп иацу,
Зегь акоуп гәырҩала иҭәуп.
Ахьӡ-аԥша абаҳча сҭалоит,
Уа рыхчнызақәа ҟаҵоуп.
Арԥарцәа, ҳа ҳашәа иалоу, –
Урҭ ҳаԥхыӡ аҿгьы иԥшӡоуп.
Ахьӡ-аԥша абаҳча ссируп, –
Уаҟа ашәҭқәа аҳра руеит.
Алабжышқәа рӡиа ирны,
Агагақәа цоит-иаауеит.
Изымбацыз амш агьама,
Амра, аԥшӡара закәу.
Аибашьра иацәыргеит иамам, –
Аиаша, зегьы ирыцку.
Иқәылҵозшәа лыҷкәын хызак,
Диахәыҭхәыҭуа ан дыԥшуп...
Иага ибаҳчаз аҭахызаргь,
Уаҟа ҳҵеицәа роуп ижу..
15.04.2009

А И М А А Ҿ Ы Ц Қ ӘА
Сан исзаалхәеит аимаа ҿыцқәа.
Урҭ ҟаԥшьын, иԥшӡан.
Ирыдызбалон урҭ аԥхыӡқәа,
Сыззыԥшыз шьаҵан.

499

Аха исырҭеит урҭ агәала, Маҷк исыцәхәыҷхеит...
Са сшьапқәа ишрыдысшәалоз
Ашьҭахь, исыцәхеит.
01.06.2009

АԤЫШӘҬРЫҚЬ
Аԥшқа ирҭеит аԥышәҭрықь, –
Уи дазгаган даара.
Издыруада уажә ирыхь, –
Иагзар ахаара?
Мап ацәикит, мап икит,
Ирҵәиуеит иқьышәқәа.
Нас агарагь дырҵысит,
Иацырҵан аԥсышәак.
Аха, мап, ҿаҵак имфеит, Шьоукгьы еилаҭыруеит.
Ангьы дгәаҟуа дгылеит, дтәеит,
Илура лыздыруам.
Аԥшҩы длышьҭалеит аӡәы,
Ҽаӡәы – аҳақьымцәа.
Сеидру иҟало уаҵәы, Иахьа ианахьымӡа?
Аԥышәҭрықь ҿаҵак имфеит,
Ус лымбац дааизар...
Днеин, нас, агьама лбеит,
Маҷӡак иқәыблызаап!
04.06.2009

500

А Ш Ь Ы Ҵ Ә РА Қ ӘА К Н Ы...
Ашәҭ ашьыҵәра дуқәа кны,
Ашҭахь ажәлар ҭалон.
Ашәҭқәа, ашәҭқәа рацәаны...
Иҟоуп урҭ рыгә иалоу.
Ҳарҭ акәыбаҿ ашәҭқәа кны,
Ҳнеины ҳнахагылон.
Урҭгьы шьҭан рыԥсы ӡаны,
Иуҭаху хкы-хкыла.
Шьоукы ирқьақьан иркын,
Амацәаз иаҩызан.
Шәҭыла уа иҽырбарц иаҿын,
Анаԥшҩы. Аҩыза.
Ашәҭқәа шкәакәан, еиқәаҵәан,
Иҟаԥшьын, икәицын.
Урҭ амшынеиԥш ирацәан,
Аԥшӡарагьы рыцын.
Қьаад цырцырла иҭаҳәҳәа,
Ашәҭ ахыҵәеит ашҭа.
Мшәан, ирзеилоузеи, ишәҳәа,
Уи арыцҳаи ашәҭи!
Ашәҭқәа гылаз адәаҿы,
Аҳра руаз ачараҿ.
Ашәҭқәа лыҭара саҿыз,
Сгәыӷра, сылашара,
Ҵаа ԥҽыхан иҵарӡа,
Амшын ҭалеит сгәаҵа.
Амра – Ажәҩанаҿ имцан,
Ашәҭқәа амра иаҵан...

501

Аха амыш шьҭа инҵәон,
Шьҭа дышьҭырхыр акәын...
Акәыба иашьҭалан ицон,
Ақәла, азла, аҷкәын.
Ашәҭқәа наҟ-арахь ирҟьон,
Шарԥазы иаҿалаз...
Арахә асны ашәҭқәа рфон,
Амҩа ианыԥсалаз.
14.06.2009

АҴ ӘА
Уи аҵәа-ҟаԥшь еиԥшуп амза,
Иазычҳаӡом уаҳа.
Ункыдгылан иҿых мамзар,
Иаҳцәыԥҽуеит икаҳар.
12.06.2009

АҲА
Иҵегь иаҳраӡап аҳа, –
Иаҳа иҩеижьхоит уи уаха.
Иаҳа иҩеижьхозар уаха,
Агьама бзиахоит иаҳа.
12.06.2009

АХАРҴӘЫ
Сан илырҵәит ахарҵәы –
Ашыц мҳаҵә залалом.
Сшәоит исмаӡар ҳәа уаҵәы –
Сашьцәа адҽырбалалоит.
06.06.2009

502

У Ԥ Р Ы, С А РА С А Ш ӘА
Уԥры, сара сашәа,
Уԥры, сыхьшьыцба,
Ажәҩан ашҟа амҩа
Акыр ихароуп.
Аҭакар уаргәамҵып,
Уазгәышьып аӡба,
Анарха ҳәа иҟоу –
Ԥсыс иахоу ԥырроуп.
Нас агар ахьгылоу,
Аӡҟы дырҵысы,
Гарашәак ашьшьыҳәа
Аԥшқа иааирҳа.
Духәлаччар – иудыруаз,
Дхаҵахоит лассы,
Уаргьы иара ила
Ҩыза дук дурҳап.
Арԥызбеи аԥҳәызбеи
Рзыҳәан уа ушәҭыз,
Адгьыл алашара
Иқәыԥхо шәахәаз.
Ҳара ҳадгьыл ашәеи –
Аԥшӡареи иртәыз,
Аԥшӡара – насыԥуп,
Ӡыхьуп, уи шәахәа.
Гәнаҳак џьа изыбжьалаз,
Урызша шасыс,
Сашәа, ухьшьыцбазар,
Уа, уԥшла хара.
Ҩыџьа ргәы еиқәшәазар
Дара рзы уразыз,
Џьым, уара узхьымӡо,
Саҵаҵа сара.

503

Уԥры, сара сашәа,
Уԥры, сыхьшьыцба,
Сыхәра рӷьа ашәала,
Сышьхақәагьы ԥшьа.
Анаҟә иалагәышьан,
Сымрагьы сыӡгьы,
Аха, раида-гәышьа,
Еилашуан ашьа.
Уԥры, сара сашәа,
Уԥры, сыхьшьыцба,
Уара уоуп сымҵәыжәҩа,
Ҵабыргуп, имцым.
Уара уда, сашәа,
Аԥшӡарагь – ԥшӡаӡам,
Аԥсҭазаарагь башоуп,
Сара сашәа зцым.
22.06.2009

А Ж Ә ҨА Н А Ш Ҟ А...
Ажәҩан ашҟа иԥшуеит амра,
Ашьха иавҵыҵны шьыжьы.
Иаҵам ажәҩан аҳарамра,
Зны иахыларгьы ашәшьы.
Адгьыл ахьтә ахылҩа-ԥсылҩа,
Уигьы ажәҩан ахь ицоит.
Асабигьы ибла хиҩар, –
Ан илеиԥшны ажәҩан ччоит.
Ирбеи ажәҩан ахь ихало,
Ирбеи ахьаца, амжәа?
Ажәҵыс уа ихиаала иалоу,
Апҟа, зыгага иацәшәаз?

504

Иарбан ажәҩан ахь изхало,
Аҵла иакәшо аӡахәа?
Аџь, аҭәаҵла, – зегьы рхала,
Хыхь изхалои еицырхәхәа?
Уахь саргьы саргәаҟуеит даара,
Ажәҩан ашҟа сцар сҭахуп.
Иамоуп ажәҩан иаҵәа хаарак,
Уаҟа анасыԥ ҵәахуп.
Аеҵәақәа гәазырҳаган,
Уаҟа ԥшыжәлан иаҿаԥсоуп.
Аха иҟам уахь ацага,
Шьҭа иажәит ҳәа сыҟоуп «Бзоу».
Аԥсҭазаара сыман ҳамҭак,
Уигьы сыжәҩан иабзоуроуп.
Ара иҟан алагамҭа, –
Инхаз – ажәҩан ахь ԥырроуп.
27.07.2009

***
Ажәҩан иалшәан икәеицеиуа,
Еҵәак ҭалеит даара ихәушәа.
Шаха дуҵас ҵаҟа илеиуеит,
Амҵәышә шьҭнахырц аҭахушәа.
14.07.2009

АРБАӶЬ АБЖЬЫ
Иҟалазеи, мшәан, уаха,
Ҳарбаӷь ҿеихак амам!
Абжьы духеит уажә иаҳа,
Ҳарцәаӡом аргама.

505

Аҵла аԥҭақәа ахшьын,
Иалан ацәа ишалац...
Игәыԥҵәагаз рбаӷьк абжьы,
Иаанагон ашара.
04.08.2009

А Р И АҴ Х
Ари аҵх – ныха,
Аеҵәақәа ацын.
Ари аҵх – гәҭыхан, Ихарамызт аӡын.
Ари аҵх иаман,
Зынӡа даҽа гьамак.
Ари амза – амаа
Кыдын игьамгьамуа.
Ари аҵх ҭынчын,
Шьҭыбжьык уаҳауамызт.
Арҵуқәагь ирымчым
Уаха иалагомызт.
Ари аҵх, усгьы,
Даҽа хьаак аман.
Даҽа ԥшшәын иахызгьы,
Даҽакын аргама.
Уи аԥҭақәа акәшеит,
Алаҳәақәа шацыз.
Аха аҵх иалшеит,
Даҽак иалымшацыз.
Еимнарпит иқәԥаҵәҟьан,
Аԥҭақәа иаҿажьыз.

506

Нас икажьны ацәгьа,
Уи иахылҵит ашьыжь.
05.07.2009

А К Т Ә И А Х Ы...
Наҟтәи ихысит актәи ахы,
Наҟи арахьи зшаз ҩбаны.
Наҟынтә ишааиуаз ара иаҭахын,
Алаҳәа иашәирц ԥсыуак иҩны.
Наҟынтә ихысит, идыруп ашәақь,
Ацҳа ҟаԥшь иқәлан иааиуан иара.
Уи иааннакыларц акәын ашәак,
Ашәақәа рныҳәа хьаҵит хара.
О, ԥарԥалыкьуп ҳарԥар рыԥсы,
Иқәтәоит инеины ҳажәҩа, ҳагәқәа.
Ажәҩан ихыҵӡом аԥҭа лассы,
Илеиӡом араӡны еиԥшу ақәа.
Наҟынтә ихысит актәи ахы,
Ахызаҵә, аԥсызаҵә, иашьҭаз ашьа.
Уи Бухенвальд инаӡарц аҭахын,
Уи зегь азеиԥшын: Хатын. Аӡҩыбжьа.
Наҟынтә ихысит актәи ахы,
Иақәкын Ешыра. Тамшь. Тҟәарчал.
Алаҳәагь ҟыруа ажәҩан ихын,
Мҵәыжәҩақәак аман – еиԥшын ашьал.
Наҟынтә ихысит актәи ахы,
Ацҳа ҟаԥшь ашәит ашьа ҟаԥшь шьыжьык.
Анацәа ргәыӷраҿ ныхак ҵәахын, Уи архәашьӡомызт аԥсуа ицәашьы.

507

Наҟынтә идәықәлеит ахызаҵә ҵәааны:
Наҟи арахьи – ашеит итбаны.
14.08.2009

А Ш Ь Ы Ж Ь А А И Т...
Умҩа уқәла, аҵых,
Шьыжьыбзиа, ашьыжь!
Сыԥхыӡ еиқәа саҵых,
Сышьыжь ааит, ирашьын.
Шьыжьыбзиа, сқәаҵа,
Амырхәага зхызоу!
Ашьыжьтәи аӡаӡа,
Алабжыш иаҩызоу.
Шьыжьыбзиа, сԥацха,
Асаби – аныха!
Икәа иҭазар акәхап,
Сиаҵәахә аԥҽыха.
Шьыжьыбзиа, сышьха,
Узкәабада хшыла,
Амшын аҿы бжьы-хаак,
Саҳауеит шьыжьыла.
Укәша-мыкәша иҟам,
Иҟаӡам ашәарҭа.
Зегь хынҳәуеит Аԥсныҟа, –
Знызаҵәык ҳаиқәшәанда!
Знызаҵәык аӷьеҩҳәа,
Ҳабжьы еицҳарганда!
Нас ҳазшаз иҳаиҳәап,
Иҵегь ажәа ҟәандак.

508

Саҟараҵәҟьа сыцлан,
Са сҟалеит иахьала.
Ԥаса сгәырӷьон ԥхыӡла, –
Уажәы – лабҿабала.
22.11.2009

А Д Г Ь Ы Л А Г ӘАҾ Ы...
Амиран Адлеиба ихьӡынҩылоуп
Иалоуп аҳәа адгьыл агәаҿы,
Уи рызкажьуам амш бааԥс, аԥша.
Ицагәызшәа иҟоуп уи аҿы,
Уи ахьалоу иҵыҵуеит ашьа.
Иалоуп аҳәа анацәа ргәаҿы,
Ицҳафыруан, уи иагон ахәы.
Аибашьраҿы ашьоура иаҿын,
Уи иаҳәон уареи сареи ҳҿахәы.
Иалоуп аҳәа адгьыл агәаҿы,
Аха жьакцак амԥан имтәаӡеит.
Раԥхьа аҳәа алалеит сгәаҿы,
Убри ашьҭахь адгьыл ахь ицеит.
Иӷьазӷьазуа ари аҳәа кны,
Аӷа иԥылеит арԥарцәа иацы.
Иамоуп ари аҳәа еибаркны,
Ари адгьыл иақәызҵаз зыԥсы.
Уи аҵаҟа иҵаршоуп ашьа,
Алабжышқәа рыла иӡҩаны...
Иԥсы ҭоушәа сихәаԥшуеит сашьа,
Ихьӡи ижәлеи уа ахаҳә ианын.

509

Уа дхәыҭхәыҭуа дцәажәон иара иан,
Зны дқьыпшәыпуан, дихәаччон ҽазны.
Уи дахьыҵаз хьшәашәан, ихаран,
Аха уи дызцомызт игәаӷьны....
Иалоуп аҳәа адгьыл агәаҿы,
Уи ахьалоу, о, ҳазшаз, иԥшьа!
Сара аҳәа ыҵысхырц саҿым,
Сшәоит иҿыцны иалҵыр ҳәа ашьа.
17.11.2009
АМАЦӘЫС
Ажәҩан дуӡӡа еихьнашьит аихымца,
Алҩа налҵит аԥҭа – ацәымса.
Нас уи акәхеит, – илашеит нахьхьынӡа, –
Ҳара ҳашҭаҿ ацыԥхьқәа ҭаԥсан.
Аӡыӡ еиԥшуп, иахьабаз иагәылҟьоит,
Аҵла иасыр – иабылуеит зынӡа.
Аха ирылакьысӡом уи агәилқәа,
Урҭ ирымоуп хымԥада маӡак.
Амч амоуп амацәыс, ишаноуп,
Мшәан, изкузеи, ажәҩанаҿ аԥсы?
Аха уалкоуп ажәҩан аԥхьа иамоу, –
Шәшьык аахылар, – иарлашоит Аԥсны.
2009

***
Абзиабара – хагароуп, гәаҟроуп,
Абзиабара – имыцәо лашароуп,
Зны уи ҭакаруп, зныхгьы лакҩакроуп,
Ахаҽазныхгьы – ажәҩанаҿ ԥсшьароуп.

510

Абзиабара – ааԥынтәи ныҳәоуп,
Ааԥынтәи ашәҭқәа ҿысхуеит лыԥхала.
Ашьыжь уи суада иҩнаԥрыз аҳәыҳәоуп,
Уи адәылцара сылшаӡом схала.
09.11.2009

И А Ҳ А И Ҿ Ы Ц У...
Изҩит, сымыш, изҩит ашәақәа бызкны,
Аха сашьҭоуп иаҳа иҿыцу даҽакгьы.
Зны иԥсыҽуп, сгәы иақәшәаӡом даҽазны,
Ас иԥсыҽу идикылаӡом аӡәгьы.
Ҳара ҳбаҳчаҿ сара снеины снатәалоит,
Ах, ишԥаҟаз ҳа ҳанқәыԥшыз иԥшӡаӡа!
Ба ибцәызӡом – сылабжышқәа каҭәалоит,
Даҽа мҩасҩык имбо џьысшьоит уи зынӡа.
Исгәалашәоит. Ажәҩан салалон сԥыруа,
Бареи сареи зынӡа ҳқәыԥшын, ҳгәы разын.
Бара бҿаԥхьа сшьамхы нарсны ҭоуба зуан,
Хьҭаз, ишоураз – зегь акакәын ҳара ҳзын.
Бара бҿаԥхьа сшьамхы арсны уаҟа стәан,
О, избанзар, бара быда са сзаҵәын.
Бара бныхан, бымра ԥҽыхан, бымзаҿан,
Бара быда ари адгьылгьы ҭацәын.
Нас гәаныла ашьха схалан, сылбаауан,
Ааԥын тәылақәа сырхысуан смаӡаны.
Нас, Аԥсныҟа ари ааԥын анаауа,
Ҳара ҳгәыӷра иара иацлон уажәааны.
Бара быда сара исылам даҽа мчык,
Ҽа лашарак, даҽа шарак збом сара.

511

Даҽа шьацрак, даҽа шәҭыцқәак, ҽа шьыжьык…
Мшәан, иабацеи, урҭ мыцхәхама Аԥсынра?
Аԥша сысуаз, амра шуаз, иауаз ақәа,
Уи абаҳчаҿ сара сӡышӡа схала стәоуп.
О, исзыҵәах, џьым абаҳча, сгәырҩақәа,
Сынасыԥгьы, сылабжышгьы – уажә ҳауҭоуп!
Ецгьы ҳбаҳчаҿ аӡәгьы дтәамызт, иҭацәын,
Сызҭалома уи абаҳча хәыҷ ҽааны?!
Издыруада ҳара ҳрыцҳазшьаз аӡәы,
Бареи сареи ҳахьӡ ахиҵар мышкы зны!
07.10.2009

***
– Ибҳәаруеи сыԥшӡа, иахьӡуи ба бтәыла?
– «Абзиабара» ҳәа иашьҭоуп иара!
– Адгьыл ду сакәшеит, сакәшеит шьапыла, –
Уажәада уи аӡбахә смаҳацызт џьара!
– Ибҳәаруеи, сыԥшӡа, нас бара бтәылаҿ,
Ашәҭқәа, агәилқәа рацәоума убра?
– Ашәҭқәа сыртәылоуп, иссируп зегь рыла
Ааԥын хазына сациит сара!
– Дыҟоушь агәыла, зынхара лашароу,
Зашҭаҿ иҭыҩуа аҵеицәа рыбжьы?
– Иҟоуп ахацәа, насыԥуп ахшара,
Ахшара ахьыҟоу ихылом ашәшьы!
– Ибҳәаруеи, иҟоушь арԥар еиҿамсқәа,
Зышьхақәеи зӡыхьи цқьазар зҭаху?
– Иҟоуп ахацәа, иацлашо амза,
Уи адгьыл, са стәыла аԥшәма дахуп!

512

– Иҟоума, сыԥшӡа, абзиабара цқьаҵәҟьа,
Уи амш анарха азҭо аҩны?
– Дыҟоуп зегь рыҷкәын, дыҟоуп аԥацәгьа,
Аха ибзиоу иаҳа ирацәаҩны.
– Мшәан, бызлацәажәо – уи Аԥсынтәылоуп,
«Абзиабара» ҳәа азыбҳәоит бара.
– Сара зҵааракоуп уа ушҟа исымоу –
Бзиабарамзар, закәи Аԥсынра?
03.11.2009

И Х ӘУ А РД Ә Ы Н А...
Сылаԥш нақәшәеит. Ихәуп,
Рацәа-ххыран икаршәын.
Ардәына ԥрыр аҭахуп,
Аха шоурак иҭаршәын.
Сгәаҟуеит, сахәар сҭахуп, –
Амԥан снеир, ицоит.
Уи еиқәхозар – разҟуп,
Еиқәымхаргьы ҟалоит.
Ажәҩан хыхь иҭацәуп,
Уи – амҵәыжәҩақәа мчыдоуп.
Сара сахьгылоу – сзаҵәуп,
Хара дуӡӡакгьы сыҭоуп.
Харак сыдуп, избоит,
Харак сыдуп исхарам.
Абџьар зку дыџьбароуп,
Скыдиҵома уи цәҟьарас?!
Сара крысфаргьы сҭахым, Сыхәдаҿ игылап иқәыцха.

513

Сара иԥрыр сҭахуп,
Абри ардәына рыцҳа.
Абла ҭаа исзыԥшын, –
Исхашҭран сыҟам ахаан...
Шьҭа ҳара ҳҩыџьагь иаҳтәын,
Ардәына рыцҳа ахьаа.
04.11.2009

Л А Ӷ Ы Р Ӡ Ы М З А Р...
Аҵых гәаҟуан, иаман хьаак,
Нас, еилгеит, – ишеит.
Шаҟантә ԥхыӡла избахьааз,
Уа аси аԥшеи!
Саргьы сгәаҟуан, бжьык сарҿыхон,
Иалыҩуан сыԥсы.
Иаанагозшәа збон аҽыхәа,
Иӡуан нас лассы.
Саргьы сгәаҟуан, ба быбжьакәын,
Иаап ҳәа сыззыԥшыз.
Ҭакәажәык убраҟа дақәтәан,
Дҽыжәҵит лара лҽыз.
Нас сахьгылаз амца шьҭыхны,
Илбылуан ашьац.
Напхыц дула нас ҳаиҟәыхны,
Иқәылҭәон ашьа.
Уи нахыс иҭынчым сыцәа,
Сгәаҟуеит, ишаӡом.
Ԥхыӡла арҩаш цоит ишхыҵәан.
Сырны сызцаӡом.

514

Сызцаӡом ба бышҟа, сымыш,
Ус сыштәаз сышлеит.
Избагәышьеит сыззыԥшымыз,
Ҿыц ихәлеит, ишеит.
Исыхьҵәыуоит сышьхаҿ цәымзак,
Алабжышқәагь леит.
Ба бызхәыцра лаӷырӡымзар,
Бзиак снамырбеит!
02.11.2009

УА А М ҬА Ц Е И Т...
Уаамҭа цеит ҳәа зҳәада, изҳәада?
Саамҭа цазар – избашан саргьы.
Сара сызнысыз дахыччоит хлаҳәадак,
Аха иахьакәын изҩызаз иацгьы.
Иацгьы иссирын, исыцын аныха,
Сныҳәон, сыԥсы сшьон уа снатәаны.
Уи ашьҭахь ибналон, иӡуан сыгәҭыха,
Ссахьагьы мҩашьо џьаркаҿ ианын.
Иацгьы ишәҭышын сбаҳчаҿ агәилқәа,
Амра исцәашәит уа ишаҿаз.
Сашҭаҿы аҳра руеит аӡыркәиқәа,
Ркәицқәагьы сырцәарц снеиуам шьаҿак.
Иацгьы аԥшатлакә хын аԥсабара,
Иацгьы аӡхыҵра ҳажәлан ҳагон.
Иацгьы ашоура ҳаман ҳаркаран, –
Иқәасуан, иӡасуан... Ашьҭахь еилгон.
Иацгьы рыцҳарак ҳалан ашәала,
Ҳашәақәа ҭаҵәах ашьшьыҳәа иаҳҳәон.

515

Гарас иҳаман ашьхантә аԥшалас,
Агатәи ацыԥхь ҳаԥсы ҳханаҵон.
Иацгьы ҳахысит, ҳахысит уи адагь,
Иахьа ҳахысуеит, уи агәра згоит.
Сӷархо џьысшьоит маҷӡак иацада,
Уи иахьазыҳәа ашәа снарҳәоит.
Сыдгьыл иқәыԥсоуп схьы-рахәыц хахан,
Иалшоит уи ада сбаҳча ҭацәыр.
Мрада, ҳзықәгылоу адгьыл ԥхараҳа,
Иацада ҟалашьа амам уаҵәы.
01.11.2009

Ҳ А З Х Ы Л Ҵ Ы З И Н Ы Ҳ ӘА...
Хазхылҵыз иныҳәоуп, ныҳәоуп ажьира, –
Ахылԥа ахнахуеит аҽны аҳаԥшьа.
Анасыԥ, ақәра, ахшара... Зегьрыла,
Ашықәс ҳазҭало ҳа иаҳзырша!
Хазхылҵыз иныҳәоуп, аӡаахра амыш...
Сӡаах аӡиас, исықәҭәа аӡы!
Издыруеит, иԥшьазар, сықәнаҵоит мҩамыш,
Иахьа – иблахтыгоуп, слашәызҭгьы иацы.
Хазхылҵыз иныҳәоуп, ҳарҭгьы мшаԥыла,
Ҳаблақәа ҭхаха Христос ҳаизыԥшуп.
Имҩа лашап ҳәа ҳаиԥылоит цәашьыла,
Уи ҳара ҳгәыӷра зырҿыцуа цәашьуп.
Ҳазхылҵыз иныҳәоуп, ҿамаҿоуп нанҳәа,
Қәаҵоуп, ибаҳчоуп, шәыруп, иԥшуп.
Аишәа ҳаргылап, шәааиуазар, нан, ҳәа,
Ангьы лыҷкәынцәа дрыԥхьан, дыԥшуп.

516

Ҳара иаҳныҳәоуп сентиабр анҵәамҭа, –
Иԥшьами уи амыш иақәҭәаз ашьа?
Усҟан ҳазхылҵыз иҳаиҭеит аҳамҭа,
Усҟан иҳақәлаз деиҭеит аԥша.
Ихьчоуп Аԥсынтәыла аҵасгьы, аныхагь,
Ҳазхылҵыз угәаҳәа збеит, имаӡам.
О, нас, иауазар, Ҳаԥсадгьыл аныҳәагь,
Уа иаҳзааугазар, уа уахь иԥхьаӡа!
19.10.2009

***
Амца снаҵхеит аҩнаҿы, –
Иҟоуп лҩак,
Ԥшык сызҭазар ацаҿы,
Ҭынч ишап.
Жьык сзанызар иҭааны,
Уа иаҳәак,
«Ҽааныбзиала!» – ҳәаны,
Снеи исҳәап.
Аҟаб хызар амхаҿы, –
Шәца, нахьхьы.
Ажәҵыс иаԥшааит агәаҿы,
Уи ахьы.
Ҳацәҵыс акәын – агәы шуп,
Иасуеит ҳгәашә...
Са сыԥсымзар дизыԥшуп,
Смаҭа ҳкәажәк.
14.10.2009

517

Д Г Ә Ы Р Ӷ Ь О Н Л А РА Л Ы Л А...
Дқәыԥшын уи, зегьы дырдыруан,
Дрыцҳамызт ҭахыла.
Иуҭаххар – иҽы кәадырын.
Шарԥазыз, уахынлаз.
Дрыцҳаӡамызт малк азыҳәа,
Длакәын, нас ҟазшьала.
Иажәа ҟәандан, иаргьы дныхан,
Адәы дықәын ԥшьаала.
Аха усҵәҟьа дызцарызма, –
Ӡӷабк игәаҵа дақәшәеит...
Уи ачараҿ аҳра рыман,
Акәашареи ашәеи.
Наҟ-арахь аԥаҭхь еимырдон,
Ирҳәон ажәа ссирқәа.
Шьоук аҳамҭа дуқәа рырҭон,
Шьоук – алымҳарыҩқәа.
Ус ицеит, ицеит ачара,
Нас ицеит ҭагалан.
Иӡуан амра абла хаара,
Иамазар агәала?
Арԥыс иакәын – иӡит ишьҭа,
Дгылон шарԥазыла.
Нас – асақә, аҵәаԥшьқәа дрышьҭан, –
Дгәырӷьон лара лыла.
Дашьҭан палтак зыхәда бабоу,
Ҵкык, ачыхәқәа аҭан.
Дрышьҭан уи иԥҳәыс илаҭәоу,
Даҽа ԥҳәыск илаҭәам.

518

Иҟалазеи, изҳәарыда,
Ԥҳәызбак дшымиц диима?
Иԥҳәыс лымаҭәақәа рыда,
Ауаа раха имам.
26.09.2009

Б З А Н Ҵ Ы И М А А Ԥ С О ******
Иааиуеит ашьшьыҳәа ашара,
Аԥҭақәа цоит иццакны.
Оҳ, изыԥсоузеи аԥсшьара,
Аиарҭа татаҿ аҩны!
Зегь ирыциуа,
Зегь ирыцыҩуа,
Бзанҵы имааԥсо
Амилициа!
Ҳақалақь ыцәоуп макьана,
Дыцәам, идыруп аӷа,
Ацәагьы иамам агьама,
Ацәгьа ҟаиҵазар иаха.
Зегь ирыциуа,
Зегь ирыцыҩуа,
Бзанҵы имааԥсо
Амилициа.
Снеиуеит уи ишьҭа сынхылан,
Бџьарлагь сеибыҭоуп сара.
Иҭшәараз, ишараз, уахынлаз,
Исаҭәам ахьаҵра џьара.
Зегь ирыциуа,
Зегь ирыцыҩуа,
1981 шықәсазы Аԥсуа милициа 60 шықәсхыҵра иазкын Аԥсны
Аҩныҵҟатәи аусқәа рминистрра имҩаԥнагаз амузыкатә конкурс аҟны
ари ажәеинраала иалхны акомпозитор К. Ченгелиа ииҩыз ашәа аиааира
агеит.
******

519

Бзанҵы имааԥсо
Амилициа.
Ҳақалақь, уцәаз макьана,
Скарахеит маҷӡак иаха...
Иссируп ашьыжь агьама,
Шьҭа дуԥырхагам аӷа.
Зегь ирыциуа,
Зегь ирыцыҩуа,
Бзанҵы имааԥсо
Амилициа.
А И Б А Ш Ь РА Е И Л Г Е И Т...
Аибашьра еилгеит,
Аибашьра еилгеит...
Риарҭаҿ инықәтәеит
Геи-шьхеи.
Сара аҵәыуара
Сзаҟәыҵуам,саҿуп,
Аха исымоу –
Даҽа хаҿуп.
Сангьы дҵәыуоит,
Дахьамоу анышә,
Сабгьы исахьа
Аахыҵит ахышә.
Ацәқәырԥ хагақәа
Ржакьақәа рсоит,
Ажәҩангьы хыхьынтә
Ахьы канаԥсоит.
Адгьыл инықәлан
Иаԥссоит аԥша...
Иазыԥссарыма
Уа иқәшыз ашьа?́!
23.09.2009

520

А М З А А Ҟ Ы Н Ӡ А...
Зыхшыҩ маҷу – акырдзажәуп,
Нас – идуӡӡоуп ихьымӡӷ.
Уи мыцхәы еиҵыхцәоуп иажәа,
Далаҽырбоит ихьыӡ.
Наҟ ицеит, ицеит дызнысыз
Ԥхыӡуп иара зҩызоу.
Уи аиаша иламысым,
Амц – уи дызҿызоуп.
Дынҳалаԥшуеит хыхьынтә аарла,
Иаҩцацәамзаргь иоура.
Дацәшәаӡом уи аӡын ааира,
Дацәшәаӡом ашоура.
Аԥсынтәыла ижәҩа иқәуп, –
Ус ибоит ихала.
Иҽацәиӡоит уи акәыкәу,
Шьыжьы-хәылбыҽхала.
Аҵысымҩас абла ҭихуеит,
Даҩаӡаны, ԥшьаала.
Аԥсны ахәрақәа анихуеит,
Ҳгәы зфахьоу ажәала.
Изылашом амза ҭәымзар, –
Иаҵам ахаара,
Дзынаӡаӡом уи аҟынӡа,
Иҭахызаргь даара.
08.09.2009

521

А Г ӘА Л А Ш ӘА РА...
Еишьҭагылан ахқәа ҭҟьон,
Игәынқьуан амшынгьы.
Ахысыбжьқәа шгац игон,
Адгьыл акәын агәы ԥжәон,
Иԥжәоит ахаҳә уршыргьы.
Алҩа халон, еиқәаҵәан,
Агәы кылжәан адгьыл.
Ҳажәлар иҳәон хыхь Анцәа:
«Ҳадгьыл иақәлаз ибӷа ԥҵәа,
Ҳуҳәоит, ҳиаша уадгыл!»
Ашьа илҵуан, сықәла дхәын,
Аӡә дыргон лабала.
Аӷа джьышуан, иҭахын,
Агәаӷ иман иҵәахны,
Нас иҭитон шьала.
Алҩа халон илакьуа,
Ҿеихак амам абџьар.
Иҵысуан адәқәа, ахәқәа,
Насгьы анацәа рыгәқәа,
Иахьа амш – сабшан.
Аха ага амца ахуп,
Ацәқәырԥ иамам ҭаха.
Иазҳәарыма ҳа ҳҿахәы,
Ашьха инаӡаз ахы...
Ибылуеит ацәаҳа...
Схәыцра аибашьрахь сагон,
Сара сгәы тәаӡомызт.
Ҳаҷкәынцәа ахысшьа рҵон,

522

Фырхацәан иҟанаҵон,
Шьҭа саргьы сшәаӡомызт.
06.09.2009

А Ш Ә Ҭ Қ ӘА Р Ҵ Ы Х ӘА Н...
Аҵла иқәлаз дылбаауеит,
Адәы иқәлаз дықәҵуеит.
Ахьы зцәыӡыз иԥшаауеит...
Сара аума схыҵуеит.
Ашәҭқәа рҵыхәан сқәыԥшра збо,
Сгәакәын уахь исыхоит.
Сымра ацыԥхьқәа аԥоит,
Аха са исыԥсыхәои?
Алашьцараҿ сгәы ҷаԥшьоит,
Уа цәашьыкгьы гылап.
Ирҳәап усҟан: «иԥсы ишьоит,
Дыҟан Анцәа ила»..
Ҩыза-ԥызала сыхиан,
Исыман агьама.
Илуан сымаҵ «Анцәа иан», –
Дқәыԥшын уи макьана.
Ахра схалон сара зны,
Скыдланы напхыцла.
Арҩаш салыргон сыԥсны,
Салашәар, ианхыҵлак.
Тәаха сымамызт џьара,
Са сбылуан аҿҿаҳәа.
Сыԥсҭазаара – уи қәԥаран,
Сажәлон уи саҿаҳар.

523

Зынгьы сгәырӷьон, зны схәаҽын,
Сшәеиԥшын зегь акала.
Аха гәыла – са схәыҷын, –
Даҽакызаргь ԥшрала...
Аҵла иқәлаз дылбаауеит,
Адәы иқәлаз дықәҵуеит.
Ахьы зцәыӡыз иԥшаауеит…
Сара аума схыҵуеит!
12.02.2007

АҾА Р РА Ш ӘА *******
Аҿар иҳамоуп ахьӡ-аԥша,
Ҳажәлар ҳацуп есымша.
Шәаԥхьа ҳгылан
Ажәа шәаҳҭоит,
Шәа шәус ҳшаҵамхо ҳара!
Ажәҩан ҳамҭоуп,
Адгьыл ҳамҭоуп,
Амҩа ссируп ҳа ҳҿара.
Зны, ианшәарҭаха Аԥсны,
Уи ҳазықәԥеит ҳабџьар кны.
Уи иахылҵыз
Афырхацәа,
Ҳашәа иалоуп есымша!
Аԥсуа ҷкәынцәа,
Ахьырҵәаҵәа,
Аԥсуа ӡӷабцәа – анцәахша!
Ашәҭ иатәылоуп шьҭа Аԥсны,
Ашәа ҩныҩуеит ҳа ҳаҩны.
Ан агараҿ,
Ари ажәеинраала иалхны ашәа лҩит ашәаҳәаҩ, акомпозитор Лиудмила Логәуа 1959 шықәсазы. Иахьа акьыԥхь зымбац ари аҩымҭа ажәақәа
иахьатәи аамҭа иақәшәартә еиҭаскит.
*******

524

Шьыжь ашараз,
Афырхацәа рашәа лҳәоит.
Ари ашәа,
Ари ажәа,
Ҳадгьыл шьацла иқәнаҵоит.
А З Ҵ А А РА
– Исаҳә узыргәырӷьо, –
Дсазҵаауеит аӡәы.
– Ашәҭқәа сдыргәырӷьоит!
Исҭеит аҭак.
– Ашәҭқәа ԥшӡазаргь,
Уаҵәынӡоуп, уаҵәы,
Нас, убри ашьҭахь
Иссирым усҟак.
– Уаҳа узеигәырӷьои? –
Дсазҵааит иара.
– Сӡыхьқәа сдыргәырӷьоит
Исгәакьоуп, ицқьоуп!
– Аӡыхьқәа закәыхи? –
Инҵәом изҵаара. –
Иҟәнушьо аӡыхьқәа
Ҳалалуп, иԥшьоуп!
– Уаҳа узеигәырӷьои,
Зҵаара ԥхашьарам,
– Исымоуп ахшара,
Нцәа хшароуп дара!
Аԥсадгьыл азыҳәан
Урҭ цеит еибашьра,
Сыҷкәынцәа ршьала
Еиқәхеит Аԥсынра!
– Сыԥсымзар, сықәла,
Узеигәырӷьо рацәоуп,

525

Иҵегь уи еиԥшу
Ак ыҟазшәа збоит!
– Сыжәҩан кеикеиуа
Еҵәала иқәҵоуп,
Исылоуп урҭ рымыч,
Урҭ рыла сҽырбоит.
– Ашәҭ удыргәырӷьеит,
Уӡыхьқәа хәашьым,
Иумоуп ахшара
Аԥсны еиқәзырхаз,
Улымҳаҿ иҭаҩуеит
Еҵәаџьаа рыбжьы,
Уаҳа узыргәырӷьои,
Иарбан инхаз?
– Урҭ зегь ирҷыдан,
Инхеит са сбызшәа,
Ухаҵоуп, ицәырга,
Еицаҳҳәап ашәак!
04.12.2009

А Е Ҵ ӘА Қ ӘА Р Ы Л Ы Ԥ Х А Л А...
Иарбан еиӷьу амра ԥхозар,
Амра цқьоуп, ихагоу ҽым.
Ба бгәаҿы сара сынхозар,
Сбыҳәоит, сыҟаз бара бҿы.
Усҟан ацыԥхь сахьынҳалан,
Ажәҩан аҵанӡа снаӡап.
Аеҵәақәа рылыԥхала,
Адгьылаҿ аԥхашьа сҵап.
Адгьыл ауп изцу аԥхара,
Амырхәагагьы зҭаху.

526

Бара, сымыш, сылашара,
Уи абаҳчаҿы бҵәахуп.
Ԥхыӡла сбыцуп, сбыцуп, сбыцуп,
Сгәаҟуеит, сҵәыуоит зны стәаны.
Сиаҵә-рыцуп, сышьха-кыцуп,
Са бысхаршәуп ба бкасны.
Иарбан еиӷьу амра ԥхозар,
Ашәа бҳәозар бгәырӷьаҵәа!
Аха сымыш, сыбгәаԥхазар,
Усҟан дбыцхраауеит Анцәа.
Ажәҩан иаҵоу амра ԥхозар,
Ашәа бҳәозар бгәырӷьаҵәа.
Бигәаԥхозар, дыбгәаԥхозар, –
Мапқәа хҭабымкын рацәак.
06.12.2009

С Ы М Ы Ш, Б Қ Ә Ы Ԥ Ш У П...
Н. Г.
Сымыш, бқәыԥшуп, ба быԥшӡоуп,
Ба – бнаӡоуп, бара – бааӡоуп.
Бымра ҟәандоуп, бымта қәҵоуп,
Сымыш, бқәыԥшуп, ба быԥшӡоуп.
Бкофҭа шкәакәаҿ сыгәлаҵоуп,
Былаԥш сыҵшәом, смаӡоуп.
Са сцәашьуп, бара бымцоуп,
Сымыш, бқәыԥшуп, ба быԥшӡоуп.
Сымыш бқәыԥшуп, ба быԥшӡоуп,
Ба – храӡагала браӡоуп.

527

Ашәҭқәа срыжәлоуп, са слаҵоуп,
Уи аныласҵаз иацоуп.
Сымыш, сгәыӷра, ба быԥшӡоуп,
Са сыдгьылтәуп, ба бымзоуп.
Сара сылахь ус ианҵоуп,
Сара сеидру... Ба быԥшӡоуп.
Сымыш-сыҵых, ба быԥшӡоуп,
Аха сышҟа ба бнаԥшӡом...
Са сцалап, абас сышцо, –
Сымыш. сымра, ба быԥшӡоуп.
28.12.2009

УА Р Е И С А Р Е И...
Уареи сареи ҳаиҿаԥшуеит, аԥсра,
Уара уахьыҟоу ашәҭқәагьы ҿшәоит.
Аха уи аӡбахә са сҟны аҳәара,
Иухьыз сыздырам, маҷӡак уацәшәоит.
Аха издыруеит, иузымҳәар иахьа,
Уи аӡбахә соуҳәоит иахьымӡар уаҵәы.
Ирхаан исоуҳәоит, угәаҵа ҭыӷьӷьа,
Снацәа иқәыскран сыҟам ҽаӡәы.
Иҿыцу ак акәны иҟам аԥсра,
Ҽнактәи мрами, уи аԥсрагьы.
Аха исыздырам уара ухаҿра,
Сара исыздырам уа уԥшрагьы.
Ушԥаҟоу, узҿузеи, мшәан абжьааԥны,
Узҿызыз сышҟа уандәықәлоз уара,
Са сышҟа уандәықәлоз – усҟан ааԥнын,
Иахьакәын, – еимаҳан иаҿуп асоура.

528

Ианбыкәу уи ажәа уҳәарц уанаҿу,
Ианбыкәу ҳандәықәло, нас, ҽаџьара?..
Ирыцҳауп инсыжьуа, лабжышла ихәаҽуп,
Урҭ рылабжышқәа цәгьоуп агара.
Мшәан, узеиԥшроузеи, иуҳәаруеи, аԥсра,
Аблақәа ухоума, мамзаргь иҵәаху?
Абыз узҭоума, ихааума иара? –
Аиашаз, цқьа ҳаибадырыр сҭахуп.
Сара сышықәсқәа цеит, ирацәоуп.
Ацәгьагь абзиагь еицын есқьынгьы.
Аха сызуҳәо, сызуҳәо акоуп:
Инырҵуаз са сеиҳа аԥсуаа зегьы!
24.12.2009

А Х А С Е И Д РУ У И И А Х Ы РҲ ӘА А З...
Ашәа сҳәеит, иҳәа анырҳәа,
Са скәашеит уԥры анырҳәа.
Амаҵ зуит, иуы анырҳәа, –
Аха сеидру уи иахырҳәааз.
Ашәҭқәа хысхит, ус анырҳәа,
Сӡыхьгьы збеит, иба анырҳәа.
Ҩызак дсоуит, дуоу анырҳәа,
Аха сеидру уи иахырҳәааз.
Смал касыжьт, икьажь анырҳәа,
Хьҭак сычҳаит, ичҳа анырҳәа.
Сӡы сымжәит, уаҟәыҵ анырҳәа,
Аха сеидру уи иахырҳәааз.
Са сықәԥеит, уқәԥа анырҳәа,
Сшьа каҭәеит, иахәҭоуп анырҳәа.
Са сыблит, ублы анырҳәа,
Аха сеидру уи иахырҳәааз.

529

Ԥҳәызбак схылхит, акыркырҳәа
Дыччон, ашәҭыц еиԥш деинаалан.
Аха уи улҟәаҵ анырҳәа, –
Сныҟәеит знызаҵәык са стәала!
29.12.2009

С А РА С Ҵ Ә Ы УО Н, УА У Ч Ч О Н...
Сцеит ҳәа соуҳәан, –
Умцаӡеит,
Ашә аҟынӡа унаӡеит.
Са, сыԥсымзар,
Нас уцеит,
Сара ишызбоз илашьцеит.
Уа цәашьык аԥсы ашьон,
Сара сҵәыуон, уа уччон.
Саргьы ашәқәа
Рышҟа сцеит,
Сцеит абаҟоу, са сҳәазеит.
Снапқәа кьаҿхеит,
Инамӡеит,
Уаҳа сылымшеит, уцеит.
Сара сгәыӷрақәа сыржьон,
Сара сҵәыуон, уа уччон.
Уара уцозаргь
Умцаӡеит,
Аха уаҳа усымбаӡеит.
Сгәы уцәшәан,
Аԥсы аӡеит,
Са сзаҵәны анхашьа сҵеит.
Сгәаҵа тәомызт, еиҟәыҷҷон,
Сара сҵәуон, уа уччон.
Уа уччон,
Умыччаӡеит,

530

Убла збон, исымбаӡеит.
Ажәа ҟәанда
Умҳәаӡеит,
Аҵхи-шареи сырҭаӡеит.
Хыхьынтә аеҵәа сдырџьон,
Сара сҵәыуон уа уччон.
Ашәҭқәа укын –
Исымбаӡеит,
Урҭ, сыԥсымзар, иканӡеит.
Ари аҵых
Рыцҳагь цеит,
Саргьы срыцҳан
Сҟанаҵеит.
Схышәаҿ угага ҷаԥшьон,
Сара сҵәыуон, уа уччон.
02.01.2010

С М АҬА
Смаҭа, сара смаҭа,
Кәармак, сара сшьа!
Сара сеиԥш дызмада,
Ашәҭыц, Анцәахша?!
Дықәыршәуп са сыжәҩа,
Дрыцҳасшьоит, дхәыҷуп.
Сгәы ҟазҵаша ԥсышәак
Аҳәара даҿуп.
Са сыччоит даныччо, –
Лылабжыш сашьуеит.
Мра шәахәала иҩычоу,
Лыкьанџьа сшьышьуеит.

531

Инҵәаӡом лызҵаара, –
Имариам аҭак.
Сақәымшәаргьы даара,
Дсазҵааӡом еиҭа.
Ҳнеиуан, ҷкәынгьы ӡӷабгьы,
Лаҳахәаԥшуан зны.
Дныҟәызгалон лабгьы
Сыжәҩаҿ дыртәаны.
Нас изба – изаҳада,
Схьаԥшызар снаԥшны.
Сыжәҩа иқәтәаз смаҭа,
Дгылан дҭыԥҳаны.
Дылзыԥшын аныха,
Арԥыс ҳәа алакә...
Иацылҵеит сыгәҭыха, –
Сџьаршьон сызбалак.
Сахәаҽуан, исыжәлан,
Хәыцрак уи аҽны...
Са сыԥсымзар сыжәҩа,
Ҟалом иҭацәны.
А Ҟ ӘАТ Ә И А В О К З А Л
Еилыхаран Аҟәа авокзалаҿ,
– Аӡә ҽаӡәы дицәӷьычуан, аӡә дҳәаҩын.
Аӡә азалаҿ дықәиан, ацәа далан,
Дкарахазар акәхап, дынхаҩын.
Аӡы хьшәашәа рывакны, аҵәыцак,
Абазк-абазк ҳәа ҷкәынцәак ирҭиуан.
Шоурак ыҵан аҳәсақәа рлакыҵа,
Урҭ адәыӷба гәыраз иазыԥшуан.

532

Нас аҽырхәан, ҭынч аҭшәара иавҵны,
Уи адәыӷба ааилон еиқәышьшьы.
Уа иааҭгылон, маҷӡак игәамҵ-хамҵны, –
Ицахьазшәа иҟан уи абжьы.
Илбаауан адәыӷба аҳәынҭқарцәа,
Шах ишахцәа, аҳцәа, аҭҟәацәа.
Аҩсҭаацәа, аџьныш, амақарцәа...
Авокзалқәа ус ишеит Анцәа.
Ашәҭ уҳәеит ҳәа, ашәҭқәа шьыри ҭали,
Авокзалаҿ хацәхәыц ирацәан.
Адәыӷба дҭыҵхьан уи аҩыза Сталин, –
Аха имагәқәа даара еиқәаҵәан.
Адәыӷба дҭыҵхьан уи ашлиапа ҟьаҟьа,
Имҵахырхәоз гылан еизаны.
Адәыӷба дҭыҵхьан уаҟа абла саркьа, –
Авокзалаҿ зегьы ргәы рҽанын.
Адәыӷба иҭыҵуан аиаҵәахә зызкыдыз,
Аибашьраҿ ахымҩас иацәынхаз,
Аха саб зынӡаск игәхьаа зкыдаз,
Дышҭахазгьы насоуп иансаҳаз.
Адәыӷба иҭыҵуан аразгьы аҟәышгьы,
Ҷкәынгьы ӡӷабгьы, изымбац Аԥсны.
Аха Дырмит диқәымшәацызт Пушкин,
Авокзалаҿ илабҷашь хәыҷ кны.
Зны лашаран, зны аԥшалас асуан,
Авокзалаҿ зны ихәлон, ишон...
Абжьааԥны иԥсадгьыл азын аԥсуа,
Хәышҭаароушәа авокзал ихьчон.
Авокзалаҿ дазыԥшын аиаша,
Дазыԥшын, аиаша есыҽны.

533

Нас даԥылеит уи агәыргьаҿҳәаша;
Иацы анаҟә иаҵыҵит Аԥсны.
27.08.2008

А Е Ҵ ӘА Қ ӘА УС РҲ Ә Е И Т…
Аеҵәақәа ус рҳәеит:
Амҩа уқәымлан иахьа!
Аҩсҭаа иаци иахьеи,
Уи данылазаап ҩаԥхьа.
Амза еицарса ус аҳәеит:
Иахьа уҭамлароуп аӡы.
Уи иахак ихьанҭахеит,
Уи ласызаарын иацы.
Амра ацыԥхьқәа ирҳәеит:
Маҷк иаҳцәыхьча иахьа ухы.
Ажәҩан аҵаҿ ҳамцахеит, –
Гәнаҳак ҳаҵалар ҳҭахым.
Шарԥиаҵәа ус аҳәеит:
Иахьа иацуп, џьым, ахьы.
Аха уашьҭалар – уагеит,
Умҩа кьаҿуп уаҵәахьы.
Хәылԥиаҵәа ус аҳәеит:
Иахьа аԥшӡа дузыԥшуп.
Аҵх ашәҭқәа аҭынхеит,
Акәиц еиԥшуп, иҟаԥшьуп...
Амҩа сықәымлеит сара,
Аӡы сҭамлаӡеит џьара...
Ашәҭқәа срышьҭалан избеит,
Аеҵәақәа рыгәра згеит.
04.03.2010

534

УА Н Ц А Л А К Г Ь Ы...
Ашәа рзуҳәон ахәра знылаз,
Ргәы ҟауҵон ахьаа змаз.
Ажәҩан иалшәаз ацыԥхь улан,
Дуҭахын Анцәа ҳазшаз.
Аӡы руҭон нас иӡышуаз,
Ашьха амҵан иԥшааны.
Иурӡыҭуан имӡыҭышаз,
Нас уџьарны ҳгәы уанын.
Днаухәаԥшыр аԥшқа игараҿ,
Ачча нықәлон ихы-иҿы.
Урҭахын урбар ачараҿ,
Уҟан ужәлар ду ргәаҿы.
Аха зны инҵәоит алакәгьы,
Зны ихьшәашәоит, зны иԥхаз...
Аха, суҳәоит, уанцалакгьы,
Уанцалакгьы ус унха!
07.03.2010

***
Ажәҩан, идыруп, ирыԥхуп иаҵәала,
Урҭ астрологцәа рыблақәа рхуп.
Ҳрыҵаԥшуа ҳгылоуп ашҭаҿ ҭаацәала, –
Иҿыцу ажәабжьқәак ҳарҳәар ҳҭахуп.
Аџьмақәа ртәыҩа имоуп аӡә дыргас,
О, ус анакәха, иус ԥхьаҟа ицоит.
Аишьцәа ирықәҿиоит урҭ иац иахыргаз,
Ажәҩан аҿынӡагь ҭынч инаӡоит.
Дыӷаџьоуп сҩыза имаӡоу дыргас,
Ԥароуп уи иацу – жәларык рызхара.

535

Аҭыҵәҟьагь атәыҩа еицарса ҽырбагоуп,
Ашьацра ҟәымшәышәӡа илоуп иара.
Алым азыҳәан игылоит аханқәа,
Зны амариалгьы ашәҭ аҿакуп.
Ҳанасыԥ ақәуп зны акапанга, Зны, изӡатәузеи, хәыцуп изку.
Сара – аӡлеи ҳәа дыргас исымоуп, Иацым амалгьы, аԥарагь, ахьгьы.
Аӡы ласышьҭуеит. Уи – уи азыноуп,
Иӡышуа дҟамларцаз ҳтәылаҿ аӡәгьы.
02.06.2010

АХҚӘА
Автор иҟнытә..............................................................3
Аԥсназы ашәа................................................................30
Ажәеинраала..................................................................31
Аԥсышәала.....................................................................32
Иҭахаз аибашьҩы ишәҟәы..............................................32
Аԥшӡа Мариа... ..............................................................33
Уара уашәа... ................................................................. 35
Дарбан иқәымлац Аԥсны!?. ........................................... 36
Арыжәтә бзиа................................................................ 37
Саҳ................................................................................ 38
Уара иухьчаз Аԥсны… ....................................................38
Дықәҵуан... .................................................................. 39
Аиҵбы...........................................................................40
Аиааира.........................................................................42
«Аныҳәарҭа аԥхьа сгылоуп…».........................................42
Ахьышьҭрахь... ..............................................................43
Ибхашҭит... ................................................................... 44
Сыззыԥшыз... ................................................................44
Ача-са............................................................................45
«Ашәҭқәа нықәысҵеит…» ..............................................47
«Абзиабара - аҩы еиԥшуп, иҿыхаауп…».........................48
Дцоит уи ашҭаҿ ампыл рымԥаа... ..................................48
Амра, амра... ................................................................. 49
Аԥсҭазаара – лаԥшҵашәароуп... ....................................50
Абзиара иашьҭоу ацқьа… ...............................................50
«Уа ҳаиԥырҵит, ԥсаатәшәа бцон…» ............................... 51
Иаса Қьырса иԥсы ҭалеит .............................................. 51
Ахәыԥҳа.........................................................................53
Анышәнап... ..................................................................54
«Аԥсҭазаара агәашә аасыртын…» .................................. 56
Ҳдунеи аҵыхәан... .........................................................56
Амшира..........................................................................57
Аиқәаҵәа.......................................................................58
Ибхарои?........................................................................59
«Игәыҟаҵагоуп…» .........................................................60

537

Ишьҭоуп... .....................................................................60
Аҩыга... .........................................................................61
Даршәар ҳәа сшәоит... ...................................................62
Асас изҵаара... ..............................................................63
«– Даду, «Ааԥсара» захьӡузеи?..» ....................................64
«Аԥҭақәа амза рылахан…» .............................................65
Анхара змоу... ............................................................... 65
Иқәрахь уи даннеи.........................................................66
Анцәа иҿы..................................................................... 67
«Сгәаҵа ӡыхьуп, сшьа цәқәырԥоуп…» ............................68
Амҩа............................................................................. 68
«Аԥшӡара…»...................................................................69
«Ицырцыруа иланашьҭуан…».........................................70
Адгьыл анасыԥ...............................................................70
Ана – ԥароуп, ара – ԥароуп… ..........................................71
Лаҭа...............................................................................72
Уаха иақәҳауеит асы... ...................................................73
Уазымхәыцын аԥсра.......................................................73
Акаамеҭ..........................................................................74
Аԥсуаа рашәа.................................................................75
«Анцәа дызмам – Анцәа диҳәом…»................................75
Сызнысыз......................................................................76
Аеҵәақәа раҳра..............................................................77
«Ашәҭқәа бысҭан…» ...................................................... 78
Ахә................................................................................ 78
Сгәыла...........................................................................79
Адәыӷба.........................................................................79
Ауал...............................................................................80
Ибаргәызеи... ................................................................ 81
Аиааира аныҳәа.............................................................82
«Ааԥынра ашҭа сшықәыз…»...........................................83
Аҵыс............................................................................. 84
Сышҟа иқәымло уаҳа.....................................................84
Аԥхыӡ............................................................................85
«Гхак ҟаиҵазар уеиҳабы…».............................................87
«Ашьабысҭа иашьҭалеит абжьас…».................................87
«Ох, икьыркьыруеит…»................................................. .87

538

Бсыцхраауан… .............................................................. 88
Сара дсыҳәеит сыхаара... ...............................................89
Сажәеинраалақәа збылуан............................................ .91
Гагра иалагоит Аԥсны.................................................... 92
«Иҟоу-ҵәыуон аԥҭа ԥжәаха…»....................................... 92
Агәалашәара... ............................................................. .93
Маҷк анҵы.................................................................... 94
«Амш цәгьазар…»...........................................................95
Аҳа сыҷкәынцәа!.. .........................................................96
Агха.................................. .............................................97
Ааԥын аазар акәхап… ....................................................98
«Ажәҩан амра нахьысшьын…».......................................99
Сџьыба ианҭамгьы амааҭ... ..........................................100
Шәы-гәнаҳак... ............................................................ 100
Амца иацәыргон...........................................................101
«Ецы ҳаицырҵит…»......................................................102
Афортепиано абжьы.....................................................103
Абна еҵәараҿ...............................................................104
Асҟатәи аԥара... ...........................................................104
Ажәҩан иалалаз рыԥсы… .............................................105
Исзымариам.................................................................106
«Сеибашьҩуп ҳәа еибашьҩык…»...................................106
Сџьыба цоит аҵа ҭаԥсны… ...........................................106
Егьаурым… ..................................................................107
Уи дыԥсит… .................................................................108
Аԥсаӡ... ........................................................................109
Ҽа ҟазшьак… ...............................................................110
Бан илабымҳәан... .......................................................110
Ауахәамаҿ....................................................................111
Ақәа.............................................................................113
Ашәи........................................... ................................ 113
… Аҽны инаркны… ......................................................115
Аолимпиада........................................ .........................116
«Ахшара дзауз леиԥш…».............. ................................ 117
«Амра ԥхон. Ҳаиԥылеит зны…».. ..................................118
«Ажә иахаиршәын ашаха…»... ......................................118
Ари адгьыл...................................................................119

539

Абыргцәа рыҩнаҿы… .................................................. 120
«Сыԥсҭазаара, сгәыӷра…» ............................................ 121
Аиарҭа даман… ........................................................... 122
«Амацәыс-амаркатыл…»..............................................123
«Амҳаџьырқәа рылабжыш…»........................................123
Ахыбаара......................................................................124
Сан лашәа.....................................................................125
Ақәа аныҳәа.................................................................125
«– Узышьҭоузеи, ашла…»..............................................127
Аҟаб.............................................................................127
Абаза ԥҳәызба..............................................................127
«Сылашара» (1965)
«Аԥсны ахьӡуп...».........................................................129
Шәааи Аԥсныҟа!...........................................................129
Сгәы инҭымҵәо иҭоу ба бами?..................................... 131
Аԥсныҟа........................................................................131
Ԥхыӡла… ..................................................................... 132
«Аеҵәақәа салацәҟәысит…»..........................................132
«Шьҭа исымҳәаргьы исызӡаӡом…».................................133
Агра............ .................................................................133
Сылашара.....................................................................134
Бсахьа ԥшӡа абара........................................................ 134
Ԥсыуаҵасла..................................................................135
«Амҩа ҭынч санылан снеиуеит…».................................136
«Амра нӡаалеит ашьшьыҳәа…».....................................136
Аӡын.............. ..............................................................137
Исыздырам схаҭагьы....................................................138
«Ихәыҭхәыҭуа аԥсабара цәажәоит…».............................138
Ажәеинраала-аԥсыршьага............................................139
Зегь акоуп, дыԥсуам!....................................................140
Ашьшьыҳәа, ицәоуп аԥсабара… ...................................141
Иама-иама ицеит... ......................................................141
Дыцәаз.........................................................................142
Алаф.............. ..............................................................143
Сгитара.........................................................................144

540

«Ицар ҳәа сшәоит ба бӡамҩақәа ҭыҵны…»...................145
«Аҵла махәқәа бамбала иҭаҳәҳәоушәа…».....................145
«Аус сақәшәеит, аус самоуп…»......................................146
«Илашьцоуп, сааигәа ҷыт бжьы гом…»......................... 146
Бара акгьы бхараӡам.....................................................147
Асааҭ............................................................................148
«Рыцҳарак сақәшәеит саазқәылоз…»............................148
«Ашымҳа амҵан» (1970)
Ари адгьыл...................................................................149
Асас................. ... .........................................................150
Аԥсуа иашәа.................................................................151
Ачу-ачу!........................................................................151
Аԥхьарца......................................................................153
Маҷк исараӡа!.. ............................................................154
«Умыццакын, аҽыхәа…»...............................................155
Аԥша............................................................................157
«Сан, ибдыруеит…»........ ..............................................158
Сан, ибгәалашәома?.....................................................159
Ҳшымҳа амҵан.............................................................161
Ашьыжьтәи сахьак.... ...................................................162
Бара быда… ................................................................. 163
Анышә............. ............................................................163
Аҭынчра.......................................................................164
Аҷкәынцәа...................................................................165
Ашьыжь.......................................................................166
«Адәы иқәыршәын ахала...»......................................... 167
«Ииаҵәаӡа, аӡыжь иаҩызоуп...»................................168
«Азԥшра...»...................................................................168
Уаҳа умаан ҳәа сабҳәеит... ............................................169
«Ашәахәақәа...».............................................................171
Ашлара.........................................................................171
«Аԥра самоуп сырҵысуа...»..........................................172
«Иацгьы ажәак бымҳәаӡеит...»......................................173

541

«Ашлақәа рқәыԥшра» (1975)
Сыԥсадгьыл..................................................................175
Сышьха........................................................................176
Ахәылԥазтәи сахьак.....................................................176
«Ардәынақәа ашәа шырҳәо баҳахьоу?..»........................176
Ашьхақәа рҵас.............................................................179
Ааԥын..........................................................................180
Шьыжьык.....................................................................181
«Илеиуеит еишьҭалан...»....................................... .......182
Уааи,аӡынра!................................................................183
Ашлақәа рқәыԥшра......................................................184
Ахәылԥазтәи аҟәа........................................................ 184
Анлныҳәа.....................................................................185
«Сахьцалакгьы бсыцуп...».............................................185
Сан лгуы...................................................................... 186
«Иахьа сзықәымԥшӡеит...»......... ..................................188
Аԥхыӡ...........................................................................188
Анацәа.........................................................................189
«Абар ҳаиқәшәеит ҳамала...»........................................191
«Баргьы быԥшуп...»......................................................192
«Бара бхәыҷуп...»..........................................................192
«Ҳаицын...»..................................................................193
Ҩаԥхьа..........................................................................194
Агитара абжьы..............................................................195
Сҩыза...........................................................................197
«Ҭагалантәи ашәа» (1980)
Москватәи ааԥын..........................................................198
Ақалақь лаша............................................................... 199
Абра сынхоит............................................................... 200
Ҭагалантәи ашәа.......................................................... 201
«Ҳашьхақәа ирхарҵеит...»............................................202
Ашьшьыҳәа..................................................................202
Агәыразра.....................................................................203
Ачара............................................................................204

542

Акәашара......................................................................204
Сышԥақәыԥшыз, усҟан!................................................205
Аҟама............................................................................206
Сара сгуахәара..............................................................207
Сҩыза, сышьхақәа уҭахазар….......................................208
«Адыд-мацәыс аапкны...».............................................209
Иҟәандоу ақәа..............................................................210
«– Угәы бзиоума? – Сиазҵааит аӡәы...»......................... 211
Аӡы сҭахуп….................................................................211
«Ажәеинраалақәа ...»....................................................213
Апоет игәалашәара.......................................................213
«Инымҵәаӡо усурак сашьҭоуп...»..................................214
Сышәҟәы рҭиуан..........................................................214
Агәалашәара.................................................................215
Ала............ ....................................................... ...........216
Аизара..........................................................................216
Сҳақьым.......................................................................218
Сара сеибашьра............................................................219
Ашьыцра......................................................................220
Ааԥын...........................................................................222
«Аӡә аҽага икәозшәа...»................................................223
Иаалырҟьан..................................................................223
Икалап..........................................................................224
Ажәеинраала лыҩуан....................................................225
Ауардын........................................................................226
«Бара быда» (1983)
Аԥхьажәа......................................................................227
Аԥсуа лакәқуа...............................................................228
Москватәи аҵых.......................................................... 229
Аӡыхь...........................................................................230
Ацәқәырԥа...................................................................231
«Иааиуан харантәи аҽыҩҷкәынцәа рашәа...»................232
«Еҳ, ишԥахаау амырхәага...».........................................232
Сымшын.......................................................................233
Аҽырыҩраҿ..................................................................234

543

Бзиа избоит асы анлеиуа.. ............................................235
Аԥсны...........................................................................235
Ацәарҭа.........................................................................236
Ан лгәырҩазы абаллада................................................237
Аҵых аԥсра...................................................................238
Ача...............................................................................239
Аҩныҟа.........................................................................240
Иаирҳәан апап аԥхьарца…............................................242
Алашарбага..................................................................243
«Маҷк бысхашҭыз џьыбшьеит...»..................................244
Аԥара-ҿырп..................................................................245
«Актәи аҵәца...»...........................................................246
Абзиабара абахҭа..........................................................247
«Сара сышықәсқәа...».................................... ...............247
«Зны иааҭгылоит, зны ицәқәырԥоит...».........................248
Сажәеинраала хәыҷ ҵәахыз..........................................249
Абзиабара аҟазшьа.......................................................250
«Ирҳәоит, планетак кыдшәан, жәашықәса...»................251
Ашәҭқәа........................................................................251
«Быблақәа хазыноуп...»................................................252
Бара бызхәыцра............................................................253
Амаӡа...........................................................................254
Заҟантә.........................................................................254
«Сара абзиабара аибашьра салоуп...»............................255
Ахәшә...........................................................................255
Амч ҷыда..................................................................... 256
Аԥшӡара.......................................................................257
«Ашәҭкәа бреиԥшуп, ба бышәҭуп...»..............................257
Сырма...........................................................................258
Ахәыҷқәа рашәа...........................................................258
Азхәыцха смаӡаӡеит схәыҷра........................................259
«Ииасуа аԥхынра» (1980)
Аԥсшәа здыруа................................................. ............260
Апоет ииҭаху................................................................260
«Ҳашҭа иқәын ашьыжь ажә хьаны...».............................262

544

Икашәеит абҕьы...........................................................262
«Избеит ахра,»..............................................................263
«Аицәажәара...»............................................................263
Сара исыгәхьаау............................................................264
«Ажәеинраала даԥхьон...».............................................266
Ҭагалантәи ахәылԥаз....................................................267
Ааԥын..........................................................................268
Ашәақь.........................................................................269
Алакә............................................................................270
Ал................................................................................ 271
Ашана...........................................................................272
Бзиабаразаап................................................................273
«Дыҟан аибашьҩы...»....................................................274
«Аҭак...»......................................... ..............................275
Бабакоу, сабаҟоу?.. .......................................................275
Ашәҭқәа рҭоурых..........................................................276
Бара быхьӡ....................................................................276
Сажәеинраалақәа џьабшьон.........................................277
Аҵааҵла.......................................................................278
Ақәа.............................................................................279
Азар.............................................................................279
«Зны ҳара ҳқыҭан...».....................................................280
«Хаҵак саԥхьа днеиуан...»............................................281
«Иарбану шәзыршла...»................................................282
«Аԥошьҭамҩангаҩ иҽы...»............................................282
Ашьхыц........................................................................283
«Ажәҩан ду сааҭуп...»...................................................284
«Сара сышьҭахь...»........................................................284
«Москва – сара сгәаҵа иалнахызоуп...».........................286
«Аԥсаӡ гылоуп ҳагәҭаны...»...........................................287
Ҵыԥх уажәааны............................................................288
«Аԥсра ныҟәон, уи еиқәыцәо, имлашьуа...»..................289
Амра еиԥшын иччаԥшь….............................................290
«Абџьарт ҿеихак амам...».. ...........................................291
«Саргьы срылан усҟан...»..............................................292
«Ажәҩан агәы иаҵалан...»............................................293
Анцәа саҭоумҵан!........................................................293

545

Имҩа дықәрҵон...........................................................294
Ан илзымҳәаз ажәа..................................... .................295
Урҭ рыԥсқәа ҭалар........................................................296
«Алабжыш аҿыҵыкәкәоит сцәашьы...».. ......................298
«Мачӡак аԥсшьара иаргьы иаҭахызшәа...»....................299
Аибашьҩы дхынҳәит аҩныҟа........................................300
Сқыҭа...........................................................................301
Аамҭа...........................................................................302
Аԥсуа иашҭа.................................................................303
«Арра ус далган...»........................................................304
«Зегьы урызхәцуеит, Аԥсны...».....................................305
Адаԥазары – Аҟәа.........................................................306
Ари ашҭа......................................................................307
Аԥхыӡ аҿы ишыҟоу.......................................................308
Аӡыблара рҽаҭан...........................................................309
Алаҳәақәа.....................................................................310
Ԥхыӡла.........................................................................310
Аԥарԥалыкьқәа.............................................................311
Ашықәс аамҭақәа.........................................................313
Анҷа-кәынҷа................................................................313
«Ажәеинраалақәеи апоемақәеи» (2000)
Макьанагь ушәарҭоуп…................................................314
Бааи,ҳабналап!.............................................................315
Аццышә........................................................................317
Ԥхыӡла акәын…............................................................318
«Сара снеины ҭынч снеихагылеит...»............................320
Ацҳа.............................................................................321
Аибашьҩы иашәа..........................................................322
«Амра ҿыхар – абаҳчарагь ҿыхап...».............................323
Қәак ауан.............................................. .......................324
«Қыҭак аҿы сасра ҳаҟан...»...........................................324
Ахәышәтәҩы................................................................325
«Амҩа абжараҿ сынхар...»............................................326
Ӡызлан-ӡаҳкәажә….......................................................327
«Аб даныржуаз...».........................................................328

546

«Издыруада апоетцәа рымаӡа?..»..................................329
Акьанџьа......................................................................329
Ҭагалантәи ақәа......... ..................................................330
Ашҭаҿ...........................................................................330
Ан................................................................................332
Сгәы рахәӡам….............................................................333
Ҩ-рахәыцк....................................................................334
Аҳамҭа..........................................................................335
Аҽы цыҩ-цыҩ...............................................................337
«Ааԥынра ашәа» (2003)
Аԥсуара........................................................................338
Ашәа......................................................... ...................339
Аиҩызара ашәа..................................... .......................340
«Мшәан, иуҳәозар, дарбан ҩыда...». .............................341
Ҭагалан гәхьаазгоит......................................................342
Сукәыхшоуп!................................................................342
«Амра адгьыл иаабын...»...............................................343
«Амза аҵаҟа стәаны...».................................................343
Агәыӷра........................................................................344
Сахьа хәыҷык................................................................346
«Икараха иҟан ахәышәтәырҭа...»..................................346
«Знымзар-зны, знымзар-зны...»...................................347
Дцон аԥҳәызба ԥшыхәра..............................................347
Ашықәс ҿыц!.............. .................................................348
Аҽыуаҩ.........................................................................349
Шәыгәқәа хәума, тәанбақәа?.........................................349
Аҩар............ ................................................................350
Анцәа ида... .................................................................351
Шьҭа издыруеит............................................................352
Аҟәа.............................................................................353
Ҳажәеинраала..............................................................354
«Сара сҵәыуаӡом...».....................................................355
Раԥхьаӡа акәны.............................................................356
«Амра еиԥшын аҵәа-хаҳа...».........................................357
«Сара исымоуп сара сашҭа...».......................................357

547

«Амода ԥҳәызба...».......................................................358
Аԥара............................................................................359
Апоет имонолог............................................................360
Ааԥынра ашәа..............................................................360
«Ҭынч илеиуан қәаԥсатак...».........................................361
Аҵәа............ ................................................................362
Гәаныла........................................................................362
Анцәа иалихыз аԥсны...................................................364
Амра.......... ..................................................................334
«Ажәҵыс-еиқәа...»........................................................366
Быгәхьаазгоит..............................................................366
«Абзиабара ашәа...».. ...................................................367
Аҩы рыжәтәуп..............................................................368
Аҵара аныҳәа...............................................................369
«Амра иснаҭом уи иамам...».........................................370
Артиллеристцәа рашәа.................................................371
«Сара сашәақәа...»........................................................371
Ҿыц каламла................................................................372
«Ԥхызла ажәҩан салан...».............................................373
«Хәылԥы-еҵәа цәырҵит хәылԥазы...»..........................373
Ашьыжь........................................................................374
«Ан агараҿы днатәан...»................................................375
«Ада схәарҭам сыкьанџьа...».........................................375
Ҽа знык исызҳәа уи ашәа.............................................375
«Абзиабара ахьыҟоу...».................................................377
Раԥхьатәи ашьаҿа.........................................................378
«Илахҿыхуп аԥсуа ԥацха...»..........................................380
«Заҟа ҵуазеи, бсымбаӡац...».........................................380
«Ақәыԥшра» (2005)
Кыр шықәса нуҵуеит.....................................................381
Аимак...........................................................................382
«Быԥшра схашҭуеит шьҭа сыԥсымзар...»......................383
Иареи сареи..................................................................384
Ашәарыцаҩ..................................................................385
«Ааԥын шәоуп, аҵар ҷырҷыруеит...»............................386

548

«Аԥша нҭасны маӡала...»..............................................386
Ақәыԥшра....................................................................387
«Сара схагоуп ба санбыцу...».........................................388
Агәырӷьара...................................................................389
Рҿаԥхьа ҳхырхәап........................................................390
Очамчыра.....................................................................391
Аладатәи амра........ .....................................................392
Аԥшҩы.........................................................................393
«Исыхьыз сыздырам, сгәы ҭынчӡам зынӡа...»...............394
Актәи ажәеинраала.......................................................395
Уааи, нас, хаирыз ҭаҳарцәып.........................................396
Амшыни ацәқәырԥеи...................................................397
Маӡала......................................... ................................398
Абџьар сықәкуп.......................... .................................399
Аҭәҳәа..........................................................................400
Ажәлар рԥа........ ..........................................................401
«Бара бакәымзар, – сара...»...........................................402
Хыда............................................................................403
«Ирҳәоит аԥсҭазаара мцоуп ҳәа изхылҵыз...»..............404
Акәашарахь анаԥхьара.................................................405
Уаҵәынӡа.....................................................................406
«Апоетцәа рзы...».........................................................407
«Аҵых ахыза насықәҵан...»..........................................408
Схьаа............................................................................408
Сқәыԥшра агьама.........................................................409
Аҵла............................................................. ...............410
«Ачарақәа раамҭа...».....................................................411
Мықә..... .................................................... ..................412
«Абзиабара мцоуп, уи уаламыхәмарын...»....................413
Азә игра....................................................... ................415
«Ашьыжь иҵҟьаз ашьабысҭа сара сеиуан...».................416
«Исзыҟәшәа, Анжела...»................................................416
«Илеиҽырбон ачараҿ...»... ............................................417
«Ихы дацәажәон ихала...».............................................417
Ахаҵеи аԥҳәыси еилыҵуан..........................................418
Аныҳәаҿа.....................................................................419
Ааԥын еиӷьысшьоит иаҳа.............................................420

549

Агәырҩа.......................................................................420
Ауаара...........................................................................421
Сара сыхьз....................................................................422
Ус ишоуп.......................................................................423
Бара ибзыскыз ашәақәа................................................424
Аҽы..............................................................................425
«Ицон иҩны сара ссааҭ ахыцқәа...»...............................426
Егьырҭ аизгақәа рҟынтә
Ааԥынра анааиуа..........................................................427
Ачабра...........................................................................428
Сара с-Гәында....................... .......................................429
«Бхахәы салаԥсалон срыцҳа...».....................................429
Абри даара дыԥшӡоуп, рҳәеит........................................430
«Ҩ-ҳәаак рыда амам аламыс...»....................................431
«Хшыҩла иулшоит...»....................................................431
Ампыл..........................................................................432
Џьит.............................................................................432
Аԥшқа..........................................................................433
Ааԥын цеит…................................ ...............................434
Ирҳәоит аԥсуара џьабаауп….........................................434
Сасра.............................................................................436
Аӡӷаб ашоура лыман.....................................................437
«Атыҩарҩар ҳаст, издыруеит...»....................................437
Арҵаҩы........................................................................438
Ирбылуан ақырҭқәа ха ҳаҩны........................................439
«Игәхьааумган умал ыӡыр............................................440
«Аԥсҭазаара агьама...»..................................................440
«Ихьанҭоуп аӡы-рҩаш...»..............................................441
«Уҩыза иакәу, уашьа иакәу...».......................................441
Ажьакцеи ашьыцреи....................................................442
Абри арԥыс дҭамхакәа.................................................442
Амҩахәасҭа ианылан….................................................443
Уахыкала......................................................................443
Ҭагалан.........................................................................444
«Сгәы сҽанӡамкәан ҭынч ицеит аԥхара...»....................444

550

«Ашәҭ ангәылҵуа иԥшӡаӡоуп...»....................................445
Ҭабуп............................................................................445
Аҟәазы ашәа...................................... ..........................446
Аԥсынтәыла – уи ԥхьарцоуп….......................................447
Ушьа зықәҭәоу адгьыл..................................................448
Аламыс.........................................................................449
«Сыдгьыл, сара сныха...»...............................................451
«Ашәҭқәа нсыжьит бара бҿы…»....................................452
Ари адгьыл...................................................................453
Даҽа хәмаршьак...........................................................454
Ажәазаҵәык.................................................................455
Ҳаҩџьагь ҳабжьы..........................................................456
Аԥсуа быргцәа..............................................................457
Кәтол............................................................................459
«Аамҭа сымам, сеилахоуп анысҳәо...»...........................460
«Уи споетуп ҳәа ҳахҭеикын...»........................................461
«Аӡә игәы иахәо уалс имшьа...».....................................461
Ҳара ҳаиҳа....................................................................462
Кәыдры.........................................................................462
Астудентра амшкәа.......................................................464
Сара ушықәсаҿ сыҟан иацы..........................................465
Ашәарыцара.................................................................466
Анаскьагара..................................................................467
«Амра неихьан...».........................................................468
«Ари ашҭа ԥшӡан, илакәын...»......................................468
Ажәеинраала бзызкуада?..............................................469
Аԥсни Урыстәылеи.......................................................470
Аԥша............................................................................471
«Раԥхьаӡатәи амацәыс...».............................................472
Бареи сареи акаҳуа аажәып...........................................473
Аҩыжәҩы имонолог......................................................474
Аӡӷаб хәыҷы лашәа.......................................................475
Аиԥылара......................................................................476
Аӡәгьы дахьыԥшым......................................................477
Агәыла..........................................................................478
Пицунданӡа..................................................................479
Кировтәи аҵх...............................................................480

551

Уахьынаԥшлак..............................................................481
Аума ҵуеит...................................................................482
Аелегиа.........................................................................483
Схала............................................................................484
Аимак...........................................................................485
Агьама..........................................................................485
Ажәҩанаҿ снаӡаанӡа.....................................................486
Амала............................................................................487
Агәхьаагара..................................................................488
Дыздыруеит уи ауаҩ.....................................................489
Агәы умаз, ахы умаз.....................................................490
«-Угәы бзиоума, ушԥаҟоу...»..........................................491
Ашта еиқәхазар лыԥхала..............................................492
«Ахш аҽыҭқәа ажәҩан иаҵакнаҳауп...».........................493
Сгәы сазыӡырҩуан........................................................493
Ааԥын амшқәа..............................................................494
Хаз-хазы.......................................................................495
Инымҵәо азҵаарақәа...................................................496
«Изырканӡеи, сымыш, сышәҭқәа...»..............................497
«Ашәыта...»..................................................................498
Ахьӡ-аԥша абаҳча.........................................................499
Аимаа ҿыцқәа..............................................................500
Аԥышәҭрықь................................................................500
Ашьыҵәрақәа кны............. ..........................................501
Аҵәа................... .........................................................502
Аҳа...............................................................................502
Ахарҵәы.......................................................................502
Уԥры, сара сашәа..........................................................503
Ажәҩан ашҟа............ ...................................................504
«Ажәҩан иалшәан икәеицеиуа...».................................505
Арбаӷь абжьы................................................................505
Ари аҵх................ .......................................................506
Актәи ахы................. ...................................................507
Ашьыжь ааит................................................................508
Адгьыл агәаҿы..............................................................509
Амацәыс.......................................... ............................510
«Абзиабара – хагароуп, гәаҟроуп...»..... ........................510

552

Иаҳа иҿыцу..................................................................511
Ихәу ардәына...............................................................513
Лаӷырӡымзар................................................................514
Уаамҭа цеит......................... ........................................515
Ҳазхылҵыз иныҳәа.......................................................516
«Амца снаҵхеит аҩнаҿы...»...........................................517
Дгәырӷьон лара лыла....................................................518
Бзанҵы имааԥсо...........................................................519
Аибашьра еилгеит.........................................................520
Амза аҟынӡа.................................................................521
Агәалашәара................................................................522
Ашәҭқәа рҵыхәан........................................................523
Аҿар рашәа...................................................................524
Азҵаара........................................................................525
Аеҵәақәа рылыԥхала....................................................526
Сымыш, бқәыԥшуп.......................................................485
Уареи сареи..................................................................528
Аха сеидру уи иахырҳәааз.............................................529
Сара сҵәыуон, уа уччон................................................530
Смаҭа...........................................................................531
Акәатәи авокзал...........................................................532
Аеҵәақәа ус рҳәеит…....................................................534
Уанцалакгьы.................................................................535
«Ажәҩан, идыруп, ирыԥхуп иаҵәала...»........................535

Терент Михаил-иԥа Ҷаниа

ИАЛКААУ
Х-томкны
Актәи атом
Ажәеинраалақәа

Терентий Михайлович Чаниа

ИЗБРАННОЕ
В трех томах
Том первый
Стихи

Аредактор М. Тәанба
Акорректор И. Џьениа
Асахьаҭыхҩы Р. Габлиа
Компиутерла еиқәдыршәеит
Н. Картозиа, А. Аџьынџьал

Аформат 84х108/32. Атираж 300.
Иҟаҵә. акь. бӷь. 17,5. Инықә. акь. бӷь. 29.
Аҿаҵаԥҟа №

