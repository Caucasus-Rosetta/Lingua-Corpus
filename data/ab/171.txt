Ашәҟәҭыжьырҭа “Алашара”
Аҟәа – 2006 ш.
ГрлпВорпәир
Иҩымҭақәа реизга
АҨБАТӘИ АТОМ
Ашәҟәҭыжьырҭа “Алашара”
Аҟәа – 2006 ш.
ГрлпВорпәир
Иҩымҭақәа реизга
ԤШЬ-ТОМКНЫ
Ашәҟәҭыжьырҭа “Алашара”
Аҟәа – 2006 ш.
З. Кәарҷиа. Иҩымҭақәа реизга ԥшь-томкны. Аҟәа. Аҩбатәи атом.
2006 ш. – 316 даҟьа.
З. Кәарҷиа 2006 ш.
Ижәлар гәакьа ржәытә-рҿатә, иахьатәи рҭагылазаашьа,
уаҵәтәи рԥеиԥш, урҭ рыдгьыл, рбызшәа, рдоуҳатә мал ахьчаразы,
аиқәырхаразы фырхаҵарала ақәԥара, иаҭаххозаргьы ахақәҵара –
абарҭ роуп, аԥхьаӡа инаргыланы, тема хаданы иагәылсны ицо Заур
Кәарҷиа ипоезиа.
ИҾЫМЦӘО АХӘШҬААРАМЦА
Аибашьра ианалагаҵәҟьа, аԥзхьатәи амшқәа инадыркны,
сых ыҩԥацәа Ал хас, Ахра, Алиас (аиҵбы шықәс ыла
дшаҵанамкуазгьы насываргыланы абџьар скит, иҳақәлаз аӷа
хәмга ихымца снаҿагылеит, сықәра ишахыԥахьазгьы. Иаҳҳәап,
сԥацәеи, схи, сыԥси срыцәшәаны сыҽхьаскызҭгьы, шьоукышьоукы реиԥш анавагыларҭа-аавагыларҭақәа сыԥшаазҭгьы,
усҟан сҵарагьы, сырҵаҩрагьы сыздынҵәаланы исааӡаз
сыхшарагьы, с аб иџьынџь аҿы исыргылаз сыҩнгьы
изаҟаразаалак мчы рымаӡамкәа иҟалон, еиҳаракгьы «уаҳа
сашьҭам мазарак, саҳәоит ҩ-ԥсҭазарак: ԥсҭазарак – сыдгьыл
гәакьаз, аҩбатәи – сажәеинраалаз» – ҳәа исҳәахьоугьы
доуҳадахон» – ҳәа азгәеиҭоит апоет Заур Кәарҷиа имшынҵак
аҟны.
Иҵабыргыҵәҟьаны арҭ ажәақәа ауаҩы инарҵауланы
дзырхәцуа акоуп. Урҭ иаҳдырбоит апоет иԥсадгьыли ижәлари
дшырзыҟоу, рлахьынҵа патриотк иаҳасабала дшаргәаҭеиуа,
иара изы зегьы ишрыцкыу.
Ари ахшыҩҵак иҵегьы ашьақәрӷәӷәаразы иаагап даҽа
факткгьы; аибашьраҿы ажәыларақәа руак аантәи аби аԥацәеи
рдиалог:
Ҳаӷа дахьтәоу акәзар, имҩацәгьоуп акыр бжьоуп,
Ҳаб, угәы иалымсын, иубоит, нас убжоуп.
Ҳамҩа унақәныҳәан, ҳдәықәҵа уԥацәа.
Иара усгьы иҽеим, ҳдәықәлар ҭаацәак,
Есышьыжь шәгәы зырӷәӷәоз, ирӷьеҩны зыбжьы,
Шәбаталион акомиссар, шьҭахь сангьыжьы,
Нас сабуп ҳәа сзышәҭахуи иласгәыдҵан
сышәшьы,
Ажәҩан иаҵалом уи азыҳәан ашәшьы.
Алхас
Ахра Алиас
Шәыхҩык ишәҿымшәеит уи ашьҭахь ажәак,
Саахынҳәны иаашьҭых сҿынасхт ашәақь.
Ҳцон ҳгәы еибархаҵан, ҳижәларц аӷа,
Шьҭахь шьаҿак ҟамҵакәа, ҳнеиуан хаха?
Аибашьраҿы аиааира анаага, ҳаԥсҭазаара аҭынч мҩа (ахҟьаԥҟьақәа иахьанӡагьы инагӡаны ишеиқәмтәацгьы иананыла
аамҭазы «ар ирнымиаз дхаҵаӷәӷәоуп» ҳәа ишырҳәо еиԥш,
ацәажәара, апафос ҳаракыла ажәақәа рҳәара уажәшьҭа зегьы
иҳалшоит. Аха аибашьра амца қьоуқьад анкашыҵәҟьаз, аԥсреи,
абзареи, аҟазаареи, аҟамзаареи рҳәаақәа анеидыӷәӷәалаӡоз
агәмшәареи, афырхаҵареи, ахамеигӡареи аазырԥшыз, зажәеи
зуси хҭак еицҭазыршәыз роуп Аԥсадгьыл аҵеихара иаԥсоу,
игылоу абиԥара рзгьы иҿырԥшыгоу.
Сыззааиуа, уажәтәи аибашьраан Заур Кәарҷиа иԥацәеи
иареи Аԥсадгьыл аҿаԥхьа иаадырԥшыз ахамеигӡара ауп.
Насгьы апоетцәа Заури Алхаси рҩымҭақәа ҭызҵаауа ауаҩы абри
агангьы – аибашьра атәы зҳәо рбиографиа – дазааҭымгылар
амуа аҟынӡа «аматериалқәа» ыҟоуп, иаҳзырбо (дара рхаҭақәа
рнаҩсгьы, Аԥсны ахақәиҭразы ицоз ақәԥараҿы ҳҵеицәа
хазынақәа ихьӡырҳәагаз рфырхаҵара атәы зҳәо адаҟьақәа.
Заур Гьаргь-иԥа Кәарҷиа поетк иаҳасабала аԥхьаҩцәа
дырдыруеижьҭеи акыр ҵуеит. Уи апоезиатә шәҟәқәа жәаба
инарыцны иҭижьхьеит. Убарҭ иреиуоуп: «Ахьышьҭрахь»,
«Аблақәа анеиқәшәо», «Аӡаӡа-ҳәымҭа», «Ихароу агәыӷрақәа»,
«Аԥсҭазаара амаӡа», «Ахаҵа данхаҵоу», «Ашьаҿақәа»,
«Алхас», уҳәа убас иҵегьы.
Арҿиаҩы иԥсҭазаара, ҟазак иаҳасабала ишьақәгылара
еснагь ԥсабарала иацуп ауадаҩрақәа, аҟыба-ӡыбақәа арымӡаа,
ус хыҵәрырҭак ыҟаӡамкәа, ҭагәҭасрада, ԥықәсыларада
иқәшьшьы цашьа амаӡам. Хаҭала апоет Заур Кәарҷиа итәы
ҳҳәозар, иамыцхәнгьы (еиуеиԥшым аԥсҭазааратә мзызқәа
ирыхҟьаны) ауадаҩрақәа ирнысит ирҿиаратә мҩа, иара аханатә
итәышьҭрамкәа ииашареи, иқьиареи ирыхҟьаны илахьынҵа
иаҟәнҷаблеит амаҷҟәикрақәа рацәаны. Аха уи аԥсҭазаара
гәмбылџьбарала иага дкыднаҟьазаргьы, деиланаргьежьызаргьы, насыԥны, аԥсабара инаҭаз абаҩхатәреи иӷәӷәоу
ихаҭареи рымчала ҳмилаҭ литератураҿы даҽаӡәы иламҩашьо
иара иитәу иажәа иҳәартә еиԥш дзыниоз ауадаҩрақәа
дыриааит. Уи знык иадамхаргьы ауаҩы дҳаракны дызкыу
аԥсадгьыл абзиабара, амилаҭ абызшәа, аҭоурых, уаҵәтәи
аԥеиԥшхә бзиа агәрагара, насгьы аламыс, апату, ахьӡ, ахьымӡӷ
изқәа реимырхеит, нцәахәк еиԥш иԥхьаӡоит, дымшәа, дмырҳа
аӷьараҳәа рлакҭа дҭаԥшуеит. Урҭ ахаҭашьатә ҟазшьа бзиақәа
роуп апоет ибаҩхатәра аамышьҭахь ипоезиа хыҵхырҭас,
ҿырцәажәагас иамоу.
Заур Кәарҷиа диит 1936 шықәсазы Очамчыра араион Ҷлоу
ақыҭан. Абжьаратә школ далгеит Гәдауҭа, нас Аҟәатәи
арҵаҩратә институт афилологиатә факультет, Ауниверситет
аныҟала ашьҭахь аҭоурыхтә-иуристтә факультет. Уи
изанааҭқәа аҩбагьы рыла акыр шықәса инеиԥынкыланы
Очамчыра араион аҿтәи ашколқәа рҿы рҵаҩыс, аҵара ҟәша
еиҳабыс, директорс аус иухьеит. Арҵаҩратә-ааӡаратә ус
ԥшьаҿы иџьабаа маҷӡам, азгәаҭара аԥсаны иҟоуп. Уажәы Заур
Кәарҷиа Аԥсны арбџьар мчқәа рподполковник аус иуеит
Гәлрыԥшь араион, арратә комиссариат актәи аҟәша еиҳабыс,
арратә комиссар ихаҭыԥуаҩс. Аха Заур Кәарҷиа ибаҩхатәра
иаша ахьааԥшыз данқәыԥшӡаз инаркны аӡыхь еиԥш иҵхәраа
зҿаазхаз апоезиаҿы ауп. Уи аԥсҭазаараҿы иага амыҟәмабарақәа
дрықәшәазаргьы, азнык азы иҩымҭақәа рҭыжьра
дыруадаҩзаргьы, апоезиеи иареи бзанҵы еицәыхьшәашәаны
иҟамлацызт. Уи иахылҵуаз амцаԥшь еснагь дарԥхон, арҿиара
игәы аҳәо дҟанаҵон – аԥсҭазаараҿы дызлагылаз, иибоз,
иныруаз, дзеигәырӷьоз, изгәакьаз дазышәаҳәартә еиԥш,
мамзаргьы ицәымӷыз, иԥсадгьыли ижәлари ирԥырхагаз, рыхьӡрыԥша лазырҟәуаз, ихьыӡ зҳәоз поезиатә хаҿсахьала
игәлыршәаны дрықәӡбон. Уи ирҿиаратә мҩа дазнысыз,
дызхысыз, игхаз, иԥхаз, дызхьымӡаз, дзыхьӡаз, ?Заур Кәарҷиа, Алхас, Аҟәа, ад. 51-џ. иԥышькласыз
уҳәа ибиографиатә елементқәа заманала иаҳзырбо акоуп
ипоема «Сымҩеи» егьырҭ играждантә жәеинраалақәеи.
Апоет Заур Кәарҷ иа ибаҩхатәра аԥсҭазааратә
ҭәагашоу рақәа жәпакы ирылаш әазаргьы, акырынтә
иахәнатәырц иныгҿанаргьежь-аагҿанаргьежьзаргьы, зегьы
акоуп уи нцәахәс иззылԥхаз ауаҩы дамԥсахит, аханатә
дызнылаз амҩа, ишитәышьҭро дырны, арҿиаратә шәахәақәа
ақәрԥхо, агәазыҳәара бзиа иҭо, игәы ҟаҵо иаауеит. Уи аиашазы,
маҷгьы алымшаӡац, ахатә хаҿра аманы адоуҳатә маҵура
анагӡара иаҿуп.
Егьирахь, еилкаау усуп, апоетцәа аӡәырҩы рыҟны еиԥш,
Заур Кәарҷиа ипоезиаҿгьы ишуԥыло аԥсыҽрақәагьы инагӡаны
игәлҭәааны иаарԥшым, иҳәам ахшыҩҵакқәа, ацәаҳәа
еизадақәа, жәеинраалақәак рҿы ашь ҭрақәларақәа,
ахеиҭаҳәарақәа. Аха афилологиатә наукақәа ркандидат,
адоцент Шоҭа Салаҟаиа иара изкны ишиҳәо еиԥш: «Иреиӷьу
уи ирҿиамҭақәа имҩашьо ирныԥшуеит автор, меижьарада
апоезиатә баҩхатәра акәиц шиӷроу, аҳәатәы маҷымкәа ишимоу,
насгьы марҵеиҵас дынхымшәо аӡәы ишьҭа дхымгылакәа, абри
дҟаза дууп, сихьчап ҳәа аӡәы ишьашәыр иҽыҵамкыкәа,
иахьынӡаилшо ихатәы мҩа аԥшаара дшашьҭоу, ихатә бжьыла
ажәаҳәара, ашәаҳәара дшазхиоу» (Заур Кәарҷиа, Алхас, Аҟәа,
1995, ад. 49.
Заур Кәарҷиа ипоезиа ажанртә-тематикатә еилазаа-шьала
шьардаӡа иҭбаауп, насгьы иагьеиуеиԥшым, иаҳҳәап, аинтимтә,
аԥсабаратә апоезиатә, аграждантә лирика иаҵанакуа
ажәеинраалақәа, аепикеи алирико-епикеи ржанр иатәу
инеиҵыхыу апоемақәа. Урҭ зынӡа аа-поемак ыҟоуп. – «Алакәқәа
ртәылаҿ», «Ари адунеиаҿ», «Сымҩа», «Ахаҵа данхаҵоу»,
«Аԥҳәызба ар маҭәа зшәу», «Алхас», «Аҳақ», «Амшқәа
ԥшума!..»9.
Арҭ апоемақәа (еиуеиԥшым атематика ишазкыугьы уаҟа
еиуеиԥшым ахҭысқәеи аҟаларақәеи иргәылан еиуеиԥшым
афырхацәеи аперсонажқәеи шаарԥшугьы, ус иааизакны ухаҿы
иааганы урыхәаԥшуазар, ауаҩи аԥсадгьыли реизыҟазаашьеи,
уаҵәтәи рлахьынҵеи роуп изыхцәажәо, доуҳатә ԥсымчхарас
ирымоу) лагала бзиоуп иахьатәи аԥсуа поема аҭаацәараҿы,
насгьы абри ажанр аҿиара иацхраауа ракәны иҟалеит. Убри
аҟынтә мацарагьы урҭ ҳлитературатә ԥсҭазаараҿы инарҭбааны
ахцәажәарагьы рыхәҭоуп.
Поетк-патриотк иаҳасабала Заур Кәарҷиа дазҿ-лымҳауп,
ипоезиа хыҵхырҭас иамоуп аԥсуа жәлар ржәытә-рҿатә,
иах ьатәи рпол итикатә реконом икатә, рку льтуратә
ҭагылазаашьа, уи аҩаӡара, уаҵәтәи рлахьынҵа аԥеиԥшхә,
рџьынџь-дгьыл, рхатәы бызшәа, рдоуҳатә мазара. Урҭ
реиқәырхаразы ақәԥара, ианаҭаххагьы, хьаҳә-хьачрада
ахақәҵара. Аа, абарҭ роуп апоет Заур Кәарҷиа итема хадагьы.
Аԥсуа жәлар ижәытәӡатәиу зларакәу ала ирымоуп
азқьышқәсақәа ирықәлоу адоуҳатә баҟақәа, иаагап: Нарҭаа
дуқәа, Абрыскьыл, аҵан ирызкыу аҳәамҭақәа, алакә ссирӡақәа,
иара ус ааскьатәи ашәышықәсақәа ртәы ҳҳәозар, реалтә
ԥсҭазаараҿы иҟаз афырхацәа гәмшәақәа, зыԥсадгьыли
зыжәлари рзы хеигӡара ззымдыруаз Ԥшькьаҿ-иԥа Манча,
Инаԥҳа Кьагәа, Кьахьба Ҳаџьараҭ, Бӷажәба Салуман уҳәа убас
ирацәаҩны. Урҭ ажәлар ашәа рзырҳәеит рыхьӡ-рыԥша аҭоурых
иазынхартә еиԥш. Абри атрадициа – афырхацәа рзышәаҳәара
– аԥсуа сахьаркыратә литература аныҿиа инаркны еихаҳауа
иааргоит. Ари атрадициа ааскьатәи абиԥарақәа иреиуоу ҳашәҟәыҩҩцәа рҿгьы аҭыԥ бзиа амоуп. Ус шакәу арҵа-быргуеит Заур
Кәарҷиа ипоезиагьы. Уи аханатә дрыз-ҿлымҳауп аԥсуа жәлар
рфырхацәа, репостә хаҿсахь ақәа гәаду ралагьы
дырзышәаҳәоит. Аԥсадгьыл ажәытә фырхацәа рхаҿсахьақәа
раарԥшра, нас урҭ ирыхьчоз рыԥсадгьыл аиқәрхара, арҿиара,
уи ззеилымкаауа, мамзаргьы иашьҭам агәлымҩқәа рҿаԥ-ҽра
аидеиа ауп иаҳнарбо еихышәшәо иҩу Заур Кәарҷиа ипоема
«Ари адунеиаҿ». Нарҭаа дуқәа, Абрыскьыл, Инаԥҳа Кьагәа,
Кьахьба Ҳаџьараҭ иреиԥшу афырхацәа рыжәлар уаҵәтәи
рлахьынҵа аиқәрхаразы ҿырԥштәыс иҟан, иара ус иаанхоит
есымшагьы.
Апоет иага аԥсҭазааратә ӡыблара еикәшозаргьы, еилашәаеилыҵуазаргьы, ари адунеиаҿ гәкаҳарада ижәлар уаҵәтәи
рымш агәра игоит:
Иҟоуп ҳадгьыл,
Зегь гәазҭо, избо.
Ҳзааӡо, ҳанзырхо,
Иарашҟагь ҳазго.
Ҳабдуцәа рызқәаҭыԥ,
Иахьԥыршәоз зны рымч.
Иҟоуп ҳахәшҭаара,
Ҳаԥсуара, ҳџьынџь.
(Апоема «Ари адунеиаҿ.
Заур Кәарҷиа илирикаҿы аԥсуа жәлар наџьнатә изнысхьоу
рҭоурыхтә ԥсҭазаара иагәыланы иаауа аепикатәи ареалтәи
фырхацәа заҟа хшыҩзацара рзиуа атәы зынӡа ииашаны иҩуеит
Шоҭа Салаҟаиа: «Аԥсуа жәлар ахақәиҭразы, рыԥсадгьыл
ахьыԥшымразы иааи-ԥмырҟьаӡакәа изҿыз рықәԥара баша
илыҵшәаданы иаанымхеит. Ҳабацәа ажәытәтәи рԥышәа ду ҳара
ҳзгьы, ҳаԥхьаҟа игылоу аҿар рызгьы ихшыҩрҵагоуп иҿырԥш
бзиоуп.
Зқьышықәсала ҳабацәа зышьҭаз аиаша,
Ирыԥшааз, иалырхыз амҩа ԥхьа ишьҭоуп.
Сасрыҟәа… Абрыскьыл… ирацәоуп зыгәра ҳгаша,
Урҭ рыхьӡ-ԥшьа аҿаԥхьа ҳхырхәарц ҳахәҭоуп.
(Ажәеинраала «Зқьышықәсала ҳабацәа»9.
Мамзаргьы еиҳа иахьатәи аҭоурых аамҭақәа иреиуоу
афырхацәақәа рыхәаԥшышьа.
Сывараҿы дгылт Акьахьба,
Шәарҭак сымоуп, сгәы ирӷәӷәоит…
Са сизхәыцуеит Наԥҳа Кьагәа,
Иԥсы шысхылаԥшуа агәра згоит…
Доуҳак сымоуп сара араҟа,
Сатәазымбо игәы дажьоит,
Мҩа ҭшәарак аҿ дгылт Баҭаҟәа.
Абџьар шьҭыхны уи сихьчоит!
(Ажәеинраала «Сыдгьыл гәакьа»9.
Аҭоурых хаҿсахьа у еизгьы-уеизгьы аҭоу рых
салацәажәандаз ҳәа акәым апоет дзазхьаԥшуа. Уи ахаҿсахьа
еснагь еимадагоуп, ажәытәи аҿатәи ирыбжьоу цҳауп, уи
ацҳадагьы ҟалашьа амаӡам абиԥарақәа реигәныҩра, рдоуҳатә
традициа аҿиара. Ари ахшыҩҵак даара дақәшәаны иааирԥшуеит
Заур Кәарҷиа иажәеинраала «Кьагәа ираҵлақәа аҿы».
Кьагәа анысҳәо избоит са сыуаҩра,
Сқьиара, сыламыс, сџьынџь, са сыҩны.
Кьагәа анысҳәо, избоит са саԥсуара,
Сабацәа рабацәа рыдгьыл Аԥсны.
(Заур Кәарҷиа, Аԥсҭазаара амаӡа,
Аҟәа, 1994, ад. 55).
Аԥсуа жәлар рҿаԥыцтә ҳәамҭақәа рҿы ахацәа рымацара
ракәӡам ифырхацәаны, рыԥсадгьыл и руаажәл ари
ирпатриотцәаны, уи азы рхы иамеигӡо иаабо. Урҭ аӷьараҳәа
ирывагылан аҳәсагьы. Ҿырԥш-тәыс даагар азхоит Баалоу-ԥҳа
Мадина лымацарагьы. Абри азҵаарагьы хшыҩзышьҭра азиуеит
Заур Кәарҷиа ирҿиамҭаҿы. Уаҟа апоет ашәа рзиҳәоит ақырҭуа
фа-шистцәа иаҳзааргаз аибашьраҿы рашьцәа, рхацәа, рабацәа,
рԥацәа ирывагыланы хаҵаҵас еибашьуаз аԥсуа ҳәсақәа, жәлар
рашәа наунагӡа ианылаз афырхацәа Баалоу-ԥҳа Мадина
илҿырԥшуа.
Аԥҳәызба, ар маҭәа зшәу,
Ирацәоуп, аиеи, ба бзыхәшәу.
Шаҟантәгьы бмыцәа ибыршеи,
Анцәа ду быссирны бимшеи.
Илакәуп, илакәуп бҟазшьа,
Ибылоуп Баалоу-ԥҳа лшьа.
Уи лфырԥҳәызбара еиҭах ибырҿыцт,
Амала қәрала уи лҟынӡа бымшәыцт.
Апоема аԥҳәызба «Ар маҭәа зшәу» аконкреттә ҵаҵӷәы
амазаргьы, автор ҟазарыла изеиԥштәны, атипра аланы
иааирԥшуеит (ажәытәи аҿатәи еиҿырԥшуа, наҟ-ааҟ еигәныҩуа)
абыржәтәи аибашьраҿы аԥсуа ԥҳәызба иаалырԥшыз
афырхаҵара атәы поезиатә хаҿсахьаны.
Апоет хаҭала ахьӡ, ахьымӡӷ, ахаҵара, аԥсадгьыл
абзиабара уҳәа иреиԥшу ауаҩы зда дхәарҭам, ашьаб еиԥш
деидкылан дызкыу аҟазшьақәа аԥсҭазаараҿы дшырзыҟоу,
ишиныруа, насгьы ихадароу урҭ зегьы еизыркәкәаны ирҿиараҿы
дшықәныҟәо, ишаныԥшуа атәы еилыхха ҳара иаабоит
илирикатә поема «Ахаҵа данхаҵоу» аҟны.
Ари аҩымҭа аԥсымчхара уажәы еиҳагьы иӷәӷәоуп, аҵак
ҷыда амоуп, избанзар аибашьра хьамҭа зхызгаз ажәлари уи
ашьҭахьтәи ҳазҭагылоу имариам ҳаԥсҭазаареи ухаҿы
иааугозар, еиҿырԥшны анализ ҟауҵозар. Изхысҳәаауа, уи иаҵо
апафос ҳараки изырӷәӷәо аидеиеи еилаҵаны урыхәаԥшуазар
иахьатәи ауаҩы иҭакԥхықәра шырацәоу, ишәатәу, изатәу,
иҟаҵатәу, кыр шыҟоу ҳнарбоит, зеиԥшлашәа акәымкәа
нацәықәкыла:
Ахаҵа данхаҵоу,
Зегь ичҳар, фыҩгарароуп.
Ахаҵа данхаҵоу,
Цәгьеи бзиеи еилиргароуп.
Ацәгьара аналҵуагь,
Амаҷаз дымгәамҵроуп.
Ахаҵа данхаҵоу,
Дшәаны шьҭахь дхьамҵроуп.
Аԥсадгьыл аншәарҭоу шьаҿак ахьамҵра, есымша хшыҩла
аныҟәара, ачҳара, алымша идгылара уҳәа заҟа ҳаҵанаҳәоузеи
ари апоема… Аԥсҭазаараҿы зхы-зыԥсы мацара иашьҭоу,
еиҳаракгьы ижәлар гәакьа агәаҟра ианҭагылоу аамҭазы – уи
дуаҩым длыԥсаахь-шәашәоуп…
Автор иҩымҭаҿы иаҵшьны иазгәеиҭоит иҵоуроу ауаа рымчрылша, рус зегьы рыжәлар рматериалтә, рдоуҳатә культура
ашьҭыхра, арҿиара иазкызарц, уи ала еилашуазарц
рыԥсҭазаара. Урҭ роуп апоет зыгәра иго, ииҭахыу, иажәагьы,
иашәагьы зыхьӡниҩылауа. Егьырҭ аԥсҭазаара иарблаҟьаз,
ацәгьа-м ыцәгь арақәа рыҟ аҵара иал агаз апоем аҿы
еицгәауҭаратә иҿаԥҽуп, ирықәӡбоуп.
Апоема “Ахаҵа данхаҵоу…» узлазнеиша аганқәа рацәаны
иамоуп, еихуршәшәаша ахшыҩҵакқәа маҷымкәа иҟоуп, аха
сгәанала, зегьы иреиҳазар ҟалап аҩымҭа хзыркәшо ацәаҳәақәа
ҳаздырԥхьало ахшыҩ-зышьҭрақәа:
Иҳахьчап ҳабацәа
Рабацәа рыламыс.
Ианрааз уаа нагацәан,
Ацәгьара рыламызт.
Иҳахьчап ҳауаҩра,
Ҳдоуҳа, нас ҳамч.
Иҳахьчап ҳаԥсуара,
Ҳчеиџьыка, ҳџьынџь…
Ҳажәлар рҵеицәа хазынақәа аԥсадгьыл ахьчараҿы
иҟарҵоз, иаадырԥшуаз агәмшәареи ахамеигӡареи хаҭала
иалагыланы избоз, иалахәз Заур Кәарҷиа ипоезиаҿы ҷыдала
иалкаау аҭыԥ рымоуп; урҭ рхаҿса-хьақәа аазырԥшуа
ажәеинраалақәеи апоемақәеи инапы иҵыҵхьеит. Аринахсыгьы
уи атематика лассы-лассы дазхьамԥшлар аушам, избанзар ус
иднаҵоит ԥсҭазаарала ирҵабыргыу ипоезиа, ихигаз, дызлаԥшыз
аибашьратә ԥсҭазаара, уи ихы-игәаҿы бзанҵы ихамышҭуа инхаз
ахҭысқәа, ахаҭарақәа…
Иаагап убарҭ рахьтә иаԥиҵахьоу рыҟнытә акык-ҩбак
ажәеинраалақәа: «Агранатамиот зкыз аруаҩ», «Аибашьра»,
«Зыхьӡ еилкаам аруаҩ», «Сара избеит…», «Ари аибашьра
хлымӡаах…», «Закә арԥарцәоузеи», «Ахацәа абаҟоу?..» уҳәа
убас иҵегьы. Апоемақәа: «Аԥҳәызба ар маҭәа зшәу» (аҩада
сзыхцәажәахьоу), «Алхас». Ари апоема сацәымҩашьо исҳәар
сылшоит иалкаау аҭыԥ ааннакылоит аибашьра атематика
иазкыу аԥсуа поезиаҿы ҳәа. Уи ахәшьара бзиа аиҭеит Шоҭа
Салаҟаиа. Уаҟа ҳаԥхьоит:
«Аб – ауазҳәаҩ игәалашәарақәа рыла, урҭ ицәырырго
агәҭахәцрақәа, агәжәажәарақәа рыла иаԥҵоуп аҵеи-гәлымҵәах
дины адәы данықәл а инаркны, аҵых әтәан илацәа
анааиқәиԥсонӡа дызнысыз имҩа, залымдарыла иҿҵәаз арҿиаҩы,
ааӡаҩ аибашьҩы қәԥш икьаҿу, аха доуҳала оумашәа ибеиоу,
иҵоуроу имҩа лаша.
Ҳәарас иаҭахыузеи, игәыҿкаагоу ареалтә факт шьаҭас
измоу ари апоема иаԥхьо дарбанзаалак ӷәӷәала иныруеит, игәы
ҭнашьаауеит, аха уи аԥсҭазаара мап ацәикуа апессимизм
дахәаҽыртә аҟынӡа днанагом. Аҩымҭаҿы даара амаршәа кны
еиҿыбаауп агәрҩеи, агәшьҭыхреи, алашеи, алашьцеи,
аиқәаҵәеи аш-кәакәеи» (Иара уа ад. 179.
Апоема ареалтә факт ишалхыугьы, дацәымҩашьо ауаҩы
иҳәар ауеит (иаҵоу аконтекст иабзоураны) аԥсадгьыл ахьчаҩ,
арҿиаҩы, агәмшәа ихаҿсахьа азеиԥшра аланы иаарԥшуп ҳәа.
Уи изаҟаразаалак иланарҟәуам, еиҳагьы иҳарнамкуазар
иқәрахьымӡахаз апоет, аԥсадгьыл асолдаҭ Алхас Кәарҷиа
ихаҿсахьа лаша, насгьы иарԥсыҽуам амца зыцроу, зԥа ила
згәы блу иҩнуҵҟатәи цәанырра иахылҵуа игәжәажәарақәеи
игәалашәарақәеи. Ус шакәу арҵабыргуеит «апоет – бзанҵык
изалшом дҭахауа» ҳәа шьақәзырӷәӷәо автор ипоезиатә
цәаҳәагьы.
Заур Кәарҷиа иажәеинраалақәа иреиӷьу ируакыуп
«Иуаароуп». Уи автор епиграфс иахаиргылт аԥсуа жәлар
рҳәамҭаҟны иаҳԥыло ҩ-ажәак «адунеи уаароуп». Ажәеинраала
иаҵаҵәахыу афилософиатә хшыҩҵак шҵаулогьы, инархараны
ушархәцуагьы автор иааџьоушьартә аҟынӡа ирмарианы аҩымҭа
асиужет, еихшәшәо ицо иҟаиҵеит, еиҳа ииашаны иуҳәозар
формас иазылихит ажәлар рҳәамҭа «Адунеи уаароуп». Ажәа
уаароуп автор иҩымҭаҿы референ, ҳасабла ҩажәижәаҩантә
ишҳәоугьы изаҟаразаалакь имцхәны, гәнҷыхьак ҟанаҵартә
иуԥылом, иара иаанарԥшуа ахшыҩҵак шьақәнарӷәӷәоит акәмзар.
Апоет иазгәеиҭоит аԥсҭазаара шыуаароу, иноунагӡоу ари
адунеиаҿ акгьы шыҟам:
Аԥсҭазаарагьы уаароуп,
Иуаароуп,
Адунеи ԥшӡагь уаароуп,
Иуаароуп.
Абас шакәугьы, ауаҩы илахьынҵа ԥсабарала иҟалаз
иуаарара апоет данышәар иҭахым, аха материалистк
иаҳасабала еиликаауеит уи аҿаԥхьа дшымчыдоу, изалхыу
алахьынҵа дышзахымԥуа. Аха ара иҟоуп угәы збаауа акы,
апоет уи еиҩыршәом:
«Аха ирыцкыу, зегьы ирхадоу
Ауаа роуп.
Абриалагьы апоет ишьақәирӷәӷәоит аԥс ҭазаара
ҵыхәаԥҵәара шамам, ишеикәшо. Абарҭ рҩызцәа афилософиатә
хшыҩҵакқәа змоу иҵегь ыҟоуп Заур Кәарҷиа ипоезиаҿы.
Афырхаҵаратә, апатриотизмратә мотивқәа инарываргыланы Заур Кәарҷиа имаҷымкәа икьыԥхьхьеит абзазаратә
мотивқәа шьаҭас измоу алирикатә 8ҵамҭақәа, еиҳаракгьы
абзиабара иазкыу ажәеинраалақәа.
Ишдыру еиԥш алирикатә-бзиабаратә жәеин-раалақәа
ианрысакьаҳәымҭоу апоет иҿаратә шықәса раан ауп. Усҟан
апоезиеи аҿареи еибазыркуа амцаԥшь еиҳа адоуҳатә
ԥсымчхара ӷәӷәоуп. Аха иага убас иҟазаргьы, абаҩхатәра змоу
апоет ԥшьынҩажәа шықәса дырҭагылазаргьы, ипоезиатә
нцәахәы изылԥхарала ирҿиараҿы иргәлмыҷҷалар ауам, ауаҩы
дзырҟәм-шәышәуа, дзырџьбароу, агәалаҟара бзиа изҭо,
ацәанырра ԥха зхылҵуа алирикатә-бзиабаратә жәеинраалақәа.
Ус шакәу аҿырԥштәқәа алитератураҿы заҟа ыҟоузеи, аха зегьы
ҳарҟәаҵаны иаагап ҿарԥштәы заҵәык – Дырмит Гәлиа. Уи 80
шықәса дшырҭыс-хьазгьы аԥхьаҩ игәы зырхыҭхыҭшаз
абзиабаратә жәеинраалақәа аԥиҵон.
Акритикаҿы ишазгәарҭахьоу еиԥш, Заур Кәарҷиа иҿаратә
шықәса раан абзиабаратә жәеинраалақәа еиҳа дрызхьаԥшуан
(иаагап аизгақәа «Ахьышьҭрахь», «Аблақәа анеиқәшәо»,
ирынқәоу, аха уи иаанагом иҭәымҭазтәи ашықәсқәа
данырҭагылоу аамҭазы аҿар ргәы «ахәша ықәзшьуа», «амца
рыцразҵо», рцәанырра мышьцақәа ирзышәаҳәо, изырҿыхо
алирикатә 8ҵам-ҭақәа дырцәыхьшәашәеит, мамзаргьы иаԥиҵом
ҳәа аҳәара. Амала акызаҵәык иазгәаҭамзар ииашам аибашьреи
уи ашьҭахьтәи итрагедиа ӷәӷәаны Алхаси Ахреи рҭахара,
заамурала рыԥсҭазаара аҿахҵәара. Ари ашьҭахь алирикатәбзиабаратә «нотақәа» знылоз амотивқәа цәырызгоз изырҿыхоз,
иҩнуҵҟатәи-дунеи аҟынтә иаауаз, ацәанырра лашақәа
аанызкылаз, изхуҽуаз ахьаақәеи агәрҩақәеи изыҟалаз (аамҭала
акәзаргьы) ашьҭамҭақәа аԥхьаҩ ибарҭахеит…
Иҵоуроу, изҩыдоу, ахачҳара змоу, ашьха ӡыхь еиԥш ицқьоу
абзиабара иазкыу, иазышәаҳәоу ажәеин-раалақәа маҷымкәа
иҟоуп Заур Кәарҷиа илирикаҿы, еиҳарак иҿаратә шықәсқәа
раантәи ипоезиаҿы. Убарҭ иреиуоуп: «Бара бҿаԥхьа», «Абла
ссирқәа», «Бабаҟоу?», «Бцома, бымцома?», «Аблақәа
анеиқәшәо», «Быхәмарӡом, быччаӡом», «Анахь сыҩт, арахь
сыҩт», «Бгәы нхар ҳәа сшәоит», «Бҭеиҭԥш, бсахьа ба ианбааз»,
«Сыԥсы былоуп…» уҳәа иҵегьы.
Еизааигәоу, еибаҭахыу агәқәа роуп апоет абраҟа зсахьа
ҭихуа:
Акыр ҵуеит, ааигәа ҳаицыҟам,
Иҳабжьоуп аӡқәа, ахәқәа.
Аха, ҳаицрызҟьауа, мап, мчы ыҟам,
Ианеизааигәаха ҳа ҳагәқәа.
Абзиабара икыдҟьо иамоу, иаргәаҭеиуа арԥыс абар ииҳәо:
Анахь сыҩт, арахь сыҩт,
Мҩоуп еснагь сызқәу.
Анс сҳәеит, арс сҳәеит,
Сақәмшәт бара бгәы.
Зны блашоит, ба быччоит,
Даҽазных бгәрҩоит.
Зных ҳаицуп, са сыбжьоит,
Агәрҩа сагоит.
Алирикатә фырхаҵа, мамзаргьы апоет абзиабара иага
датәнатәыргьы, даркараргьы, дарҩашьыргьы, игәы иԥнаҟаз,
иалнахыз аԥҳәызба иага дылҿынҵәаауа бзиа дибозаргьы,
иаҳҳәап зегьырыла дынцәахшазаргьы, уи амца шоура
иҽеиҭарц иҭахым, ихы аҳаҭыр ақәиҵоит. Уи, анемец поет ду
Гиоте ишиҳәаз еиԥш, ахшыҩи ацәанырреи иахьалагои
иахьынҵәои рҳәаақәа идыр-уеит. Ус шакәу агәра ҳдыргоит
абарҭ ацәаҳәақәагьы:
Сыԥсы былоуп, сцәа-сжьы балоуп,
Аха бзыҳәан схы еилагом.
Быбзиабара сытҟәа самоуп,
Аха сымч сылхынгь иазгом.
Егьирахь зынӡа даҽакыуп, иԥсабаратәуп гәҭы-ӷьӷьала
ицәажәо, абзиабара иамҽхак иамоу арԥызба дзыргәаҭеиуа атәы:
Сылацә нҭаар, сыԥхыӡ балоуп,
О, исҭахыуп сыбжьы баҳарц!
Бара бзыҳәан сара исуалуп
Ажәа хаала еснагь сшәаҳәарц.
Поетк, ҟазак иаҳасабала Заур Кәарҷиа ипоезиа аԥсымчхара
еиҳагьы иӷәӷәаны, иҵарны, «амахәҭа-шьахәҭақәа» аманы,
аграждантә позициа апафос ҳарак аҵаны ҳара иаабоит
аибашьра хлымӡаах ашьҭахь иаԥиҵаз аҩымҭақәа жәпакы рҿы.
Ари «арыӷьарахьала ақәҵәиаара», арҿиаратә дунеи
аҽагәлахалара апоет аԥсабара инаҭаз ибаҩхатәреи иԥышәеи
рымацара ирыбзоураӡам, уи аҷыдара иабзоуроуп аибашьра
инаҭаз аԥсҭазааратә материал, иԥацәеи иареи ирхыргаз,
ирхҭынҟьаз зегьы. Урҭ арымӡаа ыҟоуп: – аибашьҩы гәмшәа;
дзыцәнымхо аӷа хәмга ихы шилоугьы уи имца иаҿалоу; зҩызцәа
еихьзырԥшуа; ашәыргәнда; абналаҩ; ачарҳәаҩы; амарадиор;
аԥсы дзырҳәуа; абза дызшьуа; аԥсуа ҭыԥҳацәа амца
иалагыланы ахәцәа еиқәзырхо, рҟәаҟәа иқәжьны иалызго;
аибашьра ааҵра иҵагыланы Аԥсны аиааира агарц изныҳәауа
уҳәа убас заҟа персонаж, хҭыс, сахьаеилаԥса еизыкәкәаны
иҟоузеи апоет ирҿиаратә “лабараториаҿы,” аус рыдулара ада
уаҳа еизгатәы, ԥшаатәы, 0ҵаатәы ыҟамкәа.
Ҳәарас иаҭахыузеи, абарҭқәа зегьы Заур Кәарҷиа
ипоезиаҿы аԥсы рхалашт, даҽакала иуҳәозар, иаԥхьаҟа
иаԥиҵараны иҟоу иҩымҭақәа рҿы ихаҿсахьақәан ицәырҵышт,
уажәнатәгьы ицәырҵхьоу шмаҷӡамгьы.
Абри хыхь исҳәаз ахшыҩҵак арҵабыргуеит аԥ-хьажәа
зԥысҵо ашәҟәы «Ахара азааигәахара». Зегьы ҳарҟәаҵып уи
ахыҵәҟьагьы асимволтә ҵакы аҵаны иҟаҵоуп. Ахара ҳәа апоет
дызҿу, еиҭарсны иҳәоу ари Аиааира ауп. Уи аагеит ашьа
каҭәаны, иреиӷьу ҳҵеицәа дауаԥшьқәа рхы ақәҵаны аӷа хәмга
ҳаԥсадгьыл имҽхакӡаны дшыҟаз, далаҳцеит. Аха макьана
инагӡаны иҟам аиааира, азааигәахара ҳаҿуп. Уи анынагӡахо,
ҳхы ҳаԥсы ҳаиааины, ҳамӷьычуа, ҳаибамырҳәуа, ҳрыцҳаибашьо, ҳаибашаҭо, ҳара ҳтәгьы даабо, атәымуаҩгьы дгәаҭо,
ҳанхауа-ҳанҵуа ҳаныҟало ауп. Убасҟан ауп Аԥсуа ҳәынҭқарра
(ҳҵеицәа гәлымҵәахқәа рхы зқәрҵаз) ашьақәргылара анҳалшо,
амҩа иаша ҳананыло. Ааи, ҳаҩныҵҟагьы, ҳанҭыҵгьы иага рыла
ауадаҩрақәеи аԥсеихәлахарақәеи ҳ рыниазаргьы,
иааҟәымҵӡакәа ҳаӷацәа аус еиҵаҟәаҟәақәа ҳзыҟаҵара
иаҿызаргьы, апоет иажәала иуҳәозар – аиааира иасимволу
азааигәахара ҳаҿуп, ҳагьнеиуеит уи афиниш аҿы.
Абри ахшыҩҵак ашәҟәы «Ахара азааигәахара» еидызкыло
аҩымҭақәа, шамахамзар, иргәлсны ицоит. Апоет ҳәарас
иаҭахыузеи, уаҩытәыҩсак, патриотк иаҳасабала акырӡа
ихьааигоит аибашьра аҭәагашоура иннажьыз арыцҳарақәа,
амыҟәмабарақәа макьанагьы ҳахьырзымиааиц, насгьы
иахьынӡахәҭо ҳахьзыр-ҿамгыло, ҳахьзрақәмԥо, убри аҟынтә
уи аргамаду дрықәӡбоит, иҿаԥиҽуеит аграждантә позициа
ҳаракыла дазнеины иажәеинраалақәа жәпаки ипоема «Амшқәа
ԥшума» аҿы.
Арҿиаҩы ибаҩхатәра ԥсабарала зегь реиҳа аха-қәиҭра
аҭахыуп, уи аҳәаақәа рҭакра «аӷәра аҿаҵара» аҭахыҵәҟьам,
ахақәиҭроуп ԥсыкәарас иамоу, изызгәшьуа. Ари афилософиатә
хшыҩҵак (апоетцәа аӡәырҩы жәынгьы-ҿангьы гәҵхас ирымоу,
изызхьуа) ауп Заур Кәарҷиа иҩымҭагьы «Схы са сақәиҭзарц
сҭахыуп» иаанарԥшуа.
Ҳаизыӡрҩып апоет:
Аӡә иҟынтәи дҵак
Исҭахым зынӡак.
Схы са сақәиҭзарц сҭахыуп,
Уаҳа акгьы.
Аха ажәеинраалаҿы иҟоуп ихадароу даҽа хшыҩ-зцаракгьы:
– уи убриоуп – апоет ишиҭахыу, дзызхьуа ахақәиҭра ихала
ирҿиара азы мацара акәӡам. Уи акырӡа шаҵанакуагьы
ижәларгьы ахақәиҭра рымазарц, инхо-инҵуа, иҿио, рдоуҳа
ӷәӷәаӡа уаҩы дырԥырхагамхо иҟазарц иҭахыуп. Усҟан ауп уи
ахақәиҭра иашаҵәҟьа аниоуа.
Абар уи шьақәзырӷәӷәо ацәаҳәақәа:
Асыҭҳәа схала иԥны,
Саԥсуа бираҟ кны…
Сыҩнаҭа сабны,
Схы са сеиҳабны,
Са схы сақәиҭзарц сҭахыуп,
Уаҳа акгьы.
Абри хыхь сзыхцәажәаз ажәеинраала идеиала акырӡа
иақәҿнаҭуеит аҩымҭа «Сџьынџь». Апоет дазгәдууеит игәы
раҳаҭны дахьынхо иҩны, иашҭа-игәара ԥшӡа. Уа даныҟоу игәы
раҳаҭуп, иԥсы ҭынчуп. Избанзар, уаҟа дамоуп иара аԥшәымас,
идагь ихәарҭам. Аха уи еиҳагьы агәалаҟара инаҭоит иџьынџь
змеидо иҵеира ахьыҟоу. Абар апоет ииҳәо:
Гәӷырҭасгьы шәарҭ шәсымоуп,
Џьынџьлагь уа шәатәуп.
Сыҟанаҵ са саԥшәымоуп,
Шәарҭгьы са шәыстәуп.
Апоет игәы инархьуеит аԥсҭазаараҿы ицәаԥҽыгоу,
ицәырԥхашьагоу ацәырҵрақәа, ашьцыларақәа. Убас иҟоу акы
акәны дахәаԥшуеит аибашьраан, ашәарҭара ду ҳанҭагылаз
абџьар анктәыз ибналаз, уажәы зыԥсадгьыл «игәкы-ҵәакуа»
иахылаз, насгьы маҷ-саҷла акәмкәа иагәҵҳәаны аҟазаара
зҭахыу ауаа. Урҭ рҽеибырҭеит, апоет ираҽԥниҳәо, уаҩ
дызцәыԥхашьартә иҟарҵаз дара уажәшьҭа агәхьаа ркӡам,
ирхашҭхьеит, избанзар, амал рҳареи аҭыԥ татақәеи ихаргалт,
иатәнатәит. Аха ажәлар акгьы рхашҭӡом, ираҩшәаӡом, асаркьа
иаҩызоуп, зегь рбоит. Абри аҩыза аҭагылазаашьа, уаҩы
гәахәара изымҭо, агәхьқәа иззырҵысуа атәоуп иаҳәо
ажәеинраала «Ԥыхьа ибналаз». Апоет баша иауиҳәахуа: «О,
урҭ роуп уажәы уахьнеилак иҟаӡоу… Арахь иҟам акгьы рҟынтәи
иҟаҵоу. Имҩаԥыргоит ҽа усқәакгьы иртыутыу… Уажә шьоукы
ишьҭырхуеит ԥыхьа ибналаз рыпату.
Ҳаилышшарақәа, ҳхы азымамааирақәа, ҳҳәаш-гашрақәа
ҳҳәаԥыӡыԥуа ҳрылахара, ацәгьа-мыцә-гьақәа, аԥсыҭбарақәа
зцу раҟәмҵрақәа уҳәа иреиԥшу арыцҳарақәа риааиразы иҟоу
хәшәы заҵәык ауп:
Ҳҳәоу акны, ҳҭаҷкәымқәа ҳраҵәароуп,
Хҭак еицҭаҳаршәроуп, ҳаилаҵәароуп,
О, асҵәҟьа ижәбахьоума еиқәмшәара,
Иаҭахыуп ахаҵара, агәмшәара.
Апоет иԥсадгьыл ахьаа хатә хьаак еиԥш дар-гәаҭеиуеит,
дарҭынчуам. Уи иҟаҵатәу, иутәу, иҳәатәу – ҳамч зықәхоугьы
ҳавсны ҳахьцо, ламырба ахьазаауа, агәхьаа ахьаҳкым
гәнигоит. Насгьы ианба, аибашьра ду анаҳхаага, ҳанхамҩа
зегьы еилаҟәбаса ианышьҭоу, ҳахәрақәа зырӷьаша алшара
анҳамам аамҭазы. Абас еиԥш иҟоу апроблемақәа роуп
ишьҭнахуа, мҽхакыла рацәак идуум, аха апублицистикатә
пафос бжьы ҿаца аханы ҳақла ицәажәо апоема «Амшқәа
ԥшума».
Аибашьра аҭәагаш оура иннажьыз ацәгь оурақәа
аанкыламхар, иаахҵәаны иаҳҳәар ами, ҳусқәа ҳнапала
ибжьаҳкуеит, аӷа ҳаиааит, аха ҳхы ҳзымиааикәа ҳҟалеит. Баша
иаурҳәах аԥсуаа: – ухы иазумуа, уаӷа иузиуам ҳәа. Ас ҳныҟәо
ҳалагар, зегьы зыдҳәалоу ҳамшқәа ԥшуам, ҳаанрыжьуам.
Абри аҭагылазаашьа уадаҩ, иахьа иҳамоу, апоет ихаҿы
иааганы ҳагәлаирԥшуеит ҳаԥсҭазаара иацу, икаҳмыжьыр
зымуа иҳалаԥсны ҳазкыу ашьцылара бааԥсқәа, насгьы агәӷра
ашәахәацгьы ааҳақәрҷҷауа:
Амшқәа ԥшума,
Кырӡа икьаҿу…
Ҳархьыԥшума
Урҭ зегь башоу?
Игәмбылџьбароу,
Ҳамшқәа шԥашоу!
Агәра ҳгару,
Уи зегь башоу?
Зынӡа икәадоу
Дафт игәхьра.
Зегь ирхадоу,
Ԥхьаҟа агәӷра…
Гәӷрас иҟоу досу ҳахьгыло ламысла, ԥсыцқьала, дыррала
(ҳакны ҳаибафо, ҳнибарҵәо, ҳшьа ҳаҵеи-бажәаауа акәымкәа
аус ааур, ҳаԥсадгьыл иамоу ахәрақәа рырӷьара ҳалшоит,
ҳаӷацәеи урҭ «руацәеи» аблокада амацәаз иага ахы ҳҭацаланы
ҳаркызаргьы. Аԥсны адгьыл чашә ҳара ҳныҟәнагоит уаҩҵас
хшыҩлагьы махәҿалагьы аус ааур. Амала уи иаҭахыуп
аиҳабгьы аиҵбгьы напеикәршала русеицура, аиҵбы иус
ҟәнимшьо, аиҳабы итәы-дахнамԥауаа аҭышәынтәалара.
Апоема «Амшқәа ԥшума» идеиала иажьра-цәароу, уи
иаамданы иақәҿызҭуа аграждантә жәеинраалақәа маҷымкәа
иагәлоуп ашәҟәы «Ахара азааигәахара». Уаҟа апоет иҳәоит:
“Ԥсуаҵас ҳаҭыр ҳзеиқәмҵаӡеит, ихымжьыжькааит ҳгәы
ахәрақәа, ҳрыцҳаибашьо ҳзыҟамлаӡеит, кыр илҵшәадахт
ҳгәӷрақәа. Инибарҵәеит шьоук мышкала, амаҷаз, ргәы
анеизынха. Ҳҟалоит ҳәа сгәы иабон ҽакала, еибатәу
ҳанеизынха.
Иага ҳгәы иалакьакьаргьы, иаҳнархьыргьы, аиаша
ҵәахышьа амаӡам. Апоет иажәеинраала «Ԥсуаҵас ҳаҭыр
ҳзеиқәымҵаӡеит» иаанарԥшуеит ҳабзазаратә ҭагылазаашьа
иалкаау ҳграқәа хызтуа асахьақәа.
Агәкаҳара амотивқәагьы – агәалаҟамзаарақәа Заур
Кәарҷиа илирикаҿы иаҳԥылоит рхатә философиатә хәцрақәа
рыманы. Уи иԥсабаратәуп, апоезиа адиалектика иатәышьҭроуп,
аԥсҭазаара иацуп, уиоуп изхылҿиаауа. Аха уи амацара акәым
ара иҟоу «адунеи убас сгәы ахшәеит, уа исзыхгом, сгәы
сыхьуеит» ҳәа иҳәартә еиԥш дҟазҵаз афактқәа иԥсҭазаараҿы
иҟагәышьоуп (ус иагьаанхоит иара, апоет акымкәа ҩынтәгьы
игәы ҿызкаауа рыла дбылхьеит…
Апоет игәы заҟа ачҳарызеи. Уи иақәӷәӷәо аидара ауп арҭ
ацәаҳәақәа зыҩуа:
Сгәы! Шаҟа улшахьеи,
Иучҳахьеи, иухыугахьеи!
Шаҟа уцәа иҭаӡахьеи,
Жәак мҳәо игәнугахьеи!
Заур Кәарҷиа аԥсҭазаараҿы акыр гәаҟра-ҵәаҟрақәа
збахьоу, дреиуоуп, аха иҿаԥхьа ицәырҵуаз аԥын-гылақәа акы
ихы рыҵамырхакәа, ихаҭара ламыр-ҟәыкәа имариам, аха
насыԥс ииԥхьаӡо, агәахәара изҭо арҿиаратә мҩа даныланы,
иаԥсуаразы дпатриот иашан дааиуеит дшааиц. Ари акыр аҳәоит
апоет ихаҭареи ирҿиамҭақәеи инагӡаны реилкаараҿы.
Апоет иԥсҭазаареи, иқәԥареи ртәы иашала иҳазҳәо
цәаҳәақәоуп абраҟа ҳзыԥхьоугьы:
Зны еихацқәак сҭадырхеит,
Сусқәа-сҳәысқәа сыԥдырхеит.
Сладырхеит уа, сҩадырхеит,
Сыбжамҽамны сындырхеит.
Урҭ сеиҵазҟьозгь мфеидахеит,
Саргьы кырӡа скәадахеит.
Сымч иагхеит, сшьамхы цеит,
Аха усгьы са сгәы мцеит.
Иҵабыргыҵәҟьаны, апоет згәы цо, мамзаргьы ихьаҳәхьачо
дреиуам, агәаҟрақәеи азалымдарақәеи идырӡрыжәыз
иҽырӷәӷәаны иҳәоит: «уашьҭа зегь сзеиԥшуп, гәаҟреи хьааи
срыцәшәаӡом» ҳәа. Даҽа-џьарагьы ҳаԥхьоит: «сҽырлахҿыхуа
са сызбо рҿы, иҭасҵәахп сгәаҟра зегь сгәаҿы».
Ахьааи, агәрҩеи, харанаԥшреи, ахәцра ҵаулақәеи
ирхылҵит апоет Заур Кәарҷиа иажәеинраалақәеи ипоемақәеи.
Убри азоуп аԥхьаҩгьы изизааигәахо, ицәа-ижьы изаныруа,
игәҭахәыцрақәеи ицәалашәарақәеи изрықәҿнаҭуа.
Апоет Заур Кәарҷиа аԥсҭазаара иага дкыднаҟьазаргьы,
гәмбылџьбарала изныҟәазаргьы дзықәгәыӷуаз идаракәац
аракуа еихазҳауаз иҷкәынцәа адауаԥшьқәа, Алхас, Ахра
аибашьра иннажьыз арыцҳарақәа ирыхҟьаны заамурала
ицәҭахазаргьы, макьана игәы каҳам, дыӷәӷәоуп, ус аламала
аԥсҭазаараҿы иабџьар шьҭеиҵом, деибашьҩуп, дырҿиаҩуп. Уи
азы зегьы иреиӷьуп иара апоет ҳаизыӡырҩыр:
АШӘҞӘЫ «АХАРА АЗААИГӘАХАРА» –
1996 ш.
СХЫ СА САҚӘИҬЗАРЦ СҬАХУП
Исҭахуп мшынҵак,
Аҽа лахьынҵак.
Аӡә иҟынтәи дҵак
Исҭахым, зынӡак,
Схы са сақәиҭзарц сҭахуп,
Уаҳа акгьы.
Сымҩа агәра го,
Са схатәы бжьы рго,
Схацламҳә еибаго,
Сыҟәнимшьо сызбо,
Схы са сақәиҭзарц сҭахуп,
Уаҳа акгьы.
Аӡәгьы сизмыршәо,
Сҟамло схы-сгәы ахшәо.
Аӡәгьы сизмырџьо,
Сыуаҩра сыхьчо,
Схы са сақәиҭзарц сҭахуп,
Уаҳа акгьы.
Аӡә сара симбжьо,
Мамзаргьы симжьо.
Ус хәҷҵас симжьжьо,
Сышуаҩу сишьо,
Схы са сақәиҭзарц сҭахуп,
Уаҳа акгьы.
Сыҟан ишсҟазшьо,
Схы ақәҵо сзын иԥшьо…
Схы-сыԥсы мцәгьахо,
Сыблақәа гәҩбара рхым,
Зынгьы сзахымԥеит сзыниашаз.
Сымҩа макьаназ сахьхум,
Сышкаҳа-бӷалахьоугь даара.
Мап, сыбжамҽамзар сҭахым,
Снархьыԥшуеит гәыӷрақәак рцәаара…
Ааи, убарҭ агәыӷрақәа роуп апоет Заур Кәарҷиа
иԥсҭазаареи ирҿиаратә мҩеи ҳәаақәзҵо, имилаҭ литература
иахәо, иаҭахыу апоезиатә ҩымҭақәа, насгьы ихатәроу рыҩра
илзыршо, агәаҳәара изҭо.
Апоезиатә шәҟәқәа хәҷи дуи жәаба ҭзыжьхьоу апоет Заур
Кәарҷиа ирҿиамҭақәа ридеиатә ҵакы, рформа, рбызшәа
рстильтә хырхарҭа уҳәа ишрыхәҭоу инарҭбааны рыхцәажәара,
реилыргара ишаанагара иҟоу статиак иузалагӡом, иага
уҽазушәаргьы. Уи иаҭахыуп иҵегьы иҭбааҭыцәу аҭҵааратә
усумҭа. Араҟа мацара сара зеиԥшлашәа иааинырсланы, насгьы
Заур Кәарчиа диижьҭеи хынҩажәа шықәса хыҵра инадҳәаланы
сылаԥшҳәаа иҵызгеит ирҿиаратә мҩа еиҳа иаҟазшьарбагоуп
ҳәа сгәы иззаанагаз маҷк аҟара иналкааны. Сыстатиа
хсыркәшоит, апоет ицәаҳәақәа рыла:
Сызмырҭынчуа маӡак сныруеит,
Схы-сгәы иҭыхоит, мчык ԥхьа исыхоит.
Исылшахьоу шмаҷу здыруеит,
Исылсмыршац сылшарц сгәӷуеит.
Зҭәымҭа иҭагылоу апоет Заур Кәарҷиа «сгәӷуеит» ҳәа
ииҳәо агәра аагоит, избанзар уи ирҿиамҭа аса-кьаҳәымҭаҵәҟьа
дҭагылоуп.
Руслан Қапба,
алитератураҭҵааҩы, акритик, адоцент.
1996 ш.
Исычҳауеит, макьаназ ҿысҭуам,
Саргьы исылшо ыҟоуп маҷк.
Ргәы ишабаҵәҟьоиԥш ус сыҽрысҭом, –
Исхадыршәратә еихатә даҷк.
19.1. 199џш.
ԤЫХЬА ИБНАЛАЗ
Ԥыхьа ибналаз, уажә еиҳахеит рышьҭамҭа,
Иаасԥылоит ҵҩа рымамкәа есышьжьымҭан,
Ԥыхьа ибналаз, ӡәырҩы хынҳәит рышьҭахьҟа,
Ианеилыркаа ус аӡәгьы дрышьҭамкәа.
Ԥыхьа ибналаз, о, уажә ҵҩа рымаӡам,
Урҭ еилоуп уажә аӡәи-аӡәи рымаӡа.
Еицныҟәоит, бзиа еибабоит, еибаҭахыуп,
Уажә уиаҟарагь рыхьӡ аҳәара абаҭахыу.
Ԥыхьа ибналаз, о, ишьҭибахт даараӡа,
Уажә уахьнеилакь дара роуп еиҳараӡак.
«Рус рдыруеит», хықәкык рымоуп, иушьҭаӡам,
Уҷаҷ кыддыршәоит, урҭ ирылшар, улышьҭаҵан.
Абарҭ ракәну, мшәан, ҳарҭ амҩа ҳақәзҵо,
Ҳхыцкы мырцәо, ртәала ҳаҭыр ҳақәзҵо.
Иҟарҵалакь, ус дара иахәҭаҵәҟьоушәа,
Сқам татақәак рбоит уажә ирыхәҭаҵәҟьоушәа.
Ԥыхьа ибналаз, уажә ҳарҭ ҳартәыртәҵәҟьаӡоу,
Рхы дырдыруа, ус ма ԥыҭк ҳнырмыкәҵәҟьаӡоу.
Егьа схәыцыргь, дыршьа сымам иҟаҵәҟьоу…
Иџьашьахәуп, иара лакәшәоуп ҳшыҟаҵәҟьоу.
Дара роуп уахьынаԥшлакь иҟаӡоу,
Арахь иҟам рҟынтә акгьы иҟаҵоу.
Сгәы раҳаҭ сынхо,
Схы са сақәиҭзарц сҭахуп,
Уаҳа акгьы.
Аӡәгьы сныҟәимцо,
Сиазҵаан џьа сымцо.
Схала сус сахьӡо,
Схы ақәкаҿы снаӡо…
Схы са сақәиҭзар сҭахуп,
Уаҳа акгьы.
Асыҭҳәа схала иԥны,
Саԥсуа бираҟ кны…
Сыҩнаҭа сабны,
Схы са сеиҳабны,
Схы са сақәиҭзар сҭахуп,
Уаҳа акгьы.
20.11. 199:ш.
Сашьҭаӡам амал, аԥара,
Уи сҭахыҵәҟьам, исҭахы.
Шьоукы игәарҭан уажә ус спара,
Иааиуеит иқәлан, сышьҭа ихы.
Илаҟәушәа рбан сыхҵысҭа,
Инахыԥарцы иаҿуп.
Ҳилгап рҳәазаап аҵлаҳәысҭа,
Сгәы сҽанырҵан, сырзыԥшуп…
Адәы сықәым саргьы усда,
Сымч макьаназ агәра згоит!
Ас исышьҭоу, мшәан, изусҭа,
Урҭ сатәарбаӡом, избоит.
Сымҩахәасҭа, ԥхьаҟа самгацт,
Малдук-шьалдукгьы смырҳацт.
Шаҟа хкы ыҟои сыбла иамбац,
Шаҟа хкы ыҟои исмаҳац.
Шаҟа хкы ыҟои уаҩ изгәамҭо,
Ивс ицозеи шаҟа хкы…
Иԥсҭазаара хы низамҭо,
Данахьымӡо игәҭакы…
Урҭ зегь уажәы шаҟа исылси,
Схьаақәа рҽеизак иансызцәырҵ…
Шаҟа сывси, шаҟа срывси,
Шаҟа хкы ыҟои сара сцәыӡ?..
Иҟазар иԥшьоу сзыхӡыӡуа,
Иаԥырхагамхт сыгәҭакы.
Зегьы ирылмшо, зегьы зхьымӡо, –
Са сахьӡозар ԥхьаҟа акы.
4.10. 199џш.
Иуын, иҳәан,
Ирҳәан, иуҳәан.
Иҳәеит, ирҳәеит,
Иуҳәеит, исҳәеит.
Димам анцәа,
Нас уи рацәа,
Уа, данҳәацәа,
Ирхихт рцәа.
Дныҟәоит, деимдоит,
Игәы ирдоит…
Имҩаԥыргоит ҽа усқәакгьы ыртыу-тыу,
Шьоукы ишьҭырхуеит ԥыхьа ибналаз рыпату,
Зыбӷа ӷәӷәоу, акры зымчу ирышьҭамда,
Иӷәӷәаӡоуп уажә ԥыхьа ибналаз рышьҭамҭа…
Инадгылар аџьҵлаҵәҟьа нхьынаауеит,
Еидгылоит, аӡәи-аӡәи еицхыраауеит.
Аара иаҿуп, уажә арахь, аӡә днымхакәа,
Уаанӡа иџьыҟәыз, уажә еиҵырхит рыбӷақәа.
Ҳҵеира, ишырну урҭ рҟынтә хҭыԥқәакгьы,
Иааныркылоит уажә иреиҳау ҭыԥқәакгьы.
Иҵырҟаца идырӷәӷәоит ргәашәқәагьы,
Хара иҟоуп дара рдац-ԥашәқәакгьы…
Рымаӡа ахьыҵәахыу… адгьыл аҵаҵәҟьоуп,
Инырҿагылан ириааиуагь дхаҵаҵәҟьоуп.
Ҳҳәо акны, ҳҭаҷкәымқәагьы ҳраҵәароуп,
Хҭак еицҭаҳаршәроуп, ҳаилаҵәароуп.
О, асҵәҟьа, ижәбахьома еиқәымшәара,
Иаҭахыуп ахаҵара агәымшәара.
О, урҭ роуп уажә уахьынаԥшлак иҟаӡоу…
Арахь иҟам акгьы рҟынтәи иҟаҵоу…
Имҩаԥыргоит ҽа усқәакгьы ыртыу-тыу…
Уажә шьоукы ишьҭырхт ԥхьан ибналаз рыпату.
15.№. 199џш.
ШАҞА ХКЫ ЫҞОИ…
Ҭынч сымтәакәа шаҟа сныҟәеи,
Мшәан, сзахьымӡеи нас схықәкы?
Снапы зхьымсыц шаҟа хкы ыҟои,
Исывси, срывси, шаҟа хкы?!
Ҿахрак уаҩы
Иӷраӡоит – рҳәеит
Уара ажәак
Уӷрамӡеит ҳәа рҳәеит.
Уҿы касыжә
ицахоуп рҳәеит.
Убыз, уара
Иуаӷоуп – рҳәеит.
Са иансоуҳәа
Исҳәоит – иҳәеит.
Еиӷьми исоумҳәар,
Исҳәом – иҳәеит.
Ус, нахьнатәгьы,
Исҟазшьоуп – иҳәеит.
Исзырҳәогьы,
Уи, сшьоуп – иҳәеит.
Иуҳәан, исҳәан,
Ирҳәан, иуҳәан,
Уи дзаҟәымҵит,
Уҳәан – сҳәан.
199џш.
ИУААРОУП
Адунеи уаароуп…
Ажәлар рҳәамҭа.
Ҳашьха-ӡышқәагьы уаароуп,
Иуаароуп.
Ҳамшын еиқәагьы уаароуп,
Иуаароуп.
Ана ак ибоит.
Ара ак ибоит.
Днеиуеит, дгәагәоит,
Агәра уиргоит:
Ианым, иҟам,
Уаҩ ҽеи дшыҟам.
Уаҩыс дызшьуа
Дыҟам, дызшьуа.
Ма изылшауа,
Дшыбзоу дызжуа.
Иҳәан – иҳәеит,
Исҳәеит – иҳәеит.
Избо, исаҳауа,
Ишысҳәара иҳәеит.
Ус сара Анцәа
Сишеит – иҳәеит.
Исаҳауа сымҳәар
Ауам – иҳәеит.
Уажә ԥыҭк сажәа
Сраӡоит – иҳәеит.
Зегьыҵәҟьа сҳәом,
Изӡоит – иҳәеит.
Иуын, иҳәан,
Иуҳәан, ирҳәан,
Еиҭах даҟәымҵт,
Уҳәан – сҳәан…
Ус са Анцәа
Сишеит – иҳәеит.
Кырынтә смыцәа
Исыршеит – иҳәеит.
Анышәарагьы мариам,
Имариам.
Адгьылоуп наунагӡа
Ҳарҭ ҳазго.
Ҳаԥсы нҭоугьы, ианҭамгьы,
Ҳарҭ ҳазбо.
Адгьыл ауп ҳарҭ ҳагьызфо,
Ҳагьызааӡо.
Ахараҭахь ҳанагагьы
Уахьтә ҳзааӡом.
Аарцәы иҟоу зегь уаароуп,
Иуаароуп.
Нырцәы хьаацәгьоуп, иагьмариоуп,
Иагьгәырҩоуп.
Егьи зегьы-зегь уаароуп,
Иуаароуп.
Адунеи-ду, дад, уаароуп,
Иуаароуп.
199џш.
ԤХЫӠ
Сгәы аҵаӷара иақәшәан хык,
Ԥхыӡ, сыԥсызшәа збеит уахык.
Иаасхагыл, шьоук ҵәыут, ихьит,
Шьоук ҽакала игәамҵт, иаӷьит…
Сара схьаа са схықәкы.
Иас ианырҳәоз зегь рыхкы…
Ибжьарыжьит ихадаз,
Са сыԥсҭазаара змадаз…
Абна ккарақәагь уаароуп,
Иуаароуп.
Аԥҭа шкәакәақәагь уаароуп,
Иуаароуп.
Ҳабла иабо зегь уаароуп,
Иуаароуп.
Ҳлымҳа иаҳауа зегь уаароуп,
Иуаароуп.
Ҳамшқәа, ҳаҵхқәа, зегь уаароуп,
Иуаароуп.
Ҳхәыцра-ҳгәыӷрақәа уаароуп,
Иуаароуп.
Аԥсҭазаарагьы уаароуп,
Иуаароуп.
Адунеи ԥшӡагьы уаароуп,
Иуаароуп.
Иҳамоу-иҳахзу зегь уаароуп,
Иуаароуп.
Ҳусқәа-ҳхәысқәа зегь уаароуп,
Иуаароуп.
Адунеи зегьы уаароуп,
Иуаароуп.
Аха ирыцкыу, ирхадоу
Ауаа роуп.
Адгьылоуп иуаарам,
Иуаарам.
Уанамардагь, лахьынҵоуп,
Уахьтә аарам.
Ҳахахәлабгогь уи уаҩрам,
Иуаҩрам.
Џьа ҭыӡшәоуп, еиқәԥароуп,
Шәақьқәакгьы еиҵоуп.
Игәҿыӷьроуп, имҽыӷроуп,
Мычлагь еиҵоуп.
Џьа гәаҟроуп, џьа хыхьроуп,
Уа, лаӷырӡуп…
Игәыхьроуп, иԥсхыхроуп,
Абжьы игогь ԥсӡуп.
Ҽа шьоук зҿыу, ахҿыхроуп,
Ирықәжьу хьымӡӷыуп…
Ҽа џьара лахҿыхроуп,
Фырхаҵароуп, хьӡуп…
199џш.
Сара усҟан, акгьы схарам,
Акгьы схарамкәа сыркит…
Нас сазхәцхьеит кыргьы схала,
Аӡәгьы хьаасгьы симкит.
Азныказы сықәҟьеит сшьара,
Сшьа кәапеила саӷа итеит.
Ҽырдагәа рун сиашьара,
Ирмаҳазшәа зымҩа итәеит.
Зныказ, кырӡа сгәыкы-ҵәыкит,
Аха сҽасымҭеит зынӡа.
Сыршьҭит шьоукы рхыцкы-ԥсаҵкы,
Исыхәҭаҵәҟьоушәа ԥхьаӡа.
Аӡәгьы ибла мап, сыҵамшәеит,
Аӡәгьы иҿымҟьеит сыбзырӡык.
Игылт, ицәажәахт, ҽа шьоукы,
Урҭгьы… сызлаҟам рҳәеит шәкы…
Са сеиҵӷәаа, акәыба сҭан,
Анышә сарҭарцын уашьҭан.
Сгәаҵаӷара иақәшәан хык,
Ԥхыӡ, сыԥсызшәа збеит уахык.
Сызцәажәомызт, сгәы сагон…
Исыгрыжьуаз зегьы збон…
5.12. 199:ш.
Сыҟам сҭаҳцәа хык сызрымҭо,
Зынӡак хшыҩлагьы сажәым.
Аха сҟалеит уажә сызҿымҭуа,
Ԥыхьеиԥш сыҟаӡам уажәы.
Ԥыхьеиԥш иҟам саҳаиҭ-қәиҭқәа,
Ԥыхьеиԥш иҟам сымч-сылша.
Жәак сыхәламшәо сгылоуп ҿымҭкәа,
Иаасҿашәшәалоит зных аԥша…
Сқьиарагьы смыхәаӡазаап,
Аҵх-лашә салахт имшаӡо…
Аԥсҭазаара иҟазшьазаап,
Иаауҿалашан аҽаӡо.
1.11. 199:ш.
Џьа мшгароуп, еимакроуп,
Рышә-гәашәқәа аркыуп.
Џьа хьҭакроуп, џьа млакроуп,
Џьара амца еиқәуп.
Ҽнак иадамзаргь, мшы-лашак мцеит сгәы
сдмырхькәа,
Исышьҭан, уаҳа иаасыцрымҵуа, еицырԥсса.
Схала сзалмҵит, дҟамлеит салзхуаз џьа
ҭынхакгьы,
Ҩысҭааи-џьныши рхықәкы нагӡо, игылан иччон.
Ҭынч, ашьшьыҳәа, имццакӡакәа, ицәырҵуан
сҳақгьы.
Сара ҿымҭ, ашьшьыҳәа снеиуан, сгәы
еиҟәыҷҷон.
Ԥыхьеиԥш иҟам, кыр ргәы каҳауп уаанӡа
исеисыз,
Имаҷҩымкәа ӡәырҩы рыбгақәагь ԥыҵәҵәоуп…
Ишхьаазгогь сымшқәа иреиӷьыз, баша
исеиҩсыз,
Уашьҭа, кырӡа, сгәы злакамҳашагь рацәоуп…
Саргьы, ишсылшоз ус, сеихон, уа схы сшьуам
ҳәа.
Сгәыӷон, иахьамазаргьы, иҟалап ҳәа сымш
уаҵәы
Баша ирмҳәозаап, «Уара иушьуа Анцәа
дишьуам ҳәа,
Аџьма имԥсша иазылаҟәуеит, рҳәоит маҵәык.
28.6. 199:ш.
АПОЕЗИА АНЦӘАХӘ-ԤҲӘЫЗБА
Зны бсызгәаан са сынбыжьит,
Ус исхараҵаәҟьоу? Бымҵааит.
Кыр сбырҵәыуеит, сгәы кабыжьит,
Даара кыргьы сааигәа бмааит.
Ацәгьа-мыцәгьа са исыҵаршәеит,
Снахәларыжьит, цәқәрԥаӡык…
Ицеит сама, сынбжьаҳәахаа, –
Ихәашьны илеиуаз аҽырӷьы…
Скыдҟьа-чыдҟьан, сцәыхаа-жьыхаа,
Сықәнажьт нас аҟәарахьы…
Хьаас мамзаргьы сызкыдаз,
Ибла ус сынҭамԥшт ҭынхак.
Схы-сыԥсҭазаара зызкыдыз?!
Исыхәҭамзу ажәа ԥхак!..
Иҟалоит, ианыҟоу маҷым,
Аӡә данцо зегьы рхыцкы.
Усҟан, уи уаҩрам, иҳақым,
Ибла уҵамшәар аӡәгьы.
13.9. 199џш.
ШАҞАНТӘ…
Шаҟантә, шаҟаҩ алагеи схы-сгәы ахдыршәарцы,
Шаҟантә, шаҟаҩ шаҟарыла сусқәа срыԥдырхеи.
Ианаму хаала, иалагеит насх, сдыршәарцы,
Исылшашаз шаҟа ус хкы сара исыԥхеи!..
Шаҟантә, шаҟаҩ сыхьӡи сыжәлеи ҵәаӷәа
рхьыршьи,
Схы-сгәы хыршәо, шаҟантә исырҭази шьапҿаршә.
Шаҟа жәеинраала илыргәдҵа исцәыршьи,
Исылшашаз шаҟа ус хкы сара исыԥхеи!..
Шықәса ҩажәа сцәыӡит, сымшқәа ак
сызрылмхкәа,
Инсықәбабаз, ирықәымшәакәа ицон сгәрԥса.
Са саныҟам, шәарҭ ишәымаз,
Сҵеира, ԥхьа, уашьҭан.
Гәыӷырҭасгьы шәара шәсымоуп,
Џьынџьлагь уа шәатәуп.
Сыҟанаҵы са саԥшәымоуп,
Шәарҭгьы са шәыстәуп.
30.12. 199ш
Ааныжьра ансықәшәо ари адунеи,
Ианаасыдгыло ԥсыхәа змам суахҭа,
Ианеиқәшәо изеидымҵуа схьааи сгәырҩеи,
Усҟан аӡәгьы хьаас сҟашәымҵан, иахәҭам.
Аҵәыуара, ахьрагьы аҭахӡам,
Ҭынч ашьшьыҳәа исхыҵааит уа сыԥсы.
Инахарҟьан сыӡбахәгьы ҳәатәӡам,
Санышәоит сыдгьыл гәакьа, лассы.
Сагьызфо, уаанӡа сагьызааӡаз,
Иареи сареи уаҟа ҳнеихәлаҵәап…
Исхшаз ҟалозар, уаҩҵас исааӡаз,
Уи ашьҭахьгьы, сымцахәгь еихәламцәап.
Уа уаҩы хьаас, симкыргьы дсызхьаҳә,
Иқәӷьацааит сҵеира, иаанхо сыҩны.
Ус, исхчнышәҵ хчнызс идуцәамкәа хаҳәк,
Ианышәҵ саниз, санԥсыз, еилырга иҩны.
29.11. 199:ш
Ҳаибамҭиит, ҳаибамԥсахит,
Ҳкаибамыжьит, ус ҳаицәхҟьеит.
Нас аамҭа аҽаԥсахит,
Скаҳа-бӷалеит, џьа санҟьеит…
Уаҳа быбла сҭамԥшт, баацәырҵны,
Џьара быӡбахәгьы смаҳаит.
Ҩажәа шықәса наҟ ҳаицәыӡны
Ҳшыҟаз, ҳарҭ еиҭах ҳаинеит.
Исхарақәазгьы ԥыҭ-чыҭк ыҟан,
Ихьаазгеит, исгәырҩеит…
Гәыла-ԥсыла са сыбзыҟан,
Баргь ус бшыҟаҵәҟьаз бсыниеит.
Уи аахыс, шьҭа жәафшқәса ирықәуп,
Џьа ҳнеиԥыршәан ҳҟамлаӡацт.
Уахгьы-ҽынгьы ҳамҩа ҳақәуп,
Ҳхаларҭашҟа ҳамнаӡацт…
18.10. 199:ш.
СЏЬЫНЏЬ
Исзыԥшуп сара уаҟа,
Сыҩны, сышҭа, сгәашә.
Исзыԥшуп рызегь уаҟа,
Иҟоуп уа сдац-ԥашә.
Уа саныҟоу, са сраҳаҭуп,
Сҽеиҵых сыцәоит ҭынч.
Анцәа дуӡӡа дшаҳаҭуп,
Уаҟа шакәу сџьынџь.
Уаҟа самоуп сара ԥшәымас,
Сыдагь ихәарҭам.
Шьҭа сыԥсыргьы исыхьӡым ԥсы,
Урҭ сҩымҭақәа ҭсыжьт иреиӷьыз.
Дысшьуам сара уи дуаҩԥсны –
Ирмыԥхьакәа зышьҭахь реихаз.
Са исаԥызго уаҩ дызбом,
Баграт дугьы сигәаԥхоит.
Уаҳа аӡәгьы игәра сызгом,
Исыҵашьыцны сырнаԥхоит.
Баграт иҟынӡа сзымнаӡаргьы
Ӡәырҩы ҭасцалоит амагә.
Алықьса шьҭа иҟалап сихьӡаргьы,
Иҳабжьамшәа збоит уамак.
Схы агәра згоит, сагьазгәдууп,
Ԥхьаҟа исылшашагь рацәоуп.
Спрозаикуп, слирик дууп,
Урҭ аҩбарҿгьы са сынцәоуп.
Сара сзакәу, сара издыруеит,
Ԥыҭҩык ықәсҟьахьеит ршьапы.
Ԥхьаҟа ԥеиԥш дук шсоуа сныруеит,
Сацәшәом уи азын акы.
Ҳлитература, шьҭых, зегь аҳра,
Са снапы иакушәа збоит.
Сышцәажәогьы жәдыруаз ҳақла,
Сых ҟәыш дуӡӡагь агәра згоит.
Ацә атәыҩа хызжәоит мчыла, –
Схәҷра мҩасит Дәаб лбаа.
АХАРА АЗААИГӘАХАРА
Ахара азааигәахара
Мариам, ицәгаӡоуп.
Ахара азааигәахара
Иаартым, имаӡоуп…
Ахара азааигәахара
Иазҳау зныхгьы цәҟьоуп,..
Ахара азааигәахараз
Са сгәы кыр ицәҟьоуп…
Уи шьҭа, азқәа аирхара
Шуаҩрам агәра згоит.
Ахара азааигәахара
Уамак бжьамшәа збоит.
Ахара азааигәахара
Ихьаауп, игәырҩоуп…
Ахара азааигәахараз,
Иаҭахыу ӷәӷәароуп…
199қш.
АИҨЫЗАРАТӘ ШАРЖ
Ан. Лагәлаа изкны.
– Сыгәҭыхақәа зегь наӡеит,
Сышәҟәқәа ҭыҵит ааигәа Аҟәа,
Схы иааҭашәоз ак сымӡеит,
Срылст ашәҟәҩҩцәа еилаҟәаҟәа.
ААБА -А АБАЦӘАҲӘАЛА
Мызкыуп ақәа кыдҵәа илеиуеит,
Аӡқәа хыҵит, ацҳа нымхт.
Сгәы ԥжәо, аҩнагәҭа слеи-ҩеиуеит,
Ҳаџьқәреиқәаҵәҟьа ҳазҿымхт.
Амшқәа акырӡаҵәҟьагь ҳдыршәеит,
Аҽа хьаакгьы сыцрыхуеит…
Адунеи убыс сгәы ахшәеит,
Уа, исзыхгом, сгәы сыхьуеит…
30.11. 199ш.
Ӡәырҩы рыхьӡ аҵәы ныхшьыла
Срылст, сыннамкыла абаа.
Шьха ҳракырак схалт, сагьхыҵуеит,
Кырӡагьы слаҳәит, сбааӡоуп.
Уи сбаҩхатәра дугь сазхәцоит, –
Ирҳәоит, узажәцәашәа уааӡоуп.
Урҭ рыгха бо, цас ишҵәылсхуаз,
Ҩымҭа дуӡӡакгьы сзаԥымҵт.
Ӡәырҩыгь ыҟоуп сара исылҵқәаз,
Аха исҟазшьоуп, уи сзаҟәмҵт.
Аиеи, ӡәырҩы са исызгәаауп,
Уи ҳҳәарым шьҭа, наҟ ҳаҟәҵп.
Слагвилавам, сшәом, Слагәлаауп,
Ижәдыр, хьышьҭра дук сахылҵт.
199қш.
Ԥсуаҵас ҳаҭыр ҳзеиқәмҵаӡеит,
Ихымжьыжькааит ҳгәахәрақәа.
Ҳрыцҳаибашьо ҳзыҟамлаӡеит,
Кыр илҵшәадахт ҳгәӷрақәа…
Инибарҵәеит шьоук мышкала,
Амаҷаз, ргәы анеизынха.
Ҳҟалоит ҳәа сгәы иабон ҽакала,
Еибатәу ҳанеизынха.
5.12. 199:ш.
Зны еихацқәак сҭадырхеит,
Сусқәа-сҳәысқәа сыԥдырхеит.
Сладырхеит уа, сҩадырхеит,
Сыбжьамҽамны сындырхеит.
Урҭ сеиҵазҟьазгь мфеиддахеит,
Саргьы кырӡа скәадахеит.
Сымч иагхеит, сшьамхы цеит,
Аха усгьы са сгәы мцеит.
15.11. 119:ш.
Ҭаха снаҭаӡом слаԥықәшәа,
Ҭаха снаҭаӡом сыԥхыӡ.
Исыздыруам уажә исықәшәа,
Саазқәылаз, ицоит сгәы ҭыҵ…
СЦӘАҲӘАҚӘА
Икаҳуан, игылон, ианԥон, џьа ианҟьон,
Аԥсҭазаара кырынтә иаҟьон, иблаҟьон.
Мап, имцеит ганха, џьа рҽыбжьакы,
Лабжышуп изхшаз, урҭ рыбжакы.
Рылҵшәа хәҷқәа ирымоу, араҟа иарбоуп,
Ирылмшаз, изхьымӡаз, уи са исывбоуп.
Ирыгхарц рҭахым – ламыси уаҩреи,
Ирхылҵит сцәаҳәақәа: схьааи сгәрҩеи.
15.3. 199џш.
Аӡәгьы дгәырӷьап, ҽаӡәгь дыччап,
Ҿымҭӡакәан исычҳап.
Уа иахарҟьатәым мыцхәы,
Сагьаиааироуп схала схы.
Ицәгьан сажәымҭа рацәа,
Иҭамӡо иҟои уаҩ ицәа…
Сҽырлахҿыхуа сызбо рҿы,
Иҭасҵәахп сгәаҟра зегь сгәаҿы.
21.1. 199џш.
Ирхылом саазқәылаз сыблақәа ччацк,
Аччашьа схашҭит, аччашьа.
Сымч сылӡааӡеит, иакыуп сыԥсы ахац,
Хьааи, гәрҩеи, исҵеит зегь рычҳашьа.
О, издыруеит, ак шысԥеиԥшу…
Уи сцәанырра сажьаӡом.
Аха уашьҭа зегьы-зегь сзеиԥшуп,
Гәаҟреи хьааи срыцәшәаӡом.
199:ш.
Уаанӡа исымаз авбақәа
Иззеит, исраӡеит…
Кыргь сыриашеит сыгхақәа,
Ԥыҭк-чыҭқәак срыхьӡеит.
Зных, сызлагыло ҳәынҵәоуп,
Ашьацра шьаҽуп…
Макьанагь, сыгха рацәоуп,
Арҽеира саҿуп.
17.11. 199:ш.
СГӘЫ
Сгәы! Шаҟа улшахьеи,
Иучҳахьеи, иухыугахьеи!
Шаҟа уцәа иҭаӡахьеи,
Жәак мҳәо, игәнугахьеи.
Шаҟантә уара уԥсхьеи,
Шаҟантә убзахахьеи.
Амитәҵәҟьа уаниахьеит,
Иахьанӡагь узланхеи.
15.10 199:ш.
АԤСАБАРА АЗАКӘАНҚӘА…
Уазхәцыр ари Адунеи! Шаҟаҩ аҩнаххьеи,
Шаҟа хшыҩ цҳафыр афахьеи анышә?..
Шаҟаҩ қәрахьымӡа азқәа раинархеи,
Шаҟаҩ наӡаӡа ианаркхьоузеи рышә?
Кырынтә еилагоуп аԥсабара закәанқәа,
Уаҩ игәы ацәцаратәы иҟоуп акыр.
Аб дшыҟоу, аԥа иуахҭа нааи, иахәҭамкәа,
Уи ашьҭахь, иарбан излақәҵатәу ҳаҭыр?
15.11. 199:ш.
САБЏЬАР
Сара исхатәыҵәҟьоу, абри сабџьароуп,
Саӷа иқәкны санаҵахагь, уи самжьароуп.
Аҟамаҿеиԥш иԥнаҟом ҩыџьара,
Сыхәҷиижьҭеи исызнауеит ҩызара…
Са исхатәыҵәҟьоу, абри сабџьароуп,
Уи зынӡа аҽархагаргь снабжьароуп.
Ҳгәы нибырхо, аӡәгьы ҳаиниршәом,
Схы здыруеижьҭеи ҳара ҳнеиԥыршәом.
199:ш.
Мап, сыбжамҽамзар сҭахым,
Сыгәгьы ԥызжәом абашаз.
Сыблақәа гәҩбара рхым,
Зынгьы сзахымԥеит сзыниашаз…
Аҵх-лашә сарҭынчуам, сышгәажәажәо исыршоит,
Суада ҭбаа-ҭыцәӡара самкуа.
«Аџьма ушьыргьы – аблақәа ааԥшуеит»,
Сыҟоуп, сыԥсымкәа, сыбзамкәа.
24.11. 199:ш.
АӠЫ АХЬЫШЬҬРАХЬ…
Зны ишымҩахҟьазгь аӡы, ахьышьҭрахь
ихынҳәит,
Акыраамҭа ишавазгьы иқәԥа-қәсуа ганк…
Асы сықәнаут, аҷыхь сылсит, кыр слаҳәит,
Нас аҵыхәтәа, саргьы сықәнажьт сыршәны ԥаҩк.
Џьара иҿаҵәит, џьара ижәылеит, џьара игҿаст,
Ахаҳә-амҿыҳә зегьы рбылгьо, џьа ашақә иаст.
Уи акыраамҭа амҩа иқәхеит, инаҳәит, иааҳәит,
Зегь акоуп, аҵыхәтәан, ахьышьҭрахь ихынҳәит.
28.11. 199:ш.
Шаҟа иҭамӡо ҭаӡахьоузеи сара сцәа,
Аԥсцәаҳа сыбӷа ԥиҵәеитеи рацәа,
Сҟаиҵеит исҳәо сҿамшәо, сацәшәо сцәа,
Лахьынҵас исаҭәеишьеит ус Анцәа.
Уажәраанӡагь сыԥсы ҭоупеи, мшәан, рацәа,
Шаҟа иҭамӡо ҭаӡахьоузеи сара сцәа,
Дысзаармгахьеи сыҷкән рыцҳа игәаҵӷа ҿҵәа.
Лахьынҵас изсаҭәеишьеи ус Анцәа?!
20.11. 199:ш.
Сымҩа, макьаназ сахьхәым,
Сышкаҳа-бӷалахьоугь даара.
Мап, сыбжамҽамзар сҭахым,
Снырхьԥшуеит гәӷрақәак рцәаара…
20.4. 199:ш.
Сызмырҭынчуа маӡак сныруеит,
Схы-сгәы иҭыхоит, мчык ԥхьа исыхоит.
Исылшахьоу шмаҷу здыруеит,
Исылсмыршац сылшарц сгәыӷуеит.
Зны сызцәыхҟьаз, сызхыз ашьҭоуп,
Иҟоуп кырӡа уажә игәнызго…
Исзымԥшаац цәаҳәак сашьҭоуп,
Исԥшаахьоу ираԥызго.
3.10. 199џш.
Сыхәшҭаарамца хәжажаӡа еиқәуп, –
Иҿымцәаауа. Скәаҷаб хәыҷгьы аркыуп.
Шәак ҩаҵхахан сгәаҿ аира иаҿуп,
Сеигәырӷьаӡом, сылабжыш ахьшуп…
Алаԥшҳәаахь сыбла ҭраа сыԥшуеит,
Сышгәаҭеиуа, сышуазыруа исыршоит…
Сыхәшҭаарамца хәажажаӡа еиқәуп,
Иҿымцәаауа. Скәаҷаб хәҷгьы аркыуп.
3.12. 199:ш.
ЗАУР
К УА Р  И А
Ашәҟәы «Ахаҵа данхаҵоу» – 1994 ш
ААԤЫНРОУП
Ааԥынроуп уажә, зегь быбышӡа,
Схы ахызбаауеит.
Кырӡа исыгхеит, сгылоуп сцәышӡа,
Зегь гәнызгауеит.
Ишәаҳәоит аҵар, ҷырҷыруеит,
Уиҵәҟьагь сзычҳауам.
Саԥхьа игылоуп, шьоук ҟыуҵәыуеит,
Сгәы сарҭынчуам…
Сааигәа-сигәа агәаҟра иҟоу,
Зегь са исныруеит.
Цәгьа нагӡагьы,о, ишыҟам,
Уигьы здыруеит.
Ишәҭит аҵлақәа быбышӡа,
Зегь иаҵәарахт.
Ԥсы схаӡамкәа, сгылоуп сцәышӡа,
Хәыцрак салахт…
Зных, сцәажәошәа, схы нахызгоит,
Сгәы сыхьт, икылкаа…
Ааԥынра ԥшӡахә схы ахызбаауеит,
Иҭахаз рылымкаа…
6.3. 199:ш.
Сгәы уашьҭа ираҳаҭуп,
Иааиракгьы згеит.
Иамуит уаҩрала,
Сгәаҟит мыцхәы.
Уашьҭа зегь рыла,
Сақәиҭуп схы.
Маҷкгьы снаиааироуп,
Снеихароуп ԥхьаҟа.
Схықәкы мҩа… саиааироуп,
Сгәы ԥжәахьеи шаҟа?
Исхызгаз шьҭа сашьҭам,
Уи шьҭахьҟа инхеит.
Сгәара, сыҩны ашҭа,
Уажә мрак нҭаԥхеит.
19.3. 199:ш.
ҶЛОУ
Егьа шықәса ҵыргьы, Егьаџьара сцаргьы,
Сыхнымҳәыр ишамуа здыруеит мышкы.
Сгара ахьдырҵысуаз аброуп, зны, сзыхшазгьы,
Исхӡыӡо, иахьсзырӡбуаз ԥхьа сԥеиԥшаз шәкы…
Сабацәа, сабдуцәа, абраҟоуп иахьизгьы,
Саниз еигәрӷьан абраҟоуп иахьхыс.
Амыҟәмыбара ду рхыргеит уи нахысгьы,
Саргьы уи ашьҭахь имаҷӡам сыхҭыс.
Ԥыҭрак сахнагазаргь, уск џьа сагазаргьы…
Удлаԥса иамуит, ӷәӷәала сгәы сыхьт…
Уара уҿоуп сызқәаҭыԥ, егьаџьара сцаргьы,
Издыруеит, уыда ишсымаӡам ԥсыхә…
20.№. 199:ш.
Уҟазшьа цәгьоуп ҳәа шьоукы исарҳәоит,
Ҽԥныҳәак сырҭоит Ҽа џьоукы…
Сызлаҟамӡам шьоукы еиҭарҳәоит,
Зныхгьы ирымоуп еимакы.
Ус рымамкәа, шьоук, ргәы ҿыӷьны,
Уҳәан-сҳәанқәагьы ирыхьӡоит.
Сыҟахыушәа са сымҽыӷны,
Ӡәырҩы усгьы ирԥхьаӡоит.
Шьоукы срымоуп зынӡа скыдцал,
Аӡәгьы имҳәартәеиԥш сыбзырӡы…
Ҽа шьоукы иржәуеит аҩы сыдцал,
Икнарҳауеит сыхьӡала ахьуарӡы.
Сызҭахымгьы, сызҭахугьы,
Сеицырԥылоит сгәы аартны.
Иҟоуп зиашамра иахьхәугьы,
Зыгха сазҳәо иаахтны.
Са сызлаҟам сыдызбало,
Мышкы, рхалагьы иахьхәып.
Ауаҩ ацәгьа иҵазгалом,
Еснагь сихәарцы сҭахыуп.
23.4. 199:ш.
Иԥысҵәеит сҳәагәыжьқәа,
Сҭыҵит аихац…
Саанхеит сымԥсыкәа,
Ԥхьаҟа снеихарц…
Анцәа ду дшаҳаҭуп,
Ԥыҭк аџьа збеит.
Уқәԥеит, уҽушәеит,
Џьа уҭагәҭаст,
Ашақә уаст.
Уқәст арха,
Аҳәысҭа.
Иҟауҵеит аԥхасҭа.
Ҩнык уҩналт,
Насх убналт,
Аршәаа уаст,
Бахәык уаст.
Иузмырбгеит,
Агәра умгеит.
Ус уқәԥеит,
Ԥыҭк унԥеит.
Кыргь умшәеит,
Умч ушәеит.
Умч мхеит,
Ухы лахеит.
Умч уԥхеит.
Шьҭахь уеихеит,
Уышьҭа нхеит…
О, Аԥша, ахҭыԥшша.
Инеилыҩры-ааилыҩрит ажәҩанаҿ аԥҭақәа,
Сгәы раҳаҭ сышьҭамлацт снаҵамԥшкәа,
игәамҭакәа,
Саахьаҳәыр, сыбла рхыуп сыдәҳәыԥшқәа,
сырхақәа,
Сшьанҵара бӷацамкра, сыбахәқәа, сыхрақәа.
Сабацәа рыцҳақәа… снахьԥшит рышьҭақәа…
Еихашәы-еихаԥсы игылоуп сышьхақәа.
Ах, срыҽҳәароуп сырҩашқәа, сӡиасқәа,
Сдәы иаҵәара-ԥшӡа, иахьықәҳәуаз сҽыласқәа…
5.3. 199:ш.
Мыцхәароуп,
Мыцқьароуп,
Шьҭахьцароуп, –
Ҳгәы мцароуп.
Еилшәароуп,
Хгәахшәароуп,
Гәыԥжәароуп, –
Ҳамшәароуп.
Ихароуп,
Ҭахароуп,
Ԥхьеихароуп,–
Ҳаиқәхароуп.
Ҽыхароуп,
Ҳҿыхароуп,
Ҳгылароуп, –
Ҳаидгылароуп.
Ҳгәы мцароуп,
Ҳамшәароуп.
Ҳаҽҳарҟәшроуп
Ҳаиқәхароуп, –
Ҳшьақәгылароуп.
7.1. 199:ш.
АԤША
Шьыжь анша,
Ухыԥша
Цәгьоутәт, аԥша,
Ахҭыԥшша.
Ҵлак хыужәеит.
Ҩнык хыушәеит.
Мҩакы сықәуп,
Инасыԥуп,
Схықәкы аҿынӡа
Сзынаӡар…
Сынхаӡаргьы,
Иамуӡаргьы,
Шьҭахьҟа хьаҵшьа
Сымаӡам…
24.№. 199:ш.
УСҞАН СА СААУЕИТ…
Усҟан са саауеит –
Схы-сгәы зегь зыхәшәтәуа,
Аҵлақәа анышәҭуа,
Сааԥынра сазхьуа.
Усҟан са саауеит –
Сгыланы шьыжьы,
Сазыӡырҩырц рыбжьы,
Аҵар аншәаҳәуа.
Усҟан са саауеит –
Ихәлазаргьы, ҵхыбжьон.
Уи насыԥс исшьоит,
Лакә-ссирк уа исзыԥшуеит.
Усҟан са саауеит –
Сӡиас хәҷ аҽҟьа,
Еиԥшны ахыҭҟьа,
Ианлеиуа аҽкынҵа.
Усҟан са саауеит –
Ԥыҭк сыгәгьы ԥшаауеит.
ИАЦТӘИ АМШ
Иацтәи амш, сымшқәа иреиӷьыз, исцәыӡыз,
Исгәыхьроу, исхьаау, исхәцроу еснагь.
Иацтәи амш, сцәаҳәақәа сышәҟәы исзанымҵаз,
Урҭ сыблақәа ирхгылоуп, са сахьцалакь.
Иацтәи амш, аҽа мшык, мап, исзалаҵом,
Хнырҳәышьагь амам, ицеит, ицаӡеит…
Иахьатәи амш, уиаҟара сзанаалаӡом,
Аха сгәы усгьы зынӡаск имцаӡеит.
19.№. 199:ш.
Шьҭахь сынхазаргь,
Кыр сыԥхазаргь,
Ус сгәы каҳан
Сныҟәаӡом.
Ак сызгәамҭо,
Ахы сзамҭо,
Унсыгәҭасуагь
Сыҟаӡам.
Исымоуп гәыхьрак…
Аха гәыӷрак,
Сынхыԥшылоит
Ашьҭақәа…
Иҟоуп сҵеира,
Урҭ рҵеира,
О, иагьмаҷӡам
Сышьҭамҭа…
Хьаак снаҭоит о, еҳагьы аҵх аҿымҭра,
Сааигәа-сигәа иара ус игом шьҭыбжьык.
Ацәгьа-мыцәгьа иагаӡошәа збоит уажә амчра,
Аҽеихаҳан, аҽарҿыцуеит, уи уажәык…
13.3. 199:ш.
АБАС НАС ИАНБАНӠА?
Ҳнеидгылоит,
Ҳааидгылоит.
Ҳнеивысуеит,
Ҳааивысуеит.
Ҳнеиԥылоит,
Ҳааиԥылоит.
Ҳаиқәшәахуеит,
«Ҳаицәшәахуеит»…
Сынбҿаԥшуеит,
Бынсҿаԥшуеит.
Ҳнеихәаԥшуеит,
Ҳааихәаԥшуеит.
Жәак бҳәом,
Жәак сҳәом.
Ҳнеиԥырҵуеит,
Ҳааиԥырҵуеит.
Ҳаиқәшәахуеит,
Ҳгәы ԥжәахуеит.
Ба ҿыбҭуам,
Са ҿысҭуам.
Шаҟа мшы?
Шаҟа ҵхы?
Сцәыӡқәа сыԥшаауеит, –
Исаур лахьынҵак…
Усҟан са саауеит –
Схы-сгәы зегь зыхәшәтәуа,
Аҵлақәа анышәҭуа,
Сааԥынра сазхьуа.
25.№. 199:ш.
АНАХЬГЬЫ – АРАХЬГЬЫ…
Дрыбжьоуп уи наҟ-ааҟгьы дымшәакәа,
Анахьгьы дырдыруеит, арахьгьы.
Уахгьы-ҽынгьы дныҟәоит дымтәакәа,
Изеиԥшуп уи арахьгьы, уахьгьы…
Ицәгьамкәаны иҭоуп иқьафгьы,
Ихықәкы аҵыхәтәахь инеицоит.
Дырцәнымхошәа уахьгьы-арахьгьы,
Аҩыџьарагь ишҳам рыбжьеиҵоит…
4.№. 199:ш.
Анаџьалбеит, иҟамландаз уашьҭа еиқәмчрак,
Аиқәлашьцара анаӡараҿ мцак еиқәуп…
Сҽалаӡҩаны, ҭынч, ашьшьыҳәа аҵх аҭынчра,
Сцәашьы ххаӡа, сымҩахәасҭа хәыҷ сануп.
ИҚӘШӘЫРГЫЛ АЦӘЦАҚӘА…
Иқәшәыргыл ацәцақәа,
Иҭаҳҭәап аҩы.
Ишьҭышәх, ҳабаццакуа,
Иаҳжәыроуп аҩы.
Аӡәгьы акеҩҳәа,
Шәак ааҭырҟьа.
Ҽаӡәгьы аӷьеҩҳәа
Унапқәа еинҟьа.
Хаҵаки, ҭыџьҳаки,
Ԥыҭк иааиқәҟьашап.
Ҷкәнки, ҭыԥҳаки,
Иқәԥраа икәашап.
Ус, насх, даҵаҳәҳәан,
Даақәлап арԥыск.
Инхәыҵак аҵықьҳәа,
Уаҟа ҽаӡә дхысп.
Ҭынч, ҳамццакӡакәа
Иашак ҳазнеип.
Ҳгәы иҭыхо мӡакәа
Ҳарҭ ҳаибырҽеип.
Ҳаиқәмгәамҵӡакәа,
Ҳаидтәалап, ҳаицчап.
Еимакра ҟамҵакәа
Ҳаицгәрӷьап, ҳаччап.
Ҳацәцақәа ҳашқьафуа,
Ижә инҭҳаркәкәап.
Шаҟа мзы?
Шаҟа шәқәса?
Абас нас
Ианбанӡа?!
16.3. 199:ш.
Сыҟазаргьы сыхәҷиижьҭеи машәырк схымԥо,
Шьҭа сақәгәыӷуеит сшьапы снықәгылап ҳәа абар.
Ма иҟамло ус сымҩасыр сара сшықәԥо,
Сыҟаӡамкәа ашәа шысҳәо сынкабар…
Ҭаха снаҭом ауаа ргәаҟра ирымоу рхьаа,
Сыбла иабо, уи баҩ-баҩ сеиҿнаршәшәоит.
Ауаа ргәамҵреи урҭ реиқәмчреи иамам ҳәаа,
Уи зегь гәаҭо, саназхәцуа, кыр саршәоит.
Ауаа ҷынҷаны еибамкуа, еибамфо,
Адунеиаҿ уаҳа ԥсҭазаара сҭахым.
Икыдды ауаа ҭамхо, анышә иамфо,
Еиҭах сзыҳәо: ажәҩан цқьаны. Ԥҭак анхым.
Сыхәҷиижьҭеи ислахьынҵазаргь машәырк схымԥо,
Шьҭа сақәгәӷуеит сшьапы снықәгылап ҳәа абар.
Иамуӡозар, наҟ сымҩасааит, сара сшықәԥо,
Исҭахыуп ус ашәа шысҳәо сынкабар…
25.4. 199:ш.
АХӘҶЫ ДҴӘЫУЕИТ…
Ахәҷы дҵәыуеит, ахәҷы дҵәыуеит,
Иан игара лырҵысуеит.
Ибжьы нҭыган, ахәҷы дҵәыуеит,
Иаб хаз ибла ҭраа дыԥшуеит.
Ахәҷы дҵәыуеит, ахәҷы дҵәыуеит,
Дызцәырҳази, мшәан, уи ԥхыӡ?
Ибжьы ҭыган ахәҷы дҵәыуеит,
Иан дшәаӡыӡо, ицоит лгәы ҭыҵ.
Ахәҷы дҵәыут ҳәа иԥырхагам,
Кырӡа изеиӷьуп, дарыӷәӷәоит.
Ашьыжь шараз, амырхәага,
Ибла ҭшаша ирҭаԥхоит.
198ҵш.
Шаҟа икьасан сымҩа сықәлеи,
Срыцәҟьаланы сҩызеи сықәлеи.
Сеиқәмшәо, разҟыи насыԥлеи,
Шаҟа мшьҭыцәгьа бааԥс сԥылеи…
Шаҟаамҭа амҩа сықәхеи,
Лахьынҵас уи зсынасыԥхеи?!
Исылшашаз шаҟа сыгхеи,
Шаҟагь сцәа-сжьы цаны исыгхеи.
Шаҟа мчы-ҵхы баша исырӡи,
Исылахьшәашәан ҵааи сырӡи.
Шаҟаҩ шаҟантә срыҵадырӡи,
Рхы снакәхшан, шаҟантә сдырӡи…
Ҳашцәажәуа, ҳашлафуа,
Ус иаашырккап.
Ииашам ҳавнарҟьар,
Еилаҳгар ҳҵас.
Зынӡа иахаҳмырҟьап,
Иаҳжәып аԥсуаҵас.
Ихыхәхәа ацәцақәа
Иҭаҭәоуп аҩы.
Ишьҭышәх, ҳабаццакуа,
Иаҳжәыроуп аҩы.
20.3. 199:ш.
АХЬЫШЬҬРАХЬ
Игәбылра ахьаду дахьизоуп
Ауаҩы, аӡымҩас даҩызоуп.
Дымццакӡакәа уи днеиуеит ҭынч,
Ҽазных, ҽакала ишәоит имч…
Аӡиасгьы есымша еиԥшым,
Зных, уи ҭынч, иалалоит амшын.
Ҽазных, инеиаанӡа, иқәԥа-қәсуеит,
Иҵәиуеит, илакьоит, игҿасуеит…
Ауаҩы, аӡиас даҩызоуп,
Игәыбылра ахьаду дахьизоуп.
Аӡиасгьы иамам агәхашҭра,
Егьа еикәшаргьы уи мышкы,
Ихынҳәуеит иара ахьышьҭрахь.
21.3. 199ш.
Иааиуеит, иааиуеит, ҭаха сырҭом,
Зегь еидгәԥланы еихеит.
Сыбжьы рдыу уиаҟара ҿысҭуам,
Уажә акырӡа сеилахеит…
Рааира кьасоуп. Ԥыҭк ихьшәазаргь,
Исыхәеит сыӷәӷәара. Сгәы мцеит.
Зны аамҭала схы сацәшәазаргь,
Уашьҭа исызхьаам, уи сацәцеит.
Савахазаргь ганк аамҭала,
Зны ирҳәазаргьы, «дҭахеит»…
Хьаақәак соузаргьы хаҭала,
Зегь акоуп уашьҭа сеиқәхеит.
Сыбжьы рдыу уиаҟара ҿысҭуам,
Исывс ицеит аҷыхь, ақәа…
Исықәпапеит ҭаха сырҭом,
Урҭ зыԥсы еиқәхаз сцәаҳәақәа.
199:ш.
Сымшқәа схибаҳәа ицоит, наҟ, еишьҭаланы,
Ирылсхуа, ирцәызго о, акгьы збом.
Сааимнадоит сцәа-сжьы ус акы нҭаланы,
Схыҵәҟьагьы уиаҟара уажә агәра згом.
Ԥасеиԥш сыҟам, зегьы-зегьы сылаӡо,
Аха уеизгьы, акала сахьхәым…
Саазқәылаз хьаас акоуп исымаӡоу,
Аӡәгьы рххатәыс сиоурацы сҭахым.
Уи зегьы-зегь шаҟа иснырзеи,
Сгәы амаӡа шаҟа исмырӡзеи.
Шаҟа схәыцзеи, шаҟа сдырзеи,
Агәаҟраз – шаҟаҩ ираԥызгеи.
Шаҟа еидара ҩада ихәнызгеи,
Сгәы ԥжәо, ус, шаҟантә игәнызгеи.
Шаҟаҩ шаҟантә ус схы рцәызгеи,
Анаџьалбеит, шаҟа схызгеи…
24.4. 199:ш.
Издыруеит, ԥыҭрак ашьҭахь сара исԥеиԥшу,
Иаасыдгылап, имццакӡакәа, зегь иаҳзеиԥшу…
Иҟанаҵаргьы сгәы ԥнажәоит ҳәа егьа цас,
Агәхьаа мкы уи саԥылап хаҵаҵас.
Иҟаумҵароуп иуаҭәеимшьаша изаҳуагьы,
Иахәҭоуп усҟан аҽырӷәӷәара еҳагьы.
Акьыжыҳәа сҵәыуарым, хәҷҵас стәаны,
Мап, избом ус аԥсуа хаҵа ихәҭаны.
Сара издыруеит, о, издыруеит, ԥхьаҟа исԥеиԥшу,
Ишаасыдгыло имццакӡакәа зегь иаҳзеиԥшу.
Усгьы идыруп, уи, ҳәарада, ишхьанҭоу,
Аха ианааи уи саԥылоит ишсыхәҭоу…
199:ш.
ЗЫԤСЫ ЕИҚӘХАЗ…
Иасҭар сҭахым сымшқәа ацәа,
Ианааиуа сышҟа ацәаҳәа.
Аус зуроуп, смаӷра хьарҵәа,
Ԥаса аҵкьыс уажәы еиҳа.
Иҟои уажә насыԥны? –
Ԥхьаҟа еихароуп.
Снеиуеит мҩакы сықәны,
Акыргьы ихароуп.
Дсымаӡамкәа ҩыза,
Снеиуеит, ҩада схалан…
Еҳ, дзыԥсозеи ԥызак,
Сықәхеит сара схала.
Сымҩа зкыз рцасгьы,
Ҭынч исымам ԥшышьа.
Сымшқәа, сыҵхқәа ицазгьы,
Ирымам шьҭа хнырҳәышьа.
Сеаҵә жәҩан икыдзар,
Снеилап ус, џьа снымхап.
Сымра гыла ицәырҵзар,
Анцәа ду дысзылԥхап.
Уажәшьҭа иаԥсома азхәыцра,
Иҳаҩсыз, хнырҳәышьа змаӡам…
Иамгакәа еиқәхаз аӡхыҵра,
Усҵәҟьагь, ртәала игаӡам…
Ианыҟаз амитә, ахысра,
Ицәыҵатәа икылԥшуаз маӡа,
Иҟалозар ҳәа еихсыӷьрак,
Ишәаҟьаны ажьа еиԥш рыҽӡа.
Сыԥсуа лабашьа ҭынч инсыҵарсуа,
Сыԥшуеит, сыбла ҭраа, сышьха халарҭахь…
Цхырааҩ дсымам уахь ҩада исыҵасуа,
Сызқәа ҭыԥоуп уажә сара исхәцырҭоу…
199:ш.
АБНЕИ АҞЫРШИ
(Ажәамаана
Ҵлак ахыцәқәа инықәтәан, аҟыршы,
Абнарахь аҿы рха, инаԥшы,
Иара атәала ахы агәра ганы,
Абна иазҵааит уамашәа ибаны.
– Абна, угылоуп, ууапа уҭашьшьы,
Иуҭахызар, инасгәдҵан сшьы,
Аха дыршьа сымам узыԥсоу,
Шәырк уҿалом, ҳаҵәҟьак ихәаԥсоу.
Хәарҭарас иулоу нас исаҳә? –
Ус ишцәажәоз, зымҩа наҟ ианхьаҳә,
Уи иабеит, хыхьынтәы, икәлаауа,
Иара ахы ақәкны, ахьшьыцба шаауаз…
Агәы нҭыԥсааит, нас иԥрит, еихеит,
Аҽаӡарцы абнахь ахы археит.
Иахьцаз амбеит, ахьшьыцба шанхеит, –
Аҟыршы аԥсы абна еиқәнархеит.
Ианыҟало ыҟоуп, ус, аамҭала зны,
Ауаҩы аҟыршы аҵкьыс дгаӡаны.
Цқьа иатәамбо, иа дзааӡо, дзыхьчо,
Дазымхәыцкәа дгылан ианирџьо.
199:ш.
Сымҩа макьаназ сахьхәым,
Сышкаҳа-бӷалахьоугь даара.
Мап, сыбжамҽамзар сҭахым,
Снархьыԥшуеит гәыӷрақәак рцәаара…
24.4. 199:ш.
Са сыԥсҭазаара ацәа исзаҭом,
Ацәа иасҭарцы сҭахым, мап, сыԥхыӡ.
Сымчи сылшареи среигӡом, исшаҭом,
Арахь сыԥсы ахьынҳалоуп ахәыц…
Сыҟоуп сџьабаала, сыцәгьаӡам нхарала,
Исымоу-исыхӡу снапала иҟасҵеит.
Исылшаз, сызхьымӡаз, исцәыӡыз схарала,
Хнырҳәышьа шьҭа ишамам збоит, исыцәцеит.
Уажә сыԥсҭазаара ацәа исзаҭом,
Сгәы раҳаҭ баша сызгылом џьа ҭынч.
Сцәа-сжьы, сыбаҩ сеигӡом, исшаҭом,
Исылшо ахәҷала иԥысшәоит са сымч.
199:ш.
Ҭынч џьара ҳаиқәшәандаз,
Базымӡырҩуа бзык.
Аҽазнык бызбандаз,
Сныбҿаԥшындаз знык.
Ирымаз еснагь игәцарак,
Изызхәцуаз акакәын – рхы.
Иашьҭан урҭ еимгеимцарак,
Иацәшәон зегь реиҳа ахы.
Ҳаҷкәынцәа амца иаҿалан,
Аӡәаӡәала, икыдды ианҭахоз –
Шьоукы леи-ҩеиуан ԥшаҳәала,
Иҭәы-иԥха иҟан инхоз.
Ҽа шьоукгьы алага-ҩага,
Уиакәӡан ирымаз усс.
Урыхәаԥшыр, ауаа нага,
Ҳа ҳгәаҟра рымамызт хыс.
Иқәын шьоукгьы Урыстәыла,
Иҟаҵо зегьрыла ҿыҵгак.
Аӷа иишьаҽуаз ҳтәыла,
Хьаас имкыкәа зынӡак.
Сыдгьыл рыцҳа, о стәыла,
Шаҟа рыла урыцҳаи, шаҟа…
Згәы еицҳауаз уҵеицәа леидгылан,
Рхы уқәҵан, урхьчхьеи шаҟантә.
СНЫРХЬЫԤШУЕИТ…
Мап, сыбжьамҽамзар сҭахым,
Сыгәгьы ԥызжәом абашаз.
Сыблақәа гәыҩбара рхым,
Зынгьы сзахымԥеит сзыниашаз…
Амҩа рзылуххьеит ӡәырҩы,
Уҵеицәа, ҳарҭ уажә ҳазлаҽхәо.
Ааи, урымоуп зегьы бӷасы,
Уара уоуп урҭ блас ирхоу.
Жаныхә Ашҭа! Сызкәхшоу,
Сдәеиужь-ԥшӡара, сызҽҳәароу.
Ԥхьа ԥсҭазаарас исызшоу,
Уара ушҟоуп сымҩа ахьхоу.
198ҵш.
АПОЕЗИА НЦӘАХӘ-ԤҲӘЫЗБА
Зны-зынла лгәы акы алсыр ҳәа сшәоит,
Схы-сыԥсы лықәсымҵар, уи лгәы сыхшәоит.
Ла лымца… есқьынгьы сгәаҵа иҭашуп,
Есымша лара лыла сыҵхқәа ԥҽуп –
Зных дысзыԥшуп, аҽазных, сылзыԥшуп…
Уаҟа зных, аҽакала, хьаак сзаԥшьуп,
Аҵықьҳәа лымшала инсгәдҵан сшьуп…
Аҽазных, лыблақәа ҭраа дысзыԥшуп.
Есыуаха, уи лыла сыҵхқәа ԥҽуп, –
Зны дысзыԥшуп, аҽазных, сылзыԥшуп…
9.5. 199:ш.
Иҿымҭӡакәа стәан зны ҭынч,
Ӷәӷәала сшақәгәыӷозгьы сымч.
Исмычҳашаз зны исычҳаит,
Сгәы ныԥжәа, ҽазных сыцәҳаит…
Са сгәы иҭыхуа изыҩуа,
Уажә аӡәгьы исырбом.
Аҽазныхгьы сыҩуа,
Сбышьҭоуп, џьа бызбом.
Исхьаау, сызҿу сусгьы,
Дашьҭаӡам уаҩԥсык.
Сыҟоуп иара усгьы.
Сеиӷьымкәаны ԥсык.
Аҵх лашьца саҩызоуп,
Ҿымҭуа жәак мҳәаӡо,
Бышьҭақәа сшырхызоуп,
Сниакәкәа сышцо.
ЖАНЫХӘ АШҬА
Жаныхә Ашҭа! Сызкәыхшоу,
Сдәеиужь-ԥшӡара, сызҽҳәароу.
Ԥсҭазаарас исызшоу,
Уара ушҟоуп сымҩа хьхоу.
Зны сабдуцәа абра инхон,
Уара иулан рхы-рыԥсы.
Урыман гәдурас, ула иҽхәон,
Рызқәа ҭыԥсгьы уроут ианԥсы.
Лагани иахә ҩадахьшәа
Уара ухәамца иамоуп хыс.
Аимара акәзар, уамашәа
Иԥшӡоуп, иухоуп уара ԥсыс.
Ашәшьыраҿы, зных, ԥарахәмар ҟаҳҵарын,
Мшәан, ишԥаҟаз, зегьы ргәашьамхы ҵарын.
Сыхшыҩ аҿы хааназ иамам уи хәашьра,
Исгәалашәоит, мап, исхашҭуам, са схәҷра.
197ԥш.
Исцәыӡлакгьы сгәы уашьҭа иасырсуам,
Сҽасыршьццылеит, исҳәацәаргьы ԥшӡам.
Ус цәгьарак иҟоу, сара ак сывсуам,
Иаасыдгылоит, зынӡа сгәы шсҽынӡам.
Исымоу-исыхӡу имарианы исцәыӡхьеит,
Исзаанхазгьы сцәыӡра уажә иаҿуп…
Ахьаақәагьы маҷымкәа исызцәырҵхьеит,
Аамҭала ԥыҭ-чыҭқәакгьы хҽуп.
Слахьынҵа аҿаԥхьа кыр сҭамамхеит,
Ԥаса иалшоз алаӡом сыгәгьы.
Доуҳалагьы даара кырӡа сӷархеит,
Уаҳа исцәыӡуагь сымаӡам акгьы…
29.1. 199:ш.
АН, АГАРА РҴЫСЛА
Ирҵысла уа, ирҵысла,
Ан, агара. Ирҵысла.
Ус еихаччалааит бхы-бҿы,
Дҭынчӡа дыцәазааит бхәҷы,
Гьамоуп, ишыц гәабан, ихчы.
Ацәгьеи-абзиеи еилсыргон,
Иҟаз гәасҭон… Сгәы сагон.
Сықәра маҷым, акры збеит,
Шьҭа хәҷык шсымчугь агәра згеит.
199:ш.
СХӘЫҶРА
Исгәалашәоит, мап, исхашҭуам, са схәыҷра.
Сыхшыҩ аҿы хааназ иамаӡам хәашьра.
Уи сазхәцыр, зны сарҵәыуеит, зны сыччоит.
Даҽазныхгьы, сгәы амца ацралан еиҟәыҷҷоит.
Иара усгьы, ишԥассиру ахәыҷра,
Сгәы нҭаӡыӡоит, уажә ианызбо сҿы акаҷра.
Саԥхьа-сышьҭахь, исԥынгылаз закә мҩаз,
Сыԥсҭазаара, ех, ишԥацеи, наҟ имҩас.
Ииашоуп, зныхгьы аҵәыргыла са сахыԥ,
Даҽазныхгьы, салахәмаруан нас асып.
Ҩреи, ԥареи, аҳаскьын ҿа уа ишьаҿы,
Нас ақәԥара, аҷандар ҵла ашьапаҿы.
Инеибыҳәан ахьаҟәшәара ҳцон аԥсҭа,
Амра анцеиуаз, ҽнак ҳагымхеит Ааԥсҭа.
Аӡмыжь дуқәа, усҟан иамаз, изеиԥшраз.
Аԥхьа игылаз, акакан ҵла, зеиԥш раз.
Араԥ ҟәаҟәан, иҭаҳажьуан, зных аӡмыжь,
Акалмаҳқәа уаҟа иҭаҳгон, акы нмыжь.
Аӡәы иабжьеигеит акала,
Ҽаӡәы, еиҳәеит аҽакы…
Избоит, аԥсуа хаҵа угылоуп,
Уаамҭагь қьафла иугахьеит.
Аԥсыцқьа ухоуп, ламыс умоуп,
Ацәгьеи-абзиеи кры убахьеит…
Жәала иухәо збом иахьала,
Цқьа уазхәыц ухы уашьҭа.
Иулахьынҵоу далх ухала,
Ҭынч, улацәажәа ухаҭа.
199:ш.
СЫШЫҚӘСҚӘА
Хымҩаск иааиуаз санацәымшәоз,
Ианысзеиԥшыз са зегьы…
Иҟан амшқәа, сымч анԥсышәаз,
Сгәы нсаԥысуаз уа зынгьы.
Сықәра аҿаԥхьа кыр сҭамамхеит,
Акгьы сымамкәоу ҳәатәы?
Ус уажә ԥыҭкгьы сыбла иагхеит,
Мшәан, нас сеиԥшхарцу аты?
Сымч каԥсошәа збоит есааира,
Хьаас искымшәагь ԥхьа сыԥшуп…
Саӷацәа ирысымҭт аиааира,
Сышқәсқәа сиааир – уи ҽакыуп.
17.4. 198ԥш.
Ирҵысла уа, ирҵысла,
Ан, агара. Ирҵысла!
Далоуп быԥшқа хәҷ аԥхыӡ,
Бара былаԥш хаа ихыз.
Иаԥхьа иԥеиԥш, зегьы брызхәыц…
Ирҵысла уа, ирҵысла,
Ан, агара. Ирҵысла!
Икьыркьыруеит бԥа иҽҵыс,
Қәрала ишмаҷугьы иаҵкьыс.
Ирашьцырҟьоуп ан аҽыз.
Ԥхьаҟа уигьы изыԥшыз.
Ирҵысла уа, ирҵысла,
Ан, агара. Ирҵысла!
Дмааԥшааит уажә дцәырҳа,
Изҳалааит уи мшызҳа.
Иаԥхьа аус дуқәа изыԥшуп…
Жәлар рзыҳәа уи дымшуп.
Ирҵысла уа, ирҵысла,
Ан, агара. Ирҵысла!
22.11. 198џш.
Ԥҳәыс даазымго дарбан хаҵоу,
Ҩынҩажәа шқәса шьҭа дырҭыст.
Дзысҭахыуи иҳәеит, дарбан ҭацоу,
Исшәап, иззап, цқьа сазхәцп…
Уахгьы ҽынгьы уа мҩапала
Дықәуп дықәмҵкәа мҩакы…
Схы сыхшыҩ зегь
Шәырхадоуп.
Зных ҳаицәыӡит,
Сцәа сҭаӡыӡеит…
Кыргьы шәцәырмҵит,
Са сеимдон.
Нас ҳаибаԥшааит,
Ҳгәқәа еибарԥшааит,
Ҳамшқәа иҳаҩсыз
Зегь гәнго…
Ҳагәқәа ԥжәазаргь,
Зназы зшәазаргь,
Хаан ҳаицәыӡуам,
Шьҭа ҳаицуп.
ААԤЫН
Ицәаз аҳаскьын ҿа ҿыхеит,
Иааԥшит, аблақәа арҟәыҷуеит.
Ӡаӡакгьы ҭынч инаҿыхәеит, –
Ҿыцбарах зегь бо, иԥшуеит…
Ҵарақәак рыбжьы неиқәдыргеит:
«Еиҭах, зегь араҟа ҳаиқәшәеит».
Амра ԥхеит, амшгьы еилгеит –
Март мза, ҳарҭ баша ҳаршәеит.
199:ш.
Ишԥаҟоу, мшәан, абџьар аҟазшьа,
Еиԥшугь дубап, зынӡа ахаҭа.
Иааҭыганы иалеиуеит ашьа,
Ахаҵа изы ихәарҭоуп, ихәарҭа.
Аха иҟалар уаӷа инапаҿы,
Деигәырӷьоит, еихаччоит ихы-иҿы.
Уара иукнаҵы, уа умаҵ ауеит,
Уаӷа иԥыхьашәар – чарҳәара ауеит.
12.9. 198ҵш.
СЦӘАҲӘАҚӘА
Исыԥхыӡыз,
Са сгәы иҭыҵыз,
Сцәа-сжьы иалҵыз,
Сыԥс иахшаз.
Шәзаҟроу ҭәицуп,
Шәзеиԥшу кәицуп,
Сшәышьҭоуп, сшәыцуп,
О, ҳазшаз…
Ҳарҭ хаҭала,
Иҩнаҭала,
Шьала-дала,
Ҳаимадоуп.
Шәсымоуп гәҭыхас,
Шәысшьоит ныхас…
Сыԥсҭазаара,
Иреиӷьыз
Сқәԥшра
Удҳәалоуп.
Уанызбо
Сызудымҵуа
Судхалоит.
Амра нцеиуаз,
Акамбашьқәа,
Уҟны иҭатәон.
Уҳауа цқьа ыфо,
Ашәшьыраҿ
Са снатәон.
Ԥыф-чыф ҳәа,
иухырҵалон
Рфақь зны.
Аиашаз, рзыҳәан
Уҟан уразны.
Иамоуцт сыхшыҩ
Уара узыҳәаны
Хәашьра.
Уара уҿы
Сара исхызгеит
Схәҷра.
Усгәалашәоит,
Са, Ҷыриҭа,
Усхашҭуам,
Уансхашҭгьы –
Аҳақ ԥхьаҟа
Сашьҭуам.
Уа уааигәа
Зны сыхәмаруан,
АЛАДА, АҨАДА
Алада, Аҩада,
Сыҩуа сшәыбжьоуп.
Инеиуада, иааиуада?
Сызлыҵыз шәшьоуп.
Алада, Аҩада,
Исымоу шәҟазшьоуп.
Шәыдлаԥса исауада?
Сзыҳәан шәыԥшьоуп.
Алада, Аҩада,
Шәа зегь шәыџьшьоуп.
Сыҟану цәаҩада?
Исылоу шәа шәшьоуп.
Алада, Аҩада,
Сымҩа… кыр бжьоуп.
Санҭаха харада,
Шәҟынтәи са сжьоуп.
4.4. 198ҭш.
ҶЫРИҬА?
Схәҷра зегьы
Хьымҩаԥысыз,
Ҷыриҭа,
Усхашҭуам,
Усгәалашәоит,
Сџьитрҭа.
2 Аацы иалсуа ӡыҷҷоуп.
Кьахь Ҳаџьараҭ иаԥугт џьара,
Уқыҭа иалҵыз афырхаҵа.
Иахьа жәларык уреиҳабуп,
Уныҳәан иржәуеит аҩы кәеи-кәеи.
Ԥсабарала иа ус иаԥуп,
Шықәсышәк рахьтә знык диуеит Аҵеи.
Духаумыршҭит Наԥҳа Кьагәа,
Аԥсуа игәашьымх, ауаҩ нага.
Духаумыршҭит Манча хаҵа,
Иубоит, дыҭҵәом, аԥсуа игәаҵа.
Духомыршҭит Гәдиса хаҵа,
Зыбаҩ ыҵоу адгьыл аҵа.
Иахьагь ижәлар далоуп ражәа,
Ихьыӡ кашәом, ирҳәоит иашәа.
Еснагь иашьҭан урҭ аиаша,
Ирбон рыжәлар ԥхьа изыниаша.
Иҵҟьомызт ус, баша-маша.
Рхықәкы: аԥсуа ԥхьа дызгаша.
Ицәгьазаргьы ауаҩдура,
Ауаа зегьы рыпатура…
Аха иҟоуп амҩа инымҵәо,
Ауаҩ ижәлар ргәы данҭымҵәо.
Жәлар узгәдууеит, хыхь зыхьӡ сҳәаз реиԥш,
Урыдыркылоит зыхьыӡ камшәо.
Илашарцаз аԥсуаа ԥхьа рԥеиԥш,
Зқьышықәсала реаҵә ҭамшәо.
14.6. 199:ш.
Са сыччон.
Сагьузгәдыуан,
Уа суҵеины Са схы сшьон.
Сҩызцәа хәҷқәа,
Сахьрыцхәмаруаз
Сџьитрҭа,
Усгәалашәоит,
Мап, усхашҭуам,
Ҷыриҭа!
197ԥш.
ИГӘЫ УЗҬОУП АԤСУА ХАҴА
Шьоук урҿыхеит, шьоук уҿыԥшит,
Рыбла хыутит, иурҟәышт.
Аҽа џьоукгьы рыӷрара ааԥшит,
Рыуаҩымрагь иахьнырхәшт…
Акыр гәаҟра ӷәӷәа ухҭыст,
Измаҳацда уи ахҭыс.
Аха умшәеит, угәы мыҭрыст,
Амилаҭ маҷ уроут гәхәтәыс.
Ахьыԥшымрахь жәлар кылугеит,
Макьаназы иумам гра.
Рхы умардеит, уажәа ылнадеит,
Зегьы ирыцкыу, иргеит угәра.
Ихӡыргарам узҿыу уара,
Игәы узҭоуп аԥсуа хаҵа.
СБЫЗШӘА
(Аԥсуа мҳаџьыр ибжьы
Сбызшәа – исыгәҭыхоу,
Исныхоу, исхьаау.
Исцәыӡхьоу, сызцәыӡхьоу,
Исгәыӷроу сзышьҭоу.
Исхәцроу, исџьынџьу,
Исԥашәу, исҳәаау.
Иҿатәӡоу, ижәытәӡоу,
Са сзыҳәан иԥшьоу.
Сбызшәа – исгәакьоу,
Сызгәакьоу, иҭыхо сыԥсы.
Идгьылтәу, ижәҩантәу,
Иԥааимбару, инцәоу,
Сабдуцәа ирҟәрҷахоу,
Иаҿыхәҳәагоу с-Аԥсны.
Сбызшәа – исхацхәу,
Исшьацқьоу, исызҳақроу.
Исабдуроу, исыгәдуроу,
Исшьаму, ԥхьа исцагоу,
Исҿахәҳәагоу – сгәыхәтәы.
Сбызшәа – исыуаҩроу,
Исыԥсуароу,
Сзыхӡыӡо сразҟы.
О, сбызшәа – схақәиҭра,
Сыгәҭыха, схықәкы.
Сышьхара, сшьанҵара,
Сыдәкаршәра, сымшын.
Сбызшәа – са сдоуҳа,
Слахьынҵа, сцәажәага.
Сабдуцәа рыуаҩра,
Рыламыс ахьчага.
Сгәы иабоит, зных са сыхәҷушәа,
Сыбжьахыуп сыҩ амҩаду.
Дсыцәшәаны лыблақәа схыушәа,
Сыхьыӡ ҳәо, ҿылҭуеит санду.
Сабдугь, ақәаҵара иҵаз,
Ихы ларҟәы, еизызгоз афархь,
Дҩеиха, илабашьа наиҵарс,
Харантә дыԥшыхуеит са сахь.
Сыжәҩахыр иқәу кәеи-цеиуеит,
Саншьа ицәызгаз зны чынк.
Сыҿҟьаса сыҩуа са снеиуеит,
Ҽушәа, уа, сақәтәахыуп ҷынк.
Иамамызт шьапылагь аршьа,
Сахьҭаз аӡымҩас Уаҳәыр?
Исымазма схала уа ҭыҵшьа,
Мамзар избозма слаҳәыр.
Дсышьҭахыуп сан, хазы дыҩуа,
Дсыхьӡаны уаҟа сылкырц.
Даангылахт, илзымдыруа илуа,
Дышсышьҭаз дахаԥалт қәыцк.
Игәхьааго, зныхгьы снагылоит,
Еиҭах, избонда уаҩҵас…
Сыбла лассы-ласс ихгылоит,
Схәҷра, исызгәамҭа исыцәцаз.
8.) 1979ш.
Аҷандара иалсуа ӡыҷҷоуп.
АҨЫЗЦӘА ИРЫЗКНЫ
Шәҭалозар ҳәа сышҭа, сгәара,
Сгәашә еснагь шәа шәзын иаартуп.
Ҳаиҩызара иақәмыз ԥгара,
Ҳарҭ ҳаизааигәоуп, ҳаибатәуп.
Сыҩны шәааира, ижәдыр сшаргәрӷьо,
Сас дҟамлар аҩны закәхои?
Аҩны дыҟоуп сара сзықәгәыӷуа,
Лыбла нхылҩа уи дзыԥсои.
Хаз лнап ыргьежь, уа дышәԥылап,
Сан, ахцәышла аҩны итәоу.
Иқәҿыҭ дааҳгап ҳааигәа гәылак,
Иаҳуп шәымаҵ ишахәҭоу.
Аамҭа ҳхаҳгап, ҳҵасла, ҳтәала,
Кәытқәак рыхәда ныхҵәаны.
Ҭынч, ашьшьыҳәа, џьа ҳнеидтәалап,
Ҵәыцақәакгьы неинҟьаны.
Ҳаиҩызара иақәмыз ԥгара,
Уи зегь ҳаԥсуара иатәуп.
Шәааины шәҭала сышҭа, сгәара,
Сгәашә еснагь шәа шәзын иаартуп.
1.11.198№ш.
(199№-1993 шықәсазтәи Аԥсны Аџьынџьтәылатә
еибашьра иазкны.)
Ашәқәа зегь аартуп,
Стәоуп, уаха сҽырҭынчӡан.
Ииашан иҳәатәуп,
Избоит акгьы сымчӡам.
Сбызшәа – адунеи.
Иақәлаӡоу.
Сызкәхшоу, ижәытәӡаӡо.
Уара уоуп исгәыӷырҭоу,
Хәыцырҭас исымаӡоу.
1979ш.
ДЫСНЫҲӘОИТ, АУАҨЫ
Ацәцақәа ирҭашәҭәа, ишьҭысхуеит аҩы,
Исҭахыуп дысныҳәарц сара Ауаҩы.
Агәрӷьара дуқәа иаԥхьа ибаларц,
Аиааира дуқәа шиго игаларц.
Ацәцақәа ирҭашәҭәа, ишьҭысхуеит аҩы,
Исҭахыуп дысныҳәарц убас Ауаҩы,
Адунеи ахаан аибашьра имбауа,
Аҭынчра ыҟаны, абџьар имкуа.
Намысла, ҳаҭырла ҳагәра еибагуа,
Нхыҵи-аахыҵи ҭынч ҳаибабуа,
Ацәцақәа ирҭашәҭәа, ишьҭысхуеит аҩы
Исҭахыуп дысныҳәарц убас Ауаҩы,
Цәгьарак дунеиаҿ игәамԥхо уаҩԥсы,
Ҳагәхьааибаго еихәланы ҳаԥсы.
Ҳҟазшьа еизааигәан, ҳаиқәшәо уаҩҵас,
Ҳабшьҭра мырӡуа, иаҳхамшҭуа ҳҵас.
Ацәцақәа ирҭашәҭәа, ишьҭысхуеит аҩы,
Исҭахыуп дысныҳәарц убас Ауаҩы:
Ауаҩы ахаан ауаҩы димшьуа,
Иаҳаҭыр гәаҭо, уаҩыс дишьуа,
Аӡәы иҿаԥхьа аӡәгьы дымԥхашьуа,
Аиашьа ишьацқьа хаан имхәашьуа,
Ацәцақәа ирҭашәҭәа, ишьҭысхуеит, аҩы,
Дысныҳәарц сҭахыуп сара Ауаҩы!
15.4. 1979ш.
Ари адунеи ус ишоуп,
Џьара ихаарадоуп, иашоуп.
Ҽа џьарах ицхоуп, ихәшоуп,
Ех, акалашәагьы ҳшоуп.
10.3. 199:ш.
АГРАНАТАМИОТ ЗКЫЗ АРУАҨ…
Шьынқәба Руслан изкны.
Дцәырҳаны ашьыжь зегь раԥхьаӡа дҿыхт,
Аҽны акалашәа дыҟан длахҿых.
Дԥырԥыруа, иҩызцәа ибеит, зегьы дрылст,
Амшын-хықә ацәҟьараҿ зныкаҟрагь дхыст.
Иааигәаны иччабжь, ицажәабжьы гон…
Зегь реиҳа аҽны дгәрӷьозшәа збон…
Гранатамиотын иикыз, аибашьра данцоз,
Х-ҩык арԥарцәа ицын, иара дзыхьчоз.
…Ус ирлас Ешыра иналалт дара,
Аиааирагь шыртәыз иргон урҭ агәра –
Гәмсҭа нырцә аснаипер дықәтәан ахәы,
Дбаны дкылкаан иааҭирҟьаз иқәшәеит ахы.
Дҟамлеит уаҳагьы иҳәартәеиԥш ажәак,
Инкаҳаит импыҵҟьан иикыз ашәақь…
Аӷа хәмга цәҟьарас дҟазҵаз изынгь цас,
Знык иадамхаргь дхысратә имоут лахьынҵас.
Зџьынџьаз хаҵала аԥсра иаԥылаз заа,
Шықәсыла макьаназ дырҭымсыцызт жәаа.
О, уи арԥыс сыбла дыхгылоуп еснагь,
Сахьнеилакь, сахьааилакь, са сахьцалакь!
Ашәқәа зегь аартуп,
Сазыԥшуп уажә ԥсыцқьак…
Сцәашьқәа ԥхоит, иаркыуп,
Скәаҷаб ҭаауп, имԥсыцкәан.
Иҟаҵәҟьоуп аԥсы…
Иаҳмырԥхашьар, ԥсра ақәм.
Ишимбацгьы уаҩԥсы,
Иаҳхаҳаршҭыр – ҳақым.
Сылаӷырӡ ахьшуп,
Сӡамҩа, исымоуп гәыхьрак…
Ашьыжь сазыԥшуп,
Исынаҭоит гәыӷрак…
2.4. 199:ш.
АИБАШЬРА
Аӡә дарбеиеит, ҽаӡә дарӷарт,
Аӡә дархәыцит, ҽаӡә дарҵәыут.
Аӡә дланарҟәит, ҽаӡә дышьҭнахт,
Зынӡа акалагь ҽаӡә дыбжьнахт.
Аӡә даргаӡеит, ҽаӡә дарҟәышт,
Афырхаҵара ӷәӷәа иныԥшт.
Аӡә дыбналеит, ҽаӡә ихы ақәиҵт,
Иԥсҭазаара идгьыл иақәирӡт.
Аӡә дымшәеит, мап, шьҭахьҟа дхьамҵт,
Ҽаӡә, иԥсы иӡеит, деиԥшны аламҵ…
Аӡә ихшара зегь ҭахеит,
Ҽаӡәы иԥхьеикит, еиқәирхеит.
Аӡәгьы иҳәап ҳәа сыҟам изурҿыцуеи,
Шаҟа рҽхәаԥхьыӡ рыгхазеи изыхәҭаз?
Шаҟа гәҭыха уи аҽны иҳазцәырҵуеи…
Зхабар ыҟам, хаҵала иҭахаз?
199:ш.
ЗЫХЬӠ ЕИЛКААМ АРУАҨ
Игылоуп аԥсаҵла, иҭынчӡа, изаҵәӡа,
Жәак уи иаҿыҵшәом, изцәажәом зынӡа.
Аха избоит, ӷәӷәала агәы хәуп…
Иара атәала ак аҳәарц аҭахыуп…
Амҵан зыхьӡ еилкаам ҳар уаҩ қәԥш джуп,
Иан лыбла ҭраа агәашәахь дыԥшуп.
Аибашьҩы абраҟа иқәшәеит ахы,
Ԥхьаҟа ҳаԥсҭазара иақәиҵеит ихы.
199:ш.
АХЬӠ-АԤША
Ахьӡ-аԥша! Уҽрумҭан уажә зыԥсы ҭоу,
Рхы акала иҟам иҟәныршьо.
Аӷәӷәа-фырхацәа ҳәа ҳарҭ зных ҳзышьҭоу,
Унапала иҟоуп ианушьуа.
Ахьӡ-аԥша! Зыԥсы ҭам урзеиӷьуп иаҳа,
Урҭ шьҭа, урԥырхагам.
«Рыԥсы ҭаҵа», ирылшаз, изхьӡаз зегь ҳазҳәа,
Уҟаз убарҭ урызгәакьан.
199:ш.
Снаԥшыр, дԥырԥыруа уи дызбошәа
Сҟалахуеит, сааҭгылоит са сҟәзгашәа.
О, шаҟаҩы уи еиԥш иаҳзымхьча иҭахеи,
Шаҟаҩы ҳхарала рыԥсҭазаара иаԥхеи.
19.3. 199:ш.
АИБАШЬҨЫ ҚӘԤШ
Аԥсны афырхаҵа
Роберт Кәарҷиа изкны.
Уабџьар ажәҩангәы арлашеит,
Уабдуцәа ирҟәыхын иԥшьан.
Афырхаҵара улуршеит,
Уԥсны ԥшӡаз, икауҭәеит ашьа.
Сазхәыцыр, уи зегьы, сгәы снархьуеит,–
Ирацәаҩны уара уҩызцәагь ҭахеит.
Шәфырхаҵара аҿаԥхьа схырхәоит,
Ҳаԥсадгьыл шәара шәыла еиқәхеит.
199:ш.
АИААИРА АМШ
Ахәшәбылфҩы, абзарбзанқәа рхысра,
Ҳаӷа дааиуан зны, ҳақәихрарц, шьҭахьҟа дхьамԥш.
Иҳазцәырнагои шаҟа хьаа, хәцра,
Аԥсныжәлар ианазгәаҳҭо абри амш.
Рцәа-ржьы нас рыбаҩ иафеит анышә,
Имаатуа ӡәырҩы иакгәшьеит рышә.
Иҟоуп изыҭнымхаз аҵәҩаншьап – аҵеи,
Аха афырхаҵара урҭ иҟарымҵеи.
Рдоуҳа наӡаӡаз абраҟа иаанхоит,
Ԥсыуак дыҟанаҵ, рыхьӡ-рыԥша еиқәхоит.
28.1. 199:ш.
Сара избеит ауаҩы ианиқәшәоз ахы,
Илшара ыҟаӡамкәа, дамыхәо ихы.
Аӡәгьы дизхьамԥшкәа ианихысны ианцоз.
Иҟан уа, иабџьаргьы ихыхны изӡоз.
Аха еиҳан гәшԥыла иаԥылоз ахы,
Шәарак ҳәа рзымдыруа, иамеигӡо рхы.
Аӷа иаҳгәдиҵоз иазҭоз аҭак,
Рҳәоу еиқәыршәаны, еицҭазыршәуаз хҭак.
Сара избеит: ҳфырхацәа шнеиуаз еицҿак,
Урҭ шьҭахьҟа хаан иҟарҵомызт шьаҿак.
О, урҭ рыла еиқәхеит ҳадгьыл Аԥсны,
О, урҭ рылоуп ишҭоугьы ҳарҭ зегь ҳаԥсы.
7.3. 199:ш.
АС ҲАНЦА…
Аԥсҭазаара зегь рыла ихаарадахт,
Акала иҟалеит уажәы зегьы.
Шьоукы ҵыкәкәеит, ицәҳәит, иԥарадахт,
Ҽа шьоук аҵыс хшада ирыгым акгьы.
Аруаҩ иааидгылт ахәҷқәа,
Рыҩнашҭаҿ, еихаччо рхырҿқәа.
Ус иҩуа иԥылтоуп иара,
Уажәадагь дрымбацшәа дара.
– Шәаб соуп, сышәзымдырт схәҷқәа! –
Инапы аалишьит рхахәқәа.
Хьаак игәаҿы еилашуан,
Рыбла ҭраа ихшаз иҿаԥшуан...
199:ш.
Ари аибашьра хлымӡаах, шаҟа ҳнарбеи,
Шаҟарыла шаҟантә ҳхы агәра ҳнаргеи.
Џьоукгьы, рыҩныҵҟа рыӷрара цәырҵт адәахьы.
Ауаҩра еиҳа иашьҭалеит амазара, ахьы.
Инеиқәҵа уахгьы-ҽынгьы рҽи-ркәадыри,
Изышьҭаз Ҽакӡан… Ирбомызт ианшоз…
Ари аибашьра шаҟаҩ ҳнардыри,
Уаанӡа ҽакала ҳарҭ ҳазхәаԥшуаз…
20.№. 199:ш.
Изакәы рԥарцәозеи, рыцҳа, иҭахаз,
Изакәы ҵеицәозеи, рыцҳа, иҳаԥхаз.
Иаԥылт раԥхьатәи иааиуаз ахы,
Иақәрҵеит урҭ рыԥсадгьыл рхы.
Уаҳа иаабом урҭ, наӡаӡа иҳаԥхеит,
Дара рхы ҳахҭынҵа, ҳарҭ ҳаиқәдырхеит.
Иҷынҷаны ӡәырҩы уажәы еибакыхит,
Аӡә маӡала иҵижаауеит ҽаӡә анышә.
Џьа инеидтәалар, еибарҽхәахуеит,
еибаныҳәоит,
Бадақьк дасуеит аӡәгьы ӷәӷәала ҩык анижә.
Азқьышықәсақәа ирылсны иааиуа, иԥшьоу
ҳҵасқәа,
Иныҟәзымго, урҭ еицазкуа рацәаҩхеит.
Ауаҩдура ззеиҟәмшо, шьоукгьы еизцасқәан,
Изеивымсуа мҩа ҭшәаракаҿ еивахеит…
Аӷьеҩҳәа инеины хацәа ҭҟьақәак лырбжьагылан,
Ирыхәҭоу раҳәан, наҟ иааиҟәхны имгьежьит.
Иааиуа-еиҵоу илеиндаҭло илеиҿагылан,
Аҵықь-сықьҳәа илеигәдҵа еибашьит.
Иахдырҟьацәеит ҽа ҷкәынцәакгьы, избоит даара,
Иҭәуам рыԥсы, уахгьы-ҽынгьы ижәбоит изҿу…
Ргәы иабоит иацырҵошәа рыҩнра-ргәара,
О, раԥхьаҟа ирыздырӡуам ирзыԥшу…
Ҳшыҟоу ала иҳамаӡам ԥхьаҟа цашьа,
Ирабжьатәуп ӡәырҩы ҳҵеира имҩахҟьаз…
Иҟоуп, иҟа, ауадаҩрақәа рыцәцашьа,
Иазхазароуп уашьҭа ҳарҭ ҳзынԥаз-ҳзынҟьаз.
Аҽа шьоукгьы ԥаса изҿыз… збоит иаҿушәа…
Угәаҟуа усказ унрыдгылар, рыҽдырчоит.
Ираҭәашьан иумырхуам унапы, ҟьшьушәа,
Рыҽхарззалан уаскьаԥала уажәгьы ичоит.
Ҳаӷа иакәзар, дшаҿыц даҿуп амақарра,
Агәра гоуп уи зегь рыла игәы дшажьо.
Ишьақәҳаргыларц ҳаналага ҳхатә ҳәынҭқарра,
Хҭак еицҭаршәуа, ҳаидгылароуп, ҳхы ҳмжьо.
Ҭәа збаз ҭәа иҳәҳәеит ҳәоуп шьоукы зҿугьы,
Иахазырҟьаз даара ирацәоуп.
Зҵеира ҭахаз, зыбла ҭраа иԥшугьы,
Ӡәырҩы ргәыӷрақәа раԥхьаҟ?а иԥҵәоуп…
Ҽа шьоукгьы шьҭа рычҳара хыҵуеит,
Ԥхьаҟа изымцо, рхала инхеит.
Гәҭыхашәкы саԥхьа исызцәырҵуеит,
Ас ҳанца, о, ҳаӡит, ҳҭахеит…
199:ш.
Зегьы еилаҳаит, зегь еилаҳаит,
Акгьы гыланы избом…
Зегьы еилаҳаит, зегь еилаҳаит,
Сааигәа ӡәырҩы рыгәра згом.
Аӡәгьы сицәшәом, са саниашоу,
Уи ауп исымоугьы бӷасы.
Имаҷыҩӡахеит, иԥшьоу, ииашоу,
Еиҳарак, – иашьҭоуп рхы-рыԥсы…
199:ш.
УАЖӘ ҲААЗҚӘЫЛАЗ…
Уажә ҳаазқәылаз аизыӡырҩра ҳарҭ ҳаҟәҵит,
Ҳабжьқәа еиныҩуам, зегь ҳаиццәажәоит, ҳҳәоу
еиқәшәом.
Хырҩаа заҳҭо, ҳазқәӡбыша ус шәкы цәырҵит,
Аӡә иларҟәра, ҽаӡә иҵарӡа, шьоукы ргәы ахшәом.
ԤШЬБ А-Ԥ ШЬБАЦӘАҲӘАЛА
Маӡалашәа сацәажәеит суахҭа,…
Иаркьаҿрац сыԥсҭазаара аҵыхәтәа.
Ахы нхәҵакшәа исынаҭеит аҭак:
– Иаачҳа, уигьы иамоуп аамҭак…
Ҭынч, ашьшьыҳәагь снаиааироуп,
Сара схы, са саиааироуп.
Еиҳа ӷәӷәала сгәы ныԥжәо,
Иҟамлароуп схы-сгәы ахшәо.
Ибызкны кыр ажәеинраалақәа зҩит,
Аха избоит илҵшәадахеит.
Аџьыкхыш аӡы зҵарҭәаз еиԥш сыӡҭит,
Сҿаҳахеит, сагьдагәахеит…
Ԥыҭк сеиҵахазаргьы,
Шьҭа ԥхьаҟа сласыроуп.
Сышҵәыуоз сизаргьы,
Сышшәаҳәо сыԥсыроуп.
Схы збоит уажәы еилагошәа,
Иснарҳәом сыхшыҩ иҿыцу.
Сырҭыслым, ԥхьа сагошәа,
Сышьҭахьҟа сыгага сыцуп.
Ҳаибарҽеироуп, ҳагха-ԥхақәа цқьа иазхәцтәуп,
Дгәықәҭамыжькәа зымҩа иацәхҟьаз ирбатәуп.
Макьаназы бжь-шьхакы, о, ирхыҵтәуп,
Ихаразаргьы ҳшацәхымҟьо агәра гатәуп.
Ҳрыцҳаибашьо ҳашьҭибахроуп, ҳҳәоу
еиқәшәароуп,
Ҳгәы еизыбылроуп, ҳаиқәмгәамҵроуп кыргь
чҳатәуп.
Ианаҭаххогь – ҳаӷа иҿаԥхьа ҳарҭ ҳамшәароуп,
Митә зхызгахьоу ҳџьынџь, о, ҳаԥшьаҭыԥ
хьчатәуп.
Хырҩаа заҳҭо, ҳазқәыӡбыша ус шәкы цәырҵит,
Аӡә иларҟәра, ҽаӡә иҵарӡра, шьоук ргәы ахшәом.
Уажә ҳаазқәылаз аизыӡырҩра ҳарҭ ҳаҟәыҵит,
Ҳбжьқәа еиныҩуам, зегь ҳаиццәажәоит, ҳҳәоу
еиқәшәом.
2.№. 1994
Аҽаӡә ишҟа ба быԥшуеит,
Сара гәаҟрала исыршоит.
Ба бымшала са сгәы хәуп,
Ҳарҭ ҳаиҩыбшарцы бҭахыуп.
О, иҵуазеи, ба сбызԥшуп,
Аха избоит, ба бгәы ҭацәуп.
Мап, дысҭахым, са згәы шьоу,
Ахыҩба-ҿыҩбара зҟазшьоу.
Сыбла нҭаан, бызбеит уа ԥхыӡ,
Сааԥшын, еиҭах сбызхәцт.
Ԥхыӡлеи, хәцралеи ҳаицуп,
Џьа ҳаицыҟамҳәо? – Имцуп.
Аӡәых,игарц даҿуп бжьыла,
Дкаҳауеит иикыу данԥаны.
Акггьы илшом иамур мчыла,
Ихала ихы изшом дықәԥаны.
Агәаҟра цәгьа аҵкьыс, аԥсра бзиа
Еиӷьуп ҳәа рҳәоит, ижәаԥҟаны.
Ауаҩы иааигәа имааир бзиан
Аҩбагь, шәышықәса иреиҳаны.
Иахьа сгылеит са шьыжьы,
Иамам схәцра ҳәаа.
Аамҭеи аԥсҭазаареи мҩасуеит,
Ишнеи-шнеиуа аразҟы бжьаӡуеит.
Зегьы-зегьы адунеи иаԥхоит.
Абзиабара ԥсрақәм, иаанхоит.
Сыбзиабара бышьҭоуп
Бара гагаҵас.
Ҳаицәыхарахацԥхьаӡа
Ацлара иаҿуп.
Қәралагьы сыцәгьам, ԥыҭк нысҵит,
Макьаназ сусурагьы ԥкым.
Иреиӷьыз сымшқәа ба ибыхҭнысҵеит,
Иреиӷьыз сашәақәагь бызкын.
Шә-ԥсҭазарак сымазаргь
Ишбысҭоз агәра га.
Ԥсҭазаарак исымаӡоугь,
Са саегӡом, – ига!
Зных бара сбымбошәа,
Ус цас иҟабҵоит.
Бхыбаара, цәқәрԥошәа
Исзааиуеит, ицоит.
Сшәан, сыгагахь снеихеит, снамҵаст,
Зных, бынкабеит, саԥхьа шәахҵас.
О, зегь рыла ба бышәҭыцуп,
Гәылагь-ԥсылагь сара сбыцуп.
Ҳахшыҩ еилаҳамҵар, цқьа ҽеила ҳамхәцыр,
Уажә ҳшыҟоу… Иалшоит зегьы-зегь ҳцәыӡыр.
Ууаҩбжара уахымскәа
Имариаӡам аҽырҟәшра.
Ацәҟьараҿ умхысцкәа,
Ицәгьоуп икылкаан ахысра.
Ухала ухы ужьозар,
Иусҭом са гәбӷан.
Ууаҩуп ҳәа ухы ушьозар,
Ацәгьа угәумырԥхан.
Маҷк угәы бжьажьозар,
Ҽакала уҽумырххан…
Сыԥсы нҭоу сурџьозар,
Санԥслакь сумырҽхәан.
Иҵауроу, иҳақыу,
Зегь рыбла иабоит.
Аиаша мҩа иқәуу,
Аиааирагьы игоит.
Кыр сацклаԥшны изжит,
Анышә ӡәырҩы асҭеит –
Сылаӷырӡ сӡамҩа инахьшит…
Сыԥсыр са сызҵәыуоз
Шысмауазгьы гәасҭеит…
Ашәа сҳәошәа игоит сыбжьы,
Иацлоит еҳагь схьаа.
СГӘЫ
Уццакцәаны, уеиҭаласхоит,
Сыԥсы царҭаҵәҟьа уакьымсын.
Знык иуасҳәеит, еиҭауасҳәоит,
Уҽырҭынч, сгәы, усаԥымсын.
Сыбзиабара шааиз еиԥш ицеит,
Аха хьаас зынӡа иҟасымҵеит.
Аԥсҭазаараҿ, зных ус иақәнагоуп –
Ԥыҭк сгәы ԥжәазаргь, уи сара исывбоуп.
Усҭахым ҳәа ба иансабҳәа,
Еҳагь сыҽсырӷәӷәеит цасҳәа.
Аӡмыжь сыԥан сҽаласмыжьит,
Сҟазшьа-сҵасқәа зымҩа инсмыжьит.
Иҟоуп игәықәҭажьтәым, зымаршәа ктәу,
Уаҩрала, ламысла, иҳәатәу, иутәу.
Сгәы ахьаа иамоу макьаназ имтәацт,
Амахә ҿахызҵәо, дакьымсроуп адац…
Иаазқәылаз иалагт цәгьа ихьҭахуа…
Абааԥс, ижәбароуп, ҳарҭ ҳашҭахуа.
Ҩ Б А-Ҩ БАЦӘАҲАЛА
Ауаҩы ихы мчыла изшаӡом,
Аамҭа рашьуп, иузыԥшӡом.
Иҟоуп аиаша, ахәахәа, амц,
Ухаҵоуп умшәакәа аиашаз уанхьамҵ.
Анаџьалбеит, нырцәы илашьцахарыма?
Лашарак ыҟазаргь сеидрыу…
Зегь реиҳа исҭахыу –
Уажәы – аҿымҭроуп.
Ҵҩа рымаӡам ауаҩы ихәцрақәа,
Еиԥшуп амшын-цәқәрԥа, аӡхыҵрақәа.
Адунеи ду – Анцәа имаӡа.
Анцәа ду – Аԥсҭазаара амаӡа.
Бсымҭиит, бсымшәиит, бсымшьит,
Избан, изыбкыу сгәаӷ?..
Сгәы амца ӷәӷәала иацрабҵацԥхьаӡа,
Ажәеинраала аҩра сгәаԥхоит.
Уаҳа сашьҭам мазарак,
Саҳәоит ҩ-ԥсҭазарак.
Ԥсҭазарак – сыдгьыл гәакьаз,
Аҩбатәи – сажәеинраалаз.
Сылацәа нҭаар, сыҭрысны сцәырҳоит,
Ҿымҭ исызхгар… снаҳәуеит, сааҳәуеит,
Сгәы аҵа аҟынтәи бжьыцәгьак саҳауеит,
Зны, амаӡа иҭасшьуаз, уахьынтә иҳәҳәуеит.
Разҟыуп, насыԥуп, лахьынҵоуп,–
Ҳанишоз уи ҳалахь ианҵоуп.
Аԥсҭазаараҿ иҟоуп зегь рыхәҭа,
Ауаҩы дзахыԥом иуахҭа.
Раԥхьатәи абзиабара,
Иҟоуп ԥсраҽнынӡа.
Ашьҭахьтәи –
Адрыҩаҽнынӡа.
Мышкы ииуа – мышкы дыԥсуеит,
Иахьа хшла иркәабо, – уаҵәы дҟьашьуеит.
Аӡә дыԥсны ахьатә кәуба дҭаҵа днаргон,
Ҽаӡә дахьгылаз уи даҵашьыцуан.
Са сзы акәзар узааиз суахҭа,
Избан, сызҭаумырԥшуеи улакҭа?…
АШӘҞӘЫ «УЛАХЬЫНҴА АНУЕИЖЬО» –
Зегьы-зегьы сара хьаас зны искын,
Исырҟьацыр сҭахыҵәҟьамызт аҳаскьын.
Сааигәа-сигәа, зегь са исзааигәошәа збон,
Ҭынха-ҩыза, зегь са усҟан рыгәра згон.
Дара сыртәуп ҳәа, сара истәуп ҳәагьы исшьон,
Уи сазхәыцуеит, усҟан, ӷәӷәала са схы зжьон.
Уажә санҭаха, са сыззҭымҵуаз амацәаз…
Избеит, издырт… Урҭ сыгха-ԥхақәа шрацәаз…
20.5. 199қш.
Ҩык ныхҭәало, иԥсаԥоуп ҳәа,
Сыҷкәынцәа ахьжу снатәалоит.
Аӡәгьы ихеимҵааит сыԥсы ҭоуп ҳәа,
Урҭ сышрыцԥсыз блала избоит.
Исԥыло рҿы исҳәоит аԥсшәа,
Кыр сҽыҟажо, зегь гәнго…
Схы нахызгоит, ансшәа-арсшәа,
Сыԥсы ҭоу џьыршьоит сызбо.
30.9. 199қш.
Изыҩхьоу зегь, рӷьырак нхом,
Мышкызны иԥхьаҵуеит.
Аӡәгьы даԥхьарц иҭаххом,
Џьалла урҭгьы мҩасуеит.
Чҳашьас иҟои? Кыр сазхәцт,
Ишԥазури?
Сҭазырхаз ирылмшеит хәыцк,
Ишԥазури?
Схықәкы, сгәӷрақәа ԥсаҟьеит,..
Ишԥазури?
Ҩысҭаа ҟәџьал дук уа сҭахеит,
Ишԥазури?
ԥасеиԥш иҟам шьҭа сҟазшьа,
Ишԥазури?
Аҳәынҭқаррагь иамуит сшьа,
Ишԥазури?
Схала сзаҵәӡаны сынхеит,
Ишԥазури?
Иихарамкәа сԥа дҭахеит,
Ишԥазури?
Ҳазшаз, улаԥш схыжь, уа сба,
Ишԥазури?
Уҿаԥхьа исысҭар сҭахӡам вба,
Ишԥазури?
Исымои ԥсыхәас? Сара нҵәа?
Ишԥазури?
Усыхә, усыцхраа, о, Сынцәа!
Ишԥазури?
Ишысхарам уара иубоит,
Ишԥазури?
Суҳәоит: сақәршә ақәнага,
Ишԥазури?
7.15.6. 199қш.
Шаҟантә смыцәакәа исыршаз,
Сцәа-сжьы шьҭа ианыруеит…
Сда-сшьа иҭыҵыз, сгәы иахшаз,
Урҭ, еиқәхоит, издыруеит.
7.10. 199қш.
УАХА АҴХ ЛАШЬЦА…
Ашәқәа сынрыхеит, саарыхеит,
Сыцәарцы, ацәашьы сырцәт.
Ҭаҭынҟаҵак сахеит, сеиҭахеит,
Снаҳәит, сааҳәит, аха сызмыцәт.
Сыҟоуп аарла, сымчқәа сылӡаа,
Сыӷәӷәара сгәарҩа исзавгом…
Уажә алҩа ҩначит еишьылӡа,
Суада, сыԥсыԥгьы сзеивгом…
2.11. 199қш.
ИШԤАЗУРИ?…
Ақәрахьымӡа сыҷкәын Ахра
игәалашәара иазкны.
Дысзааргт, сыҷкәын игәаҵӷа ҿҵәа,
Ишԥазури?
Срыцҳаимшьеитеи мшәан, Анцәа,
Ишԥазури?
Иҭадыртәеит сгәаҵӷа ахы,
Ишԥазури?
Схала сахәарцу са схы?
Ишԥазури?
Исыздыруам, иахьызгара уажә са схы,
Исыцрыҵуам, исышьклаҳәит хьааи-гәрҩеи.
Акгьы сҭахым, исҭахыҵәҟьам исҭахы,
…Уи зегь рыла сцәа-сжьы зегь амырҩеи…
Ислахьынҵаз уи акәхарын, сара стәы…
Иагьарыла сыҽсырӷәӷәаргьы исзыхгом…
Сԥацәа рылмкаа, са сахьықәхаз уажә адәы.
Ԥсеивгашьак ҳәа ԥхьа ак соураны избом.
Исыцрыҵуам, исышьклаҳәит хьааи-гәрҩеи,
Уажә зегь рыла схы ахызбаауеит Адунеи.
18.10. 199қш.
Ах, ишԥаҟасҵо,
Исашәҳәеи, ишԥа?…
Ах, ишԥаԥхьасцо,
Сгәаҟра-цәқәрԥа?
Уажә сзыцәшәо, сзыхӡыӡо –
Уи акәым сахьҭахо…
Сыбаҩқәа ахьшәцәыӡо
Убри ауп са сзынхьо.
18.10. 199қш.
АӠӘЫ ИЗКНЫ
Сышәҟәқәа иҭыҵхьоу, здыруеит ушырмыԥхьац,
Унзыдгыло рҿаԥхьа иурџьоит.
Жәак зҿымшәогь ыҟоуп, угәы нымхарц,
Уара бадақь уасуеит, ӡәырҩы ужьоит.
УА, ИЦӘГЬАН САЖӘЫМҬА…
Ари Адунеи! Ак сзаланы збом…
Сааигәа-сигәагьы уаҩы игәра згом.
Уа ицәгьан сажәымҭа, сажәымҭа цәгьан,
Шьҭа, сԥацәа ахьыҟоу, сыҟазаргь цәгьам.
Урҭ рҟынтә, исыгыу-исыду ҟасҵоит,
Схы-сыԥсы ақәсҵаргьы, уи насыгӡоит…
Сгәы иҭыхо зегь сызҳәом, уажәы, изӡоит,
Цқьа ҽеила сазхәц, исшәоит, исраӡоит.
Уа ицәгьан сажәымҭа, сажәымҭа цәгьан,
Шьҭа сԥацәа ахьыҟоу, сыҟазаргь цәгьам.
Зыблақәа ҭхаха, уа, ҳаиқәшәара иазԥшу…
Ҽԥныҳәак сырымҭо, срызнеирацы сҭахыуп…
28.8. 199қш.
Сшәахьеит сара, зегь рыла сшәахьеит,
Бжьык саҳар, изакәи? Сҵаауеит.
Уа, сшәахьеит сара, ԥсрала, сшәахьеит,
Ҵхла бжьык гар, сгәы нҭыԥсаауеит.
Ирмҳәошәа збоит, ак раҳаны…
Снатәалоит, сылахь еиқәшьшьы.
Сылацә нҭааргь, сааԥшуеит сцәырҳаны,
Сгәы ианықәҩлагь сԥацәа рыбжьы…
Уа, сшәахьеит, ӷәӷәала сшәахьеит,
Шьҭа уаҩ дсыхәом, ҷкән-лагажәы…
Сымчқәагь такәы исшәахьеит,
Сҵеи-заҵә иоуп сзықәгәӷуа уажәы.
6.10. 199қш.
Изысҭахыуи, жәларык срылахә,
Иҟасҵо, сызҿу?..
Сыҩнра, сгәара, сырахә-сышәахә,
Ахҵәара хьсызԥшу.
19.10. 100қш.
СЫЗЗЫԤШУИ?
Есымшааирагь са сыԥшуп,
Сыззыԥшуи?
Уажә сызкыҵәҟьаз уи лаԥшуп,
Исзыԥшуи?..
Сӡамҩа сылаӷырӡ ахьшуп,
Сыззыԥшуи?…
Снеилоит сыҷкәынцәа ахьжу,
Сыззыԥшуи?..
Ах, сеилызкаашаз аӡәы
Смизыԥши…
Са сзын иҟамкәоу уаҵәы?
Сыззыԥшуи?..
25.10. 199қш.
Мап, иҟаӡам акгьы, са сызхьымӡо…
Ус зны-зынла баша сгәы сышьҭуеит.
Сахьзаҿымсуа иарбан шьхоу, сахьзымцо,
Еиҭа, ԥхьа сымҩа инымҵәо ахь сыԥшуеит.
Акрыҟаӡоуп еиҭа сара исылшо,
Шьҭахьҟа уа баша-машагьы сгьыжьуам.
Хьаас исымам, зынла сгәы узыԥжәаргьы,
Ирацәоуп са сеиԥш изхьыушьуа аҵәы…
Иҟалоит ҽакала зны ҳаиқәшәаргьы,
Уи, иахьакәмзаргьы, ма уаҵәы…
Иуыҩуа ада, аҽаӡә итәы уаԥхьом,
Сҿгьы уаангылом, ирхыухуеит ӡәырҩы рцәа.
Угылошәагь убоит уажә, зегь раԥхьа,
“Учмазҩуп” ауп, ус уишеит Анцәа.
19.10. 199қш.
Изысҭахыуи жәларык срылахә?
Иҟасҵо сызҿу?..
Сыҩнра, сгәара, сырахә-сышәахә
Ахҵәара назԥшу.
Изысҭахыуи сызҿу зегьы?
Иҟои ԥхьа сызго?..
Сагьиқәгәыӷуеит уи сԥа заҵәы,
Сыҟам игәра мго.
Аха сҭахеит, сҭадырхаҵәҟьеит,
Ҩыџьа еиҳабцәа.
Шьоук сыԥсырҭа иадырбаҵәҟьеит,
Срыцҳаимшьеит Анцәа.
Шьҭахьҟа схьаԥшуеит, уажә са сирахь…
Сқәашьдаҵәҟьангь сыми.
Иҷышәзаарын сара сылахь,
Иабаздыруаз уи.
Ӷәӷәалагь ақәа сыст,
Сцәа-сжьы зегь ардыст.
Ҳәышра гәаҩак сҭыст,
Мҩацәгьаӡак саныст…
199қш.
В. А.
Ублаҟьеит,
Ушьақәҟьеит,
Умҩахҟьеит.
Унаԥшы,
Уааԥшы,
Улаԥшы…
Убла хты,
Угәахәтәы
Уахьӡаратәы.
Ԥыҭк ухәыц,..
Угәы уҭахәыц,
Ма уаҟәыҵ…
Ублаҟьеит,
Ушьақәҟьеит,
Умҩахҟьеит.
199қш.
ЛАҶКӘЫТ
Лаҷкәыт, лаҷкәыт,
Ашьха беркәыт.
Хык иқәшәт, дымқьит,
Хьаасгьы имкит.
Ишмаҷҩымгьы са сзын ацәгьа зыршо,
Ргәы ишабоиԥш, инысгәыдҵаны сырзшьуам.
Мап, сашьҭаӡам амшгареи, баша ҩыжәреи,
Исыдымҵыцт сара исзааигәоугь сынкажь.
Мышкы ирҳәарц, ирҿыц, сыхьӡи, сыжәлеи,
Хаҵаракаҿ, исоур ҟалоит қәашь.
Сымч зқәмхо иҟоуп ҳәа уи са ихасҵом,
Ислахьынҵоу мышкы сымҩаҿы саниап…
Сгәы каҳангьы сара шьҭахьҟа схьаҵуам,
Ԥхьаҟа џьара исылшогьы ҟалап.
Аҳаҳаи! Исҭахым сгәы сышьҭыҵәҟьаргь,
Сатәамбо исывалахьоугь ахьсырхәоит.
Инысгәдҵан нас аӡәы сишьыҵәҟьаргь,
Сҭахарала сыхьыӡ еиқәсырхоит.
19.10. 199қш.
Сныҟәоит, са зегь реиԥш,
Сымҩагьы снаԥеиԥшп…
Ҳәышра-гәаҩак сҭыст,
Ӷәӷәалагь ақәа сыст…
Мҩа цәгьаӡак саныст,
Сцәа-сжьы кыр иардыст…
Ԥыҭк саҳаит, избеит,
Сықәрагь, такәы згеит.
Сиқәшәеит агаӡа –
Иҟәшызгь уамаӡа.
Ацәгьыршыҩгь синеит,
Згәы аартызгь дызбеит.
Дыӷәӷәоуп, деилҟьоуп,
Уи дыфцырҟьоуп.
Амцабз ду далст,
Нарҭаа ршьа далҵт.
23.№. 199қш.
Сышәшәиуан, бани бареи сышәшәиуан,
Уи зегь сара издыруан, сгәы шәзыԥжәон.
Сышәшәиуан, бани бареи сышәшәиуан,
Исаҳаҵәҟьаргь шәҭахымызт, ԥыҭк шәсыцәшәон.
Сышәшәиуан, бани бареи сышәшәиуан,
Иҟамларцы, иқәӡаарцы са сдац-ԥашә…
Ак шысхарам шышәдыруазгьы сышәшәиуан,
Хәаџьашәҟәкгьы аҵашәҵеит рҳәеит уа зны
сгәашә…
Ианухарам, ииашам уи уацәшәар,
Иара ашәигь… ахаан агәра сымгацт.
Аха, уааҟәымҵ есымша иушәилар –
Аџьҵлаҵәҟьагь, иҵҩаар алшоит уи зны адац…
Сышәшәиуан, бани бареи сышәшәиуан,
Ак схарамкәа, зынӡа ҳақда, сышәшәиуан,..
Са сҭахара… шәарҭ шәеигәырӷьашт уажә рацәа,
Аха, игәеиҭап, уи зегь-зегь мышк Анцәа…
5.6. 199қш.
Лада исарҳәоит: Уҩадатәуп.
Ҩадагьы ирҳәоит: Уладатәуп.
Ӡиас дукгьы сақәмшәт ыршьа,..
Сахьатәиҵәҟьоугь исмоут дыршьа.
Игәы ԥжәо дымгәкит,
Ихы шьҭых дагьқәит: –
Ԥхьаҟа дышцо,
Иаӷа дшихьӡо.
Лаҷкәыт, лаҷкәыт,
Ашьха беркәыт.
Иаӷа дицрымҵт,
Ицәа дҭаирӡыӡт.
Дымшәеит, дықәԥеит,
Ҿыц иқәшәт, инԥеит.
Џьмауац џьишьеит,
Хьымӡӷыс иршьеит…
Иршәеит, ирзеит,
Иқәшан еизеит.
Ирҳәеит; «уҭахеит!»
Дыркырц рҭаххеит.
Зынӡа имаҭхеит,
Иара дмитәхеит.
Кыр еибарххеит,
Рымч имырхеит.
Лаҷкәыт, лаҷкәыт,
Ашьха беркәыт.
Дырҿалт, иӷәыхт,
Роу-ршәаџьҳәаҩ днымхт.
Ҷантыҟә – лаҷкәыт,
Иоура лакәуп,
Аха дмитәуп,
Доуҳак датәуп…
Зегь абоит, иаҳоит, уажә аҵх-лашьцагьы,
Ари Адунеиаҿ, мшәан, зегь уаароуп…
Абзиеи-ацәгьеи еишьҭоуп есымшагьы,
Уаха, џьа гәрӷьароуп, ҽаџьара гәрҩоуп…
199:ш.
Санаақәхалогьы ыҟоуп сызҿымҭуа,
Санзмыцәо, снаҳәы-ааҳәуа исылошәа ахы.
Ԥсеивгашьак са схьаа иансзамҭо,
Насх, сыбжьы рмаҷ сацәажәоит схы:
«Ҳаи, абааԥсы» Ԥыҭк сыҽсырӷәӷәап,
Саӷацәа саиааира раӡарым.
Хыӡда-ԥшада схы ҭасмырхап,
Ус агәкаҳара хаҵарам».
Иаасықәӷәӷәахоит акы еҳагьы,..
Избоит, схы иааишьа сымамкәа.
Сыбла дыхгылоуп сԥа есқьынгьы,
Сҟалеит мычкәарак сыламкәа…
24.10. 199:ш.
ИЦАГӘЫШЬЕИТ УИ СХӘҶРА
Ҳаӷа иабџьарқәа ҭыҟьҟьон,
Ԥсхәы даахыҵхьан – ҳара ҳҳәаа.
Ҳашьха ӡышқәагьы гәнқьуан,
Урҭгьы ирыман ҳаиԥш ахьаа.
Ус аҵә сылхра, шьоук ргәы иахәоит,
Дара азхәцуам, сара сгәы ахәоит.
Ҩныҵҟала исымоуп хьаас,
Абри ажәа, иамои ҳәаас?..
Уашьҭа смаҷым, иҟоуп сықәра,
Ма иашьҭада сара снықәра?
Ладеи-Ҩадеи срыбжьахаҵәҟьеит,
Иара уиалагь сыбжахаҵәҟьеит…
Лада сыҟан, саб џьынџь хьаазгеит…
Ҩада санца, сан дыгәхьаазгеит.
Џьа ак сыгхеит, џьа ак сзымхеит,..
Сҭышәынтәалан џьа сызнымхеит…
10.11. 199қш.
Слымҳа бжьык нҭаҩт, сишь! Уа чарашәоуп,
Нырцә ихарамкәа радеда бжьык геит.
Амза шеи-шеиуа иҩагылт ирхалашо,
Ҩнаҭакаҿ гәрӷьароуп, ҭаца дааргеит.
Ус инашьҭархх игеит ахысбжьқәа,
Анапеинҟьабжьқәагьы гоит дыдраҵас.
Аҵх-ҵәца иалыҩуеит уаха агәрӷьабжьқәа,
Инаргӡоит ишахәҭоу зегь аԥсуаҵас.
Ҽаџьара, иааигәаны, игеит ахәрашәа,
Дааргеит фырхаҵак, ӷәӷәала дыхәны.
Иаагылт еикәаӷӷа, уа иашәақәлацәа,
Шьаҿакгьы еиҭамҵуа, рылаԥш ихны.
Шьоук алаццышәт, шьоук алаблит,
Рыбаҩ ыҟамкәа иҷыҷит.
Шьоук алаҭхаџьт, акралыргеит,
Иҭахаз рԥсаҭа рҟьашьит.
Рыӡбахә ыҟам, ҽа шьоук бжьаӡит,
Рыбаҩ рмоуӡеит изыхшаз.
Урҭ рыбжьара ԥшак ныбжьамсит,
Илԥха рмоуӡакәа ҳазшаз.
Аҵыс ҭаҳәоит шьоук рхылԥа,
Наныкьара рбеит, ирбеит.
Дара ртәала, раџьал хырԥа,
Иаарԥыхьашәоз рӡеит, иргеит.
Дыҟамкәа шьоук рҩыза, рыуа,
Риаҭымцәа хәҷқәа еилаԥса,
Рыҩны иахыуп иҟау-ҵәыуа,
Ирымаӡамкәа уахҭаԥса.
Шьоук «рус нагӡо», инеиуеит ԥшьала,
Изҿыз нахьнатәгьы хжьароуп.
Ҽа шьоук чоит уажә быҩлашала,
Ирымоу гәрӷьара ччароуп.
Аӡә зынӡаск агәыхь изцәырҵит,
Иибо аиашымра данымшәт…
Ҽаӡә имал ак нымхт, ицәыӡит,
Наунагӡа иакит ишә…
Шьоук ирымаз кыр иахӡыӡит,
Ижны иарҭеит иумбо анышә.
Агәбылра зыхьӡу иҟам, иӡит,
Аӡәы дҭасуеит ҽаӡә иԥышә…
Ҳақла ԥсыуан изызшаз,
Игылан ԥагьа, рхы агәра ргон.
Дыдырԥшь Ныха ду иԥшьаз,
Уи зегь гәанаҭон иабон.
Адунеи мцала ибылуан,
Ицон аибашьра хлымӡаах…
Ҳаӷа ихҿа зымҩа ибыруан,
Аха джәылахуан еиҭах.
Ианаҳмоуӡоз уахҭаԥса,
Аҳагьы жәны иаҳфахьан.
Иаҳақәмшәарц аӷа игәарԥса,
Ҿаҭахьакгьы ҟаҳҵахьан.
Иабаҟәагәышьаз ачырҩы,
Уаанӡа иҳамаз нҵәеит еидгал.
Ҳааигәа агәылара, ӡәырҩы,
Ахырхә иалархуан амгьал.
Са срааӡон рнапы еилаԥса,
Ӡәырыҩ сыгәгьы ндырхахьан.
Аҩны шсакәзгь аԥаԥса,
Шьоукгьы саҳаҭыр рбахьан.
Ицагәышьеит ус схәҷра,
Мап, сахьҵәыуаӡом зынӡак.
Изыхҟьази сҿы акыҷра?
Иаҵоуп ҳәашьа змам маӡак.
31.3. 199№ш.
АԤСЦӘАҲА
Дыҩуа дсышьҭоуп, уажә аԥсцәаҳа,
ацәгьацәԥхамшьа,
Схы-сыԥсы злаз сԥа игарагьы азимырхеит.
Уажә даазқәылаз ҳхаԥыц иҿеит еиԥшны
аҵәамшьа,
Ҳҵеи-дауаԥшьқәа данрылагыжь иҭаирхеит.
Дыршьа сымам иареи-сареи иҳабжьо ҳәаас,
Сара стәала уи даҟароушәа збоит кьынҿаак.
Иҭахызаргь даасҿагылааит, дсымам хьаас,
Иҟасҵом мап, уи сицәшәаны шьҭахь шьаҿак.
Сылацә нҭаар, избоит уи камбашьк даҟроушәа,
Сгәы иабахуеит иҭахыушәа сниҿаԥҟар.
Дыҩуа дсышьҭоуп, зных сзықәгылоу збоит цҳа
поушәа,
Ҵҟа днаҵатәан уи даҿушәагь иҿаҟәарц.
Исҭахыуп сыбжьы рдуны уа зных ҿысҭыр,
Сааигәа-сигәа дышуаҩ жьыфаҩу дсырбар,
Насгь, исҭахым, имарианы уи сыҽисҭар,
Исҭахыуп сниҿагылаҵәҟьан сықәԥар…
Жәынгьы-ҿангьы аԥсҭазаара уи даӷазаап,
Заанаҭс имоу ацәгьа-мыцәгьоуп, игәы ахшәом,
Аҭахызаргь еигьарыла уи дыӷәӷәазааит,
Мап, дсымаӡам зынӡа хьаас, сагьицәшәом.
Аӡәаӡәала ушрыцрасуаз сҿгьы уаакыдгылт,
Уа унапала сԥеиҳаб рыцҳагь думфахьеи.
Ацәгьа-мыцәгьа зегь зырҿиауа, аԥсцәаҳа
гәымбыл,
Уаҩымрала шаҟаҩ уыла иҭахахьеи.
Шьоукы иргаз амал рзеиҩшом,
Еибакит иҷынҷаны…
Ҽа шьоук ргәы каршә зегь рзеиԥшуп,
Џьа икылатәоуп рхы хьчаны.
Аҽа шьоукгьы амақарра
Иаҿуп, изҿыц, ргәы ахшәом.
Иаԥырхагоуп, аҳәынҭқарра,
Уск иаргәамҵуам, ргәы ԥжәом.
Бжьы шьхакы макьа ирхыҵтәуп,
Мҩабжара ижәбоит ҳанхеит.
Даара ҭынч зегьы ирызхәыцтәуп,
Уажә ҳашцо ҳанца, ҳҭахеит...
1994.
Са саныҟам, аӡәгьы риашатәыс симоуроуп,
Ҭынч, ашьшьыҳәа, сыԥсы нсхыҵуа, џьанаҭ
соуроуп.
Ахаангьы са сыҟамызт сыԥсы цәгьаны,
Сгәы иҭасмкт сбеиахап ҳәа аӡәы ицәганы.
Сеиха-еигәуа, исылшоз ала, мҩакы сықәын,
Сымҩа хьанҭан, џьара ишәарҭан,
џьа инасыԥын…
Иҟасҵарцы исҭахымызт џьара гәнаҳак,
Сыҵх сызхомызт, сымш сызхомызт,
уа сыкнаҳан…
Схы мшаҭа, сыԥсы мшаҭа, мҩакы сықәын,..
Иаансыжьлон скәаҷаб хәҷы мырцәаӡакәа.
Сылшарала цәаҳәақәакгьы са исҷышәуан,
Имаҷӡамызт аҵх анызгозгь, смыцәаӡакәа…
28.11. 199:ш.
О, уи ала урҭ зынӡа иԥжәеит, иҭҟәацт,
Рыхьӡ аҳәара ма иаԥсома, наҟ ҳарҟәаҵп…
Иааҟәмҵ ицәажәоз атрибанаҿ иԥшӡаны,
Иангәаҟраха, ибналт, ицеит урҭ рыҽӡаны.
Ианрыбжьагылаз ҳауажәлар, аӡра, аԥсра,
Ҽа шьоук, адиссертациақәа рыхьчон Москва.
18.№. 199џш.
Ауаа қьиа рцәеижь, ршьацқьа уӷрагәаҵәҟьоуп,
Ҳарҭ иҳамам еиҿаԥшышьа ҳаинианы.
Ииашаҵәҟьаны уаргьы-саргьы ҳаиӷацәаҵәҟьоуп,
Схы шысцәымӷыугь, ус сыҽусҭом, имарианы.
199џш.
ШЬОУК АДИССЕРТАЦИАҚӘА РЫХЬЧОН
Ԥхьаҟа ҳԥеиԥш «Зхы-зыԥсҭазаара азкыз»,
Амикрафон иаазҿымхкәа изҿакыз.
Усҟан, изҳәоз ажәа «ҟәышқәа» рацәаны,
Ҳауаажәларгьы изхәаԥшуаз, уа инцәаны…
Иааҟәмҵ ицәажәоз, атрибунаҿ иԥшӡаны,
Арантә ицеит урҭ, иангәаҟраха рыҽӡаны.
Ҳҵеира нҭахоз, дара қьаф руан, иржәуан,
иччон…
Аҽа шьоукгьы уа адиссертациақәа рыхьчон.
Аҽа шьоукгьы, рус мҩаԥыргон имаӡаны, –
Дара ртәала, рхықәкы зегьы… нагӡаны.
Жьаҵас, чықькаҿ икылатәан, рыԥсы цаны.
Уа, рхы рԥхьаӡон урҭгьы, ҳхацәоуп ҳәа ҵаны.
Дара ракәмыз уаанӡа кыр зылшоз, избоз…
Ирыздыруамызт усҟан дарбан зтәы иагоз.
Иҟоу-иану ҽеила цқьа иршәон, ирзон,
Рыхшыҩ рхаҿы ирзаамгарҳәагь иацәшәон.
Аҽа џьоукгьы лагаҩагарак иаҿын,
Зымҩа иргоз… ҳара ҳҵеира ршьа ахьшын.
Уа, бзиарак џьара исымбакәа
Гәрҩопеи сызҵо.
Уа, егьа зургьы, иҟасҵаргьы,
Ԥхьаҟа сызцом.
Аха, аҽазных, сгәы касыжьуам,
Ишсылшо сеихоит.
Сара уаанӡа сразҟы исцәыӡыз,
Сыхшара ирзынхоит.
4.12. 1979ш.
Схәҷра мҩаст, наптәымла, Ашәахсҭа анҵоуп…
Сызҳаит, са иаҭымла,
Абыда сааӡоуп.
Аҵара сҵон, са стәала,
Срышьҭан зегьы…
Сызҭахым рыцҭәала,
Сҵәыуон зынгьы.
Хьаас ма сызкыдаз,
Ицәгьамызт снаԥхы.
Иашьҭадаз схы ахькыдыз,
Инықәсуан шьоук схы…
Сшьапқәа хырҟәаҟьа,
Зынӡа еиҟәдды…
Сгәы саԥхьа иҭырхьахьа,
Зны, сықәын адәы.
Схы-сҿы ишьадаз,
Ҩажьрак аныԥшуан.
Уа… ма исашьадаз,
Сгәы шԥжәоз исықәшон.
1978 – 1989 ш.ш.
АДУНЕИ ЕИБАРКУП ҚЬААДЛА
Адунеи еибаркуп қьаадла,
Қьаадуп аусқәа ҟазҵо…
Ана унеир қьаадуп,
Ара уааир қьаадуп,
Қьаадуп иуцу уахьцо.
Адунеи еибаркуп қьаадла,
Қьаадуп угәы уазмырго.
Иудыркуа қьаадуп,
Иуцырҵуа қьаадуп,
Қьаадуп, ухы агәра узырго.
Адунеи еибаркуп қьаадла,
Уусқәагь ԥхьаҟа изго.
Ухазгалуа қьаадуп,
Улазырҟәуа қьаадуп,
Қьаадуп зегь зыгәра рго.
Адунеи еибаркуп қьаадла,
Қьаадуп иҟоу иахьа.
Узнырҵуа қьаадуп,
Узнырхуа қьаадуп,
Убыс иҟаларцу ҩаԥхьа?..
28.7. 197ԥш.
Сызизи? Схы иасҭоит азҵаара, –
Вбак аҭо, сгәы ԥжәо…
Избомеи сынасыԥ ацәаара,
Уи аупеи сзыршәо…
Схы-сгәы зны бынҭалан,
Сбышьҭан, акы ҩны…
Усҟан, са сҽырҟьалан,
Сааиуамызт аҩны.
Ԥыҭкгьы беиҳа схыҵуан,
Аха, сыбла бхын.
Бышҟа сымҩахыҵуан,
Са ббара сҭахын.
Сыҩуа бахь сышныҟәоз,
Схы-сыԥсы бгаӡеит.
Стәала, бакән иҟаз,..
Кыргьы сбыргаӡеит…
Ҳаиҩызара бырӡит,
Уажә, уи сгәы ԥнажәом.
Бхарала ҳаицәыӡит,
Уаҳагьы ҳаиқәшәом.
Ԥхьан аиԥш, сыҩуа сбышьҭам,
Уаҳа ус ҟасҵом.
Џьа избаӡаргьы бышьҭа,
Схыланы сызцом.
29.10. 198ҭш.
Ԥыҭҩыкгьы цәыҵаччоит, ишьҭысхлоит ргәаӷ.
Ирҳәозар акәхап, баша иҽиргәаҟт.
Иҷкәнраз «дхаган» дақәтәан аԥша,
Уажә игәы дажьоит, издыруам илша.
Ибжьы гәаҩаӡа баша иргоит,
Дызныҟәом, дзыҩуам, дхаԥ-хыԥоит, дгәагәоит.
Схәыҷра цеит, исеҩсит,
Иахьцаз сымбаӡеит.
Ԥыҭҩыкгьы нас, среисит,
Ус, ҭынч сымтәаӡеит.
Схәҷра мҩаст, нап тәымла, –
Ашәахсҭа анҵоуп…
Сызҳаит са иаҭымла,
Абыда сааӡоуп.
19.10. 198ҭш.
Ажәа мшәыкәан изиуам,
Иаласхыузеи гәхьс иансоу.
Исцәагои ҳәа са сзыҩуам,
Изыҩӡаргьы кыр иаԥсоу?..
Абаҩхатәрақәагь еиԥшым,
Ак аҵкыс, аҽак еиӷьуп…
Ажәа, угәаҵаҿ ианҭашым,
Иумыҩӡар хара еиӷьуп.
26.10. 198ҭш.
Исычҳап, исычҳап,
Санақәшәах, исычҳап…
Ахаҵа дызқәымшәо
Егьыҟам, дызнымшәо…
Уажә акгьы сазхәыуцам,
Снеиуеит сыбӷаӷо…
Избоит, хәык сызхыҵуам,
Исыздыруам сахьҭахо…
26.11. 198ҭш.
Зны-зынлагьы ибжьы нхәыҵак,
Иҷкәын ицәыӡхьоу… дизхьуеит…
Усҟан, дцәажәо дгылоит хаҵак,
Иблақәагьы ааразхоит.
Чҳашьа змам уи имоуп хьаак,
Дышзацәымцо блала ибоит.
Аха, игәыӷра иамам ҳәаак,
Еиҭах, аԥсҭазаара агәра игоит.
6.7. 198ҭш.
Уала-ҭынхала
Ицоит ԥхьа шьоукы.
Са исҭахуп схала
Сықәгылар сшьапы.
Зны хәык аҿы схалеит,
Ҽыхәан сзықәтәаз.
Уахьынтә сыбӷалеит,
Сҩызак дсыгәҭаст…
Скаҳаит ӷәӷәала,
Кыргьы сжьы сцеит.
Ишсышьҭаз ӷала,
Сымшқәа сыцәцеит…
Имаҷым ахҭысқәа,
Уаҟа сзықәшәаз…
Ҵҩа змам аусқәа,
Иҟоуп сзыршәаз…
Ажәеинраалаҿ? Дзыԥсозеи дажәуп,
Иаԥхьаҟа иҟоу изгәаҭом, длашәуп…
Избоит, исыларҵоит игылан аҵәы,
Исҳәоит ус, гәаныла: ҳаиқәшәап ҳарҭ уаҵәы…
Уаҳа сҭахымызт ирҳәондаз сҿаҿы,
Аҽҟаза дԥыршәоит, данҽыжәу иҽаҿы…
4.12. 198ҭш.
АЧЫМАЗАҨ
Уи игәыӷра иамам ҳәаак,
Зных, иччахоит илакҭа.
Имоуп уи дызлымгуа хьаак, –
Шьҭа идыруеит ихаҭа.
Даҿуп имшқәа баша рныхра,
Есымшааира дҵыкәкәоит.
Аха усгьы имоуп гәыӷрак,
Уи дазхәыцны зегь ичҳауеит.
Дышзацәымцо уашьҭа идыруеит,
Блала итәоу зегь ааимирҟьоит.
Аҽазныхгьы, уи дуазыруеит,
Ихаҭа, ахәрашәа ааҭирҟьоит.
Аԥсҭазаара шаҟа аԥшьузеи,
Мшәан, уи дгәӷонеи шьыжьы?..
Илоу мамзар шаҟа мчузеи,
Иирҳауам аӡәгьы иқьыбжьы.
Дазԥшыхуеит зных, ашара,
Усҟан ихәцра рацәахоит…
Усгьы иџьоушьап имч-илшара,
Зегь игәаҵаҿ иҵәахуеит.
О, ииашан агәра згаҵәҟьоит, зынӡа ишмаҷу
сызҭахыу.
Аха уигьы сгәы канажьуам, иахьынӡасылшо
са сықәԥоит,
Цәалашәарак зынӡа измамгьы уи дуаҩума,
нас дгаӡоуп.
Аԥсҭазаара иашьҭам дарбан, адәы дықәнаҵы
уаҩҵас,
Ауаҩ изы иҟоу гәыӷроуп, игәыӷра аныӡгьы
дбашоуп нас,
Ажәҩангь иамоуп ахатә ҵасқәа, зны ашәшьыра
хыуп, нас амра ԥхоит,
Адунеи ду хкааны иҳармҭеит, ус ҳашнеиуа
зны ҳаԥхоит.
Ҩызак мамзар уажә дабаҟоу, уск азыҳәа
дысҭаххар?
Изыԥсозеи, мышкы имыӡкәа ажәак ҩажәак ма
исҭынхар…
Аиашазыҳәа исҭахыҵәҟьам, саԥхьа сусқәа
ԥхасҭахар...
Лахьынҵак нас ԥхьаҟа исмоукәа сзаҵәӡа
сымала сынхар...
Агәра згоит, сара иахьаҵкыс, сусқәа шеиӷьхо
уаҵә шьыжьы,
Уи снардыруеит, са исанаҳәоит, слымҳа иҭаҩуа
аҿҭыбжьы…
Иагьа хьаа сымазаргьы, сгәы касыжьрацы
сҭахым,
Ех, сыгәҭыха, саргәаҭеиуеит, ацәа сыблақәа
ирхым.
1980 ш.
Ҽа шьоукгьы сышьҭан,
Сымҩақәа ркырц.
Еимаԥсуа сышьҭа, –
Илеиуан акырцх…
Ахьҭацәгьа, аҵаа,
Иасуан аԥша.
Схахәы ашла заа
Иалалт – анша.
Зны хәык аҿы схалеит,
Ҽыхәан сзықәтәаз.
Уахьынтә сыбӷалеит,
Сҩызак дсыгәҭаст…
Уала, ҭынхала,
Ицоит ԥхьа шьоукы.
Са сықәгылар схала
Исҭахыуп сшьапы.
25.5. 198ҭш.
Уажә са быжьқәак ҭаха сырҭом, сҭынчӡа суадаҿы
сдыртәом.
Аԥша слымҳа иҭахәҭ-хәҭуеит, аҽарӷәӷәеит,
зынӡаск еиқәтәом.
Слахьынҵа! Исҭахыҵәҟьам, ус мышгашақә угәра
згар,
Схәыцуеит, схәыцуеит, сара схала
исҭахыҵәҟьоуп хьымӡӷ сымгар…
Сааигәа-сигәа уажә уаҩ дааиуам, мшәан,
сырхашҭырц рҭахыу?
Сгәы нҭыԥсаауеит, исыздыруам исыхьыз,
Зныхгьы, слаԥықәшәа ҽеимшәа збоит.
Ибжь ҭахәаҽ нхәыҵак, иҳәошәа аӡә сыхьыӡ,
Ашҭа аԥынҵаҿ, усшәа саҳауеит…
Уи ҽеирак иазҳәамкәоу? Саԥхьаҟа иҟои? –
Слаԥшықәҵа самоуп акы сыхҭакы…
Асҵәҟьа сыҟамызт, исыздыруам исыхьи?
Мҩакаҿы сҭахарцу, ма сыхьҭакны?..
Сгәы нҭыԥсаауеит… иҽеим слаԥықәшәа,
Исыхьи? Уа, исыздыруам исықәшәа…
4.1. 198№ш.
АҨНЫҞА
Мап, ацәа хылаӡом са сыбла ужәы,
Исывсыз, исыгхаз, срызхәыцуеит зегьы…
Быгәшәа зны исзымҳәазаргь, уи са исывбоуп,
Сара сахьцалакгьы сгәы иҭыхуа ба боуп.
Ԥыҭрак сынидҵыр дысзычҳауам Алхас,
Ахра, Мадина, зегь реиҳагь Алиас.
Мап, сара исылшом, исылшом хара,
Ҳаҩны снаҟәыган, схала анхара.
Сгәы иқәҩуеит уажәы, Қәмарча абжьы, –
Сыбла аахыстыр, сшыцәоу шьыжьы.
Ҳхәысхәҷы збарцы сҭахыуп ижаҳәауа,
Ардәына гәыразгь ашәа шаҳәауа.
Ажәқәа ирымоу аԥҳә рызхара?
Иагнархама Мура азҳара?
Ашьыжьла арахә абоура иҭшәыжь,
Аанда уашәшәыроуп, шәыблақәа ахшәыжь.
Сныҟәоит, амҩа сықәуп,
Саԥхьа џьара сыпуп.
Хаҳәракыуп, ишьанҵоуп,
Ҽаџьарах, ишьацроуп.
Амҩа сықәуп, сныҟәоит,
Мчыкгьы ԥхьаҟа исыхоит.
Аӡә игәра сымгозар,
Схала са сеимдозар.
Иҟоу зегьы збозар,
Зынгьы сгәы сагозар,
Амҩа сықәуп, сныҟәоит,
Саргьы стәала сыҟоуп.
Иҟан амш анызгоз,
Зегь еиҟароушәа нызбоз.
Сырԥхьаӡон шьоук хыдас,
Мамзар зылаԥш схыдаз?..
Сара стәала снеиуан,
Ус ишәозгьы среиуам.
Иҟоуп са сгәы ԥызжәо,
Сҟазшьа гәаҭо, иԥызшәо.
Уажәгьы са сеилкаамзар,
Нас, адунеи хкаамзар.
Сыҟоуп сара схала,
Сашьҭам ак ҭынхала.
Хаҳәрахыуп, ишьанҵоуп,
Ҽаџьарах, ишьацроуп.
Сықәуп амҩа, сықәуп,
Сус сахьӡар насыԥуп.
24.4 198?ш.
Аброуп, са сахьыччо,
Сахьҵәыуагь уажәы.
Сраҳаҭны сыԥсы шьо,
Сахьықәу адәы.
Аброуп, са иахьсеиԥшу,
Исхылҵыз сԥацәа.
Мышкызны иахьсԥеиԥшу,
Сырҵәыуарц сҭахцәа.
Нап цқьа исыдкыл,
Сахьгараз зны ҭынч,
Аброуп, сара сыдгьыл,
Аброуп, сара сџьынџь.
Зны, сахьҵәыуаз, исаиааины,
Сгәы аброуп иахьыԥжәоз…
Абнатә рбаӷь ааины
Аҩнатә ахьаршәоз.
15.3. 198№ш.
Уахгьы-ҽынгьы сныҟәуандаз,
Смыцәо, сымлаго…
Схала заҵәык сыҟандаз,
Ԥыҭрак, уаҩ дсымбо…
Бнарак, ккарак сыҵандаз,
Бжьык смаҳауа, иахьго.
Мамзаргь, џьмақәак срыцындаз,
Рреит! – ҳәа сыбжьы рго…
11.1. 198ҷш.
Ахьҭа шәылымлааит, шәеиҷаҳа шәхы,
Амҿы ишәымоу шәласны ишәхы.
Уажә ара илеиуа сԥырхагам асы,
Заа амҩа сықәлоит, снеиуеит лассы.
13.1. 198№ш. Москва
АБРОУП
Нап цқьа исыдкыл,
Сахьгараз зны ҭынч,
Аброуп, сара сыдгьыл,
Аброуп, сара сџьынџь.
Исгәалашәоит, хаҭала,
Исхашҭуам уи ус,
Раԥхьа ашкол санҭала,
Акырцх ӷәӷәа шауз?..
Исмаҳац бызшәала
Ишцәажәоз шьоукгьы.
Уи ашьҭахь ҭыӡшәала
Сыштәазгьы аҩны.
Сахьҵәыуоз, исаиааины,
Сгәы аброуп иахьыԥжәоз.
Абнатә рбаӷь ааины,
Аҩнатә ахьаршәоз.
Дарбан, нас сахьырхәуа,
Исышьҭаз иацы?
Абра, са сахьынхуаз,
Иахькасҭәоз аԥхӡы?..
АБРАҞА
Иҟоуп, зегь ыҟоуп,
Зегь ыҟоуп рыхкы…
Абраҟа! Ус баша ҳамҩасуам.
Ҳзышьҭоугьы ҳаҩуа,
Акоуп, уи, ҳхықәкы…
Ҳабацәа ҳазқәырҵаз
Ҳагәҭасуам.
Ҳаныччогь ыҟоуп,
Ҳанҵәыуогь еиҳауп.
Ҳзышьҭоу мшәан,
Иарбан? Ҳзыргәаҟуа?..
Ҽазных,
Шьацҳәакгьы
Ҳаԥхьаҟа иҳауп…
Аԥсҭазаара, мамзаргь,
Ишԥаҟоу!
Иҟоуп, зегь ыҟоуп,
Зегь ыҟоуп рыхкы,
Абраҟа.
Ус баша ҳамҩасуам.
8.11. 198:ш.
СГӘЫ
Шаҟа хьаа урыҵозеи еидаран,
Шаҟаҩгьы иԥыржәахьеи уԥсы.
Сгәы, умҩа еснагь иҩадаран,
Ԥсҭазаарас думан ауаҩԥсы.
Гәаҟра-ҵәаҟра угым, мап, наџьнатәгьы,
Аха, ԥылак уманы узбом.
ҬЫНЧРОУП
Ҭынчроуп. Аеҵәа рыцх,
Амзагь ԥхоит иҭааӡа.
Сыблақәа хыркуеит рыцԥхь,
Ԥшак нысҿаст ихааӡа.
Уажә аӡәгьы игәра згаӡом,
Исымам дыршьы изызҳәо.
Ҭынчроуп, бжьык џьара игаӡом,
Зегь сааигәа хәыцроуп излоу…
24.10. 198:ш.
ҳ-Аԥсны аҵеицәа-апатриотцәа,
Харада ахара зырҭоз ирызкны.
Иҩагылан жәак зҳәада?..
Ԥыҭҩык ҭынч итәан.
Авба рырҭеит урҭ, гхада,
Уажәгьы рус еиқәтәам…
Ирҳәоз ражәа ма изаҳада,
Мдыр бзамыҟәс ишьоуп…
Усгьы исашәҳәи, еиқәзырхада?
Урҭ Анцәа иџьшьоуп.
Ԥхьаҟа ҳзымцуа ҳанзырхада?..
Ҳашьҭам иҳахәҭам.
Ҳазлахада, ҳазлахада,
Гәи-гәаҵәеи зызҭам.
Ҳаилибакаар ҳақыуп,
Ҳахгьы агәра ҳгап.
Ҳамҩа ԥхьаҟа ҳақәуп,
Иҳалшогьы аабап.
9.3. 198џш.
АМҨА СЫҚӘЫЗ…
Сҽы нкәадырны салацап,
Ча еиқәаҵәакгьы салаӡап.
Акгьы са сазԥагьаӡам,
Тәарҭа дук сазгәакьаӡам.
Ахьҭеи-амлеи схьааӡам,
Гәырҩеи-хьааи сааӡеит.
Схы уи аҿы иԥысшәахьеит,
Сыгәгьы ӷәӷәала иԥызжәахьеит.
Са сзы цәгьара нымҵәаӡоу?..
Сыгәҭыхақәа сдырцәаӡом.
Са сыззыҟоу гәыкала,
Амҩа, сықәыз, сныҟәалап…
18.4. 198қш.
Зны иҟалап ус, анышә снаҭан,
Сыкәмалк ныхҵа, хпыҿкгьы ркып…
Иҟажә-быжәо уажәы смаҭа,
Са сзын ԥыҭраамҭак дыгәкып.
Ус, зынӡаскгьы уҟам удырџьартәгьы,
Уеилызымкааз, угәнаҳа изгом.
Днауӷрагыла дцар аӡә, нас гаӡакгьы,
Уизымгәаан, ауаҩра нимоу.
Сгәы, ԥсҭазара дук умаӡам зынӡакгьы,
Ҭыԥ ԥхакгьы уашьҭамлацт, мамоу.
Зегьы зегьы уҟам уреицәаҵәҟьан,
Цәгьарак уашьҭам, аӡә изын маӡа.
Узларыцҳау ыҟоуп, сгәы, цәгьалаҵәҟьа,
Ухы-уԥсы уашьҭаӡам зынӡа.
Ҳаихалап ус, ԥхьаҟа ҭынч, иауазар,
Ҳахькылнаго ҳамҩагьы аабап.
Ҳус ҳазхьымӡо, еиқәылан ирацәазаргь,
Сгәы! Суҳәоит, аԥсҭазара агәра ҳгап.
20.10. 198:ш.
М. Г
Садтәалазааит ахыз,
Еиӷьу сгәы азҭаӡам.
Сашьҭамлаӡацт ахьыӡ,
Хаангьы исҭахӡам.
Бсықәымшәар аиашаз,
Сусқәа ԥхасҭахон…
Саԥхьаҟа сзыниашаз
Здыруадаз, сҭахон.
Иҳалшоз ала ҳхала
Ҳҩыџьагь ҳаицынхеит.
Ҳмаҷым уа-ҭынхала,
Ӡәырыҩгьы ҳаԥхеит…
Ажәа ныҟәоит, адгьыл иқәуп,
Уи бырбалҵас икәыруа.
Аҽазныхгьы, ажәҩан иалоуп,
Шьауардынҵас иԥыруа.
Аиааира дуқәа рышҟа иҳахоит,
Ажәоуп, ҳарҭ изҳәо ҳагәҭых.
Ҳшьамхы арӷәӷәоит, нас ҳгәы шьҭанхуеит,
Иахьчоит ҳабызшәа, ҳҭоурых.
Абаагәара дуқәа шьҭнахуеит,
Ахра еиԥшуп мчыла зных…
Иархәашоит, ҽазных иарбгахуеит,
Уи зегь цҟьа-шәҟьа, наҟ иӷәых…
Иалшоит, дала-шьала ҳԥахра,
Ажәа, иаҭактәым ҳамхәыц.
Ажәа, иахәшәтәуеит зных, ҳәа ҳгәахәра,
Иаԥнагоит уи, ахәрбӷьыц.
2.3. 198ԥш.
Иаҟәымҵт, ақәа аура иаҿуп,
Абар хымшуп.
Шьҭа ихкәозарҳәагь сыԥшуп,
Сусқәа хыркәшоуп.
Амш аҽеиҭанакт зынӡа,
Иамам ҳәаак…
Аԥсабараҵәҟьа маӡа,
Иамоуп хьаак…
28.1. 198ԥш.
Зхы-сгәы салзхыз, сҭынхеи-сыуеи,
Зегь рыҩныҟақәа еимпып.
Насгь сырхашҭып, хәыҷи-дуи,
Аӡәгьы хьаасгьы симкып.
17.9. 198ҵш.
Уа, зхәы змырӡуа, иҟоу ԥасоуп,
Иларҵеит заа, измаз ахы…
Уажә сызҿу? Кырӡа икьасоуп,
Ишахыԥаз збоит сымхы…
Ҳаскьын цырак аанмыжькәан,
Стәала сеиҷаҳан мыцхәы,
Исрашәеит, сгәы камыжькәан,
Ишахысхьоугьы сшьамхы…
8.№. 198ԥш.
АЖӘА
Ахаҳә ыршәны иалоуҵт ажәҩан, –
Ҵаҟа икаҳар, ухы ԥнаҽуеит.
Уазымхәцкәагь иуҳәаз ажәа,
Ԥхьаҟа ууаҩра хнаҽуеит.
Умццакыкәа ухәыцны заа,
Ажәа, иаҭатәуп аҭак.
Ажәа, иацуп зных ахьаа,
Ажәа, иацуп шә-гәырҩак…
Ажәа иахәшәтәуеит зных угәахәра,
Иаԥнагахуеит ахәрбӷьыц.
Дала-шьала зынӡа уԥахра,
Мап, уи, иуқәнаршәом быбыцк.
Иабаҟоу? Есымша сзыцныҟәоз,
Схьааи сыгәҭыхеи засҳәоз?..
Иабаҟоу, есымша сзыхӡыӡоз,
Схы зқәысҵоз, сзықәгәыӷуа исырҽхәоз?
Кырынтәы игәнызгеит аиашаз,
Скаҳа-бӷалт, аамҭала зынгьы.
Уажә сааигәа уаҩ дыҟам, ижәбоит нас,
Урҭ рахьынтә дсызнымхеит аӡәгьы.
6.1. 1989ш.
Шьоукгьы акы ҳахьԥшуп…
Акгьы ҳҭахыуп…
Ҽазных, ҽакы ҳазԥшуп,
Ҳагәқәагьы хәуп…
Ҳахәцәқәа ҵкаауп, ихәароуп,
Ҳнапқәа ҿаҳәоуп…
Ҳгәыӷра… кырӡа ихароуп,
Ҳаџьал ааигәоуп.
24.1. 1989ш.
Сгәы ак ыҵхуеит, аҽырмаӡан,
Изыхҟьои? Дыршьа сымаӡам.
Мшәан, иҟалеи? Исыҵалеи?
Ас, саазқәылаз сзыҟалеи?
Аҩсҭаа сыбӷа дықәтәоушәа,
Схы збоит уажә акалашәа…
Хыхьынтә ажәҩан сықәҳаушәа,
Сгәы иснаҭоит цәалашәак…
13.1. 1989ш.
Амш иснаҭо збап,
Аҵх иснаҭо згап.
Исзыруама цас?
Срыхьӡаӡом уаҩҵас.
Зных, урҭ сгәы рзыԥжәоит,
Цәгьалаӡа сдыршәоит…
Скаҳауа, џьа санҟьо,..
Срышьҭоуп, сыблаҟьо.
8.1. 1989ш.
Шьыжь амра цәырҵуан,
Шәахәак ахылҵуан.
Ԥҭақәакгьы нхалан,
Иалан аҳауа…
Амш иаҵан хаарак,
Сгәы иҭыҵуан ԥхарак.
Зегь ыҟан, зегьы ыҟан…
Сагон ак ԥхьа исыхан.
Иччон, шьоук гәырӷьон,
Ҽа шьоук, ргәы рыхьуан…
Рбаӷьқәак еиқәҿырҭуан,
Шәа-ӡыӡрак сырҭон…
12.1. 1989ш
ИАБАҞОУ?
Иабаҟоу? Зны исымаз аҩызцәа?
Иабаҟоу? Иказмыршәуаз схацкы?
Ишьҭызхуаз сныҳәаҿа, аҩыжәцәа,
Иазымҭоз са сажәа ацкы…
ЗАУР
К УАР  И А
СХӘҶРАМШҚӘА – ААЦЫ…
Сыҩуа снеиуан, сҩызцәа хәҷқәа уа сраԥгыла,
Ҳаҿҟьаса, амарда зны ҳнаҿалон…
Сара ара, зны сахыԥон аҵәыргыла,
Атурник скәал-кәало снахьынҳалон.
Ҳшьамхы ԥаҳшәон, аҽазныхгьы, ираԥызгеит,
Шьоукгьы ирҳәон: «Уа дзакәи, дахоуп аҵәы»…
Схәҷрамшқәа, сара зегьы ара исхызгеит,
Сызқәа адгьыл иаимырбацызт мап, аӡәгьы.
Исгәалашәоит, Ааԥсҭа аӡиас ҳарҭ ҳанҭалоз,
Аӡмыжь агәҭа ҳамч шԥаҳшәоз, уа ҳаҽша…
Хашҭшьа сымам, иааины аҟәара иаахтәалоз, –
Хаҵкьыс зхыҵуаз, Аҩӡы Сулҭан имахәҿа…
Нас аҵыхәтәа, амашәыргьы са сзахымԥеит…
Зынӡа џьара уа иакуамызтеи сыԥсы…
Ҵәҩанҵәы иҩаган аҵәыргыла зны сахыԥеит,
Иара уиакәхеит… Ивбаӡам уа, мап, уаҩԥсы.
Уи ашьҭахьгьы, даара кырӡа са сҭагәҭасит,..
Џьара скаҳаит, џьа сыбӷалеит, насгьы сгылт.
Зегь акоуп, ҭынч ашьшьыҳәа саанымҿасит,
Сыԥсҭазаараҿ мыҟәмыбырра кыр сыԥгылт…
Снеиуан, сҩызцәа хәҷқәа уа сраԥгылан,
Амардара хаҿҟьаса зны ҳнаҿалон.
Сара ара, зны сахыԥон аҵәыргыла,
Атурник скәал-кәало снахьынҳалон…
Схәҷрамшқәа! Зегь сара араҟа исхызгеит,
Сызқәа, адгьыл иаимырбацызт, мап, аӡәгьы.
Ҳшьамхы ԥаҳшәон, иара усҟангь, ираԥызгеит,
Ӡәырҩы ирҳәон: «Уа дзакәи, дахоуп аҵәы!…»
1989 ш
АШӘҞӘЫ «АШЬАҾАҚӘА» – 1994 ш.
АХӘҶҚӘЕИ АҾАРИ РЗЫ
АӠЫРКӘИ
Аӡыркәи хәҷы, аӡыркәи,
Иамеи хьаас? Уи закәи?
Амца ахылҟьоит, илашоит,
Имыцәаӡакәаны иаршоит.
Уи, агәҭыхақәа маӡоуп,
Уи, ахәыцрақәа раӡоуп.
Зегь уахынла ирыхьӡоит,
Ҽынла иҟам, аҽаӡоит.
23.11. 198:ш.
АДӘЫКРЫН
Амчқәа акыргьы
Ԥнашәеит, ицәгьаӡам.
Адунеиахь ацәырҵра
Ус имариаӡам.
Аха аӡынра ашьҭахь
Ааԥын азыԥшын.
Убриоуп иалымшаша
Залшаз адәыкрын.
5.1. 198џш.
Хьымцагь днашьҭалеит дыӡсо,
Игәеиҭон ахара изцо.
Хьырԥыс дгылан дырзыԥшуеит,
Игәаҿы хәцрашәк еилашуеит…
Иӡсо инеиуеит, ԥхьаҟа ицоит,
Ртәала аӷба ныҟәрцоит.
Иалшоит, урҭ нас мышкы зны,
Иркыр аӷбаҵәҟьагь аԥсҟы.
199:ш.
АШАҾАҚӘА
Са иҟасҵароуп,
Ԥхьа шьаҿак.
Са исыгәҭыхоу –
Ҽа шьаҿак.
Сгәыӷра иргәӷрақәоу,
Шьаҿак.
Схәцра ирхәцрақәоу,
Шьаҿак.
Еиҭа иҟасҵароуп,
Ԥхьа шьаҿак,
Усҟан, ааԥын
Ааигәахоит.
Исылсыршароуп
Ҽа шьаҿак –
Усҟан,
Аԥхын мреиԥш
Скаԥхоит.
Схы сацәымшәакәа –
Шьаҿак,
Иласҵаз аарыхра
АМЦА
Амца еиқәсҵеит, сеигәырӷьоит,
Амца сыҽҳәатәоуп.
Сымца еиқәылеит, сеигәыӷоит,
Амца са схатәуп.
Еиӷьу иарбан мамзаргьы!
Сныҽҳәатәар – сыԥхоит.
Жәҩан икыду амзагьы
Еиԥшуп, уи сгәаԥхоит.
Адәы ицәу, иныҟәогьы,
Цәгьаӡа игәы азцоит.
Аџьықәреи аныҟало,
Сныҽҳәатәан изӡуеит.
Ашәҟәы аброуп сахьаԥхьало,
Саауеит сахьцалак.
Ааи, аброуп иахьсеиҳәало
Са сабду, алакә.
15.11. 198џш.
ХЬЫРԤЫС ИӶБА
Аҳабла хәҷқәа зегь еизан,
Дәаб ахықәаҿы, еисан,
Хьырԥыс иӷба хырҵт аӡы,
Урҭ рыхәмаршьа збон иацы.
Инапала уи ҟаиҵеит,
Ауасҭашьа заа иҵеит.
Аӷба ихиҵаз аӡҭачы,
Иԥыршәон иамаз шаҟа мчы.
– Иухьыз саҳәа иухьыз саҳәа, –
Игон харантәи ҽак абжьы.
– Иааит, иубома иахьоуп нанҳәа,
Сыхәда хырҵәоит уажә шьыбжьы.
– Кари-какәу, кари-какәу,
Аԥшәма ԥҳәыс аӡы лыршуеит.
Хьаас мамзар уи сылкру,
Уажә санбалшьри ҳәа сыԥшуеит.
– Умшәан, абааԥс, аҳаҳаи!
Иаргеит уахьынтә ҽак абжьы.
– Уаанӡа исҳәахьоу шәмаҳаи,
Сыжәҩан иаҵалеит ашәшьы…
– Кари-какәу, кари-какәу,
Уа узыԥшузи, нас уԥры!..
– Кари-какәу, кари-какәу,
Еиларԥсеит арбаӷьқәа рыбжьы.
198ҭш.
АСЫ
Аҳәылыҳәа, аҳәылыҳәа,
Шьыжь аахыс иауеит асы.
Ари ныҳәоуп, илашоу ныҳәоуп,
Уара узыҳәан, сара сзы.
Асы сылоуп, асы сылоуп,
Сышьҭақәа еимаԥсоит.
Ажәҩан саҵаԥшуа саагылоит,
Асы-ԥалқәа сҿаԥсоит.
Сахьӡоит.
Шьаҿак, нас
Еиҭа шьаҿак –
Адунеи ду
Сықәлан сцоит.
198џш.
АМРА
Амра лбааны исҿаччоит,
Ацԥхьқәа сҿаԥхоит.
Омашәаҵәҟьа иџьасшьоит,
Исыцуп, уи сарԥхоит.
Амҩа сшықәу хәларгьы,
Мап, сара сшәаӡом.
Џьа харак сынхаргьы,
Сымра ҭашәаӡом.
Сахьцалакгьы исыцуп,
Аблақәа ҭыџьџьоит.
Есымшааира иҿыцуп,
Ԥсҭазаарас исшьоит.
198џш.
АРБАӶЬҚӘА РЕИҚӘҾЫҬРА
Кари-какәу, кари-какәу,
Абжьы нҭыга рбаӷьк ҿнаҭуан.
Кари-какәу, Кари-какәу,–
Ацәа салнахт шьыжьымҭан.
АЦҲА
Қәмарча хыҵ измыруа игылан,
Шьоук иацы.
Сашьҭоуп уажәы, ацҳа хысҵарц,
Уи аӡы.
Жәытәла схәцуа избом, мап, ус,
Ԥсаҭаны.
Иҟалааит уи, иқәсуа рзыҳәан
Ихәарҭаны.
198ҵш.
УЛАША, СИЕҴӘА!
Улаша, сиеҵәа, улаша!
Зынӡа имаҷзаргьы улша.
Макьаназы умҭашәан,
Ажәҩан уалҟьан умкашәан.
Сара сашьҭаӡам митәы,
Сушьҭоуп, сиеҵәа, схатәы.
Мшәан, уҟоума уҭааӡа,
Уаасҿаԥхандаз ухааӡа!
Улаша, сиеҵәа улаша!
Зынӡа имаҷзаргьы улша.
Маҷк иадамхаргь сгәы ҟаҵа,
Уара уоуп са слахьынҵа.
Улаша, сиеҵәа улаша,
Зынӡа имаҷзаргьы улша.
Ԥыҭк сыгәҭыхақәа нагӡа,
Сгәыхәтәы, суҳәоит, сахьыгӡа.
10.7. 1992
Аҳәылыҳәа, аҳәылыҳәа,
Шьыжь аахыс асы ауеит.
Изсыцәшәаз сыздыруам, ҳәыҳәқәак,
Иахьшәарҭам хара иԥыруеит.
Шәсыламкьысын, са схәҷуп ҳәа,
Ҷынҷакгьы абжьы саҳаит.
Рдәынақәакгьы уахь «ҿықә-ҿықә» ҳәа,
Абардраҿы рҭыԥқәа рҳаит.
Аҳәылыҳәа, аҳәылыҳәа
Шьыжь аахыс иауеит асы.
Ари ныҳәоуп, илашоу ныҳәоуп,
Уара узыҳәан, сара сзы.
3.12. 198џш.
АҴЫС
Аҵыс гәырӷьоит ишәаҳәоит,
Ажәҩан иаҵоуп, илаҵоит.
Жәлаҵас ашәа канаԥсоит,
Жәҩан амхурсҭа иҭанаԥсоит.
Аҵыс гәырӷьоит, ишәаҳәоит,
Ажәҩан иаҵоуп ирашәоит.
Ажәла жәҩанаҿ иазҳауеит,
Нас ишнеиуа ииаҵәахоит.
12.1. 198ҵш.
Иааԥса, уаҳа нрыламкәа,
Ганха зны ибыруа,
Жәҩан иаҵәара иналашәкәа,
Ицахуеит урҭ ԥыруа.
Иҷырҷыруа, ицәажәауа,
Инҭалахуеит ҵаҟа.
Рымч-рылшара ԥышәауа,
Иҟоузеи шаҟа.
Ҵаҟантә ишызбо ргәшҵалоуп,
Иагьыӷәӷәаҵәҟьоуп рымч.
Ахандеира иашьцылоуп,
Изтәом џьара ҭынч.
25.3. 198қш.
СӠИАС
Игәамҵуеит,
Игәрымуеит,
Еибафуеит.
Иццакуеит,
Ԥхьа еихоит,
Аҽаргәаҟуеит.
Ладароуп
Есымша
Мҩас иамоу.
Уи иара
Иаԥсҭазароу,
Иагьамоу.
Иҵәиуа,
Џьа ихалуа,
Џьа иҭасуа,
АШӘА РҲӘОИТ АШӘЫРҴЛАҚӘА
Ашәа рҳәоит ашәырҵлақәа,
Ааԥын, шьыжьы.
Ашәа рҳәоит, ашәырҵлақәа,
Исаҳауеит рыбжьы.
Ашәа рҳәоит ашәырҵлақәа,
Рымахәқәа кәашоит.
Жәҩанаҿ аиеҵә иацлабуа,
Имыцәакәа идыршоит.
Ԥхьаҟа урҭгьы гәыӷуеит,
Ирықәмлааит машәыр.
Аҵлақәагьы гәырӷьоит,
Ианырҿало ашәыр.
198ҵш.
АЖӘҴАРАҚӘА ААԤЫН
Ажәҵарақәа рҽеибаркны,
Ҳашҟа рхы дырхеит.
Ҳаҩны абарҵа еигәӷны,
Рҭыԥқәа цқьа идырхиеит.
Ҽеила еилкаам рымаӡа…
Цәгьа сынтәа ирацәоуп.
Зынӡа ҭынчрак рымаӡам,
Зных изҵоу ҳәынҵәоуп.
Срызгәкыуп, сагьреихырхәоит,
Урҭ наџьнатә имшуп.
Ажәҵарақәа среигәырӷьоит,
Раара сазыԥшуп.
САРА АЧААЛА СҞЬОИТ
Сара ачаала сҟьоит,
Сара ачаала сҟьоит.
Сымчгьы агәра згоит,
Уи насыԥны избоит.
Аамҭа уажә шьыжьуп,
Амшгьы ԥыҭк ишәшьуп.
Арҵуқәа ҵысӡом,
Урҭ сара исышьӡом.
Исыхәаԥшуеит иччо,
Рыблақәа ҭыџьџьо.
Рҟынтәи бжьык саҳауеит,
Уи сгәы азнарҳауеит.
Ҳәарақәак жаҳәоит,
Ҵарақәак шәаҳәоит.
Сара ачаала сҟьоит,
Сара ачаала сҟьоит.
Иҟоуп сымч-сылша,
Сгәыӷуеит есымша,
Сҩызцәа хәҷқәа рыгәҭа,
Ишыҟоу саргь сыхәҭа.
Иарбану сзынхьуа?
Ҭәоуп уажә исырхуа.
Сара ачаала сҟьоит,
Сара ачаала сҟьоит.
13.8. 198:ш.
Ахаҳәқәа
Ырбылгьауа,
Ирыгәҭасуа,
Иамамкәа
Џьа ҭынчрак,
Ма ԥсшьарак,
Иазымдырӡо
Хаан ааԥсарак,
Иқьыԥаха
Неихыркәа
Амамкәа,
Ԥхьа ишеихуа,
Ишжәылуа,
Хьаас имкы,
Имшәакәа,
Амшын ду
Иналалоит.
1884 ш
АСЫ
Иауеит асы, иауеит асы,
Ашәыб аҵлақәа ирхьыссы.
Нас иахькаҳауа абжьы,
Сахьио исаҳауеит шьыжьы.
Иауеит асы, иауеит асы,
Снылалоит сара сласны.
Иаҵам ихьшәашәазаргь цәгьара,
Сылахәмаруеит сызхара.
Иагьыӡыҭуеит иара лассы,
Иацлан ихыҵырцаз хыԥсы.
1884 ш
Хаан згәы мҭәуа,
Зыхиақәиҭу.
Тәамҩахә змамкәа,
Хәарҭа зламкәа,
Ус адә иқәу.
Зны убжьы ҭга,
Ушәышәуеит.
Уи абжьыцәгьа
Ҳа ҳаршәоит.
Аԥсабара
Уа уаӷоуп.
Узышьҭаҵәҟьоу,
Мшәан, ухоуп.
Хәарҭарак џьа
Иулаӡамкәоу?
Угәы разӡамкәоу? –
Исызхаҵом.
Баша уқәну
Ус адәы?
Усҟан иҟам
Џьаргьы утәы.
Аха иҟоуп,
Иҟоуп, иҟа,
Бзиа узлазбо
Аҽакы –
Есымшааира
Ҭынчрак умам,
Тәамҩахә умам,
Амҩа уқәуп,
Есқьынгьы.
18.9. 198џш.
АХӘҶҚӘА
Адунеи ҳамҽхак ԥхьаҟа ҳцоит,
Иаҳзымдыруа ҳашьҭоуп, иаҳҵоит.
Зны ҳгәы ԥжәаргьы, ҽазныхгьы ҳаччоит,
Ҳаццакуам, кыргьы ҳачҳауеит.
Ҳара аҭынчра ҳахьчоит, иҳахьчоит.
Агәаҟра захьӡугьы аабахьеит,
Аиааирагьы такәы аагахьеит.
Ҳарҭ, аиашаз, есымша ҳақәԥоит,
Уаҵәтәи амш зегь реиҳагьы иаабоит,
Ҳара аҭынчра ҳахьчоит, иҳахьчоит.
198:ш.
АԤСНЫ
Аԥсны, Аԥсны, са сгәӷра, са сымч,
Сабацәа рабацәа рыдгьыл, рџьынџь.
Уа сажәа, сашәа, сыдгьыл, сдунеи,
Раԥхьаӡа сыбла нхыст усымбеи.
Сшьа-сда иҭагьыжьуа, схы, са сыԥсы,
Исзааигәоу уеиҳа дарбан уаҩԥсы?
Аԥсны, сгәадура, сара слахьынҵа,
Иуаӷоу сиԥылоит шәарак ҟамҵа!
5.1. 1985 ш.
АԤШАӶЬЫ
Аԥша хага,
Аԥша ԥагьа,
Аԥшаӷьы.
Ҭынч изымтәо,
АШЬХЫЦ
Ашьхыц, са сузхәцуеит,
Зных узҟьогьы ԥшоуп.
Ашьхыц, суҵашьыцуеит,
Уамашәаҵәҟьа ушоуп.
Аԥхӡы аҵәҵәаҳәа икауҭәоит,
Угьамала уеимдоит.
Зегь ублала игәауҭоит,
Амати ааугоит.
Умццакӡакәа еизугоит,
Ашәҭыцқәа уҟәшәоит.
Зегь шәынтә убла рхыугоит, –
Ихаамхар ҳәа уацәшәоит.
28.1. 198ҵш.
САРА СБЫЗШӘА
Сара гәадурас
Исымоуп сбызшәа.
Сара ԥсҭазарас
Исымоуп сбызшәа.
Сара ҿахәҳәагас
Исымоуп сбызшәа.
Сара сшьа, сда,
Уи ауми сбызшәа.
Сара нцәахәыс
Исымоуп сбызшәа,
Сара сдунеи,
Уи ауми сбызшәа.
Сара сгәеисра
Азкыуп уи сбызшәа.
Сара сбызшәа
АШЬЫЖЬ
Хынтә ажәҩа ԥшӡақәа аҟьеит,
Ҳарбаӷь, абжьы ааҭнарҟьеит:
– Шәҿыха, ашара ааигәахеит,
Иахькыдыз амзагь аашанхеит.
Нырцә-аарцә, аҭак быжьқәа анга,
Аҵх лашьца аԥшшәы ахыгга,
Наҟ инхьаҵын, иаашарккеит,
Ашьацраҿ аӡаӡа аакәеицеит.
Дыԥ-дыԥ… еиҭа ажәҩа аҟьеит,
Маҷк иахьт, акәҭыҵара ианҟьеит.
Аха усгьы иаргеит абжьы,
Ашкол ҳагхар ҳәа ишәоит шьыжьы.
6.1. 198қш.
АЦӘАҞӘА
Ажәҩанаҿ ацәаҟәа хшьуп,
Иуаркәалеиуеит, иҟаԥшьуп.
Иахрыжь-хрыжьшәа иқәаԥсатуеит,
Аԥша сышәқәа аанартуеит.
Ҳӡиас Қәмарча ахы ҭакны
Иажәуеит, уи иагәарԥханы.
Цәгьара збом агәы иҭакны,
Сыԥшуеит ашҟа сшанханы.
Ԥштәы рацәала еилыџьџьоит,
Санахәаԥшуа ссирс исшьоит.
Зных, уи сыбла иааҭаҷҷоит.
Ақәа рыцқәа аҿышәшәоит.
198қш.
Ма уаҩышьак ма ҟазшьак,
Мап, уи иалаҵәҟьам уаҩ шьак.
Хымхаԥагьа аԥшаӷьы,
Снықәлар амуит адәахьы.
Зных, игылан ишәышәуеит,
Имақарны цас саршәуеит.
Насх, идәықәлоит, ицаӡоит,
Усх, аамҭала аҽаӡоит.
Хымха ԥагьа аԥшаӷьы,
Снықәлар амуит адәахьы.
2.10. 198№ш.
АӠЫН
Сынтәа аӡын заа иаазаап,
Зегь ҳаршәеит.
Акамбашьқәа, ижаҳәо игылаз,
Аазқәаршәшәеит.
Ашьха иқәыз ашәарахқәа
Лбаанацеит.
Ааигәа-сигәа ԥхасҭакәакгьы
ҟанаҵеит.
Аԥсабара шьыршьаф шкәакәала
Ихнаҟьеит.
Ҵысыӷракгьы аԥенџьыр-саркьа
Аҽыннаҟьеит.
Ҽуаҩык днеиуеит аԥҟараҳәа,
Ԥыҭк длаҳәы.
Ажәҩан иалшәшәоит аҳәылыҳәа
Асырҳәы.
198ҷш.
Еиҳау мчыҟаӡам.
Сара сбызшәа
Иаиааиуагь ыҟаӡам.
Сара сбызшәа
гәаҟхьеит кырџьара.
Сара сбызшәа
Рдыруеит тәымџьара.
Сара сбызшәа
Рыхьӡоит сышьхақәа,
Иӷәӷәаны еиларсуп
Уи архышьнақәа.
Сышьхақәа реиԥш
Изуада шаҳаҭра,
Сбызшәа аԥеиԥш
Ианамам раҳаҭра.
Сышьхақәа рнаҩс
Издыруада ҳамаӡа,
Сышьхақәа дреиҩс
Аӷа ааишьа имаӡам.
Сара сгәеисра
Азкыуп уи сбызшәа.
Сара нцәахәыс
Исымоуп сбызшәа.
Сара ҿыхәҳәагас
Исымоуп сбызшәа.
Сара гәадурас
Исымоуп сбызшәа.
198ҵш.
Мшәан, уажәоуми нас анша,
ҭаха сынаҭом аԥша.
Иасны сԥенџьыр аанартуеит,
Саԥхьа абӷьыцқәа аанарҳәуеит.
Рылабжышқәа ҵаҟа инкаҭәеит,
Адгьыл иазыруам хырҩа.
Бзиарак иашьҭам, рыбжьқәа гаӡом,
Рныҟәара иамам ҳәаак.
Урҭ рыгәра хаан сара исызгаӡом,
Исырҭоит гәҭыхак, хьаак…
Амшын ду ран ауп, уажәоуп ианахша,
Рымчқәа еразнак иҭалеит.
Ажәҩан иаҵәара ду хырҩеит рыҽша,
Зынӡаскгьы иадымхалеит.
3.№. 198қш.
Кыкы-кыкыы! Какы-кыкыы!
Нырцәынтә игеит рбаӷьк абжьы.
Кыкы-кыкыы! Какы-кыкыы! –
Саанарԥшит сара шьыжьы.
– Узыргәамҵи, иҟалеи ҳәа,
Ахышәахьтә исыргеит сыбжьы.
– Иузҿыҭны ишшаз сымҳәар,
Игыло уакәӡамызт шьыжьы…
198қш.
АЛИАСИ АԤСЫӠИ
Алиас ркьыцла икит аԥсыӡ,
Иԥаҭ-ԥаҭуеит, имыԥсыцт.
Аҟырҟы уи ӷәӷәала ихәуп,
Аӡы ажәрац аҭахыуп.
ААԤЫН
Ааԥынра, ааԥынра,
Шьҭа аҽаҳнарбоит…
Заацәаны иаамҭамкәан,
Уажәы иҽырбоит…
Снаҵаԥшит агәшҵа,
Хыхь аҟәараса.
Зынӡа ибыбышӡа,
Ишәҭит аҳәаса.
Амра ацԥхь лашаӡа –
Инаҵҵит ашәшьы.
Рдәынакгьы игәыкӡа,
Игоит уажә абжьы.
Март-мза, анирахь,
Знык снахьыԥшит.
Еиҵырхит зегь рылахь,
Уажә зегь ааԥшит.
25.№. 198?ш.
АԤСҬҲӘАҚӘА
Амшын ду ран ауп, уажәоуп ианахша!
Ишиыҵәҟьаз ажәҩан ихалеит.
Инырцырҟьеит урҭ ирыцыз аԥша,
Зынӡаскгьы ирыдмхалеит.
Ажәҩан иаҵәара урҭ нахаԥеит,
Амрагьы абла хырҩеит.
Сыԥсы шәылоуп, шьанҵа лых ахаҳәқәа,
Нас шьанҵамзи, иҭызрҟьозгь ашәақь.
Шәызхаану рацәоуп шәарҭ хаҳәқәа,
Аха усгьы, ишәҿыҵшәаӡом ажәак.
198џш.
АДАӶЬБЖЬҚӘА
Иаасыкәыршан адаӷьбыжьқәа гоит,
Сывараҿ ӡмахкгьы газгоит.
Слымҳа ҵырхит, рыбжьырду иҳәҳәоит,
Дара ртәала акы рҳәоит.
Иаасыкәыршан адаӷь быжьқәа гоит,
Раԥхьаҟа урҭ акы рбоит…
Исзаҭом о дыршьа изықәшәаз,
Ргәы ҭынчымра, насгьы изыршәаз.
Аха урҭгьы ирымоуп аҵас,
Цәаныррак, шәарҭак, уаҩҵас.
Слымҳа ҵырхит, ужәы иҳәҳәоит,
Дара ртәала акы рҳәоит…
22.11. 198џш.
АЖӘҴАРАҚӘА
Иҷырҷыруа ажәҵарақәа игоит рыбжьы,
Ааԥынрала, еидгәԥла ҳахь иаауеит.
Сдырлахҿыхуеит, ацәа салырхуеит шьыжьы,
Урҭ гәаныла ирҳәогьы саҳауеит…
Импыҵҟьа еихоит аӡахьы,
Аха иааиуам ихахьы –
Рыцҳашьарак шазутәу,
Аԥсыӡ аҳаҭыр шбатәу.
6.7. 198ҵш.
АХАҲӘҚӘА
Шаҟа хьаа рымои арҭ ахаҳәқәа,
Шаҟа гәаҟра рхыргахьои дара?
Анкьа зны, шьҭахьҟа урҭ мхьаҳәкәа,
Ҳарҭ ҳабдуцәа еибашьуан абра.
Дыршьа змамоуп, сыжәлар рхаан, ирбаз,..
Рышьҭахь, мап, еидмырхеит раӷа.
Имаҷума рымч мырхакәагь иргаз,
Рыдгьыл-гәакьаз, инеиуан ԥхьа хаха.
Изхаану рацәоуп арҭ ахаҳәқәа,
Аха усгьы, ирҿыҵшәаӡом ажәак.
Сыԥсы рылоуп ашьанҵа лых ахаҳәқәа,
Шьанҵамзи иҭзырҟьозгьы ашәақь.
Уамеиқәаҵәа зхызгахьоу ахаҳәқәа,
Ашәакәа иаҵәа ршәуп урҭ ирхьыссы.
Сыдгьыл-гәакьа иақәлоу аԥсуа хаҳәқәа,
Са сыԥсуара иамоуп урҭ бӷасы.
Абаагәара дуӡӡақәагьы злеиқәу
Дара рылоуп. Рылаҵәҟьагь ҳеиқәхеит.
Иззеилмкаауада рылахь урҭ иззеиқәу,
Ҳарҭ ҳабдуцәа рҿаԥхьаҵәҟьа ирыԥхеит.
Уцқьоуп уажә асаркьеиԥш,
Иухым зынӡа 8ҭацк –
Исараӡа исҳәартәеиԥш,
Сыгәҭыха сымҳәацт…
20.6. 198ҵш.
АҚӘЏЬМА
Дарбан ақәџьма агәра хазҵо,
Иҟоу, иаразыҳәан дӷамкәа?
Ашьамхоуп ақәџьма краҿазҵо –
Ҳәарада, ахәдагьы ӷәӷәамкәа!
Уи абӷа азбжакы ҩамзар,
Исашәҳәа ақәџьма закәхоз?
Ма ус изгәаӷьрыдаз мамзар
Дарбану амч иамоу зықәхоз?
Ирҳәоит ус иаҳәоит ҳәа инхәҵак,
Ҽа шьоукгьы ус иажәаны:
«Ани-ԥеи еибасырааӡомызт,
Иҟамзар сыбӷа ҩаны».
198қш.
АЛА
Иауамызт аӡә ашҭа дааҭалар,
Иҩуа иԥылон, уи ахыуҳәа ишуа.
Аҩны, агәара, ахьчон хаҭала,
Еснагь игылан агәашәахь иԥшуа.
Аԥсуаа рҳәамҭақәа рҟны ирҳәоит,
Ԥсаатәс иҟоу реиҳа ишразу.
Ажәҵарақәа ҳааигәа рыҭра рҳауеит,
Изаҳцәымшәо сашәҳәа, изакәу?
Снатәаны срызхәыцхьеит акыргьы,
Акыраамҭа, сусқәагьы нырха.
Аха иҟоуп сгәы еихьызшьуа аҽакгьы,
Ажәҵарақәа, иргацәозар ҳарҭ ҳагәра?..
20.4 198?ш.
Ахәҷқәа неины аӡы иҭарыжьит акьыр
Ирҭахыуп, урҭ зегь, аԥсыӡ рацәа ркыр.
Агәарбжьара ибжьаз абраҟа еизеит,
Еиҳа зкуа ҳәаны еиндаҭлан еисеит.
Ҽашьоукых, ҩадахьшәа, иҭарыжьит араԥ,
Ирҳәоит: акьыр аҵкьыс иашьуазар ҟалап.
Ҩадагьы-ладагьы аԥсыӡкра иаҿуп,
Индырҵәеит, иқәырхт, рыбжеиҳара хәаҽуп.
6.3. 198ҵш.
О, ажәҩан ҵаула,
О, ажәҩан амшын.
Сажьаӡом сыбла,
Уа ушҟа снаԥшын!
Иуазыруеит, насх, еихоит,
Хәцрак абла ҟәбарқәа ирхыуп.
Зных, изҭоу аӡмах арҽхәоит,
Аха иҭыҵрац аҭахыуп…
198қш.
…Изышәымҳәозеи
Аӡыркәиқәа шәызбылуа?..
Р. Смыр
АӠЫРКӘИҚӘА
Иарбан, исашәҳәи амца зшәыцроу,
Шәзаҿу абылра?
Уаҩы изымдыруа ус имаӡоу,
Ишәымоу агәблра?
Ҽынла шәцәырҵуам, шәтәоуп шәыҽӡаны,
Илашьцар ҳәа шәыԥшуп.
Амра шынҭашәаз, нас шәласӡаны,
Аԥырра шәаҿуп.
Шәџьеимшьарцаз залшом шәызбауа,
Ишәымоу аҵас.
Шьыри, издыруандаз шәа шәызбылуа,
Шәгәы ҿызкааз абас?
198қш.
АПОЕЗИА
Апоезиа – мзашоуп,
Шьанҵоуп, еихамцоуп.
Наџьнатә ус ишоуп,
Зных, иацу гәамҵроуп.
Аԥшәмагь иаразын дыҟамызт ҳарамла,
Гәыкала-ԥсыкала бзиа ибон.
Аҩнаҿы хаангьы иакуамызт амла,
Абжьы хәанчаӡа есымша иаргон.
Аԥшәмаԥҳәыс, ҽнак ашҭа аандаҿ ианҿалҳәа,
Иархәцт, иазымдырт иауз уи мыцхәыс.
Ҽеила дазымхәцт, ус ишыгәнаҳаз,
Амра ицәхалеит, ишьҭылмхит уи хыс.
Нас днеизар, илбеит иԥсны ишыкнаҳаз, –
Иаанамҭаз, иангәаҟуаз илымбеит.
Ахы ҭанархеит, аанда изахымԥеит,
Уи, аҭакар ӷәӷәа иҟаз азхымгеит.
13.6. 198?ш.
АДАӶЬ
– Ҟәаҿ, ҟәаҿ, ҟәаҿ…
Ҩаҟь, ҩаҟь, ҩаҟь…
Сыжәҩан иаҵалеит ашәшьы…
Сгәашәҭ, сеилышәкаа, цәгьала сгәаҟт,
Ма исгәдҵаны сышәшьы.
Убас игоит, игоит, абжьы,
Иҭнарцәажәаауеит аӡмах.
Хәлбаҽхаҟам, ма шьыжьы,
Абжьы нхәҵакны иаргахт.
– Анцәа исзааигуа ҳәа сыԥшым,
Дарбан сзыҳәа ма згәы нхо.
Ирҳәоит, иҟоуп ҳәа амшын,
Уахьоуп, уахьоуп, сымҩа ахьхоу.
Ус аӡә даарылҵын ибжьы наиргеит:
– Ҳарҭ ишаабо ала, уара уеилагеит.
Уаӷа ухы ԥиҽит, арахь сыбӷа ҳәа уҳәҳәоит?
– Мап, схы изԥҽуамызт сыбӷа ӷәӷәазҭгьы, – иҳәеит.
22.5. 198ҵш.
Дәаб аӡы аҿы агәыз ҳәа акы ҭҟәацт,
Ҳаибарыҩит ҳазегь, ҳазҿыз ҳус ҳаҟәҵт.
Ҳгәҭҟьа-ԥсыҭҟьаха, абжьыцәгьахь ҳаихеит,
Ус зегьы иақәаҳҵеит, аӡә уаҟа дҭахеит.
Ҳахьнеиз ҩыџьа ҳқыҭа арҵаҩцәа,
Аԥсыӡ иркыз ҭыргон, аӡы рхьыҵәҵәа.
Инеиз ҳгачамкит, цәгьа ҳаԥхашьеит,
Дара зҿыц иаҿын, уаасгьы ҳрымшьеит.
6.5. 198ҵш.
ААԤЫН
Икеи-кеиуеит ҳажәҩан,
Иҟоуп ԥхьа ҳзықәгәӷуа.
Ааԥынра ԥшӡа ажәлар
Иаԥылоит игәрӷьо.
Ҳбаҳча цошәа чарахь,
Аҽеиланаҳәеит ҿыц.
Ажәҵарақәа карахт,
Рыҭрақәа дырҿыцт.
Апоезиа – бџьаруп,
Бџьарҵас иагьхысроуп.
Ма ухы умжьароуп,
Узҿу уаҟәҵроуп.
Апоезиа – еибашьроуп,
Шьҭахьҟагьы хьамҵроуп.
Гәыла уи азгәшьроуп,
Иаҭахым еиҭамҵроуп.
Апоезиа угәы иҭыҵыз,
Иалҵроуп ашьацқьа.
Иазымҳәар иҿыцыз,
Уи иакуеит ажьакца.
Апоезиа иаша –
Ижәҩантәуп, идгьылтәуп.
Уааԥсозар баша,
Уи заанаҵ идыртәуп.
Апоезиа – цәанырроуп,
Гәҭыхоуп, ҿыхәҳәагоуп.
Мчыла ҳәа – уи мдырроуп,
Зынӡа игәыԥжәагоуп.
18.7. 198қш
«СЫБӶА, СЫБӶА!…»
(Ажәлар рҳәамҭа иаҿырԥшшәа
Иаӷа ихы ԥиҽит лабала дласын.
Иуа, иҭынха зегь еизеит, ргәы иалсын.
Иара дахьгылаз сыбӷа-сыбӷа ҳәа дыҳәҳәон.
Иҟалаз збаз, иақәшәаз уи ажәа ссирс иршьон.
Гәҭыхашәк сзааиуан маӡа,
Даара кыргьы сархәцт. –
Рыцҳашьарак злаӡам,
Иаӷрагылан иахыст…
3.8. 198ҵш.
АԤСУА ИԤШЬАҬЫԤ ИХЬЧОИТ
Ус ҳарҭ ҳмаҷуп,
Саҿаԥом.
Аха, кыр ҳамчуп,
Шьҭахьҟа ҳцом.
Ҳадгьыл иалоуп
Ҳхы-ҳаԥсы.
Иара уиалоуп
Ишҭоу ҳаԥсы.
Ҳгәаҟра, ҳахәрақәа,
Ӷьаӡом.
Иҟои иҳахәо ҳәа?
Ҳӷьацом.
Ӷашақә иааиуа,
Дахьҳархәоит.
Уи ҳаииаиуеит,
Дҭаҳархоит.
Ацәгьа ҳзызӡбо,
Ԥхьа дызцом.
Ҳаниныӡбо,
Дагьӷьацом.
Зегьы-зегьы рҽеиҭаркт,
Даҽа цәоуп ирхо.
Шьоукгьы русқәа рцәеилахт,
Иҭоуп рымхы ицәаӷәо.
Ишәҭит ибыбышӡа,
Аҳәаса, аҳа.
Аҵарақәа рашәа
Иацырҵеит иаҳа.
8.5. 198ҵш.
Нырцәи-аарцәи ҳаибабо,
Џьа ҳнеидтәаларцы зынгьы,
Бџьарк ҟамларцы еибаго,
Хьаак ҳамамзарц зегьы –
Сара аҭынчра сҭахыуп,
Уи зҭахыу зегь сара исашьцәоуп.
Тәылас иҟоу сыбла рхыуп,
Гәрӷьаҿҳәашак рысҭарц сашьҭоуп.
198ҵш.
АШӘҬ
Амахә инҿшәеит, иканӡеит,–
Аӡәгьы хьаас имкӡеит.
Жәак аҿымшәеит, имқьӡеит,
Ахьаа шамаз аӡеит…
Аӷа дижәларгь,
Дизгом дҳәынҷ.
Иҟоуп ижәлар,
Насгьы иџьынџь.
Ӡәырҩы иҳәаақәа
Ираӷоуп…
Аԥсуа хаангьы
Дыӷәӷәоуп.
Насыԥс изқәаҭыԥ
Ишьоит.
Аԥсуа иԥшьаҭыԥ
Ихьчоит.
199:ш.
Амра, абык еиԥш агәра згоит,
Амза анык леиԥш бзиа избоит.
Аеҵә жәҩанаҿ исхаҷҷоит,
Исызгәакьан урҭгьы сшьоит.
Аԥҭа шкәакәақәагь сҭахыуп,
Жәҩан ҵаулаҿ сыбла рхыуп.
Аԥсны-ҟьаҟьа ду агәҭа
Сгәрӷьо сықәгылоуп схаҭа.
3.8. 198ҵш.
СҾЫРПЫН
Схала иҟасҵеит са сҿырпын,
Иасырҳәоит, уи исҿакыуп.
Абжьы нҭызгаӡеит зынгьы,
Иҭныргәрӷьаауеит сыгәгьы.
Цас иҳашьҭоу,
Ихы лахоит.
Ҳаҩнра, ҳашҭа,
Еиқәҳархоит.
Ахымхаԥагьа,
Ишә аркыуп.
Асас гәакьа
Ҳаизгәакыуп.
Аԥсуа хаангьы
Дшәаӡом.
Уи ихьаагьы
Нҵәаӡом…
Ак ихьаангьы
Иуӡом.
Ацк иуаанӡагь
Дтәаӡом.
Уи имаркуеит
Иџьынџь, идац.
Дагьазықәԥоит,
Хьымӡӷ имгацт.
Иԥшьо Дыдырԥшь,
Лӡаа, Елыр…
Ихыуп рылаԥш,
Урҭ акыр!
Узиааиуам,
Дыршәаны.
Шьҭахьҟа днеиуам,
Игәы ԥжәаны.
Ус уԥшӡазаргь аҵларкәыкә
Цәгьа цәагьхәцла уҵларкыуп.
Ухаԥыц ма џьеи иаҿап,
Ма думоут иуҿазҵу аҿаԥ.
Абажә уасуа, аҿақ, аҿақ,
Арахь уҟаӡам маҿак.
Хәлбаҽха амам, ма шьыбжьы,
Нырцә инеиуеит уа убжьы.
Џьабааны лахьны цас,
Анцәа иуиҭеит лахьынҵас.
Уԥсы ҭоума уара абаажә,
Ҿаҵахәыс измоу абажә.
Хаан иузыфом ҵәак, лаҳак,
Ааи, идыр, ицәгьоуп Аҳақ.
25.12. 197ԥш.
МАЏЬА
Исыздыруам сахьцара,
Уажә саазқәылаз сзыхьӡара.
Аҵара саҟәыҵт, исҵом,
Сан исалҳәогьы ҟасҵом.
Сабду илымҳа иаҳаӡом,
Санду ажәак лсырҳәаӡом.
Сабгьы ихасҵом иҳәатәы,
Сара издыруеит сҳәоит схатәы.
Саԥхьа, еидгәԥлалоит асар,
Рашәа иацырҵоит аҵар.
Иҭанаҵуеит уи ашәҭ аԥсы,
Сҿырпын, иалаҵәҟтоуп сыԥсы.
198ҵш.
АҴЛАРКӘЫКӘ
Хылԥа ҟаԥшьы, абӷа ҷыӷра,
Илатәалоит зных, ачықьра…
Мшәан, иазҭада ҿаҵахәыс,
Абажә амоуп уи нцәахәыс…
Аҭахызаргь амра шәшьыз,
Мамзаргь, аҵла иақәу шәчыз,
Абажә иақәкыуп ахаԥыц,
Хаан иақәшәом ахы ббыцк.
Ахы ҟаԥшьыла ас ианбашә?
Чысхәыс иазҭази абажә?
Ҳаи, иухьзи, уара нҵәа,
Ма ушԥеишаӡеи Анцәа…
Абрыскьыл ду дҭарханы,
Ухы уиала еиқәырханы,
Иахьагьы иҭоуп уԥсы,
Игәаӷ пеипеиуеит ауаҩԥсы…
Иануҿаҟәуаз илабашь,
Ҵаны иҭырбгатәын уԥашь.
Уи нахыс иагьумам қәашь,
Игәнаҳагьы ԥхьаҟа уамшьҭт.
Сгьало, уаргьалак сыхшьуп,
Ирҳәалар сҭахуп дыхәҷуп.
Зных, иаасрыцәгьалоит схы-сҿы,
Сҭаҳцәа жәак рызҳәом са сҿы.
198:ш.
АЛИАСИ АЦГӘИ
Уҽурԥагьаӡеит сыцгәы, –
Сажәа иауҭалоит ацкы…
Акьира уалаган шьыжьы,
Ацәа салнахит убжьы.
Иаартны илоуҳәошәа угәҭых,
Сан, улыдтәалоуп ҽазных…
Зынӡа хьаас ҳәа сҟамҵа,
Сыхҷаҭ уҿалҵарцы маӡа.
198қш.
ИЖӘДЫРУАЗАР…
Метрак сышәага еиҳаӡам,
Қәралагьы сыхәҷуп.
Исышьҭоуп иҩуа ак маӡа,
Еснагь исхьыԥшуп.
Саахьаҳәыр аҽаӡоит,
Сԥырны сыҩыргь исыхьӡоит.
Соура аҵкьыс ԥшьынтә еиҳауп,
Жәак аҳәом, зынӡа иҿаҳауп.
198џш.
АПОЕТ ИАЖӘА
Аԥсуа поет Заур Кәарҷиа ишәҟәы ҿыц «Агәӷрақәа рымш»
акьыԥхь зымбац иажәеинраалақәеи ипоемақәеи рыла
ишьақәгылоуп. Уи Аԥсны Ашәҟәҩҩцәа Реидгыла далоуп.
Ареспублика Арбџьармчқәа дырполковникуп. Ирҿиамҭақәа
рхатәы бжьы рхоуп, рхатәы ԥх ара рыҵоуп , ихатәы
дунеихәаԥшра имоу п. Иҩымҭақәа рҿы лым-каала
дрыцклаԥшуеит абызшәа ацқьара асахьар-кыратә хаҿрақәа,
кыраамҭа ухаҿы инхо аиҿырԥшрақәа.
Заур Кәарҷиа иажәеинраалақәа амца рыцроцп, ауаҩ игәы
дырҭынчӡом. Аха лымкаала уи иажәеинраалақәеи ипоемақәеи
аԥсуа гәы рызҭоуп, аԥсуа цәа рхоуп, ԥсыуа блалоуп адунеи
ишықәԥшуагьы. Заур Кәарҷиа ипо-езиатә баҩхатәра иаҳа
инарҭбааны иааԥшит Аԥсны Аџьынџьтәылатә еибашьра аамҭа
ианалагылаз. Уи ипоезиатә цәаҳәақәа рыла, ихаҭагьы абџьар
аанкылан, аҿар аԥсадгьыл ахьчарахь дрыԥхьон, ргәы ирхаҵон,
рхымшаҭара ашәа азиҳәон.
Заур Кәарҷиа иажәеинраалақәеи ипоемақәеи еидызкыло
ишәҟәқәа, еиуеиԥшым ашықәсқәа рзы иҭыҵыз «Ахьшьҭрахь»,
«Абалақәа анеиқәшәо», «Аӡаӡаҳәымҭа», «Ихароу агәӷрақәа»,
«Аԥсҭазаара амаӡа», «Ахаҵа данхаҵоу», «Ашьаҿақәа»,
«Алхас», «Аҳақ», «Ахара азааигәахара», «Улахьынҵа
ануеижьо» рыла абаҩхатәра змоу поетны аԥсуа сахьар-кыратәлитература аҭаацәара ду аҿы дыӷәӷәаӡа ишьапы даақәгылт
ихатә хаҿра иманы.
Апоет инапы иҵыҵхьоу иҩымҭақәа зегьы рҿы имҩашьо
иубоит рҿиаҩык иаҳасабла уи ҵкар рацәала еилоу, ихатәроу,
насгьы аԥсҭазааратә ҟыба-ӡыбақәа жәпакы иԥыршәахьоу,
ирӡыржәх ьоу аӡә иакәны. Ус иҟоу арҿиаҩы ихаҭара
иаҟазшьарбагоуп ауадаҩрақәеи азалымдарақәеи рҿаԥхьа
бзанҵы ахьамҵра, ахы-ламырҟәра, аиашазы ақәԥара, аиааира
хықәкыс амазаара, насгьы идоуҳатә ԥсымчхара ҳәаақәзҵо
аԥсадгьыли ажәлари рыбзиабара имцаԥшьха иҩнуҵҟатә
Искьыԥхьрацы сашьҭоуп сҩымҭак,
Уи сазҿлымҳауп, сыбла ахыуп…
Са саныҟамгь, инхарц сымҭак
Даара кырӡа исҭахыуп.
Аха иаԥхьо ргәы ақәмҿыӷьуа,
Сабак иамфарцы сышәҟәы.
Анцәа иҟынтә, уажә уи ауп сзыҳәо,
Уаҳа сашьҭаӡам ҽакы.
27.№8.0. 199ҵш.
ИСЫЛШОЗ, ИШСЫЛШОЗ…
Ак сҷышәзар, изҩызар, иҟоуп абра,
Зынӡа иаиургь сҭахӡам џьара агра.
Ахы аҭо, агәы аҭо, еиҿыршәшәа хәц-хәц,
Исылшоз, исшылшоз ианысҵеит абӷьыц.
Сыԥсҭазара, сгәеисра, са слахьынҵа,
Инҭкааны изҩит, ааԥсарак ҟамҵа.
Схьаақәа, сгәаҟрақәа, ԥхьаҟа схықәкы,
Исылшоз, ишсылшоз, исеҩсмыжьт акгьы.
дунеиаҿы абылра, уаҵәтәи уи алахьынҵазы ахҭынхьаара,
агәҭынчымра уҳәа убас иреиԥшқәо.
Аԥсадгьыли ажәлари рлахьынҵа иазкыу ихым-ԥадтәиу
апроблемақәа Заур Кәарҷиа ипоезиаҿы ихадарақәо ируакны
аханатә иагәлсуа, аԥхьаҩ еиҳагьы иҵарны еиҳагьы игәлҭәааны
ибоит ишәҟә ҿыц «Агәӷ-рақәа рымш» аҟны. Ари аизга иану
ажәеинраалақәеи ап оемақәеи акьыԥ хь рымбац. Уи
шьақәгылоит ҩ-хәҭакны. Актәи аҿы иаҵанакуа аҩымҭақәа автор
иаԥиҵеит аҵыхәтәантәи ашқәсқәа рзы. Аҩбатәи аҟны, апоемақәа
аламҵакәа, уаанӡа еиуеиԥшым ашқәсқәа раан ииҩыз роуп. Уаҟа
поезиатә лирикатә хаҿсахьалеи автортә хьаҵралеи иаарԥшуп
ақырҭуа фашистцәа иаҳзааргаз аибашьра хлымӡаах
ашьҭахьтәи апоет иблала иибо, хаҭала ихҭынхьаауа имариам,
уадаҩу, ақәԥара иазыхиоу, ахьыԥшымреи ахақәиҭреи рзы зхызыԥсы иамеигӡо ҳажәлар рыԥсҭазаара.
Апоет исахьарк ажәа агәра угоит, иахауҵоит, избанзар
гәла-ԥсыла иуныруеит, иузааигәоуп. Урҭ зҳәо, изыҩуа ауаҩы
аԥсадгьыли ажәлари рхьаа ихьаауп, ргәрӷьара игәрӷьароуп.
Ианшәарҭаз ихыԥаҩцәа ивар-гыланы деибашьуан. Ус анакәха,
апоет ипоезиа ырҵабыргыуп аԥсҭазаара ахаҭала.
Руслан Қапба.
РЫОЏОА “РФОАЦПРКОР ПАҨЫ” –
1998 ы
ДҞАЛАРЫМАШЬ?
Дҟаларымашь? Уажә са исзымҳәо?
Ԥхьа иацызҵауа? Ма сус бжоу?..
Уаҳа мамзаргь сара исзымҳауоу?
Сгәы сарьҟалоу, ус схы зжьоу?..
Дҟаларымашь? Сара сышьҭахь
Сыхәшҭаарамца еиқәзырхо?
Иара ус, ма инасышьҭархх
Илеимаҵәа зегь мцурхоу?..
Дҟаларымашь? Са сгәы иҭыхо, –
Ԥхьаҟа исымданы изго?
Са сыԥсуара аҿиара иахәо,
Дҟаларымашь зыгәра зго?
Дҟаларымашь? Сымҩа инымҵәо
Инацәхымҟьа имырӡ ицо?
Ԥсыуа ҵеины, жәлар ргәы дҭымҵәо,
Урҭ ирыхәо уск ҟазҵо?
Дҟаларымашь? Сыхьӡ змырӡуа,
Ԥхьа еихазҳауа сдац, са сԥашә?..
Сара сышьҭахь ҿыцк аԥызҵо,
Иазмыркыша сыҩнра, сгәашә…
Дҟаларымашь? Са сзықәгәӷуа,
Афырхаҵа игәы зызҭоу?
Икәша-мыкәша зегьы дрыхәауа,
Мазеи дашьҭамло, дыштәоу.
Дҟаларымашь? Ираиааиуа,
Ҭаха сызымҭо, исаӷоу.
Сыхәдагьы уӷә хәҷык нықәҵаны изгон,
Са сыжәлар рхьаа, са сихьааны избон.
Ааигәагь, ахарагь, сыблақәа рхсыжьт…
Исылшоз, ишсылшоз, изҩит, акы нсмыжьт.
Шьоукы-шьоук ианырҳәогь ыҟоуп са стәы…
Наԥшыхәынтә, ҳзашьҭои ҳәа, исылзхуа ацҭәы.
Сцәаҳәақәа: сшьа иалҵт, сда иҭыҵт.
Ицәызымгт уаҩԥсы,
Исылшоз, ишсылшоз, иахылҵит сыԥсы.
24.0. 199ԥш
Ишысҭахым, еиҭах, саԥылт аҿа,
Саԥыхьамшәеит иааиуаз зны сзы ахҿа.
Цәқәрԥаӷьырак сыҷкәынцәа сцәагеит,
Уи ахьаа сзаҵымҵт, исгәрҩауеит,
Акәаҭан ацәқәа наҵаҳәа сцәаӷәеит,
Цәаҳәақәакгьы зҩит. Ԥыҭк сҵәаӷәеит.
Мыҟәмыбара гәарҭакгьы сыԥгылт,
Саҿагылт, сықәԥеит, ҭынч сымгылт…
Сҿыкаҷыраҿ цәаҳәақәакгьы анылт,
Аха сҽаҩра цәгьамкәаны исԥылт.
Иалсмыршац алшароуп смахәҿа,
Санацәынха, иааиуаз сзын ахҿа.
Уаанӡа исыгхаз, уажә меитәшәа избоит,
Лахьынҵала аџьал шыҟоу агәра згоит.
Саԥыхьамшәт иааиуаз зны сзы ахҿа,
Исыхәҭамкәа еиҭах, саԥылт аҿа.
4.0. 199ҵш
Сынахандеи, мырӡ иԥхьазкуа,
Иныҟәзго сара сдин.
Илахь ҷышәны уи ус диит ҳәа,
Сзызҳәақәогьы шьоук ҟалап.
Аха ирызҳәом, зынӡаск дыԥсит ҳәа,
Сҵеира, рҵеира, ԥхьа ирызҳап.
Иагьыҟалап исызхызҭәало,
Инеи, фырџьанқәак, уа сахьжу.
Ҭынч, имццакуа, инсыдтәало,
Рхы-рҿы рылаӷырӡ шахьшу.
Рцәа-ржьы ианырп, урҭ, сышрыгхаз,
Рзын сшықәз сара адәы.
Анцәа сиҳәоит, исызшәҩыкхарц,
Ирзынамгӡаргьы сара стәы…
…Сааигәа ҵарақәак ҷыт-сыҭ ҳәа
Ҵлак инықәтәан ишәаҳәап.
Сбаҟавараҿ, ҽқәак, хыр-сырҳәа,
Рԥынҵа фақьмцабжьы ҭдырҟьап.
Сыԥсы ҭахәаҽп, дамрак иамкуа,
Иҭыҵырц еихап, амч мхап…
Усҟан, сааигәа, сԥацәа ӷламқәа…
Схьаа хырҽып, сыҽсырӷәӷәап.
Мшәан, избан. Схы-сгәы захшәозеи?
Сԥацәа, сгәыкыҵәко снырҿыԥшып.
Урҭ ахьсымоу уа, сзыцәшәозеи,
Адауҵәҟьа дырхәаҽып.
Аарцә, цқьа рбаха смаӡазаргьы,
Нырцәы, наунагӡаз ҳаиқәшәоит.
Усда-ҳәысда дымнаиааиуа,
Аԥсуа ихьыӡ иаԥсахо?
Дҟаларымашь? Сшьа ҭазмыжьуа,–
Инысгәдҵаны сыршьыр.
Зынӡа акала згәы казмыжьуа,
Ихала дыҵымхо ашәшьыр.
Дҟаларымашь? Сҳәаҭҳа-сабџьар
Ҳаҭыр ақәзҵо, ишахәҭоу?
Дамра хыла садырсп мамзар,
Ианҭажьақца аҭра ишҭоу.
Дҟаларымашь сымҩаԥызго,
Сынырцә-мҩа саназцо?
Хырԥашьа змам… Суахҭа гәнызго,
Зхы иамеигӡо, зегь ҟазҵо.
Дҟаларушь нас, са сгәы самжьо,
Смарҭхә ҟазҵаша, сыԥс иахәҭоу?
Гәыла, ԥсыла, уаҩ димабжьо,
Сыс шьак казҭәо, ишԥсаҭоу.
Иҟаларушь? Снышәнап ԥызҟо, –
Сызқәаҭыԥ разны иҟазҵо?
Уаҩымрала урҭ мныҟәуа,
Иахәҭоу агыжьны имцо.
Дҟаларушь? Хпыҿқәак дзыржәуа?
Наунагӡаз иҟазҵаз сџьынџь…
Ишәпату, ирыхәҭоуп, – идзыржәуа,
Сыԥсы рныҳәар, сыцәап ҭынч…
Дҟаларымашь? Нас сгәцразука,
Иахылаԥшуа уа сҳаҭгән?
Сҵеира, рҵеира, сара сышьҭахь иӷьацап,
Ргәы шьҭызхша хәҵышаамҭак ԥхьа ирыхьӡап.
Аԥсҭазаара амаӡақәа такәы рҵап,
Са исылымшаз, сымч зқәымхаз, дара инаргӡап.
18.0. 199ԥш
АЦӘАШЬЫ
Иаркыуп ацәашьы,
Ԥшьала, ҭынч иӡҭуеит.
Игом џьа шьҭыбжьы…
Саргьы сыԥсы зӡоит.
Иаркыуп иҭааӡа,
Ҵәыцак нхҭәал, изжәуеит.
Ахықәкы намгӡа –
Иҿыцәаар ҳәа сацәшәоит…
12.0. 199ԥш
АМШҚӘА
Амшқәа цоит, еишьҭоуп,
Ихьаԥшуам, урҭ шьҭахьҟа.
Ианҟәшӡахаз уашьҭоуп,
Ирхыргахьеи шаҟа…
Ӷәӷәалаӡа ргәы хәуп,
Инҳабыжьҟьеит ԥшак…
Срацәажәарц сҭахыуп,
Аха ирҿыҵҟьом жәак.
12.0. 199ԥш
Џьамыӷәа цәгьа схызгазаргьы,
Слахьынҵадара, иахҟьоит…
Дҟаларымашь? Ах! Сгәцразукуа?
Иахылаԥшуа ԥхьа сҳаҭгән.
Сынхандеи, мырӡ иԥхьазкуа,
Иныҟәзго сара сдин.
Иҟаларымашь? Сымҩахәасҭа
Имҩадухан, уаҩ ԥхьа даго?..
Аҽарҭбаауа, ԥыхьа аасҭа, –
Сымҩа, лҵшәадан ишәымбо.
20.0. 199ԥш
Аҽакалаӡоуп уажә сшыҟоу, аҽакалаӡоуп,
Саазқәылаз, сгәы акы алаӡом.
Аҽакалаӡоуп уажә сшыҟоу, аҽакалаӡоуп,
Аха, сымҩа ԥхьа, мап, сацәҟьалаӡом.
Аҽакалаӡоуп уажә сшыҟоу, аҽакалаӡоуп,
Хыхь, сымардара ақәцәа сзымхалаӡо?!.
Аҽакалаӡоуп уажә сшыҟоу, аҽакалаӡоуп,
Дыршьа сымам, сахьҭахо, сахьалаӡуа…
Суахҭа ааира згәы иалсуа ҳәа уаҩ дызбом,
Сеаҵә нкыдшәан хланҵы инҭалап, ижжаӡа.
Аҽакалагь иҟалоитҳәагь агәра згом,
Адунеиаҿ, наунагӡа уаҩ дшаӡам.
20.0. 199ԥш.
2.
Есааԥны, аԥсҭазаара са сгәы ԥнажәоит,
Аха ҽакала еиҳа сыԥнашәоит.
Ес ааԥынра, исылԥсаауеит дак,
Иҟаӡамкәоу саргьы џьа сыхәҭак?
Ес ааԥны, аԥсҭазаара еиҳа агәра згоит,
Аха аԥсабара иара атәы агоит…
Ес ааԥынра ашәҭыц шәҭуеит, ишышәҭыц,
Хәҷык сҽыҟажо, ԥыҭк уа, ма са сгәы шьҭыҵп.
Ес ааԥны, исылшогь еиҳа еиҳаӡоуп,
Абырцкал икылхыуп, еиҳа ираӡоуп.
Ес ааԥынра, акала иҟоуп сҟазшьа,
Џьа иҭасырхарцгьы залшом са сшьа.
Издыруеит, мышкы са сгәахәтәы сахьӡоит,
Сабацәа рабацәа рҵас насыгӡоит.
Схы ларҟәны, сзықәгылоу сыдгьыл сыгәӡуеит,
Нас зны, наӡаӡа иара ашҟа сазцоит.
Ус баша-машагь уаҩы сизжьом,
Сшәаны хаангьы шьҭахьҟа сгьыжьуам.
Ҳаҭыр сызиқәым ишәо, ихьаҵуа,
Сиҵахарцгь сҭахым ԥсыуак ихаҵоу.
Ес ааԥынра, санаԥыло аҿа,
Иҟасҵандаз сгәахәоит аҽа шьаҿак.
ЕС ААԤЫНРА
Ацикл
1.
Ес ааԥынра, схьаақәа цәырҵуеит,
Сыхәрақәа рҽырӷәӷәо, сгәӷрақәа сцәыӡуеит,
Ес ааԥынра, ҽакала схәыцуеит,
Хҵысҭа хәҷыкгьы уа стәала схыҵуеит,
Ес ааԥынра, шәа-ӡыӡарак сауеит…
Аха сныҟәашәа иагмырхо снеиуеит,
Ес ааԥны, еиҳа акала сгәӷуеит,
Схьаақәа шцәырҵуагь, сыӷәӷәара сыхәоит,
Ес ааԥны, сара сгәы акы ыҵхоит,
Сгәалаҟарагь еиҳа иҿыцхоит,
Ес ааԥны, сааигәа кәицқәак цәыҵҟьоит.
Цәаҳәақәакгьы ус рхала иаацәырҵхоит.
Ес ааԥынра, еиҳа схьаа схашҭуеит,
Сызхысхьоу, сызҵысхьоу, сышьҭахьҟа
схьаԥшуеит…
Ес ааԥны маӡак сгәы иҭасшьоит,
Исылшаз гәаҭо, исылмшац ԥхасшьоит.
Ес ааԥынра, бжьык са сарҿыхоит,
Гәӷрақәак сыҭо, мчык ԥхьаҟа исыхоит.
Ес ааԥны, егьырҭ амшқәа иреиԥшым ҽакы,
Санраиааиуа ыҟоуп схьаақәа жәпакы.
Ес ааԥынра, бжьыс иҟоу ҽакала исаҳауеит,
Аҟармаҵысҵәҟьагьы ҽакала ишәаҳәоит.
Зегьы-зегьы рҽеиҭаркуеит, ишәҭуеит еиҭа ҿыц,
Зегьы-зегьы, ҽакала иҟоуп ргәы шьҭыҵ.
Ес ааԥынра, исылшаран исыгхаз сазхьуеит,
Иара сыхгьы ҽԥныҳәашәк аҭо сазӷьуеит.
Ес ааԥны, рымш ира ҳаԥылоит аҭаацәа,
С-Алхаси, с-Ахреи, с-Алиаси, исзымхьчаз сԥацәа…
Ес ааԥынра, сылшара иацлошәа збоит,
Ес ааԥны еиҳа-еиҳа схы агәра згоит.
27.№9.0. 1998-99ш.ш.
ШЬЫЖЬЫ ИНАРКНЫ ХӘЛААНӠА
Шьыжьы инаркны хәлаанӡа,
Ианыхәлалакь – шаанӡа,
Сҟамлеит ак нысхьымскуа,
Нҵәашьа рмоуит сусқәа.
Уахгьы-ҽынгьы сҭынчым,
Арахь, акгьы сымчым.
Сыфа иагуп, сыцәа,
Имаҷӡахеит сдырцәа.
3.
Ес ааԥны, сымшқәа ҽакала срыхьӡоит,
Ҽакала сырзышәаҳәоит, ҽакала исраӡоит.
Ес ааԥны, сымра ҽакала исхаԥхоит,
Ҽакала илашоит, ҽакала сарԥхоит.
Ес ааԥны, сыдгьыл ҽакала исгәаԥхоит,
Ҽакала избоит, ҽакала сынхоит.
Ес ааԥны, сыбаҩ сцәыласуп, исылшо ҟасҵоит,
Сыгхақәа срызхәцны, исзымдыруа сҵоит,
Ес ааԥынра, с-ааԥынгьы иалоуп сыхәҭак,
Аҷыхь ӷәӷәа, аԥша ҵәҵәы, сакӡуам сара хьҭак.
Ес ааԥынра, сазԥшуп акәкәу абжьы,
Ажәлаҟьара сазгәшьуеит, сгылоит шьыжьы.
Ес ааԥны, иандәықәло, ианазҳауа аҿа,
Еиҳагьы аҽарӷәӷәоит сара смахәҿа.
4.
Ес ааԥынра, ҽакала сзынхьуа рацәахоит,
Иара сҟазшьагь ҽакала еиҳа еицәахоит.
Ес ааԥны, слахҿыхыуп, еиҳа сласцәахоит,
Схьаа иаацәырҵуагь, еиҳа исҵәахуеит.
Ес ааԥынра, ҽакала сара сразцәахоит,
Аԥсабара, адунеи, еиҳа сазшәаҳәоит.
Сыуаҩра, сара схаҭара ԥызшәо
Исзымҳәац, исзымҩыц акәзар сгәы ԥызжәо?
Ишыҟо здыруеит сывараҿы иааигәаны,
Мшәан, ҳҟалама дареи сареи ҳмааибуаны?
Дыршьа сымам, исыхьыз, сара исықәшәаз,
Зынӡа имӷьеитеи зынгьы ахы ахьсықәшәаз,
Аха хьаас искым, хырҩаа азызуеит…
Ус акә, анс акә, уажә акы саруазыруеит…
24.0. 199ԥш
Сҟамлап. Ԥыҭрак ашьҭахь, снеиқәыхьшәашәап.
Иҭынчрахап уа, са сзыҳәа адамра.
Аҟармаҵыс ишаҳәац еиԥш иаҳәап ашәа,
Ак са сзыҳәа аҽшамԥсахуа изгоит агәра.
Сыгха-ԥхақәа уаҟа инҵәап, зегь рхы-рҵыхәа,
Аӡәгьы хьаас са сикрым, сырхашҭп.
Хырԥашьа змам, аанкылашьа иамам ԥсыхәа,
Аӡәгьы акала, ҽаӡәгьы ҽакала сыхьӡ иҳәашт.
Иаанхоит дгьыли-жәҩани ус ишыҟац,
Иԥхалап амрагь, жәҩанаҿ ишыԥхац.
Сыхәшҭаарамца мыцәуа, схылҵшьҭра ҿиарц
исеиԥшу
Уи ауп сзынхьуа. Дыршьас иамоуи исԥеиԥшу?!
2.0. 199ԥш
Хьаа шәкы сызцәырҵит,
Сԥара-сшьара сцәыӡит.
Сӷархеит уа-ҭынхала,
Сықәхеит сара схала.
Смалхәҷы исымаз нымхеит,
Сеиҵалт, сеиџьит, смымхеит…
Уажә зегь рыла исыгхеит,
Ус исынасыԥхеит.
Сеиашьарагь рҽырӡеит,
Аӡәгьы сышҟа дцәырмҵӡеит.
Зны сырҽхәо исыхцәажәоз
Цәала иҽхырцәажәоз…
Шьыжьы инаркны хәлаанӡа,
Ианыхәлалакь шаанӡа
Сҟалом ак нысхьымскуа,
Нҵәашьа рмоут сыхҭысқәа…
1.0. 199ԥш
Сшьаҿа еихызгоит, уажә ашьшьыҳәа, ҭынч,
Еиҵахазшәа збахоит сара сымч.
Дыршьа сымам, исыхьыз, са сзықәшәаз,
Ак сҭахымкәа, схы са сгәы захшәаз.
Сгәамҵхьеит. Сааԥсазар? Ма сажәызар?
Исмаҳауазар? Ма сара слашәызар?
Иаԥысҵахьоу, зынӡа сгәы рызҭамзар?
Аԥсҭазара ма ԥхьаҟа ирыхәҭамзар?
Иҽынлаз, иуахынлаз,
Сзыҳәаны акоуп.
Снаршә ҽеила имхиеитаз,
Кыр уажә сгәы сагеит.
Сақәмшәеит иахьнеитәыз,
Иахьааитәызгьы сымбеит.
Сцәа-сжьы акы аныруеит…
Сыҟам урҭ зегь зӡо…
Ӡиас ԥандук сыруеит,
Иҟоуп са сзыхьӡо.
6.0. 199ԥш
Издыруеит, ииашан, –
Ишыҟам аиаша,
Издыруеит, сзыниашагь,
Ус сгәӷуеит баша.
Уцәа-ужьы зегь ҭаугӡар,
Мшәан, усҟан узыҟои.
Агәра умгар, ак хаумҵар,
Нас адәы узықәи?..
Ҳацқьара ҳшеиқәнархуа
Ҳныхаԥшьа иснырныруеит.
Зегь зинла ҳшеиҟрахуа
Уа… ииашан издыруеит.
Мышкы, ари сгәаҟрагь сацәцап,
Сышьҭахьҟа уаҳа сымхьаԥшп.
Схы-сгәы зынӡаск иҭацәӡап,
Зегьы-зегь наҟ са сырхашҭп.
Ус џьа ашьшьыҳәа снатәап,
Игәнго, исхызгаз сазхәцп.
Сылаӷырӡ аҳәҳәыҳәа икаҭәап,
Аха, сыхшыҩ мап, сахымҵп.
Мши-ҵхи цалап, имгьыжьӡуа,
Схьаақәа сгәаҵаҿ инсыжьп.
Сыуаҩра хьчо, имҟьашьӡуа,
Схаҭара сылаԥш нахсыжьп.
Исылшо маҷ-саҷқәак ҟасҵап,
Мышкы ԥыҭҩыкгьы сырхамшҭп.
Суахҭагьы ҭынч уа исыхьӡап,
Сышьҭахьҟьагь уаҳа сымхьаԥшп…
6.0. 199ԥш
Сцәа-сжьы акы аныруан,
Сыҟам урҭ зегь зӡо.
Ӡиас ԥан дук сзыруам,
Имаҷӡоуп сзыхьӡо.
Снеиуеит, стәала ирлас,
Сымҩа храк иаҿгоуп.
Зегь сыԥзырхуа,
Зегь сыззырхуа,
Сара исгәцхәу,
Зҿы са смыцхәу, –
Сышықәсқәа!..
Шәарҭ шәышсыԥхазгь…
Снашәцоит сыԥхарс.
Уажә шәҿаԥхьа
Сҭамамхт.
Аха, сымшқәа
Лҵшәада иԥхасҭамхт –
Сышқәсқәа!..
9.0. 199ԥш
Сыԥсуа бираҟ шьҭых –
Ԥхьа снеиуеит, сахьхәым.
Хаҵа ӷәӷәак ишьҭахь,
Сгыларцы сҭахым.
Сцәа-сжьы, схаҭа зегьы,
Х-ла ирӷӷоуп…
Џьыбала скәадазаргьы,
Доуҳала сыӷәӷәоуп…
24.0. 199ԥш
Са издыруеит, ииашан,
Уа, ишыҟам аиаша.
Сагьгәӷом баша.
Издыруеит сзыниаша…
7.0. 199ԥш
Сгәы, алаӷырӡ амҵәом,
Сгәы ашәа амҵәом.
Сныҟәозар сарцәом,
Сышьҭалар сарцәом.
Иаҭахым цәгьак аҩсра,
Иаҟәҵп мышк аисра.
Зны, ҭынч, ашьшьыҳәа
Иааиқәтәап…
7.0. 199ԥш
СЫШЫҚӘСҚӘА…
Уажә сынзырхуа,
Зны сҭазырхуа.
Уажә сеиқәзырхуа,
Нас сахьзырхуа.
Сара исҭынхоу,
Сара исаӷоу –
Сышықәсқәа!...
Уажә са сусқәа сраӡоит, исшәоит,
Анышә сазҭогь нас уаҩ дҟамлар ҳәа сшәоит.
Илеиуаз сылаӷырӡқәа сҿабахьеит,
Сгәы акәзар арахәцеиԥш ипахеит.
Иҟалеит аҽакалаӡа сҟазшьа,
Исызхымго, иахьсзымуц акәым сшьа…
Сус сацклаԥш, зегь ахы аҭо исраӡоит,
Агәра га сыҟоуп, ԥхьа схықәкы сахьӡоит.
18.0. 199ԥш
Сшыҟазаалакь, сыԥсы ҭоуп,
Иамоуп сԥацәа ҩыџьа анышә.
Саргь уахь сыҟазарц сыхәҭоуп,
Нас иакырцу зынӡа сышә?
Аџьныш ҟәџьал ду сызҭашәаз,
Сахьызҭымҵуа сгәы ԥнажәоит,
иҟоуп рҵеицәа исыцәҭахаз,
Гәыӷра хәҷыкгьы снахьԥшуеит…
199ҵш
Сажәақәа, сашәақәа, иасҭеит аԥша –
Сылацә анаахыст, ашьыжь ианша.
Зынӡагьы ицааит иаман хара,
Иаԥшьаргааит рџьала рхала анхара.
Зегь аԥара аҭахуп,
Иаҭахыуп.
Шьоукгьы иҩуа ашьҭа ихыуп.
Ашьҭа ихыуп.
Зегь аԥара аҭахуп,
Иаҭахыуп.
Ӡәырҩы рылаԥш уи иахыуп,
Ргәы хуп…
Зегь аԥара аҭахуп,
Иаҭахыуп…
Арҳарагьы ахы аҭахыуп,
Иаҭахыуп.
Зегь аԥара аҭахуп,
Иаҭахыуп.
Шьоук ирхәцроуп, иара рхыуп,
Рхаԥыц хыуп…
Зегь аԥара аҭахуп,
Иаҭахыуп.
Ԥхӡыда ирҳау, фҩык ахыуп,
Са сгәы ахым.
Зегь аԥара аҭахуп,
Иаҭахыуп.
Инахарҟьангь уи рахәым,
Уахьнархәып.
27.0. 199ԥш
Исыдҵуамызт гәыхьрақәак,–
Слахьынҵа исызшаз…
Аха исыман гәыӷрақәак,
Сиқәгәыӷон ҳазшаз.
Ус, амаҷгьы салаӡон,
Схала саннхалакь.
Суахҭа ҭынч исеҩаӡон,
Исышьҭан сахьцалакь.
Аԥсҭазаара сарблаҟьеит,
Ирацәаӡоуп сцәыӡ…
Схықәкы, сымҩа савнарҟьеит,
Сыԥсы анеиқәха сцәырҵхт.
Саламгт уск исаҭәамыз, –
Ҽԥныҳәак соуратә знык.
Ак сырҳап ҳәагь сашьҭамызт,
Сазгәышьуамызт хьӡык.
13.0. 199ҵш
ҲҴЕИРА…
Хык ҳазрыҭом,
Ишахәҭоу.
Цқьа иҳазгәаҭом,
Рыԥсы анҭоу.
Ианҳампыҵҵлакь –
Ҳгәы ԥнажәоит.
Ианҳаԥхалакь –
Ҳхы-ҳгәы ахшәоит.
Аурҭ бааԥс, аҷыхь, иацәымшәааит аҵаа,
Рхы иақәиҭуп, ирылшо ҟарҵааит.
Адгьылгьы иқәз, жәҩанахьгь иԥрааит,
Аха, ҽԥныҳәала, шьҭахьҟа имхынҳәааит.
9.0. 199ԥш
Ҽынла исылшоз, ԥыҭк ҟасҵеит,
Кырӡагь скарахт.
Хәлбыҽхоуп, уажә, иаалашьцеит,
Зегь еиқәарахт.
Аԥсабара еиқәшьшьы…
Хәцрак иалахт.
Ааигәа-сигәа, игом шьҭыбжьы,
Ганкы савахт…
2.0. 199ԥш
Слахьынҵацәгьа сеихырхәо,
Мап, сымгылт са ҽнак.
Сгәи са сымчи среигәыӷон,
Сақәтәаӡамызт ԥшак.
Сзыҟамлаӡеит сҩызцәа реиԥш,
Иансыхәҭаз сызцәырмҵт.
Снеиуан ус, ишсылшоз еиԥш,
Сахьынҳала хәцк…
СНЫҞӘОИТ…
Сныҟәоит, уахгьы-ҽынгьы сныҟәоит,
Есымша мчык уа ԥхьаҟа исыхоит.
Саагылеижьҭеи ҭынч џьа сызтәом, сныҟәоит,
Сыбӷагь шьҭа, уи, ус, маҷ-маҷ иџьыҟәхоит.
Сныҟәоит, сааҟәымҵӡакәа сныҟәоит,
Слымҳа иаҳауеит, сыбла ҵарра сыхәоит.
Сныҟәоит, уахгьы-ҽынгьы сныҟәоит,
Гәыӷрақәакгьы шсзааиуа уа иԥсыхуеит.
Сымҩахәасҭахәҷ сануп, сшаныц, сныҟәоит,
Дыршьа сымам, имҩадухарц иҟоу…
Сныҟәоит, ԥсшьарак сымам, сныҟәоит,
Неишьа смоутеи снеираны сахьыҟоу!..
9.0. 199ҵш
Уажә акалашәа сынхоит,
Сымшқәа лҵшәадала исыԥхоит.
Ишоит, ихәлоит, сыҟоуп ус,
Сгәы зыҳәо ҳәа иҟам уск.
Схы аус ауам, сыгәгьы бжьыст,
Исоурызеи уаҳа мчыс?
Сызқәаҭыԥ сазԥшуп уашьҭа,
Ҩыџьа сыҷкәынцәа рыгәҭа.
10.0. 199ҵш
Ҳанрыхәашаз,
Ҳамқәацеит.
Ирыхәашаз,
Ҳамҳәаӡеит.
Уажә зегь гәаҳҭоит,
Зегь аабоит.
Ҳхы авба аҳҭоит,
Ҳагьгәрҩоит.
Уаҩы иԥхьаӡом
Иахәҭаны.
Баша ҳҵәыуоит,
Џьа ҳтәаны.
Ара иҟам
Аҳәатәы.
Уашьҭа икьасоуп
Уи атәы.
Иаҳџьырымшьеит,
Иҳагхоуп.
Иаҳзымыхьчеит,
Иҳавбоуп.
Хык ҳазрымҭеит
Ианахәҭаз.
Цқьа иҳазгәамҭеит
Рыԥсы анҭаз.
19.0. 199ҵш
Укаҳаитҳәагь ак ухьом,
Маҷӡак ужьы уцеит ҳәа.
Илҵшәаданы уҽумҟьан,
Уҽыҩ ашькыл уангыл.
Умҩа ԥхьа уацәхымҟьан,
Укаҳаларгьы угыл.
Жәак умҳәан умхәцкәа,
Иузымдыруа ҵа.
Еихырӷәӷәо ухаԥыцқәа,
Ухақәкы нагӡа.
Уи угәаҳәара ала,
Умҩа ду уазцап.
Зны укаҳара ала,
Цқьа аныҟәашьа уҵап.
Умшқәа лҵшәада инухзаргь,
Ԥхьаҟа акы унарҵап.
Гаӡарак џьа иухьзаргь,
Ҟәшракгьы ухьӡап.
Зны џьа ихьаҵрахаргьы,
Акаҿы уазааи.
Зны џьа уаҵахаргьы,
Ҽаџьара уаиааи.
Укаҳара уацәымшәан,
Ԥыҭк уа сжьы снарцеит ҳәа.
Улахьынҵа уанымшәан.
Шәахсҭак сыннаҵеит ҳәа.
22.0. 199ҵш
УЛАХЬЫНҴА УАНЫМШӘАН
Улахьынҵа уанымшәан,
Шәахсҭак сыннаҵеит ҳәа.
Укаҳаргьы уацәымшәан,
Уа хәҷык сжьы снарцеит ҳәа.
Уи укаҳара ала,
Агылашьа уҵап.
Уи укаҳара ала,
Цқьа аныҟәашьа уҵап.
Уи укаҳара ала,
Угылар ԥхьаҟа уцап.
Уи укаҳара ала,
Уархәцп, ҿыцк уҵап.
Умҩа ԥыҭк уанхалар,
Аӡәгьы улаирҟәышт.
Нас уеихап ухала,
Кырӡа уи уарҟәшп.
Иоуз зны угхала,
Ԥхьаҟа умҩа уԥшаап.
Узалҵыр зегь лыԥхала,
Угәрӷьап, угәы мԥшаап.
Ԥсҭазаарак уазхьуазар
Ӷәӷәала аџьагьы убап.
Ақәԥара уазхиазар –
Зынгьы аиааира угап.
Ҭынч уантәа, ак ухәом,
Зынӡагьы сгәы цеит ҳәа.
Исыԥхеит.
Сгәы ԥжәеит, итҟәацт,..
Зегьы сырҟәаҵт.
Сзаҵәны сынхеит.
25.0. 199ҵш
Акгьы збом, шьҭахьҟа схьаԥшны,
Схьаа зӡоит.
Сыҟоуп, кырӡа сымчқәа маҷны,
Сымшқәа цоит.
Сыԥсҭазаара мҩасуеит лакәшәа,
Саршәоит хҭыск…
Ишоит, ихәлоит, сылаԥш ақәшәом,
Уажә џьа ҿыцк.
10.0. 199ҵш
УЗХАГЫЛАМ
Узхагылам угәы иҵхуа,
Узқәаарыхоз, уажә ҳәысҭоуп…
Узхагылам, уи зегь рыцҳауп,
Узхагылам зегь ԥхасҭоуп.
Узхагылам, еиба-кәеибоуп,
Нҵра амам, инкабоит.
Узхагылам, умҩагь уаҩгоуп,
Зымҩа уавганы уагоит.
Аӡәы сизхьуеит,
Ҽаӡәы сизӷьуеит,
Ҭынч сызтәом.
Аӡәы сирџьоит,
Ҽаӡәы сирҽхәоит,
Уигь сзыхгом.
Аӡәы сижьоит,
Ҽаӡәы сижьжьоит,
Рыгәра згом.
Аӡәы дсызцаст,
Ҽаӡәы дсыгәҭаст.
Уаҩра збом.
Аӡәы дысцрыҵт,
Ҽаӡәы дысцәыӡт.
Схәалахеит.
Аӡә игәра зган,
Иаҳаҭыр збан,
Синаԥхеит.
Ҽаӡәгьы дсызчарҳәт,
Зынӡа дыччархәхт,
Дсоут уажә ӷас.
Ихәлан сызшеит,
Ҽаӡәы сирҽеит,
Дсоут ҭынхас.
Еиҭах шьоук сзылԥхт,
Аха исызнымхт,
Ԥара рацәак са исмырҳаит,
Сҽазысымшәеит исоурац малк.
Зынгьы ԥхыӡырла сцәырҳаит,
Саруазыруан исыдыз уалк…
Сашьҭамлакәа сара схы
Цәаҳәақәак уа рышьҭа схын.
Иасырбеит схы аџьа мыцхәы,
Уи азыҳәаны сахьхәым.
Амҩа сшықәызгьы сынхеит,
Аԥсҭазаараҿ кыр сыԥхеит.
Аха сџьынџьаҿы сынхеит.
Сыхәшҭаарамца еиқәсырхеит.
7.0. 199ҵш
СҼЫХӘА
Иароуп ашьыжьӡа сзырҿыхуа,
Сҩаҵҟьеит, сыԥан снақәтәеит сҽыхәа…
Ԥыхьа еиҳа уажә са схәцроуп,
Мардара дук уа ԥхьа схыҵроуп.
Аус злоу сымч-сылшароуп,
Ԥыхьа еиҳа сҽысҟажароуп.
Аҽакала сҽы сыбжьароуп,
Шьҭа сахааихьоу, схы сымжьароуп.
Уԥс ахылҵ, ирхылҵыз ракәзаргь,
Урхагылазарц ахәҭоуп.
Узхагылам, уи, уҩнракәзаргь,
Илыҵшәадоуп, иқьаԥҭоуп.
Хырҩаа зуҭо, игәыгәҭажьу,
Ихымжьыжькаауеит, иӷьаӡом…
Узхагылам, убла зхыжьым,
Уара удлаԥса иӷьацом.
Узхагылам, ифугоуп,
Иргоит иақәшәаз еимҵәаны.
Узацәымцаргь агәыхь уоууп,
Адәы уқәхар узаҵәны…
Уҭахеитоуп, ԥсыла, бзала,
Харантә уахәаԥшра азхом.
Узхагылам, акгьы узалам,
Узхагылам, акгьы нхом.
31.0. 199ҵш
Хьаацәгьак сакыуп, сахәаруа,
Снаԥырҵ исзыҟамҵт шьаҿак.
Уи хәшәыкгьы смоуит иахәара,
Иауам саԥыларцгьы ҿак.
Уа, уи уамаҵәҟьа сақәнаршәеит,
Цқьа изакәугь смоут еилкааны.
Ӡырлашәҵас ак сыхәда аҽакәнаршеит,
Сыԥсы акит, инҭкааны…
27.0. 199ҵш
…Скаҳт, ус кыр, ирацәаны.
Сархәыцт ԥыҭк ирацәаны.
Санылхт сымҩа, сгәы ԥжәаны,
Сымгьажьит, схы-сгәы ахшәаны.
Акырцх шауаз адәы сцәылт,
Сыбжьы нҭыган зных, уа сҵәыут.
Сзықәшәари сҳәахт, еицәаны.
Скаҳахт. Сгылт, сшьапы 8ҵәаны.
Асы ауп, кыргь ихьҭахап,
Ԥыҭраамҳакгьы ишьҭахап.
Дысмоургьы уак, ҭынхак,
Сыԥсы ԥыҭк еиҭа иҭахап.
Сшыҟаӡамгьы са сзаҵәны,
Скаҳалоит ирацәаны…
Снеилап сымҩахь, ԥхьаҟа сцап,
Исылшо, сымч зықәхо ҟасҵап.
Џьара ак сыгхап, џьа ак сҵап,
Цәқәрԥа ӷьырак аҿ сыӡсап.
Мап, схынҳәуам, сгәы 8ҵәаны,
Скаҳаларгьы ирацәаны.
Акгьы уауам ҭынч уштәоу,
Сазхәцп сымҩа, ԥхьа ишьҭоу…
Скаҳап, сгылап, сеихалап,
Ус скәакәы-цыкәкәо сынхалап,
Иҟаз сус са сзы иԥшьаны
Скаҳаларгьы ирацәаны.
24.0 199ҵш
Адунеи ду ахы, аҵыхәа,
Еимыздароуп, сақәтәоуп сҽыхәа.
Уахгьы-ҽынгьы сныҟәоит, сныҟәа,
Исылшашагь ыҟоуп, иҟа.
14.0. 199ҵш
Иҟоуп агәыӷрақәа рымш,
Иԥшьоу, уаҩ дзышьҭоу, дзыхӡыӡо…
Сцәаҳәақәа сыԥсҭазаара рныԥшт,
Акырӡа шыҟоугь сызхьымӡо.
Сааигәа… цәашьқәак аркыуп…
Иҿыцәаарушь?.. уи сазхәцуеит…
Гәӷрала уаҩ деибаркыуп,
Игәӷра аныӡ, зегь ыӡуеит.
Сымшынҵа, схьаақәа рныԥшт,
Сзынҟьа-нԥаз сзалымҵит, сгәы иалоуп.
Иҟоуп агәӷрақәа рымш…
Уаҩ иԥсы злаҭоугь уи алоуп.
24.0. 199ҵш
СКАҲАЛАРГЬЫ…
Снеиуан, сымҩа ааихҵәаны,
Зынӡа сцомызт сыхҵәаны.
Ҵаак снықәшьқьрааит, уаҟа зны, –
Сагьзымгылаӡеит сласны…
Сышьҭырхт, сыжәҩахыр 8ҵәаны.
Исҭахым башаӡа аԥшра,
Сықәлеит сымҩа, кырӡа икьасан…
Аҽ ура иалҵуазар аҽра,
Иалихуеит иақәтәоу, уи аҽҟаза.
24.0. 199ҵш
ԤХЫӠЫРЛА
Сара ԥхыӡырла кырынтә сыԥсхьеит,
Избахьеит сыуа-сҭынха еизаны.
Сыбла нҵәыҵраа иҟоу гәаҭо сыԥшхьеит,
Шьоук еиндаҭла аҩы ржәуан еисаны.
Ҳәсақәак схагылахын, рыӡӷқәа цәԥуа,
Уа, ирзмырҭынчуа иркын еимырхха,
Ҽа шьоукгьы, ргәы иҭасуа, уа рыхқәа ԥҽуа,
Рԥарцәақәак сырҵәыуахон, еилыхха.
Ҽа шьоук, еидҽырбало, насх еилацәҟәуа,
Сыԥсра рхы иархәан ицәажәон рызхара.
Идыртәаз ихырҭәалт, игылт шьоук еицәкьысуа
Аџьар есааира иаҿын азҳара.
Иану, иҟоу, зегь збоит, исаҳахуеит,
Сҵәыуацәа рҿаԥхьа сышьҭоуп уа сеиҵӷәаа.
Сыблақәа хҩоуп, сызцәажәом, сҿаҳахыуп,
Сгәы аҽаларԥс иакыуп акы еимырхха…
Иааиз сҭахыра сыԥсра заҳаны,
Ҭынч иааидтәалахт, сыԥсыжра иарҭт аҿҳәара.
Ус, ашьыжь, сааԥшит, сара сцәырҳаны,
Сгәы ҭыԥан иҭыҵны ицон аҳҭара…
26.0. 199ҵш
Иансзымхо аҳауаҵәҟьа,
Уа ӡыхьк ма, снеиҿыхәароуп.
Сус саиааироуп схалаҵәҟьа,
Уи сгәы аӷәӷәара сыхәароуп.
Исамарҭалны саҵазар,
Уаҩрам, шьҭахь ахьаҵраҵәҟьа.
Сыҽсырӷәӷәароуп, схаҵазар,
Сԥацәа рҳақ ацасҳәаҵәҟьа.
Ԥыҭк снаԥшыроуп ахара,
Имҭо саӷа сымариа.
Иалшап, уи сымч ақәхара,
Ишыздыруагь ишымариам.
Схы збаӡом акалашәа,
Сзыԥсои, сшәо шьҭахь схьаҵуазар?
Уаҩ дызқәмшәац сақәмшәеит,
Сагьаиааироуп схаҵазар…
26.0. 199ҵш
АҼЫЦЦЫШӘ
Сызхалома сызҿаԥшуа ахәы?
Схы зжьоу, ус ма џьа схәарҭоу?
Аҽыццышә егьа ицәгьаз ахы,
Иазыԥшаахоит аӷәра, уи иахәҭоу.
Схьаақәа кырӡа сыдреиџьит,
Дәахьылагь исныԥшт.
Слахьынҵагь даараӡа исеижьеит,
Ах, иӡрацу, сгәӷрақәа рымш…
Гәӷрала иҭан са сыԥсы,
Кыр схызгеит, кыр сааит.
Иҵасымҵт схы мап, уаҩԥсы.
Схықәкы-мҩа сазааит…
Ицәырҟьа-цәырасуа еҵәак
Иҭааӡа иаасҿаԥхоит.
Сзақәгәӷом уажә уигьы рацәак,
Ус ԥыҭк сааиҵаӷәӷәоит…
Смыцәакәа зных иаасрышоит,
Сцәа-сжьы сҭаӡыӡуеит.
Сгәӷрақәа рымш снахьыԥшуеит,
Хәцрашәк сызцәырҵуеит...
13.0. 199ҵш
Кыр шықәса сныҟәон мҩапала,
Иҟасҵеит исылшоз, снапала.
Нас, ахәы-ԥшӡа ҳракыраҿ санхала,
Уа, сбаҟа сыргылеит са схала.
Иҟоуп игәнызгаз, – ишьыцыз,
Зны, аӡәгьы сичарҳәит, сыршьырцаз.
Аха сеиқәхеит, уагь, исџьалмызт,
Исыман агәамч ду, џьа сҷалмызт.
Танзилиа Зумакәулова лҟынтә.
Избеит, илаӷырӡ иахьа фырхаҵак,
Ԥҳәысҵас дҵәыуон, уа ҵла дук иҽнавҵак.
Деицгәарҭеит зегьы: дҵәыуо дызбаз,
Дарбан уа ахьымӡӷ зхы иазыргаз?
Ихьзеи, гәаҟрас дзықәшәазеи, маӡамзар?
Ахаҵа, иаазгеи илаӷырӡ мамзар?
Иицәыӡзар, иԥҵәазар, дшеибашьуаз иаҳәа?
Иҟама ҭых ишииуаз ишьа аӷьараҳәа?
Ма уаҟа иара деихырхыргь аҳәала,
Дҵәыуамызт иԥсымҭазгь, дкаҳауамызт варала.
Аха, иҩыза ихарамкәа зны игәы нирхазар,
Уи уажә дыҟамкәа адунеи даԥхазар,
Шьҭа, ахаҵа хырқьиашьа имоур ауеит,
Илаӷырӡ дацәыԥхашьом, аҳәҳәыҳәа иаауеит.
31.0. 198ҷш
Рҽырҵәахит сыуеи, сҭынхеи, –
Сҩызцәагьы убас.
Ргәы иабоит: далгеит, дҭахеит,
Изрысҭари вбас.
Зегьы-зегь ирымоуп нцәахәык,
Амаӡа ргәаҵа иҵәахыуп.
Ҽа шьоукгьы, ҽакала ргәы хәуп,
Ҳазшаз урҭ илаԥш-хаа рхыуп.
Иҟоуп иԥшьоу, зыгәра рго,
Ирызҭо агәаҳәара, амч.
Рхықәкаҿы аиааира дзырго,
Ргәӷрақәа еидызкыло Амш.
2.3. 199ҵш
Ус акәын,
Ас акәын,
Анс акәын,
Арс акәын.
Ус иҳәеит,
Ас иҳәеит,
Анс иҳәеит,
Арс иҳәеит.
Аӡә дирџьоит,
Ҽаӡә дижьоит.
Џьа дкакоит,
Џьа дқьақьоит.
Џьа дхырхәоит –
Иирхәоит.
Џьа дгәакьоуп,
Џьа дԥагьоуп.
Сеиқәхазаргь, кырӡа сдыркареит,
Уи зегьы аамҭала сарҟьалеит…
Абарҭқәа еидхәцло… сгәы сыхьуеит,
Аха иӷәӷәоуп уи, ԥхьа исыхоит.
Избоит, макьанагь исыхәоит,
Сныҟәашәа инацҵо, сласыхуеит.
Зных, сымҩаҿ, аҷыхь бааԥс, слаҳәыхуеит.
Сгәӷрақәа рымш шызбо, иԥсыхуеит…
Аха, ахәы-ԥшӡа ҳаракыраҿ санхала
Уа, сбаҟа сыргылеит са схала.
Сныҟәазаргь кыр шықәса мҩапала,
Иҟасҵеит исылшоз, снапала.
24.10. 199ҵш
Ихынҳәит сӡиас-ԥшьа ахьышьҭрахь,
Инеиуеит, ӡ-хатәрақәак ирышьҭархх…
Игәнқьуа, иӷзуа, ԥхьаҟа, еихауеит,
Абызшәала ажәақәак аҳәауеит…
Ихынҳәит сӡиас-ԥшьа ахьышьҭрахь,
Егьа шықәса царгьы са сышьҭахь
Уи, аԥсы издыруеит ишеиқәхо,
Есымшааира ишацло, ишеиӷьхо…
27.10. 199ҵш
Ҳхырҵәага,
Ҳнырҵәага.
Иаҳҳәеит,
Еиҭаҳҳәеит.
Зегь башоуп,
Ҳазгашоуп.
Иазхәцтәуп,
Ак хәцтәуп.
Иҿкыу –
Чмазароуп.
11.0. 199ҵш
Сазылмит
Шьҭахьҟьагьы,
Ԥхьаҟагьы.
Ладагьы,
Ҩадагьы.
Сҟапҵлмит
Уахьгьы,
Анахьгьы.
Наҟгьы,
Ааҟгьы.
Сацглмит
Сыбжьы
Иаҳаӡом
Иныруеит,
Идыруеит.
Уа утәы иҳәоит,
Са стәы иҳәоит.
Иҽирдууеит,
Улаирҟәуеит.
Иҽиурдыруеит,
Угәаӷ икуеит.
Уихьаам,
Сихьаам.
Игәы зызҭоу?–
Ихоуп, дзышьҭоу.
3.0. 199ҵш
Ацәгьаура –
Ацәгьаршра.
Ашьыцра –
Аиҵабаара.
Ацәгьаҳәара –
Аибарфара,
Харамхәцра –
Ацәыгьхәцра.
Аҳарамра –
Ауаҩымра.
Ҳԥырхага, –
Хҭархага.
Уажә сара зынӡа сзаҵәуп,
Гәалаҟарак бзанҵы исныруам.
Уажә сыҩны зынӡа иҭацәуп,
Ччабжьык џьара иҩныҩуам.
Аԥсҭазаараҿ ус иауоу?
Амрагь иаҵам са сзы ԥхара.
Еиҭа иҿыцны ма сиоу,
Салагарцу ҿыц анхара?..
Уи зегь шбашоу агәра згоит,
Ма ицәгьамхондаз ех, сыԥсышьа.
Сдәыӷба нсывс ицеит избоит,
Уашьҭа иамам шьҭахь хнырҳәышьа.
14.11. 199ҵш
Ирымаӡамкәа зынӡа ҳәаак,
Урҭ сгәаҟрақәа ирыцлахт хьаак.
Сыбла иагнархт. Сҟәаҟәгьы ареиџьит,
Слахьынҵацәгьа. Кырӡа исеижьеит.
Инсымкәкәаан уа сыхшара
Саланаӡҩеит амш еикәшара.
Ԥхьагь сышԥаҟаз, уажәгь сышԥаҟоу,
Ах, снымҩасып ус сышгәаҟыу…
15.11. 199ҵш
Уаҩԥсык,
Сыԥсы
Схыҵрац
Иагыуп
Аԥсык.
Сазылмит
Сыбла иабом,
Слымҳа
Иаҳауам.
Сгәы ԥжәоит,
Схы-сгәы ахшәоит.
Дыҟам
Уак, қәлак.
Ҩызак, ҭынхак.
Иаҳәшьак,
Иашьак.
Сфашҳлд
Сызшьапык
Нырцәыҟа
Инеихга.
Џьанаҭ
Дгьыл-ԥшӡак
Аҵкараҿ.
11. 199ҵш
Мап, уигь дсызгом – иҳәеит,
Бзиагьы дсызбом – иҳәеит.
Лыгәнаҳагьы сызгом – иҳәеит.
Аӡәы, кырӡа дкьаҿцәоуп – иҳәеит.
Егьи? дгьыргьалашьцәоуп – иҳәеит.
Ҽаӡәы? Ҳаиуацәоуп – иҳәеит.
Аӡә дидырбеит.
Ҽаӡә дидырбеит,
Ӡәырҩы идырбеит.
Аӡәы? Лыԥшра сгәаԥхом – иҳәеит.
Егьи? лҟазшьа сгәаԥхом – иҳәеит.
Ҽаӡәы? лыла сзынхом – иҳәеит.
Ари? избоит дгаӡам – иҳәеит,
Аха лыжәла наӡам – иҳәеит.
Дахьсыдшәкылогь гугаӡам – иҳәеит.
Ҳара иаабо улаԥшцәоит – рҳәеит,
Инахырҟьаны уԥшцәоит – рҳәеит.
Ушқәсқәа иреиӷьыз нҭакәкәеит – рҳәеит,
Иубаӡом, зынӡа уҵыкәкәеит – рҳәеит.
Еиҭах, уи ҽаӡә дидырбеит,
Дшоуԥашәылоу агәра идыргеит.
Уажә уиаҟарагь ибжьы имыргеит.
Дшақәшаҳаҭым агәра диргеит.
Еидкылоуп лыжәлеи лыхьӡи – рҳәеит,
Иҟалазеи иухьзеи – рҳәеит.
Дзугәамԥхо илыхьзеи – рҳәеит.
Аӡә дидырбеит.
Ҽаӡә дидырбеит,
Ӡәырҩы идырбеит.
Дызгом, мап, иҳәеит:
Аӡә грак лымоуп – иҳәеит.
Егьи гхак лымоуп – иҳәеит.
Ҽаӡә «вбак» лымоуп – иҳәеит.
Аӡә дидырбеит,
Ҽаӡә дидырбеит,
Ӡәырҩы идырбеит.
Дсызгом, мап, иҳәеит.
Аӡәы илыгцәоуп – иҳәеит,
Егьи? илыццәоуп – иҳәеит.
Ҽаӡәгьы, дырныгцәоуп – иҳәеит.
Аӡә дидырбеит.
Ҽаӡә дидырбеит,
Ӡәырҩы идырбеит.
– Уаау, дсызгом – иҳәеит.
Аӡә дласцәоуп – иҳәеит.
Егьи дҭынчцәоуп – иҳәеит
– Иаабоит улаԥшцәоит – рҳәеит.
Аӡә дидырбеит.
Ҽаӡә дидырбеит,
Ӡәырҩы идырбеит.
Аха, ииҳәац еиҭах иҳәеит:
Сзыхьӡаз акәым са сзыргәырӷьо,
Зынӡа ҽакыуп.
Исымԥшаацоуп уажә сзеигәӷуа,
Мҩакы сықәуп.
3.0. 199ҵш
ЛАХЬЫНҴОУП…
Уск ҳшашьҭоу, ҽак цәырҵуеит,
Мҩақәакгьы кыуп…
Ак ҳауеит, ҽак ҳцәыӡуеит,
Уи ус иаԥуп.
Аӡә данԥоит, ҽаӡә данҟьоит,
Наџьнатә иаԥҵоуп.
Аӡә дхалоит, ҽаӡә далҟьоит,
Уигь лахьынҵоуп.
Ҳлафуеит, зных, ҳацәҳауеит,
Еснагь ҳаиԥшым.
Ҳшыччо, насх ҳҵәыуеит,
Ҳақәшәт ҳаззыԥшым…
Шәаргәндак уажә дхаҵахт,
Ҳхы-ҳгәы ахшәоит.
Ҳаиааит, зны ҳаҵахт,
Уи ҳгәы ԥнажәоит.
Уск ҳшашьҭоу, ҽак цәырҵуеит,
Мҩақәакгьы кыуп.
Ак ҳауеит, ҽак ҳцәыӡуеит,
Уи ус иаԥуп.
25.0. 199ҵш
Дсаҭәасымшьо сыҟам – иҳәеит,
Кырынтәгь лыҩны сыҟан – иҳәеит.
Гәҩбарак ҳабжьамлеит – иҳәеит,
Ус, сан длеиԥшнысшьалеит – иҳәеит.
20.0. 199ҵш
Иснаҭаӡом схәыцра ҭаха,
Мцак нсыцрасуеит…
Ҭынч исымаӡам атәаха,
Ԥшак нысҿасуеит.
Есымшааира мҩакы сықәуп,
Цәаҳәак сашьҭоуп.
Исзыԥшаар, уи насыԥуп,
Сызхыу ашьҭоуп…
Зных, бырлашҵас ак аасҿаҷҷоит,
Гәҭыхас иҟасҵоит.
Аха ибашоуп, схы-сгәы сажьоит,
Насх, аҽаӡоит.
Еиҭах снаҵҟьоит, ԥхьаҟа снеихоит,
Сзышьҭоу збароуп.
Иара уиала сыԥсы еиқәсырхоит,
Схы агәра згароуп.
Уажә ҽакала са сгәы сҽануп,
Уиаҟарагь сзыччом.
Сныҟәоит, амҩа сықәуп, сануп,
Сгәы сарҭынчуам.
Аԥсҭазаара цқьа аҵароуп
Сзаанаҭ. Сашьҭам џьа ԥхьа сеиқәхап.
Сара сызҿу, уажә, лаҵароуп.
Иҭазгало, аҽа шьоукхап.
24.0. 199ҵш
О, Анцәа! Кыр сучҳаит, избоит.
Уажә ӡыхәашьк саман сагоит.
Сагозаргь шьҭа сагааит,
Усызхьаԥшуам, усызгәааит.
О, Анцәа! Срыцҳаутәт цәгьаӡа,
Ах, еилыскаар цәгьаӡам.
Исыхәогь, уаҩ дызбом,
Схыҵәҟьагьы агәра згом.
21.0. 199ҵш
Иахантәарак сызмыцәеит,
Срылан аԥхыӡқәа…
Сгәы ахьаа сызмыртәеит, –
Иазхгом ацәыӡқәа…
Схықәкы збоит ишбашоу,
Ицәгьаӡоуп уажә сусқәа…
Сыԥсҭазаара шԥашоу?
Инымҵәеит сыхҭысқәа.
22.0. 199ҵш
Аҵар шәаҳәабжь уи сгәы ҭнашьаауеит,
Уажә зегьы-зегь рзыҳәа сгәы ԥшаауеит.
Зегьы-зегь шәҭит, уажә рыԥсы рхалт,
Са суазыруа амҩаду санхалт.
Уажә зегьы-зегь гәрӷьоит, ишәаҳәоит,
Иҳацәцаз рыԥсы ҳақла ишәахоит.
Са сыԥсҭазаара лҵшәаданы, иҭацәны,
Адунеи сықәхт, наунагӡагь сзаҵәны.
Зегьы-зегь схьаауеит, изгәрҩуеит,
Цәаҳәақәакгьы сгәы иҭыҵуеит, изыҩуеит.
Иара уиалоуп ишҭоугь уажә сыԥсы,
Зынӡа хьаас сшикымгьы уаҩԥсы.
Аҵар шәаҳәабжь уи сгәы ҭнашьаауеит,
Уажә, зегьы-зегь рзыҳәа сгәы ԥшаауеит.
Зегьы-зегь шәҭит уажә, рыԥсы рхалт,
Са суазыруа амҩаду санхалт…
25.0. 199ҵш
Аурҭ. Анаатә. Адәы сцәылон.
Схала иԥысшәон ианыз сылахь.
Зны сыччон, ҽазных, сҵәыуон,
Снагылалон уа сгәы сымахь.
Исыхәоз реиҳа исԥырхагаз
Уа сымҩаҿы еиҳа еиҳан.
Зымҩа иансывс ауаа инагаз.
Сагьынрыдҟьеит, зынӡа сырҳан.
Алаԥшҳәаа – измам ҳәаа.
Аурҭ, анаатә – амш ахьаа.
Асы шкәакәа, аҵар рашәа,
Аҵх еиқәаҵәа, аԥша хьшәашәа.
Абна еиқәара, амшын, ага,
Ашьха-шьанҵа, арҩаш хага.
Ашьауардын – жәҩан иазԥагьоу,
Амҩахәасҭа – хара инагоу…
7.0. 199ҵш
Сымшқәа аанҿасит,
Акгьы сгәы азцом.
ԥша хьшәашәак нысҿасит,
Зынӡа сызқәацом.
Гәаҟра шәкы сыԥгылеит,
Сцәа-сжьы хьанҭахеит.
Сыӷба ду ӡааҟәрылеит,
Сыҩнра кьаԥҭахеит.
8.0. 199ҵш
Сџьыба ҭацәуп, иҭацәуп,
Акгьы ҭам.
Ҩызагь дсымам, шьҭа сзаҵәуп,
Сгәы рызҭам.
1.
Зынӡа ак сҭахымшәа
Сықәхеитеи слак-ҩакуа.
Сыҩнра ду сахымшәа
Сеихоит, ԥхьа сгәаҟ-ҵәаҟуа.
Жәҩанаҿ амза сҿаччоит,
Аха сазмырԥхеит.
Сыԥсҭазаара џьасшьоит,
Сзаҵәӡаны сынхеит.
6.0. 199ҵш
ҼНԤЫҲӘАК СМОУА СНЕИРА
2.
Сыжәҩан гәы кәеи-кәеиуа,
Хыхь еҵәала иҭәуп…
Сызхынҳәуам, сахьнеиуа…
Уа… уи ус иаԥуп.
Уаҟа иҟоуп сҵеира…
Схы-сыԥсы змадоу,
Ҽԥныҳәак смоуа снеира –
Уи ауп сзы ихадоу…
7.0. 1997 ш
Снап џьаџьақәа ирыҵоуп амса,
Ԥхьа сеихоит, урҭ срықәгәӷны.
Ҽеила идырны шлаҵарамзоу
Исҟьоит ажәла, сацԥыҳәаны.
Уажә акәмзар, нас ианбыкәу?
Сынхарым ак сықәмшәа…
Са саҩызоуп уажә акәыкәу,
Сыбжьы гоит инхәҵакшәа.
23.0. 199ҵш
Иаалырҟьан сҭахаӡаргьы
Жәҩанаҿ, сеаҵә ԥхоит.
Мышкы, адгьыл сатәхаӡаргьы,
Са сыԥсы еиқәхоит.
Уи зегь гәазҭо, зегь збарҭоу,
Дҟамлари аӡәы?..
Сыбаҩ, сцәа-сжьы, анышә ианарҭо
Еиқәзырхо сыбжьы.
23.0. 199ҵш
РПАТРЕҬҚӘА СРЫХӘАԤШУЕИТ…
Шьыжьла сгылоит, сылаӷырӡ сҿыҵкьаса,
Сазгәшьуа сԥацәа рыбла аҭаԥшра.
Слымҳа бжьык нҭаҩуеит: «Ухаҵоуп, уҽыҟажа,
Уи ԥсыхәа змамоуп – башоуп азԥшра».
Сылшарала сынхалап,
Маҷк снеихап.
Уацәа ҿыцқәак сырҳалап,
Ԥыҭк сеиқәхап.
Алаԥшыцәгьа дынсхьыԥшы –
Кыр сиргәаҟт.
Аԥсцәаҳа ибла санҭаԥшы –
Саалакҩакт…
16.0. 199ҵш
АԤША
Уажәоуп, адәы сшықәжьыз, сышгәаҟуаз анша,
Исызхымгар – анышә сауҭарц суҳәоит аԥша.
Џьа акы угәы ннархазаргь, сҿаԥхьа иумӡан,
Схала адәаҿы сшышьҭоу унсывсны умцан.
Саргьы зны уара уеиԥш сақәиҭын схы,
Сшаҟьон, сгәаҭеиуан, сныҟәон мыцхәы.
Саргьы зны уа уеиԥш слахҿыхын, сыӷәӷәан,
Аха иакәым зур уа суеиԥшмызт, сахьхуан.
Ицәгьан зны саргьы уа уеиԥшҵәҟьа схыԥша,
Уажә ханшьаларак сзууырц суҳәоит аԥша.
Ишузалмхуагь здыруеит сгәы иалоу ахы…
Сузымжыргь, хаҳә-мҿыхәк ма инсықәжь
сҵәахы…
21.0. 199ҵш
Ицеит сгәӷрақәа рымш,
Изкыз гәыӷран сыԥсы.
Сгәы иҭыхоз акгьы рнымԥшт,
Дсыхәом уашьҭа уаҩԥсы.
Сгәӷрақәа зымҩа иԥхаҵоуп,
Ишҳамыз рылан аҵәы…
Сымшқәагь шьҭа иԥхьаӡоуп,
Сазԥшуп, иахьа, ма уаҵәы…
6. 1996
АԤСНЫ
Уажә иузыркуеит аҩымҭақәа,
Бџьар зымкыц…
Инҭаҭәаны ҭабиак аҿы,
Знык имхысц.
Зҽыҵәах итәаз, усҟан, ҩныкаҿ,
Ишәаҟьаны,
Иахьа иузыркуеит ажәеинраалақәа,
Ашәаны…
САЖӘЕИНРААЛА
Ак амҳәарцу, ус иҿыцу?
Нас иахьзеи мшәан, зынӡа иԥсыҽу?
Аҽакала иҟан раԥхьа,
Имаҷҩушәа збоит уажә иаԥхьо.
Ԥсеивгашьак сзыҟамҵо, мчы кәарак сыламкәа,
Сгәы аҭра иҭыҵны ицоит аҭҳара.
Хгашьас ҳәа иҟоу дыршьа сымамкәа,
Рпатретқәа срыхәаԥшуеит, сыблақәа ҭраа.
26.0. 1997
Сара кырынтә сгәы ԥжәахьеит,
Схы-сыгәгьы кыр иахшәахьеит.
Са ушьҭа зегьы сзеиԥшуп,
Исыздыруам исԥеиԥшу…
Сырхашҭну? Уи акәм уажә схьаа.
Сырхашҭхьеит шәынтә. Сыԥсхьеит, сыржхьеит,
Са шәынтә сырҵәыуахьеит, сырхьхьеит,
Ахԥхьаӡара иамаӡам ҳәаа.
27.0. 1997
СЛАХЬЫНҴА
Исымоуки, уанаџьалбеит слахьынҵа,
Есымшааира уҩуа усышьҭоуп уҽкынҵа.
Шәынтә скылуххьеит, жьаӷьрҩагак сеиларҩа,
Сыхәҷиижьҭеи исыгужьуам агәрҩа.
Рыцҳашьарак нулаӡамкәаны узбоит,
Уажә, сыҵаҟа ҵа змаӡам аӡмыжь газгоит…
Мшәан, шаҟантәы усыцрасхьоузеи маӡа.
Уа слахьынҵа! Шьҭак, уаасылгаӡеит зынӡа.
Ана-ара, сныҟәуа сдәықәуп, џьа сыԥс амкуа,
Аха исцәаҩам уи азыҳәа са сгәы ҭҟьо…
Иузеилагом аԥсҭазаара азакәанқәа,
Ҽуаҩык дааиуеит, аԥҟацаҳәа иҟамчы ҟьо…
12.0. 1995
Иҟоузеи усс, ех, сара сызқәмшәац,
Иарбан хьаау, ма сара сызнымшәац.
Ихьаазгоит сыдгьыл аҳақ хьсзымшәац,
Макьаназгьы иҟоуп схы-сгәы зхымшәац…
Саагылеижьҭеи ускаҿы сеиқәмшәацт,
Аиашазы, ҽеила схы сызԥымшәацт.
Аӡә иҿаԥхьа, мчыла, хәыцкгьы сылмшәацт,
Схы ларҟәуа, ус аӡәгьы синымшәацт.
Исыхәҭам џьара ажәакгьы сҿымшәацт,
О, иҟоуп, зыбзиарагьы сзымшәац.
Далагаргьы аӡә цас, ус сгәы ԥижәарц,
Ма исылоу схаҵара цқьа иԥишәарц.
Саԥылоит, шьҭахьҟа схьамҵ, сгәы зхымшәац…
Сшьамхы ларсны, аӡәгьы са синымшәацт.
Уажәгьы сыҟоуп ԥыхьеиԥш, сшыҟац, сшымшәац,
Са санышәом, уаа, сабацәа знымшәац…
24.0. 1995
Саазқәылаз, сшьа-сда иҭымҵоу?
Игәаҟ-ҵәаҟоу, еихьымӡа-еиԥымӡоу?
Избоит шьоукы хырҩаа азыруеит,
Абри уажәы саруазыруеит…
10.0. 1996
Мшәан, иҟоузеи уаҩ ицәа иҭамӡо,
Зегьы дрышьцылоит, зегьы.
Анцәа дышҳашьҭоугь ҳарҭ ҳаҭамҵо,
Гәнаҳак нҳашьҭалоит зынгьы.
Домокл иаҳәа саҵагылоуп…
Сыхәда нбахнаҵәо сыԥшуп.
Уажә сыҷкәынцәа сыбла ихгылоуп,
Сӡамҩа сылаӷырӡ ахьшуп.
27.0. 1996
Инеиԥхьаба иабацеи гәыӷра гәарҭак,
Гагақәак… иаасыцрымҵуа сара исышьҭоуп.
Саазқәылаз, исымаӡам гәыраҳаҭрак,
Хьааи, гәаҟреи, зегь зхызго уажә са сышҭоуп.
Уаанӡа исымаз сгәыӷрақәа, урҭ зегь башоуп,
Исцәеиԥхьыттаз сажәа, сашәа, зымҩа икажьуп…
Иаасыдгыло маӡа-аргама уажә сызгашоуп…
Хара имгакәан, адгьыл аҵаҿ сара исқәашьуп.
Сгәы иҭыхо зегь сҿы исзарҳәом,
Зных, сҩуеит ус снатәаны.
Иагсмыжьуазар шьҭа исызҳауам,
Сҵәыуалоит еимаҭәаны.
Иҟамлеит сгәы еихакканы,
Шьҭа, ԥхьа исыхәарц агәра згом
Избоит, сцоит наҟ сҵыкәкәаны,
Сԥеиҳаб рыцҳа дысзыхгом.
18.9. 1994
АУАА ЗЕГЬ ЕИԤШЫМ
Зегь ирымоуп рхатә ҵасқәа,
Зегьы ирымоуп рхатә ҟазшьа.
Аӡә ус дишеит Анцәа цасҳәа,
Аҽаӡә, дақәтәоуп зынӡа аԥша.
Аӡә дқьиоуп, кырӡа дҟәшуп,
Цқьа дымхәцкәа дцәажәом цас.
Уи зегь рыла ддыруп, дԥышәоуп,
Иламыс ихьчоит уаҩҵас.
Аӡә ҭынч днеиуеит, ҿымҭкәа ԥшьала,
Ҽаӡә дыццакуеит зегь рҿы.
Ауаа зегьы еиԥшым ҟазшьала,
Ишеиԥшым еиԥш рхы-рҿы.
29.0. 1994
СЫԤСЫ
О, сыԥсы, уажә сара сухашҭын,
Угәыкы-ҵәкуа, уқәуп мҩакы…
Зных, уҩны унҭҟьахуеит сышҭа,
Урышьҭоушәа збоит ҽа шьоукы…
Схы збоит аҽакала уажәы,
Исуҭарцын суҳәоит мчык…
Саахьаҳәзар, слымҳа иҭаҩит бжьык:
Ауаа урыхә, ухы ухаршҭла хәҷык…
24.0. 1995
Зегьы сзеиԥшны са сҟамлацызт,
Ус сгәы ԥызжәоз сҳәон, изӡомызт,
Снапы еиқәԥса ҭынч сызтәомызт,
Иакәм, иахәҭам, са иҟасҵомызт.
Цәгьас акырынтә сҟанаҵазаргь,
Еснагь сзышьҭаз, схықәкы аиашоуп.
Ԥхьаҟа шьаҿак сзыҟамҵазаргь,
Исыцрыхоз русқәа башоуп.
Ҽазных, сымч, сылшара ԥысшәон,
Скаҳа-бӷалон, ус сеихахон.
Сеиҳа зымчыз уа сгәы ԥыржәон,
Ак сылмшаргьы, снырҿахахон…
7.8. 1994
Аӡә ак иҳәашт, аҽаӡә ҽакы,
Хырҩаа асҭоит уи зегь бжакы.
Смыцәа исыршеи са шаҟа ҵхы,
Аха издыруеит зегь реиҳа схы.
Сныҟәоит, сныҟәоит, ус ишаԥу,
Сара схы, са соуп еиҳабу.
Издыруада сеиҳа са схы, –
Смыцәа исыршаз уа шаҟа ҵхы.
Исоургьы ԥынгылак зных,
Исызцәымҵроуп уиаз агәыхь.
Ааԥынрала, ашәырҵлақәа шәҭуеит.
Сара схьаа схала исхәшәтәуеит.
1.0. 1994
Ҳгәы ҳҽанӡамкәа данҳақәла аӷа,
Ҳаԥшьа ҭыԥқәа дрылс ишьаҟьон.
Ҳарҭ ҳҵеира гылт, хацәнымырха,
Еидгылт, иҿагылт, еибашьуан.
Ҳаҩнра, ҳгәара, ак нмыжь ирхәашон.
Иқәигон иаӡар ҳдац-ԥашә.
Ҳҵеира иабашьуан, имыцәа идыршон,
Иамкрац наӡаӡа ҳаҩнрашә…
Сыҟам сҭаацәа хык сызрымҭо,
Зынӡа хшыҩлагьы сажәым.
Аха сҟалеит уажә сызҿымҭуа,
Ԥыхьеиԥш сыҟаӡам уажәы.
Ԥыхьеиԥш иҟам, саҳаиҭ-қәиҭқәа,
Ԥыхьеиԥш иҟам, сымч-сылша,
Жәак нсыхәламшәо сгылоуп, ҿымҭкәа,
Иаасҿашәшәоит зных, аԥша.
Сқьиарагьы смыхәаӡазаап,
Аҵх лашә салахт, имшаӡо.
Аԥсҭазаара иаҟазшьазаап, –
Иаауҿалашан, аҽаӡо.
1.11 1994
Сзымгыло, стәамзаргь сажәны,
Ԥыхьеиԥшҵәҟьа сыҟам уажәы.
Зегь реиԥш, саргьы зны сыԥсуеит,
Сызнысхьоу сымҩахь сыԥшуеит.
Саԥхьаҟа ӡиаск газгоит…
Исылшахьоу шмаҷӡоугьы збоит.
Зегь реиԥш саргьы зны сыԥсуеит,
Аха, ԥхьа сымҩахь, сыԥшуеит…
Кырынтә еилагоуп аԥсабара азакәанқәа,
Уаҩ игәы ацәҵартәы иҟоуп акыр.
Аб дшыҟоу, аԥа иуахҭа нааи, иахәҭамкәа,
Уи ашьҭахь иарбан излақәҵатәу ҳаҭыр?
Уазхәцыр, ари Адунеи! Шаҟаҩ аҩнаххьеи!
Шаҟа хшыҩ цҳафыр афахьеи анышә?
Шаҟаҩ қәрахьымӡа рызқәа раинархеи,
Шаҟаҩ наӡаӡа ианаркхьоузеи рышә?
АЖӘАК
Сусаҿ, сҭышәынтәала сзымҳацт,
Сшьақәҟьахьеит, сбылхьеит кыргьы.
Ажәак сашьҭоуп, сара исзымҳәац –
Изқәсҵо схы-сыԥсы зегьы.
Аҽанаҵәах, уи гәыԥжәагоуп,
Уаҳагь сыҟаӡам избарц.
Сара сзышьҭоу?.. Зынӡа жәакоуп,
Жәак, уаҩ иимбац, имаҳац.
19.11. 1994
Ирхылом саазқәылаз сыблақәа ччацк,
Аччашьа схашҭит, аччашьа.
Сымч сылӡааӡеит, иакыуп сыԥсы ахац,
Ахьааи, агәрҩеи, исҵеит зегь рычҳашьа.
Ари Адунеи! Избеит сызхара,
Самшьҭзаргьы уиаҟра ԥхьа хара…
Ишсылшоз ала схатә бжьы сыргеит.
Ацәгьеи-абзиеи маҷкгьы еилсыргеит.
Аԥсҭазаара шоуп уамашәа,
Уланашьҭуеит, угәы цаны, уаншәа.
Шьҭахьҟа уанхьаҵ, уаҵәҟьа уҭанархоит
Шаҟа уқәԥо, уиаҟарагь уӷәӷәахоит.
1994.
УИ, СА ИСХЬААУП
Сыҷкәынцәа, ргәыхәтә хьымӡара,
Уи са исхьаауп.
Смаҭацәахәҷқәа, рааӡара,
Уи са исхьаауп.
Ԥхьаҟа сҭаҳцәа рныҟәгара,
Уи са исхьаауп.
Ҳаӷацәа наҟ рықәгара,
Уи са исхьаауп.
Шьоук зҿыу, ацәгьа аршара…
Уи са исхьаауп.
Исылсмыршац алшара,
Уи са исхьаауп.
Ҳҵеира ирылшаз, ахәмшьара,
Уи са исхьаауп.
Сыдгьыл гәакьа ахьчара,
Уи са исхьаауп.
13.11. 1994
Са сызҿуи? Са сызусҭа?
Ма сныҟәану баша усда?
Иҟаӡамкәоу сызмаҭәоу,
Ак ҟамҵакәа ма ус стәоу?
Саргьы исымоуп лахьынҵак,
Кыр сызхӡыӡаауа маӡак…
Сшамеигәрӷьогь сыԥсы хьҭоу,
Сыҟазароуп ишсыхәҭоу.
25.11. 1994
САРА ИСХАРОУ
Сара исхароу, исызиқәҵом уи аӡәы.
Сара исхароу, иаанхароуп сара сҿы.
Аҭак збароуп, сара иахьа, ма уаҵәы,
Сгәы ԥнажәароуп, исмырччароуп схы-сҿы.
Хьаас исоуп, са сымшала аӡә игәы нхар,
Сара исхароу, сара иснаҭароуп гәбӷан.
Уи азыҳәа, исылеимҵароуп аӡә аҵәы,
Сара исхароу, иахьа исыриашап, ма уаҵәы.
27.11. 1994
АҴЫХӘТӘАНТӘИ АҴӘЦА ИАЦУ
Аҵыхәтәантәи иацу,
Уи ус нырхагоуп.
Аҵыхәтәантәи иацу,
Ҳалаԥш нахҳажьп…
Аҵх-лашә сзарҭынчуам, сышгәжәажәо исыршоит,
Суада ҭбаа-ҭыцәӡара самкуа.
Аџьма ушьыргьы, аблақәа ааԥшуеит,
Сыҟоуп сыԥсымкәа, сыбзамкәа.
24.11. 1994
Сгәаҟра сзанышәом,
Сылаӷырӡ сҿыкәкәоит.
Лшарала схы ԥысшәом,
Есааира сҵыкәкәоит.
Сыҽнасҭан сагаҵәҟьеит,
Зынӡа зымҩа…
Мшәан, сафеит, сафаҵәҟьеит,
Сара агәрҩа.
24.11. 1994
Сматанеиуа сумҵахырхәом, о, Анцәа.
Сыԥсы ахьҭоу схы ахызбаауеит, сара нҵәа.
Иахьгӡа сҵеира исзаанхаз, ргәхәтәы,
Сԥацәа рылмкаа, са сықәмҵан мыцхә адәы.
Суҳәоит: хыхьынтә усзылԥха, зегь збо.
Еиҭах, уа уоуп, сзықәгәӷуа, зыгәра зго, –
Исзуӡбырц, сақәуршәарцы ақәнага.
Аԥсҭазаара шысҭахыҵәҟьамгь агәра га.
25.11. 1994
ИСЗЫНАМГӠАЦ СУСҚӘА
Исзынамгӡац сусқәа, исырҭаӡом ҭаха,
Сдырныҟәоит, сдырцәом, сдыриауам.
Исзынамгӡац сусқәа, исырҭом атәаха,
Ҭынчрак џьа исоуны ируам.
Ирасҳәоит: Шәаасԥеиԥш, иахьак, ма уаҵәык
Сгәы ус ӷәӷәала шәамыскуа.
Аха ируам, игәамҵуеит, исыларҵоит ҵәык –
Уаа, исзынамгӡац сусқәа…
2.12. 1994
Иҟаиҵон еснагь шьапҿаршә,
Хаан имҳәацызт сыбзырӡы.
Кырынтәгьы ихеит инаршә…
Сагон, самимхит аӡы.
Сеиха-еигәуа, сынҵәаха,
Схала са схы еиқәсырхон.
Сыхьӡ иахьишьуан аҵәаӷәа,
Иаӡар, илшар, сҭаирхон.
Иааиԥмырҟьакәа сыхәда иқәӷәӷәуеит еидарак,
Акы сшаҵоу, иаақәҳауеит ҽакы.
Уажәы са сқьыԥаха саҿахеит уа мардарак,
Сааигәара иҟамкәа мҩакы…
Аҵыхәтәантәи иацу,
Зегьы иаҳԥырхагоуп.
Аҵыхәтәантәи иацу,
Имжәкәа иаанҳажьп.
28.11. 1994
Ҭынч сыԥсы шьаны сымтәацт,
Саанымҵӡакәа амҩа сықәуп.
Сара истәым ӡыхь сымтацт,
Схатәы ахьыҵҵуа уи насыԥуп.
Ох, гәышьа ҳәа сыԥсы шьа,
Сиарҭа сыламиаӡацт ҭынч.
Исзыԥсахом шьҭа сҟазшьа,
Агхара ишаҿугьы сымч.
28.11. 1994
«Анапи-анапи еибарӡәӡәоит, аҩбагьы аҿы».
Ус акәын, ус иҟоуп, уажәгьы ҳара ҳҿы.
Аӡәы, аӡә дизааигәоуп, ҽа шьоук еиуацәоуп,
Афырхаҵара зыхәҭамкәа изаузгьы рацәоуп.
Иҟазҭгьы ҳгәӷрақәа уаанӡа ҽакала,
Уажәы, ҽа шьоук дәықәлеит, зынӡа мҩапала…
Еиқәрхоу ҳаԥсадгьыл, ҳарҭ ҳҵеицәа ршьала,
Уаа, иалахәмаруеит шьоук, аҽа ҟазшьала.
Избоит, кырӡа уажә сшьақәҟьоуп,
Уи кыр амзызқәа ирыхҟьоуп…
Мра шәахәак са сзын имԥхеит,
Сымшқәагь маҷӡаны инхеит…
21.12. 1994
Избоит, шьоук сара сзы иҳарамшәа,
Зынӡа гәыразра рыблақәа ирхым…
Суахҭагьы снахьаԥшуеит, ихарамшәа,
Акгьы сгәы аҳәом, акгьы сҭахым…
Уажә саазқәлаз, сҟалеит ҽакала,
Уа, сызрыҵымҵит хьааи, гәрҩеи.
Сажәит, сеиџьит, сара мышкала,
Хаан сызқәымгәӷӡоз блала исымбеи…
Егьаҩ иип, ԥхьаҟа ирызҳап,
Адгьыл егьаҩы ирызхап.
Иажьап егьаҩ рлахьынҵа,
Ишашьҭоугьы рыҽкынҵа.
Игәрӷьап, егьаҩ хәмарп, иччап,
Ҽа шьоук ргәы ԥжәап, еиҟәҷҷап.
Адунеи ду ссиршәа ишоуп.
Аӡәы иқәхәлоуп, ҽаӡәы изшоуп…
Егьарыла сыбжьы рду сыҳәҳәаргьы,
Аныҩбжьада игом аҽа бжьык.
Ах, сҭахаҵәҟьеит анс сҳәаргьы, ас сҳәаргьы,
Сгәы смышьҭошәа сааҭгылоит хәҷык…
20.12. 1994
УРҬ…
Ргәы иабон урҭ, сара ак сылмшарашәа,
Исыцрасуан, исыгәҭасуан, сладырҟәуан.
Зны еиҭаркуан, зны еицаркуан, сажәа, сашәа,
Уа, зегь рыла сызныз сымҩа саԥдырҟәҟәуан.
Урҭ… шаҟантәы, шаҟарыла, са сгәы ԥыржәеи,
Сымҩахырҟьарц, исыларҵеи шаҟа ҵәы?!.
Урҭ… Шаҟантәы, шаҟарыла, сҟазшьа ԥыршәеи,
Снырҿахахон, ҳаибабап сҳәон, нас уаҵәы…
Аха снеуиан, шьҭахьҟа схьамҵ, шьанҵа мҩала,
Инсхабабаны саныркгьы… Сгәы мцаӡеит.
Сыҽрысымҭеит зынӡа спара ркыртә мариала,
Урҭ… рхықәкы… изышьҭаз аҿ, имнаӡеит…
20.12. 1994
Исыздыруам изыхҟьо,
Скаҳа-бӷало, џьа сзанҟьо,
Дысԥырхагахоу мишәанк,
Ус, ма савахоу џьа ганк?..
Шаҟантә сара исықәхәлахьеи,
Сыӡхьозеи шаҟантә…
Сыршьырц шаҟаҩ сықәлахьеи,
Сеиқәхахьои шаҟантә…
30.0. 1991
ҲЖӘЫТӘ САРКЬАЛ БЖЬЫ
Ацәа саалҵны, са сангыло, ес шьыжьы,
Сгәы иқәҩуеит, ҳжәытә саркьал дуқәа рыбжьы.
Уи сарҭынчуам, хьаак снаҭоит есқьынгьы,
Аҽакала инеиҭаԥахоит сыгәгьы…
Иаҳзымыхьчаз, ҳныхабаашқәа, урҭгьы збоит,
Аха усгьы, ԥсра-ӡра шрықәм, агәра згоит.
Сгәы инықәҩуеит ҳжәытә саркьал дуқәа рыбжьы
Ацәа саалҵ, са сангыло, ес шьыжьы.
Сыбла ихгылоуп, урҭ ҳабдуцәа дуқәа рҟәх…
Сыбла ихгылоуп, ҳџьынџь, ҳдаракәац, ҳҭоурых.
Аԥсҭазаара скыдҟьо самоуп, сыԥнашәоит,
Иаҳзымыхьчаз сныхабаашқәа, сгәы ԥнажәоит.
Ҳныхабаашқәа, ирымоуп рҵас, урҭ, рхатәы,
Ирчҳаз гәҭыхашәк, ԥхьаҟа ирымоуп аҳәатәы…
Зқьышықәсала урҭ ирхыргахьоу рацәоуп,
Ҳара ҳмилаҭ, ирхаҿсахьаӡоу нцәоуп.
Саазқәылаз, иҭахәаҽӡеит сгәы цәаҳәак…
Исԥырхагоу! О, ижәдыр! Ицәгьоуп сҳақ…
УМҨА
Егьа уццакны уцозаргьы,
Иухаумыршҭын –
Ишкьаҿӡоу умҩа…
Иара убри умҩагьы
Уԥсҭазаара иацыԥҵәахоуп…
Иулырша, уи умҩаҿ,
Цқьа ҽеила, хшыҩла,
Аныҟәара…
ШАҞАНТӘ…
Шаҟа схы иацәызӡахьеи,
Сзымцаӡо ԥхьаҟа.
Шаҟа гәаҟра схызгахьеи,
Сҵәыуахьеи шаҟа.
Шаҟа мҩа сырнылахьеи,
Исцәыӡхьоузеи шаҟа.
Шаҟаҩ мшьҭыцәгьа сԥылахьеи,
Сдырхынҳәхьеи шьҭахьҟа.
Шаҟа шьыжьы сгылахьеи,
Башаӡа, шаҟа,
Шаҟа шәахсҭа рнылахьеи,
Схы-сгәы, мшәан, шаҟа.
Шаҟа сыԥсы лылахеи
Ԥҳәызбак зны, шаҟа.
Дсызхьамԥш зымҩа дгылахьеи,
Срыцҳалтәи шаҟа.
Дара, дара, о, мап, еиԥырхагам,
Еиқәгәамҵны еибафом ржьы.
Уаха ақәџьмақәа ууеит, иууеит,
Сарыхьҭашьуеит, сцәа-сжьы сҭаӡыӡуеит.
Иреҩсхьоу рымшқәа ирыхьҵәыуеит,
Ԥхьаҟа ирԥеиԥшхашагь рдыруеит…
Уаха ақәџьмақәа ууеит, иууеит,
Игәҭшьаагоуп, сцәырҳазшәа сааҭрысуеит…
Рыцҳарак сԥеиԥшуп, издыруеит,
Сцәа-сжьы ак нҭалан иардысуеит.
Фарҭынҵас, амшқәа ықәҳаны ицоит,
Схатә уск, сызхыҽхәаша акгьы збаӡом.
Ус, сыԥсҭазара сгәы ҟанаҵоит,
Џьаҳаным лашьцарагь агәра згаӡом.
Сықәрагьы, шьҭа исиааиуашәа збоит,
Аԥсцәаҳа дкылатәа дыԥшуеит…
Суахҭагьы, аамҭак шамоу агәра згоит,
Адгьыл гьыжьуеит, ихәлауеит, ишоит…
20.№. 1992
АДУННЕИ ДУ
Адунеи ду, измам ҳәаак,
Уи акәшарагь кыр ицәгьаҵәҟьоуп.
Есымшааира иамоуп хьаак,
Ишеиҿартәоу, уамашәаҵәҟьоуп.
Саазқәылаз, са шәа-ӡыӡрак сыхҭакы
Самоуп, сама, избоит, сахьӡом сыгәҭакы…
Ҳжәытә саркьал бжьы сгәы иқәҩуеит, ес шьыжьы,
Сгәы иқәҩуеит, Наԥҳа Кьагәа ду ибжьы…
7.№. 1992
Зны сгәы иабон, кырӡа сымчуп,
Аха уажәы ҿысҭуам, сҭынчуп.
Мап, ажәак исҳәом аҭак,
Иҟаӡамкәоу џьа сыхәҭак?
Издыруада сымшәаӡазар?
Аха ӷәӷәала сгәы ԥжәаӡазар?
Сгәы ԥжәаӡазар, сгәы 8ҵәаӡазар,
Саԥхьа сымшқәагьы ԥхьаӡазар?
Баша сгәы иабон кыр сымчуп,
Уажә саазқәылаз, ҿысҭуам, сҭынчуп.
Ишауала ус снеихап.
Ус снеихап, ма џьа сҭахап…
7.4. 1992
Уаха ақәџьмақәа ууеит, иууеит,
Рыцҳарак сԥеиԥшуп, издыруеит,
Сцәырҳазшәа, зных, уа сыҭрысуеит,
Сцәа-сжьы ак нҭалан иардысуеит.
Аҵх-лашә, иҿаҳазаргь, идагәам,
Ақәџьмақәа игәҭшьаагоуп рыбжьы.
Исзеилымкааит, уажәыгьы изакәу,
Цқьа дыршьагьы сымам.
Сыхьыӡ еснагь изҿакыу,
Бзоума, мамзаргьы ԥсума?
Шьоукгьы сдыршәоит, ҳаӷеиҭа:
«Иҽеим, иҵасым,
Аԥсцәаҳа иоуп, ихаҭа,
Агәра га, уи цасым».
Ишәыздыруам сҳәеит, уи зызҳәо,
Са сҿы уи, мчы имам.
Сыхьыӡ ԥҳаимбаруп изҳәо,
Уи, урҭқәа дрылам.
Сусумҭа гәаҭо, сҷаԥшьо,
Ибжьы нхәҵак ҿиҭуеит.
Салихуеит ацәа, ҵхабжьон,
Ԥхьа гәӷракгьы сиҭоит.
16.7. 1979
Зны-зынла аҩызцәа рҽырҵәахуеит,
Угылан уҳәҳәаргьы, уаҩ дубаӡом.
Ҽԥныҳәак соуратәеиԥш: «Ргәы ԥуҵәахьеит»
Сыҟам. Изҳәазгьы игәра згаӡом.
Ҳаицныҟәоит, ҳагәҭыха еибаҳҳәоит,
Ҽазных, ҳнеидтәалан иаажәуеит аҩы.
Шьоукгьы лымкаала пату сықәрҵоит,
Лассы-ласс иаауеит сырбарцы аҩны.
Уи иқәнхо, еиқәмақаруеит,
Ирылымшои ҭынч анхара?
Ишеизцасуа еибаркаруеит,
Рыбла иабом амра ԥхара.
Иҷынҷаны шьоук еибафоит,
Аԥсҭазара ргәы ахшәама?
Еиҿахысуеит, шьоук еибахуеит,
Аҽакала ргәы ԥжәама?
Рхы иааҭашәо дасу ртәала
Иҟоуп, рымшқәа баша инырхуеит.
Адунеи ду, шоуп, акала,
Шьоук анҵәыуо, ҽа шьоук гәрӷьоит.
Ауаа, сшәыҳәоит, шьҭахьҟа шәхьамҵын,
Ҳазлахаз, ижәбоит, ҳәынҵәацәгьоуп…
Ауаа, сшәыҳәоит, шәеиқәмгәамҵын,
Ҳазҭагылоу, аамҭа, цәгьаҵәҟьоуп…
Ҳмыцәаӡакәа зны иҳаршаргьы,
Иаҳԥырхагам, иахәҭоуп, усгьы.
Ицәгьаӡам, ҳнапы еикәҳаршаргьы,
Адунеи ду, уаароуп усгьы.
20.0. 1992
 
Саанырԥшуеит уахынла шьҭабжьык,
Сцәырҳаны сыҭрысуеит.
Уи нахыс, сгәы ааиуам мчыбжьык,
Сцәа-сжьы зегь дысуеит…
Аԥсуараз! Аҵәца инҭаҭәа аҩы,
Бзиа ибаны ишьҭаҳхуеит ӡәырҩы.
Уи азы, аӡәгьы мап икуам,
Усҟан, зегь ҳгылоуп, ҳаузыртәом.
Уигьы бзиоуп, аха иазхо?
Уиала ҳаԥсуара еиқәхо?
Ҳазхәцп, ҳаԥсуара иагыу, иабзоу…
Шаҟа иаразын иҳалшо, ҳаԥсоу.
4.№. 1980
АӠӘЫ
Уамашәаҵәҟьала дыҟоуп аӡәы,
Зегьы ирылаҵо дгылоуп аҵәы.
Хаангьы ибла бзиак абом,
Цәаҩала ҳҩыџьагь, мап, ҳарҭ ҳааибом.
Мшәан, уамашәаҵәҟьа дыҟоуп аӡәы,
Дцәажәоит… иҟало идыруеит уаҵәы…
Аха, аӡәгьы ибзырӡы иҳәом,
Аҭынха дишьҭам, ауа дирҳауам.
Уа исыздыруам, мамзар ихыу,
Ибла акгьы амбо, амсақәа рхыу.
Цәгьароуп, бзиарак илымҳа иаҳом,
Арахь, иҿаҿы, уиашам, рызҳәом.
7.4. 1980
Нас дыршьа, еилкаашьа сымаӡам,
Гәаҟрак сақәшәар, ицоит наҟ инсыдҵ.
Сҩызцәа, уаанӡа изасҳәоз сымаӡа,
Избар анысҭахыу, рышьҭаҵәҟьа сцәыӡт.
Зны-зынла аҩызцәа рыбжьы дыргаӡом,
Угылан уҳәҳәаргьы, уаҩ дубаӡом.
17.7. 1979
Исзимҳәааит: «Рыцҳа» – са сышьҭахь инхо, –
Иҟам-ианым рахь са сыхьыӡ рхо.
Сыбаҩ амардап анышәаҿ, санԥсы,
Аха, сыдгьыл гәакьаҿ инхароуп сыԥсы.
Схы нырцәыҟа игәеиҭар ишхо,
Аӡәгьы, дбадақьуа, дгылап сырҽхәо…
Сара санышьҭоу, сгәы уаҟа иҩарха,
Сыуацәа анҵәыуо, дгәрӷьап саӷа…
Уи мышкы исԥеиԥшуп, усгьы имаӡам,
Хьаас уи акәым уажә исымоу зынӡа:
Нырцәы иԥсу рахь са сыхьыӡ дмырхо,
Исзырмҳәарц: «Рыцҳа», – са сышьҭахь инхо.
23.1. 1980
Ишәҳәо зегьы сзыҟаҵом,
Шәнапеинҟьара сзацкәашом.
Цәгьарак сыҵан сыҟаӡам,
Исзыжәуагьы сацклаԥшуам.
Сҭашәырхарцы шәсышьҭахыуп,
Зынӡа хара сымамкәа.
Сыцәгьа хьышәҳәо сышьҭахьоуп,
Шьоукы… уаҩрак шәыламкәа.
Зынӡа акгьы смыхьрацы
Сшәыдгылом сыхьшәашәаӡа.
Шәаҿуп са сгәы ҭышәхрацы,
Мап, исҳәом, исашәраӡа.
Цәгьарак сыҵан сыҟаӡам,
Шәыуаҩымрагь сацклаԥшуам,
Ишҳәо зегьы сзыҟаҵом,
Шәнапеинҟьарагь сзацкәашом.
31.8. 1980
АԤСЦӘА АНЫШӘЫНҬРА ИҬЫҴИТ
Асы шкәакәа шьҭыҵит,
Аԥша хьшәашәа кшоит.
Анышәынҭра иҭыҵит,
Рыԥсы ӡаны иԥшуеит…
Урҭгьы ирымоуп ныхак…
Инхәҵак рыбжьы гоит.
Урҭгьы ирымоуп гәҭыхак,
Шәарҭарак рбоит…
АМҨА СЫҚӘУП
Ԥыҭкгьы сныҟәеит, кыргьы збеит,
Уи насыԥуп.
Исылшоз гәасҭеит, схы агәра згоит,
Амҩа сықәуп.
Дыҟам, дыӡит, шьҭа дҭахеит –
Шьоукгьы ирҳәазааит.
Ирҳәоз ажәа да ирзынхеит,
Ргәы иажьазааит.
Исзымдыруаз ԥыҭкгьы сҵеит,
Сцәа ианыруеит.
Агхақәагьы кыр ҟасҵеит,
Уигьы здыруеит.
Арҽеирагьы уажә саҿуп,
Згәы цо среиуам.
Са сзышьҭоузеи? Аҽакыуп…
Мариа исоурым…
Шьҭахь сынхазаргь, зегь акоуп
Сус сахьӡароуп.
Сара исымаӡоу мҩакоуп –
Ԥхьаҟа сцароуп.
Ԥыҭкгьы сныҟәеит, кыргьы збеит,
Уи насыԥуп.
Исылшоз гәасҭеит, схы агәра згеит,
Амҩа сықәуп.
14.6. 1980
Слахьынҵа санажьуп,
Шьҭа агәра згоит.
Пылҳаҭрак салажьуп,
Сзалҵуам избоит.
21.0. 1981
Уа цәгьалаҵәҟьа уажә сааԥсеит,
Ус сҟалеит, уаҩ игәра згом.
Адунеи ду бжак хәаԥсеит,
Сзықәгәӷша ҳәа акгьы збом.
Сыбла иҵашәоит зегьы,
Ус амаҷгьы сывс ицом,
Са сгәы каҳаӡуеит зынгьы,
Уаанӡа исылам шьҭа исызҵом.
Шьоукгьы, амц аҳәашьа рҵеит,
Иқьиаӡоушәа ргәра удыргоит.
Ирыгыз, ирыбзаз зегь ҟарҵеит,
Рхы ҽакала иудырбоит.
Ҵырҭышала иҭоуп рыԥсы, –
Рыҽцәыргамкәа ҽа шьоукгьы.
Ех, дышԥаҟоу ауаҩԥсы,
Х-аршьынк рыда изхом акгьы.
Адунеи абжак хәаԥсеит,
Уаҩ дзықәгәӷша акгьы збом…
29.0. 1981
Асы шкәакәа шьҭыҵит,
Аԥша хьшәашәа кшоит.
Аԥсцәа анышәынҭра иҭыҵит,
Рыԥсы ӡаны иԥшуеит.
1.9. 1980
УАА ШӘАБАҞОУ, СХӘЦРАҚӘА
Шәеиԥшын зных, аӡхыҵрақәа,
Са сгәы аԥаҩ шәырбгон.
Уаа шәабаҟоу, схәцрақәа,
Шәыҟам, џьа шәызбом.
Ҽазных, шәыҩуа шәсышьҭахыуп,
Иҟашәҵозар цас?
Уажәоуп са шәанысҭахыу,
Шәсыдгылар уаҩҵас.
Сышқәсқәа ракәзар, рҽырласны,
Цқьа исызгәамҭа ицеит.
Уи зегь, кыр сгәы иалырсны,
Хьаас цәгьа иҟасҵеит.
Шәеиԥшын шәарҭ аӡхыҵрақәа,
Зны сгәы аԥаҩ шәырбгон.
Уаа, шәабаҟоу, схәцрақәа,
Сшәышьҭопеи, шәызбом.
19.9. 1980
Сеиха-еигәуа, сгәаҟ-ҵәаҟуа,
Сҭал-сҭыҵуа сцәа,
Сылкыхит Цәаблаҟ уа,
Срылоуп аԥсцәа…
Уажә уԥсы ҭам, сахьуныӡбуагьы иахәҭам,
Аха иулшоз сзы иҟауҵазҭгьы саб, иухәҭан.
Саб сухшеит, уара сықәуҵеит адәы, –
Сԥеиԥш уазымхәц, сахьымгӡакәаны сгәахәтәы.
2.5. 1981
Сымҩа џьа ихьынҭырахт,
Ԥасеиԥш уажә избом.
Иааины шьоук аԥырахт,
Рыгәрагьы сызгом.
Исҭахыуп сынрабжьар,
Сахьыргӡарцы ҿак…
Аха иҭырхит рабџьар,
Сзымқәацо шьаҿак.
8.5. 1981
Ацәгьа-мыцәгьа сыршом,
Аӡәы изыҳәа сӷам.
Иацы исылшоз сылшом,
Ԥасеиԥшгьы сыӷәӷәам.
Сымч абаҟоу, иӡит,
Иҟамкәоу шьҭа стәы?
Хьаа цәгьак сызцәырҵит,
Иканажьит сгәы.
11.5. 1981
Сара сыҷкәынра сыцәцеит,
Цқьа исымбакәа.
Анцәа дуӡӡагьы сҟаимҵеит,
Са сымгәаҟуа.
Зынгьы сҩызцәа сывс ицеит,
Са сымгакәа.
Сгәы иҭыхозгьы сымӡаӡеит,
Рҟны исымҳәакәа.
Урҭ исцәыӡыз, уаҳа избом,
Сымшқәа, сыҵхқәа…
Са сажәырцу? Агәра згом.
Шәкы снырҭымскәа.
1.5. 1981
САБ
Са санхәҷыз, уара хьаасгьы сумкӡеит.
Сгәы ҭыганы, сҩызцәа реиԥшгьы сумааӡеит.
Саб, са сзыҳәа акгьы иулшоз ҟаумҵаӡеит,
Аха усгьы, са узбом ҳәа сымҳәаӡеит.
Тәымла сааӡоуп, са сызмадаз мамзар усс?
Акы нмыжькәа, урҭ зегь ануп сымшынҵа.
Са сыхьӡала, ҵәҩанк иа усгьы џьа иаумырст,
Знык иадамзаргь, уазымхәцит слахьынҵа.
Абыхәҭаа сара салхәдан, ак сымбеит.
Сынцәыҵасуа дәышкәаӷьазарак сықәын зны.
Ӷәӷәала скыдҟьеит, даара кыргьы са сеимдеит,
Аха аӡәгьы са дысԥымлеит, уа дразны.
САН
Хәаџьа шәҟәк сыхәда иахалмҵеит,
Апапиҿ снаган сылмнаҭцт.
Урҭ зегь сан акгьы халмҵеит,
Хаангьы агәра лымгацт.
Ҟәдырԥаҩк дыҩуа дишьҭамызт,
Мамзаргьы, мацак даԥшуа.
Ашыла уахҭаԥса анлымамызгь,
Дгыламызт аӡә иаԥхьа дашшуа…
Ҳлааӡеит, ҳшьапы ҳақәлыргылт.
Хә-ҩык, са сан илыхшаз.
Иҳалшоз ҳусқәа ҳнадлыргылт,
Длыцхрааит зегь рыла ҳазшаз.
Уажәгьы ак аасыгхар, дархәцуеит,
Сзы, зны-зынлагь, дмыцәа илыршоит.
Уажәыгьы, сан, са дысхӡыӡуеит,
Зынӡа сабиҵас сылшьоит.
8.7. 1981
ИСЗЫМԤШААУА…
Уашьҭа ибашоуп, сара исылшо, уашьҭа ибашоуп.
Уажә сзышьҭоугьы, сара аамҭа ишсызгашоуп.
Исзымԥшаауа сара сзышьҭоу, уажә аиашоуп,
Нас уи ашьҭахьгь, сзызхәцуагьы, сзыниашоуп.
ЕҲ, ИАРАБИ!
Ауаҩ ибаҩ шаҟа ихәарҽи,
Иамаӡам нҵры.
Еҳ, иараби, шаҟа икьаҿуи,
Ауаҩ иԥсынҵры.
Шаҟа ус хьанҭ ҩада ихәнигои,
Имои аҳәатәы?..
Шаҟа гәаҟра усгьы ихигои,
Дықәнаҵы адәы.
Иара усгьы шаҟа дрыцҳаи,
Дафоитеи анышә.
Еҳ, иараби! Шаҟа икьаҿуи,
Ауаҩ иԥсынҵры.
23.5. 1981
Сгәы иаамыхәоз ԥхыӡк збеит,
Сгәалаҟамкәагьы сааԥшит.
Ус сышиаз, кыр аамҭа згеит,
Ԥыҭк аҭуанахьгьы сыԥшит.
Ак нсыцралан, сааимнадеит,
Сцәа-сжьы иҭаланы хәц-хәц…
Сара аԥхыӡ агәра сымгеит,
Аха, усгьы, ԥыҭк сархәцт.
27.0. 1981
СПОЕЗИА
Удлаԥса, – иалшон сара сҿаҳахар,
Сеиқәԥах, ҳәагәыжьла ма сҿаҳәахар.
Удлаԥса, – исызҳәомызт сҿахәы,
Уажә разныԥштәылан ишыҟоугь схахәы.
Уа уоуп исгәыӷырҭо, ԥхьаҟа сахьцо,
Макьанагь, исыздыруам сзыхьӡо.
Хьаак соургь, исхашҭуеит лассы,
Усԥсҭазароуп, усхоуп са бласы.
Иузкыуп наӡаӡа, схы, са сыԥсы,
Уҟазшьа, са сеиԥшгьы издыром уаҩԥсы.
Удлаԥса, – иалшон са сҿаҳахар,
Сеиқәԥах ҳәагәжьла ма сҿаҳәахар.
23.1. 1983
АԤСҬАЗААРА
Ԥыҭк сырдыр, исырҵа,
Аԥсҭазаара, суҳәоит.
О, сымшәаша заҵа,
Избоит, ԥхьаҟа усыхоит.
Зныхгьы, суршәит зымҩа,
Ижьыргәцу кәхьны.
Гәаҟра-ҵәаҟра, азҩа,
Кыр сзынужьит гәхьны.
Уашьҭа ибашоуп, сара исылшо, уашьҭа ибашоуп,
Маӡалашәа изҿыу шьоукгьы са сызгашоуп…
Аԥсҭазаара, ех, ишԥашоу, мшәан, ҳәашгашроуп,
Исзымԥшаауа сара сзышьҭоу, уажә аиашоуп…
Иҟоуп, сызнымшәо,
Сыбла ацәа хым.
Сымҩа сацәымшәо
Снеиуеит, иԥкым.
Сыҟоуп са ссиршәа…
Уаҩ ишьҭагь схым.
Ԥышәла аӡәы сиршәуа,
Усгьы сҭахым.
Уала-ҭынхала,
Сусқәа сырҿым.
Снеиуеит, са схала,
Хаангьы схьыԥшым.
13.№. 1982
Зны, сынкыдырҵан шьоук цәҟьарас,
Маӡалашәа ихыст…
Усқәак ҟалеит нас сзырҟьалаз,
Симкит аӡәгьы усс.
Избан? Амҩа са сзанхалаз?
Сзымнеит иахьсыхәҭаз.
О, слахьынҵа! Исаҳә исхараз?
Узцеи, унсыгәҭас.
6.4. 1982
Диҭиуам, дааихәом, уи ауаҩԥсы,
Иаҭаххаргьы, ихҭниҵоит иԥсы.
Иӷәӷәоу агәаҟра, ихигеит зынгьы,
Аԥсуа, ламыс уаҩ, дыжәдыруаз зегьы.
18.7. 1983
АԤША
Аҵых наҳаҩсны, ашьыжь ианша,
Иахьааз уаҩы изымдыруа, иаакылҟьеит аԥша…
Ирылалт амхқәа, аҵлақәа, хыжәжәо,
Ҳнаԥшы-ааԥшуа, иҳахьыз ҳзымдыр ҳаршәо…
Иаамацәысит… насх, идыдын,
Аҩнқәа рықәцәа инықәст афырҭын.
Зныказ, амш ӷәӷәала ихәар-чарт,
Арахә зегь шәан аборақәа ирҭалт.
Ԥыҭрак ашьҭахь, иҭынчӡа иааиқәтәеит,
Ус џьара маҷкгьы қәак мкаҭәеит.
Мап, дыршьа сымам, агәы ԥызжәаз аԥша,
Иаалырҟьан ҳзаршәаз, ашьыжь ианша?..
27.0. 1983
Сара исцәыӡит ус мышкала,
Исхандеихьаз мазарак.
Сҟәшзар акән аҽакала,
Ех, зны исыхьит гаӡарак.
Ԥыҭк сырдыр, исырҵа,
Аԥсҭазара, суҳәоит.
Шьҭа сымшәара заҵа,
Избоит, ԥхьа усыхоит.
16.11. 1983
АԤСУА
Иҟоуп аԥсуа ҽакала иҟазшьа,
Уиҭаар, ихитуеит иреиӷьу иҳаԥшьа.
Бзиала уаабеит ҳәа иџьаџьа напы,
Иуиркуеит, раԥхьа, аԥшәма еиҳабы.
Унеира иаргәрӷьоит, хәҷы-дула аҭаацәа,
Еизоит иаразнак агәыла-аҭахцәа.
Еизымԥшкәа урҭ зегьы умаҵ руеит,
Аԥшәма-ԥҳәыс лакәзар, хазы дышьқьыруеит.
Рыразра, ргәы аартра, аныԥшуеит рхырҿы,
Унаган иахьреиӷьу удыртәоит ахаҿы.
Рхаҵкыс асас ирзиқәуп пату,
Аԥсуа иҿы усоуп, наџьнатә ишаԥу.
Игәы нурхаргьы, иҩнагәҭа уантәоу,
Дувалом, дузныҟәеит, ԥсуаҵас ишахәҭоу.
Аԥсуа, хаангьы дицәымшәацт иаӷа,
Дахьибо иқәкны днеиуеит хаха.
Ус акәмкәа, уизныҟәар уаҩҵас,
Аԥсуа ҽакала иҟоуп иҵас…
ЗНЫ
Зны, саџьал сахыԥеит, сеиқәхеит,
Ԥхьа сзымцо, кыргьы сынхеит.
Зны, ҩызак исзааигәаз дсыԥхеит,
Сгәы иҭымҵәо гәрҩацәгьак сзынхеит.
Зны, ԥҳәызбакгьы бзиа дызбон,
Схеиҳагь уи лыгәра згон.
Ашьҭахь, уи далагт сылжьарц,
Дабаҟоу? Шьҭа дыҟам дыбжьаӡт…
Зны, сызхара сҵәыуеит, снатәан,
Санадхала са сызмаҭәам.
Среиуам, мап гәыла икәадоу,
Сақәмшәтоуп сзын ихадоу…
17.0. 1984
Са схандеиуеит, ус сшаҿыц,
Сыбжьы неиҵых исмыргеит.
Исыргылеит аҩнра ҿыц,
Саб иҟынтәи аксымбеит.
Саргьы схәыданы сшаӡам,
Сџьынџь есымша сыбла ахыуп.
Сыхәшҭаарамца хәыжжаӡа,
Ааи, еиқәзарцы сҭахыуп.
Сыхьацамҿгьы уа исыблып,
Иаҵаԥхалааит сышьтәа ишьыз.
Алҩақ иашәааит ахәыблы,
Ҳжәытә архышьнагь уаҟа ихшьыз.
Уаҩра зламыз, шьоук сгәы нҭырҟьан,
Сшыуазыруаз аасыршеит.
Исхарамыз уск снахҭнырҟьан,
Уахык ала са сышлеит…
…Уи зегь гәаҭо, ихыст икылкаа,
Шьоук сыԥсырҭа иарбаны.
Ех, слаԥшықәҵоуп, сҩызцәа рылмкаа,
Сыҟам уи зегь сымбоны.
27.0. 1983
СБЫЗШӘА
Сныҟәоит, сцәажәоит, сҭынчӡа сагьиалоит,
Аха ишәасҳәом, хьаак са исныруам.
Са сбызшәала схәцуеит, сагьыҩуеит,
Еиӷьны мап, ҽа бызшәак сыздыруам.
Ҳанхарын ак ҳзымҳәо, ҳаиҿаԥшуа,
Уи зыԥсоу ҳақла ма изшәода.
Иӷьаз-ӷьазуа ҳашьха ҳазҿаԥшуа,
Уигьы мап, иҟаӡам бызшәада.
Ӡәыр иаҳома мамзаргьы рҭыӡшәа,
Аҵыс, ашышкамс, аиаш?
Зегь ртәала, ирымоуп абызшәа,
Ахаҳә, аҵла, аӡы арҩаш.
Бызшәа змам ҳәа иҟаӡам акгьы,
Абызшәа ԥшьоуп, идыруп измаҭәоу.
Аԥсабара иаақәу зегьы,
Рхатә бызшәалоуп рыԥсгьы злаҭоу…
18.0. 1984
Адгьыл гәыраз, ҳарҭ иаҳнамҭаз,
Ҽакы иаҳнаҭарц агәра згом.
Адгьыл ҳаиҭеит, Анцәа ҳамҭас,
Уи еиҳау ҳәа, акгьы збом.
7.0. 1985
ИҞОУ…
Иҟоу: чҳароуп
Бароуп,
Шьцылароуп.
Иҟоу: Мшәароуп,
Ԥшаароуп,
Жәылароуп.
Иҟоу: Ҵәыуароуп,
Ччароуп,
Наиааироуп.
Иҟоу: Қәԥароуп,
Ӷәӷәароуп,
Иааироуп.
26.0. 1986
АЏЬҴЛА
Ихәарҽхо, ашықәсқәа анаиааи,
Ахәаҷассақәагь аҟны имааи.
Аџьҵла хәшәшқәса анахыҵ,
Уигь… уаҩҵас аԥсы нахыҵт…
Сгәы раҳаҭуп, са цәгьала,
Сыхәшҭаарамца санҽҳәатәоу.
Ҭынч, ашьшьыҳәа, смыццакӡо,
Са схатә бысҭа снахатәо…
22.0. 1985
АДГЬЫЛ
Адгьыл иамфо иҟоузеи?..
Иарсоит, иахәлабгоит зегьы.
Мшәан, Адунеи ҳзықәузеи?
Ҳаибафоит, ҳҷынҷаны зынгьы.
Амч ҳәа адгьыл иалоузеи?
Иԥшьоуп ҳәа наџьнатә иԥхьаӡоуп.
Мамзар, дыршьас иамоузеи,
Уи зегь, макьана имаӡоуп…
25.0. 1985
Дгьылуп, дгьылуп, зегь злыҵуа,
Зегь зқәмчуа, зегь зычҳауа.
Дгьылуп, дгьылуп, кырӡагь зхыҵуа,
Зегь ҳахә гәрла ҿымҭ изшьо.
Схы-сыԥсы зегь адгьыл иалоуп,
Адгьыл ами ҳзырӷьацо.
Ҳазлабеиоугь, адгьыл алоуп,
Мамзар ус ҳаҽҳаргаӡоу.
Сагьазгәдууп слахьынҵа,
Сыԥсҭазаара баша имҩамст.
Сааигәа игылоуп сԥацәа,
Урҭгьы раб иџьынџь иагәҭамсп.
17.12. 1987
ҲАРҬ ҲАИБАТӘЫМ
Изакәтәы ҭынхадарои,
ԥсыхәа ҳәа змам.
Изакәтә лахьынҵадарои,
Дыршьа ҳәа змам.
Ҳгәаҟит, џьа ҳҵәаҟит,
Ҳамчқәа ҳамшәеи…
Ас иамуит, анс иамуит…
Уа ҳарҭ, ҳзықәшәеи?!.
Ари, мшәан, илакәуп,
Уаҳа ҳәатәым…
Иаанхазгь уи акоуп…
…Ҳарҭ ҳаибатәым…
5.11. 1989
Иҭынчроуп, уажәы адәыхьы,
Аҵх акыр инаскьеит.
Иаақәҷҷеит амза ахәахьы,
Схәцуа схала снатәеит…
Аӷлам иаҩызан, ԥаса зны…
Дахьчон амҩасҩы иразны.
Хаан еиҭамԥацызт агәгьы.
Аха, ҿҳәара змам ҟалом акгьы…
21.0. 1987
Ҳаи, абааԥсы, ари ауаҩ дшәымбаӡои,
Дышламысдоу, дышуаҩагоу, дышгаӡоу.
Хадас дҳамоуп, ииҿашәаз иҳәоит, дыцәҳауеит,
Ӡәырҩы ҿырҭуам, егьа реиҳәаргьы ирычҳауеит.
Жәак зҳәода, дрылагьыжьны зегь иршәоит,
Изхирҟьаз ҳәа акыҟамкәа игәы ԥжәоит.
Ихьӡ нагоуп, уи зегь рыла адәахьы,
Ирызгәаҭом кырӡа ишагхахьоу ихы.
Ҳаи, абааԥс, ари ауаҩ дшәымбаӡои?
Ус шаҟантәы, нас исашәҳәи ҳаиргаӡои.
Сыгәра жәгозар, ҳа дҳамаҭәам шьҭа зынӡа
Иҩны иԥсы ишьааит, тәанчарахьы уи данца.
24.10. 1987
Малдук сашьҭам, еиқәсырхарц,
Уи иагьсымам, иагьсмырҳаит.
Исҭахыуп абра сынхарц,
Сара абраҟа сиит, сызҳаит.
Сзымцеит, ԥхьаҟа самшьҭит,
Амҩа санхалт.
Ԥыҭҩыкгьы сырхашҭит,
Кыр хыхьгьы ихалт.
Џьа, скаҳаит, сыбӷалеит,
Сышьҭырмхт анапқәа.
Уа кыргьы сыцәхалеит,
Исықәҭәеит ақәа.
Сахькажьыз, зных сҷалеит,
Исықәнаут асы…
Нас ԥыҭкгьы схәарчарит,
Аха иҭымҵит сыԥсы.
Ак мбакәа, ак мукәа,
Сызҿыз зны цҭәан.
Ам мҳәакәа, ак мҩыкәа,
Ус баша стәан.
Амҩа дшықәуз ак иаҳазшәа,
Хыхь ахәы данхала,
Уара иуҳәазшәа, сара исҳәазшәа,
Иӡбеит иара ихала.
Уара иуузшәа, сара изузшәа,
Зны ҳагәҭа дныбжьалан,
Иҽыҟаиҵеит зегь иа иусшәа,
Ҳаибаирфеит ԥшьала.
Игәра зных иуиргаӡошәа,
Иҳәоит ажәабжь дуқәа…
Схәцрақәа цоит еиԥхьытта…
Мап, иагьмаҷым даргьы.
Ҽеила исзеилмкааит схаҭа,
Бжьык нықәҩит сыгәгьы…
Аԥсабара ӡырҩуеит,
Амза сышҟа иԥшуеит.
Жәақәак сгәы иҭыхуа зыҩуеит,
Смыцәакәа ус иаасыршоит.
Дыҟоуп дҳалалны,
Џьа иакәм имҳәацт.
Аӡәы изы дҳарамны
Хааны дҟамлацт.
Аха, уивалар,
Ицәгьоуп иҟазшьа.
Шә-ҩык гылаз ивара,
Иҭаирхом ишьа.
Ак мбакәа, ак мукәа,
Сызҿыз зны цҭәан.
Ак мҳәакәа, ак мҩыкәа,
Ус баша стәан.
Аамҭа цеит, ицаҵәҟьеит,
Зынӡаск зны сҟьалт.
Зегь рышьҭахь сынхаҵәҟьеит,
Шьыбжь хыҵны иҭалт.
О, ААМҬА!
О, аамҭа, зегьы збо,
Зыгәра зго.
Ҳанзырхо, ҳаиқәзырхо,
Ҳҭазырхо.
Зных, дыршьа ҳамаӡам
Ҳа ҳзынхьуа…
Уара уоуп зегь зыхәшәтәуа,
Изырӷьо.
Ак схарошәа,
Ак бхарамшәа.
Бҩысҭааушәа,
Бҩысҭаамшәа.
Бҟәшушәа,
Бҟәышымшәа.
Бҵәыуошәа,
Бымҵәыуошәа.
Бцәажәошәа,
Бымцәажәошәа.
Бгәаашәа,
Бымгәаашәа.
Быччошәа,
Бмыччошәа.
Сыббошәа,
Сбымбошәа.
Сыгәра бгошәа,
Ибымгошәа.
Ак бҳәошәа,
Ибымҳәошәа.
Иара итәала уиргаӡошәа,
Дҭалан, дҭысуеит, укәа.
Амҩа дшықәз, ак иаҳазшәа,
Хыхь, ахәы данхала,
Уара иуҳәазшәа, сара исҳәазшәа,
Иӡбоит иара ихала.
АХАҲӘ УРШЫРГЬЫ…
Шьоук нагыланы срыцәҳаит,
Зыгәра згоз са схеиԥш.
Исмычҳашазгьы сычҳаит,
Срывсит, кыр сырԥеиԥшт.
Сгәы нԥҵәаӡа, саргьы саӷьит,–
Ианалага дҳаршәоит…
Изымгәӷьрыз зны изгәаӷьит,
Ахаҳә уршыргьы иԥжәоит…
Сҵәыуеит, сгылоуп, сасуеит ашә,
Зны сгәыбзыӷуеит, зны сеиҭашәт.
Егьа зундаз уи маатит,
Ашәи сареи мап ҳмааибит…
Сыбжьы рдуны зны сыҳәҳәеит,
Аныҩбжьымзар егьсмаҳаит…
Сгәаҟт, суазырит, ԥхьа сеихеит,
Аха, илҵшәаданы сынхеит.
Акьыԥхь зымбац
1980 ш.
1980 ш.
1980 ш.
1980 ш.
САРА СУАҨЫЗ
Сара убла сыҟәнашьаргьы,
Ииашаны сыхә умшьаргьы,
Сзуԥымлаӡо, нас, уашьҭангьы,
Ак сызуамҳәо сыԥхашьаргьы,
Ус са сыҟаз, са суаҩыз.
Снихьынҳалан аӡәы сыҩуа,
Скылԥш-кылӡырҩуа сашьҭам ииуа.
Зны зегь рышьҭахь са сынхаргьы,
Имҩа изынамгӡеит рҳәаргьы,
Аха усгьы са суаҩыз.
Слахьынҵа, иҟалоит акала,
Аԥышә снықәҵа са сарҟьалар…
Сусқәа мамзар иҭагәҭасыр,
Шьапҿаршә сыҭа аӡә дсыгәҭасыр,
Аха, усҟангьы суаҩыз.
Са сеаҵәагь жәҩан икыдзар,
Мышкы, иалшоит сыхьӡ мыӡӡар.
Аха иҟамлои аҽакала,
Сыԥсы схыҵыр, уа мышкала,
Нас, сҭахамҭазгьы суаҩыз.
1980 ш.
Хьаак сыма сдәықәуп,
Уажә сызвоугьы рхоуп.
Скароуп. Амҩа сықәуп,
Схы ба бышҟа ихоуп.
Бкаҷины,
Бгызмалны,
Быџьнышны,
Бӡызланны,
Бшоуп уамашәа.
Исыздыруам
Саԥхьаҟа
Сзыниаша…
Уа исычҳауеит
Уамаҵәҟьа.
Бысхыччо
Бараҵәҟьо?
Уажәгь
Агәра згом.
Амҟәба еиԥшны
Аӡы аанагом.
Бхаҳәатәоуп…
Есқьынгьы
Ибгом уаҩ
Игәра.
Бзакәҵәҟьоу,
Бҟазшьаҵәҟьа,
Иббозҭгьы
Быгра.
«Саҭамыз,
уҿаԥхьа» – ҳәа
Зны исабҳәон.
Нас, раԥхьатәи
Ашьаҟаҿ
Бҽынкнабҳауан.
Изакәи, мшәан, бызбом,
Кыргьы аамҭа цеит.
Уажә быбжьы џьа ибыргом,
Бҟазшьа шьҭа исҵеит…
Усс бзықәшәаз, бынзырхаз,
Ма исырдыр иҩны.
Изакәи, исаҳәи нас,
Иҟалаз аҩны?
Сыбзыԥшуп, сыбзыԥшуп,
Амшқәа ықәҳа ицоит.
Сыбла ҭраа ус сыԥшуп,
Хьаас иҟасҵоит.
19.10. 1980 ш.
Шәара-ӡыӡрак ынҳабжьысит,
Ҳгәы ҳҽанӡамкәа зны…
Бгәалаҟарагь зынӡа ибжьысит,
Быҟамызт бразны.
Ус аӡә лыӡбахә сымхаҳәаргьы,
Башоуп, са схы зжьоит.
Ҽнак џьа сыҟаны сынхаргьы,
Зегь акоуп сгьыжьуеит.
5.12. 198ҭш.
Аԥша сҿахәҭ-хәҭуеит,
Исанаҳәоит маӡак…
Саргьы сгәы хыҭ-хыҭуеит,
Исыцрасуеит мцак.
19.9. 198ҭш.
Сусқәа ҽеим, сусқәа,
Схәцырҭа рацәоуп.
Инымҵәаӡо ахҭысқәа,
Рыла сымҩа 8ҵәоуп…
Сдырцәом уажә аԥхыӡқәа,
Урҭ зегь еиқәаҵәоуп…
Сцәажәаӡом сымхәцкәа,
Сажәагь кыр иӷьцәоуп.
Уахгьы-ҽынгьы сҭынчым,
Ӡык сагошәа збоит…
Уашьҭа акгьы сымчым,
Башаӡа сықәԥоит.
3.10. 1980 ш.
М. Г.
СЫБЗЫԤШУП
Сыбзыԥшуп, сыбзыԥшуп,
Амшқәа ықәҳа ицоит.
Сыбла ҭраа ус сыԥшуп,
Хьаас иҟасҵоит.
Дысҿаччеит, ажәакгьы уаҳа илымҳәеит,
Дласны дынсыдҟьеит, шьҭахьҟа деихеит.
Мап, ажәа сылмҭеит, са сылмыргәӷт,
Гәаныла жәҩанаҿ снага слыргылт.
Амца сыцралан, зныхгьы сбылуан,
Дгыла дысҿаччо, ус дызбалон.
Сгәы цон иҭыҵны, исзымҳәеит ажәак,
Исықәкны дхысыр еиӷьын, ашәақь.
Нкылашьа сымамызт, са сҿаҳәатәын,
Усҟан, исхызгаз, уи зегь ҳәатәым…
Дныҵарҟьан слышьҭан, уи, са жьаҵас,
Ла сылԥхьаӡозҭгьы, мшәан, ешьаҵас?
Снашьҭалан зныхгьы изгеит лара лҟәых…
Лыбла схыԥшылан, лхы лалырҟәыхт.
Исыздыруам, аиаша, иҭаз уи лыгәгьы.
Дысҿаччо сеилалгеит, уаҳа акагьы.
27.4. 198?ш.
САРА БА БҾАԤХЬА
Сара ба бҿаԥхьы, сгәы иҭыхо сызҳәом,
Ацәажәашьа схашҭит, сжәаргьы сызхом.
Сара ба бҿаԥхьа, сеиҩызахт ахәҷы,
Зны-зынлагь сҵәыуоит, схы нықәҵан ахчы.
Сара ба бҿаԥхьа, исцәыӡт схаҵара,
Ҿымҭуа, схәцуа, сыҵоуп ақәаҵара.
САРА СГӘЫ
Уанаџьалбеит
Сара сгәы,
Усзеилкаауам
Узакәу
Лнапы уқәҵа
Дулахәмаруа,
Уршә укажьны,
Днеиуеит
Дкәаруа,
Баша угылоуп
Умақаруа,
Уеилалгаӡеит
Абла қаруа.
Уанаџьалбеит
Сара сгәы,
Закә ҟазшьозеи
Иузаԥу?
Баша уадуп
Сара сжьы.
Срыцҳамшьакәа
Ухала сшьы.
Ҳааибуам ҳарҭ
Ҳҩыџьа, идыр
Ԥыҭк ианеиқәаҳамҵа
Ҳаҭыр.
Мамзар хыда
Са сҭахар?
Нас аԥсҭазаара
Уҭаххар?
Ма исырдыр,
О, суҳәоит
Сгәы,
Мҩас уа
Иалухуа узқәу?…
Длышьҭоуп, дигоит –
Иҳәеит.
Ҩыџьа, хҩы,
Инеибырҳәеит.
Нас ԥыҭҩык
Инеицырҳәеит.
Дыззымдыруаз,
Дзымбацыз
Ԥыҭҩык дәықәлеит
Дырбарцаз.
Амитә ҟалеит –
Рҳәеит,
Лҭаацәа? Уауаау, –
рҳәеит.
Ҳаӡӷаб длышьҭоуп
Дижьоит – рҳәеит.
Мдыр – бзамыҟәс
Ҳаишьоит – рҳәеит.
Арахь иара
Ҳәоу дыр имаӡам,
Еилыркаарц
Иашьҭалт имаӡа…
Ихҩазма рылацәа?
Ирмаҳаӡеи лыуацәа?
Ас анырҳәа агәылацәа,
Ирацәаҩхеит ақәылацәа…
Ажәлантәқәа нагылан:
Ҳаҳәшьа бзиа дибоит –
Рҳәеит.
Ишиашо шьҭа агәра ҳгоит –
Рҳәеит.
Зегьы ишәаҳәоит,
Ижәбоит – рҳәеит,
Уаа ахьымӡӷ
Аԥшқа сеиҩызахт, зныхгьы сзеиҭаҵуам,
Хьаас сызмада, аӡәгьы сгәеиҭаӡом.
Зных, бара бааигәа снеины сгылахуп,
Бгәырӷьара, бгәамҵра, стәала срылахуп.
Ҽазныхгьы ҽеила сақәшәом изура,
Аха гәыкала сашьҭоуп бҩызара.
Иҟоуп, иҟоуп, шьоук ацәгьа зыршогьы,
Аха издыруеит, урҭ акгьы шрылмшогьы.
Уахгьы-ҽынгьы бааигәа сныҟәозар, –
Сара, ба бҿаԥхьа исҭахыуп сыҟазар.
Сара ба бҿаԥхьа, сақәлап амцагьы,
Ҩныда-гәарада, стәап, ара амҵагьы.
Хьаас ак сымоума, быда, мамзаргьы,
Иара ба бҿаԥхьа, ишанхеит амзагьы.
29.4. 198?ш.
Дугәаԥхама рҳәан,
Мамоу – иҳәеит.
Бзиа дубама рҳәан,
Мамоу – иҳәеит.
Улышьҭома рҳәан,
Мамоу – иҳәеит.
Гьынгьашк дтәа
Дахьхәыцуаз,
Дзышьццылаз
Дауҟәыҵуаз…
Мап, бзиа дибоит
Иҳәеит.
Ҳиргоит – рҳәеит.
Шьоукы дҳаԥҟоит –
Рҳәеит.
Аха… Ус ҳлаҟәоит –
Рҳәеит.
Ҽа ԥыҭҩык,
Даҳшьып – рҳәеит.
Егьырҭ даҳхәахәаЖьахәап рҳәеит.
Ҳахьымӡӷ хыхраҿ
Иҳахәап – рҳәеит.
Абырг ҟәышцәа,
Дад, шәаагыл – рҳәеит,
Уаҟа шьҭа акәаԥ
Шәыргыл – рҳәеит.
Зынӡа шәус ахы аҭам –
рҳәеит.
Иҟашәҵо уаҩрам, ихәарҭам –
рҳәеит.
Уи, ус зхы иаҭәазшьо хыдам –
рҳәеит.
Шәнигәҭасратәгьы дхәыдам –
рҳәеит.
Ишәҳәаз зегь шәзынагӡарым –
рҳәеит.
Ишәҭахыу шәызилагӡарым –
рҳәеит.
Ижәдыр, иаргьы дхаҵоуп–
рҳәеит.
Есқьынгьы абџьар даҵоуп
Рҳәеит.
Дшәыцәшәан шьҭахьҟа дхьаҵуам
Рҳәеит.
Еиқәшәыргәагәаз ак алҵуам
Рҳәеит.
Шәҵеира шәрыхӡыӡ
Ԥхьа изыниаша – рҳәеит.
Уи аҵкыс ҳазнеип
Аиаша – рҳәеит.
Ҽеишәа еилҳаргап, иҭаҳҵаап
Рҳәеит.
Шәаҳәшьа-ԥшӡагьы ҳлазҵаап
Рҳәеит.
– Дад аиаша бҳәароуп
рҳәеит.
Ажәлар иҟоу раҳароуп
Рҳәеит.
– Игәҭыха макьана исмаҳацт
лҳәеит.
Инықәырԥшшәагь имҳәацт
лҳәеит.
Исықәиҵацәон пату
лҳәеит.
Абызҳәацәа идыртыутут
лҳәеит.
Исықәиҵацәон ҳаҭыр
лҳәеит,
Шьҭа иаанаго шәа ижәдыр
лҳәеит.
Зныказ, саргь цәгьа дсымбеит
лҳәеит,
Иара изгәамҭеит, имбеит
лҳәеит.
Зынӡа ибжьы имыргеит
лҳәеит,
Стәала, сыгәра имгеит
Лҳәеит.
Уаа, зынӡа сиргаӡеит
лҳәеит.
Кыргь сгәыӷон, симгаӡеит
лҳәеит.
Сусқәа шеиԥхьттаз,
Ишамуа ала,
Ԥеиԥшцәгьак сцәа-сжьы
Ианыруеит
лҳәеит.
Аха сгәы аԥышәа
шамоу ала,
Бзиа сшибо здыруеит
лҳәеит.
Баша сыԥшит
лҳәеит.
Сифеит, сишьит
лҳәеит.
Уаҩыс симшьеит
лҳәеит.
Сыҽкнасҳауеит,
Сашьцәа сырԥхашьеит
лҳәеит.
Бзиа сызбаз
Игәы ҭыхтәуп
лҳәеит.
Дҟамлароуп,
Даԥырхтәуп
лҳәеит.
Дад, ибыхьи, баангыл
рҳәеит.
Бажәа ҽеим, иаанкыл
рҳәеит.
Шәаргьы шәыҽшәырҭынч
рҳәеит.
Шәақәымгәыӷын шәымч
рҳәеит.
Шәҟамақәа рҭра иҭашәҵ
рҳәеит.
Ажәлар ирҳәо хашәҵ
рҳәеит.
Ас аиԥш ажәа ҳәатәым
рҳәеит,
Ус, Аԥсуара иатәым
рҳәеит.
Нас шәарԥхашьап, иутәым,
рҳәеит.
Дагьеигәырӷьап атәым
рҳәеит.
Уи зегь ҽеимрак иазҳәоуп
рҳәеит,
Шәеизымӷыӷын иазхоуп
рҳәеит.
Шәхықәкы, шәымҩа,
Ԥхьа ишьҭоуп
рҳәеит,
Ацәгьеи бзиеи еишьҭоуп
рҳәеит.
Аԥсҭазаара ус иақәуп
рҳәеит,
Шәеилибакаар ҳақуп
рҳәеит.
Аизааигәара шәыбжьан
рҳәеит,
Уажә шәхы шәгәы шәымжьан
рҳәеит.
Дад, шәзызхәыцша крыҟоуп
рҳәеит.
Даргьы жәларык ыҟоуп
рҳәеит.
Имаҷҩымзаргь шәеинызҟьуа
рҳәеит,
Шәааилабжьақәа шәыҩнуҵҟа
рҳәеит.
Шәус аамсҭашәан шәазныҟә рҳәеит.
Ҳаизыжәымган ҽазнык
рҳәеит.
Анышә ужыр, иаауеит анышә
рҳәеит.
Шәаагәеибаҭан шәеинышә
рҳәеит.
Дад, аҟәышра аҭахуп
рҳәеит.
Дад, ауаҩра аҭахуп
рҳәеит.
Дад, аилкаара
Аҭахуп рҳәеит.
Дад, шәыццакцәеит иахәҭам
рҳәеит.
Лаӷырӡ маароуп бла хьҭам
рҳәеит.
Шәхала шәхы ахьӡ ашәҭ,
Шәазхәыц рҳәеит.
Иаԥсам шәызҿу,
Шәаҟәыҵ рҳәеит.
5.6. 197ԥш
САРА АБРИ СЫДГЬЫЛАҾ
Стәоуп, ажәҩан саҵаԥшуа еивызгоит сыԥсыԥ,
Сара абри аҭынчраҿ исымоуп насыԥ,
Абраҟа, сара схы ҽакала избоит,
Сыԥсҭазаарагь ииашан ӷәӷәала агәра згоит.
Абраҟа, зегьы-зегьы са сзыҳәа ҽакыуп,
Иԥшьоуп рыхьӡ-рыԥша, урҭ цәгьа срызгәкыуп,
Абраҟа саныҟоу иӷәӷәоуп сара сымч,
Абраҟоуп, сгәы раҳаҭны сахьыцәоугьы ҭынч.
Абра еиҳа сақәшәоит иутәу, иҳәатәу,
Ахәҷгьы-адугьы исызрықәуп пату.
Стәоуп, ажәҩан саҵаԥшуа еивызгоит сыԥсыԥ,
Сара абри сыдгьылаҿ, исымоуп насыԥ.
30.4. 198қш
Ахқәа
Рыоџоа ҾРерпр ргррифорерпрҾ – 1996
Иҿымшәо ахәшҭаарамца Р. Қапба.....................
Схы са сақәиҭзарц сҭахуп......................................
«Сашьҭаӡам амал, аԥара…»...................................
Ԥыхьа ибналаз..........................................................
Шаҟа хкы ыҟои… ....................................................
«Иуын, иҳәан…».......................................................
Иуаароуп....................................................................
Ԥхыӡ...........................................................................
«Сыҟам сҭаҳцәа хык сызрымҭо…»........................
«Џьа мшгароуп, еимакроуп…»................................
«Сара усҟан, акгьы схарам..».................................
Шаҟантә.....................................................................
Сџьынџь.....................................................................
Апоезиа Анцәахә-ԥҳәызба.......................................
Ааныжьра ансықәшәо ари адунеи… .....................
Сџьынџь.....................................................................
Ахара азааигәахара .................................................
Аиҩызаратә шарж....................................................
«Мызкыуп ақәа кыдҵәа илеиуеит…»......................
«Ԥсуаҵас ҳаҭыр ҳзеиқәымҵаӡеит…».....................
«Зны еихацқәак сҭадырхеит…»..............................
«Ҭаха снаҭаӡом слаԥықәшәа…».............................
«Уаанӡа исымаз авбақәа…»....................................
Сгәы ...........................................................................
Сцәаҳәақәа................................................................
«Аӡәгьы дгәырӷьап, ҽаӡәгь дыччап…»....................
«Ирхылом саазқәылаз сыблақәа ччацк…»..........
Аӡы ахьышьҭрахь… ..............................................
«Шаҟа иҭамӡо ҭаӡахьоузеи сара сцәа…»..............
Аԥсабара азакәанқәа… ........................................
Сабџьар......................................................................
«Мап, сыбжамҽамзар сҭахым…»............................
Сызмырҭынчуа маӡак сныруеит.............................
«Сыхәшҭаарамца хәжажаӡа еиқәуп…».................
Рыоџоа ҾРер:р ӷрнер:ҳлҾ – 1994 ы.
ҾСаҩыкор паыьчрҾ
Ааԥынроуп................................................................
«Уҟазшьа цәгьоуп шьоукы исарҳәоит…»............
«Иԥысҵәеит сҳәагәжьқәа…»..................................
Ҷлоу...........................................................................
«Мыцҳәароуп…»......................................................
Аԥша...........................................................................
«Инеилыҩры-ааилыҩрит ажәҩанаҿ…»...................
Иацтәи амш...............................................................
«Шьҭахь сынхазаргь…»..........................................
Усҟан са саауеит… .............................................
Анахьгьы-арахьгьы… ..........................................
«Анаџьалбеит, иҟамландаз уашьҭа
еиқәымчрак»..............................................................
Абас нас ианбанӡа?.................................................
Сыҟазаргьы сыхәҷиижьҭеи машәырк схымԥо.....
Иқәшәыргыл ацәцақәа… ...................................
Ахьышьҭрахь............................................................
Ахәыҷы дҵәыуеит… .............................................
«Шаҟа икьасан сымҩа сықәлеи…»........................
«Издыруеит, ԥыҭрак ашьҭахь
сара сиԥеиԥшу…»....................................................
Зыԥсы еиқәхаз… ..................................................
«Сымшқәа схибаҳәа ицоит, наҟ,
еишьҭаланы…».......................................................
Абнеи аҟырши..........................................................
«Иҟои уажә насыԥны?»...........................................
«Уажәшьҭа иаԥсома азхәцра…»...........................
Снырхьыԥшуеит… ............................................
«Са сыԥсҭазаара ацәа исзаҭом…».......................
«Ҭынч џьара ҳаиқәшәандаз…»..............................
Жаныхә Ашҭа..........................................................
Апоезиа нцәахә – ԥҳәызба....................................
«Иҿымҭӡакәа стәан зны ҭынч…»..........................
Схәыҷра ..................................................................
«Исцәыӡлакгьы сгәы уашьҭа иасырсуам…».......
Ан, агара рҵысла.....................................................
«Ԥҳәыс даазымго дарбан хаҵоу…»......................
Сышқәсқәа...............................................................
«Ишԥаҟоу, мшәан, абџьар аҟазшьа…»................
Сцәаҳәақәа.............................................................
Ааԥын ......................................................................
Алада, Аҩада...........................................................
«Ҷыриҭа....................................................................
Игәы узҭоуп аԥсуа хаҵа..........................................
«Сгәы иабоит, зных са сыхәҷушәа…»...................
Сбызшәа..................................................................
Дысныҳәоит, ауаҩы................................................
Аҩызцәа ирызкны....................................................
«Ашәқәа зегь аартуп…».........................................
Аибашьра.................................................................
Агранатамиот зкыз аруаҩ… ................................
Аибашьҩы қәыԥш....................................................
Аиааира амш............................................................
Зыхьӡ еилкаам аруаҩ.............................................
Ахьӡ-аԥша................................................................
«Аруаҩ иааидгылт ахәҷқәа…»...............................
«Ари аибашьра хлымӡаах…».................................
«Изакәы рԥарцәоузеи, рыцҳа, иҭахаз…».............
«Сара избеит ауаҩы ианиқәшәоз ахы…».............
Ас ҳанца…................................................................
«Зегьы еилаҳаит…»................................................
Уажә ҳаазқәылаз… ................................................
Зыьбр-зыьбр уорқоршр
«Маӡалашәа сацәажәеит суахҭа…».......................
«Ҭынч, ашьшьыҳәа снаиааироуп…»......................
«Ибызкны ажәеинраалақәа зыҩуеит…»...............
«Ԥыҭк сеиҵахазаргьы…»........................................
«Схы збоит уажә еилагошәа…».............................
«Аамҭеи аԥсҭазаареи мҩасуеит…»........................
«Сыбзиабара бышьҭоуп…»....................................
«Қәралагьы сыцәгьам, ԥыҭк нысҵит…»................
«Шә-ԥсҭазаарак сымазаргь…»...............................
«Зных бара сбымбошәа…»....................................
«Сшәан, сыгагахь снеихеит, снамҵаст…»............
«Аҽаӡә ишҟа ба быԥшуеит…»................................
«Сыбла нҭаан, бызбеит уа ԥхыӡ…»......................
«Аӡәых, игарц даҿуп бжьыла…»...........................
«Агәаҟра цәгьа аҵкьыс, аԥсра бзиа…».................
«Иахьа сгылеит са шьыжьы…».............................
Сгәы........................................................................
«Сыбзиабара шааиз еиԥш ицеит…»....................
«Усҭахым ҳәа ба иансабҳәа»… .........................
«Иҟоуп игәықәҭажьтәым…».................................
«Иаазқәылаз иалагт цәгьа ихьҭахуа…».............
«Ууаҩыбжара уахымскәа…».................................
«Ухала ухы ужьозар…».........................................
«Маҷк угәы бжьажьозар…»...................................
«Иҵауроу, иҳаку…»................................................
«Кыр сацклаԥшны изжит…».................................
«Уаҳа сашьҭам мазарак…»..................................
«Сылацәа нҭаар…»...............................................
«Разҟыуп, насыԥуп…»..........................................
“Раԥхьатәи абзиабара” ..........................................
Ҵбр-ҵбр уорқоршр
«Ауаҩы ихы мчыла изшаӡом…»...........................
«Иҟоуп аиаша, ахәахәа, амц…»..........................
«Анаџьалбеит, нырцәы илашьцахарым?.. ........
«Зегь реиҳа исҭаху…»...........................................
«Ҵҩа рымаӡам ауаҩы ихәыцрақәа…»..................
«Адунеи ду – Анцәа имаӡа…»...............................
«Бсымҭиит, бсымшәиит…»...................................
«Сгәы амца ӷәӷәала иацрабҵацԥхьаӡа…»..........
«Мышкы ииуа, мышкы дыԥсуеит…»...................
«Аӡә дыԥсны…».....................................................
«Са сзы акәзар узааиуа суахҭа…».......................
Рыоџоа ҾЛшреьан:р рнлмиҷьҳ Ҿ – 1996
«Зегьы-зегьы сара хьаас зны искын…»...............
«Хпыҿк нхҭәало, иԥсаԥоуп ҳәа…»........................
«Изыҩхьоу зегь, рӷьырак нхом…»........................
Уаха аҵх лашьца… ..............................................
Ишԥазури?.. ........................................................
Уа ицәгьан сажәымҭа… ...................................
«Сшәахьеит сара, зегь рыла сшәахьеит…».......
«Исыздыруам иахьызгара уажә са схы…».........
«Ах ишԥаҟасҵо»… ..............................................
Аӡәы изкны..............................................................
«Изысҭахыуи жәларык срылахә?.. ...................
Сыззыԥшуи? ..........................................................
«Мап, иҟаӡам акгьы, са сызхьымӡо…»................
«Сныҟәоит са зегь реиԥш…».................................
«Ублаҟьеит, ушьақәҟьеит…»...............................
Лаҷкәыт..................................................................
«Сышәшәиуан, бани бареи сышәшәиуан…».....
«Лада исарҳәоит: уҩадатәуп…»..........................
«Слымҳа бжьык нҭаҩт…».....................................
«Санаақәхалогьы ыҟоуп сызҿымҭуа…»............
Ицагәышьеит уи схәыҷра......................................
«Шьоук алаццышәт, шьоук алаблит… ..............
«Сара, саныҟам, аӡәгьы риашатәыс
симоуроуп…»........................................................
Аԥсцәаҳа...............................................................
Шьоук адиссертациақәа рыхьчон… ...............
Адунеи еибаркуп қьаадла....................................
«Сызизи? Схы иасҭоит азҵаара…».....................
«Схәыҷра мҩаст наптәымла…»...........................
«Ажәа мшәыкәан изиуам…».................................
«Исычҳап, исычҳап…».........................................
«Схы-сгәы зны бынҭалан…»...............................
«Ԥыҭҩыкгьы цәыҵаччоит…»................................
Ачымазаҩ................................................................
«Уала-ҭынхала ицоит ԥхьа шьоукы…»...............
«Уажә са быжьқәак ҭаха сырҭом…»..................
«Сныҟәоит амҩа сықәуп…»..................................
«Сгәы нҭыԥсаауеит…».........................................
Аҩныҟа....................................................................
Аброуп.....................................................................
«Уахгьы-ҽынгьы сныҟәуандаз…».......................
Ҭынчроуп................................................................
«Иҩагылан жәак зҳәада…»..................................
Абраҟа....................................................................
Сгәы ........................................................................
«Садтәалазааит ахыз…».....................................
Амҩа сықәыз… .....................................................
«Зны иҟалап ус…»................................................
«Уа зхәы змырӡуа иҟоу ԥасоуп…».......................
Ажәа.........................................................................
«Иаҟәымҵт, ақәа аура иаҿуп…»...........................
«Амш иснаҭо збап…».............................................
«Шьыжь амра цәырҵуан…»..................................
Иабаҟоу?.................................................................
«Шьоукгьы акы ҳахьԥшуп…»................................
«Сгәы ак ыҵхәуеит, аҽырмаӡан…»......................
Схәыцрамшқәа – Аацы…»...................................
Рыоџоа ҾРыьрхркорҾ – 1994
Аӡыркәи....................................................................
Адәыкрын................................................................
Амца........................................................................
Хьырԥыс иӷба..........................................................
Ашьаҿақәа...............................................................
Амра.........................................................................
Арбаӷьқәа реиқәҿыҭра..........................................
Асы...........................................................................
Аҵыс .......................................................................
Ацҳа.........................................................................
Улаша сиеҵәа.........................................................
Ашәа рҳәоит ашәырҵлақәа...................................
Ажәҵарақәа ааԥын.................................................
Сӡиас.......................................................................
Асы...........................................................................
Сара ачаала сҟьоит...............................................
Ахәҷқәа...................................................................
Аԥсны......................................................................
Аԥшаӷьы..................................................................
Ашьыжь..................................................................
Ацәаҟәа...................................................................
Ашьхыц....................................................................
Сара сбызшәа........................................................
«Мшәан, уажәоуми нас анша…»..........................
Аӡын........................................................................
Ааԥын.......................................................................
Аԥсҭҳәақәа..............................................................
«Кыкы-кыкыы»!.. ..................................................
Алиаси аԥсыӡи........................................................
Ахаҳәқәа..................................................................
Адаӷьбжьқәа...........................................................
Ажәҵарақәа.............................................................
«Ахәҷқәа неины аӡы иҭарыжьит акьыр…».........
«О, ажәҩан ҵаула…»............................................
Ақәџьма...................................................................
Ала...........................................................................
Адаӷь.......................................................................
Аӡыркәиқәа.............................................................
Апоезиа...................................................................
«Сыбӷа-сыбӷа…».....................................................
«Дәаб аӡы аҿы…».................................................
Ааԥын......................................................................
«Нырцәи-аарцәи ҳаибабо…»................................
Ашәҭ........................................................................
Аԥсуа иԥшьаҭыԥ ихьчоит.....................................
«Амра абык еиԥш агәра згоит…».........................
Сҿырпын..................................................................
Аҵларкәыкә............................................................
Маџьа.......................................................................
Алиаси ацгәи...........................................................
Ижәдыруазар… ..................................................
Рыоџоа ҾРфоацпркор паҩыҾ – 1998
Р. Қапба «Апоет иажәа»........................................
«Искьыԥхьрацы сашьҭоуп сҩымҭак…»...............
«Исылшоз, ишсылшоз…»......................................
«Ишысҭахым еиҭах, саԥылт аҿа…».....................
Дҟаларымашь........................................................
«Аҽакалаӡоуп уажә сшыҟоу, аҽакалаӡоуп…».....
«Суахҭа аиааира згәы иалсуа ҳәа
уаҩ дызбом…».......................................................
Ацәашьы................................................................
Амшқәа...................................................................
Ес ааԥынра.............................................................
«Шьыжьы инаркны хәлаанӡа…»..........................
«Сшьаҿа еихызгоит, уажә ашьшьыҳәа
ҭынч…»...................................................................
«Сҟамлап. Ԥыҭрак ашьҭахь…»............................
«Мышкы, ари сгәаҟрагь сацәцап…»....................
«Сцәа-сжьы акы аныруан…»................................
«Издыруеит, ииашан…»........................................
«Сгәы алаӷырӡ амҵәом…»....................................
Сышықәсқәа...........................................................
«Сыԥсуа бираҟ шьҭых…»....................................
«Зегь аԥара аҭахуп…»..........................................
Уажә са сусқәа сраӡоит, исшәоит…»...................
«Сшыҟазаалакь сыԥсы ҭоуп…»...........................
«Сажәақәа, сашәақәа, иасҭеит аԥша…».............
«Ҽынла исылшоз ԥыҭк ҟасҵеит…»......................
«Слахьынҵәацәгьа сеихырхәо…».......................
Ҳҵеира.....................................................................
Сныҟәоит................................................................
«Уажә акалашәа сынхоит…»................................
Улахьынҵа уанымшәан..........................................№10
Аӡәы сизхьуеит… .................................................
«Акгьы збом, шьҭахьҟа схьаԥшны…».................
Узҳагылам................................................................
«Хьаацәгьак сакыуп, сахәаруа…».........................
«Ԥара рацәак са исмырҳаит…».............................
Сҽыхәа.....................................................................
«Иҟоуп агәыӷрақәа рымш…».................................
Скаҳаларгьы............................................................
«Иансзымхо аҳауаҵәҟьа…»..................................
Аҽыццышә................................................................
Ԥхыӡырла................................................................
«Избеит илаӷырӡ иахьа… Зумкулова лыҟнытә...
«Рҽырҵәахит, сыуеи, сҭынхеи…».........................
«Кыр шықәса сныҟәон мҩапала…»......................
Ихынҳәит сӡиас-ԥшьа ахьышьҭрахь…»..............
«Зегьы-зегьы ирымоуп нцәахәк…».......................
«Ус акәын, ас акәын…».........................................
«Ацәгьаура, ацәгьаршра…»...................................
Сыԥшуеит................................................................
«Уажә сара зынӡа сзаҵәуп…»...............................
«Ирымаӡамкәа зынӡа ҳәаак…»..............................
«Аӡә дидырбеит, ҽаӡә дидырбеит…»...................
«Иснаҭом схәцра ҭаха…».......................................
Лахьынҵоуп.............................................................
«Аҵар шәаҳәабжь уи сгәы ҭнашьаауеит…».......
«Аурҭ. Анаатә. Адәы сцәылон…»..........................
«О, Анцәа! Кыр сучҳаит, избоит…»......................
«Иахантәарак сызмыцәеит…»...............................
«Зынӡа ак сҭахымшәа…»......................................
«Ҽԥныҳәак смоуа снеира…».................................
«Алаԥшҳәаа – измам ҳәаа…»................................
«Сымшқәа аанҿасит…»..........................................
«Сџьыба ҭацәуп, иҭацәуп…».................................
Аԥша........................................................................
«Снап џьаџьақәа ирыҵоуп амса…».....................
«Иаалырҟьаны сҭахаӡаргьы…»............................
«Рпатреҭқәа срыхәаԥшуеит…».............................
«Сара кырынтә сгәы ԥжәахьеит…»......................
Слахьынҵа..............................................................
«Ицеит сгәыӷрақәа рымш…»................................
Аԥсны .......................................................................
Сажәеинраала........................................................
«Мшәан, иҟоузеи уаҩ ицәа иҭамӡо…»..................
«Инеиԥхьба иабацеи гәыӷра гәарҭак…»..............
«Иҟоузеи усс, еҳ сара сызқәмшәац…»................
Сыԥсы .....................................................................
«Зегь сзеиԥшы са сҟамлацызт…»........................
«Сгәы иҭыхо зегь сҿы исзарҳәом…»....................
Ауаа зегь еиԥшым...................................................
«Сыҟам сҭаацәа хык сызрымҭо…»......................
«Сзымгыло стәамзаргьы сажәны…».....................
«Аӡә ак иҳәашт, аҽаӡә ҽакы… ............................
«Ҳгәы ҳҽанӡамкәа данҳақәла аӷа…»..................
«Ари Адунеи! Избеит сызхара…»........................
Уи, са исхьаауп......................................................
«Кырынтә еилагоуп аԥсабара азакәанқәа…».....
«Агәыӷрақәа рымш, зышҟа ҳарҭ ҳаихо…»...........
Ажәак ......................................................................
«Ирхылом саазқәылаз сыблақәа ччацк…».........
«Сгәаҟра сзанышәом…»........................................
«Сматанеиуа сумҵахырхәом, о, Анцәа…»..........
«Са сызҿуи? Са сызусҭада?..».............................
Сара исхароу...........................................................
«Аҵыхәтәантәи аҵәца иацу…».............................
«Ҭынч сыԥсы шьаны сымтәацт…»......................
«Анапи-анапи еибарӡәӡәоит…».............................
«Исзынамгӡац сусқәа…».......................................
Уи…..........................................................................
«Иааиԥмырҟьакәа сыхәда иқәӷәӷәоит…»............
Урҭ… .......................................................................
«Исыздыруам изыхҟьо…».......................................
«Избоит, шьоук сара сзы иҳарамшәа…».............
«Егьаҩ иип, ԥхьаҟа ирызҳап…».............................
Умҩа.........................................................................
Шаҟантә ..................................................................
Ҳжәытә саркьал бжьы............................................
«Зны сгәы иабон, кырӡа сымчуп…»......................
«Уаҳа ақәџьмақәа ууеит…»...................................
«Фарҭынҵас, амшқәа ықәҳаны ицоит…»..............
Адунеи ду.................................................................
«Саанырԥшуеит уахынла шьҭабжьык…».............
«Зны-зынла аҩызцәа рҽырҵәахуеит…»...............
«Исзимҳәааит: «Рыцҳа», са сышьҭахь инхо…»
«Аԥсуараз! Аҵәца инҭаҭәа аҩы…».......................
Аӡәы ........................................................................
Амҩа сықәуп............................................................
Ишәҳәо зегьы сзыҟаҵом…»..................................
Аԥсцәа анышәынҭра иҭыҵит… ...........................
Уаа шәабаҟоу схәыцрақәа… ...............................
«Сеиха-сеигәауа сгәаҟ-ҵәаҟуа…»........................
«Уа цәгьалаҵәҟьа уажә сааԥсеит…»....................
«Сара сыҷкәынра сыцәцеит…»............................
Саб...........................................................................
«Сымҩа џьа ихьынҭырахт…»................................
«Ацәгьа-мыцәгьа сыршом…»...............................
Еҳ, иараби!..............................................................
«Сгәы иамыхәоз ԥхыӡк збеит…»..........................
Сан ..........................................................................
Исзымԥшаауа.........................................................
«Иҟоуп сызнымшәо…!............................................
«Зны, сынкыдырҵан шьоук цәҟьарас…».............
Споезиа...................................................................
Аԥсҭазара................................................................
Аԥсуа........................................................................
Аԥша.........................................................................
«Сара исцәыӡит ус мышкала…! ...........................
Абызшәа..................................................................
Зны............................................................................
«Са схандеиуеит, ус, сшаҿыц…».........................
Адгьыл.....................................................................
«Дгьылуп, дгьылуп, зегьы злыҵуа…»..................
Иҟоу… ...................................................................
Аџьҵла.....................................................................
«Ҳаи, абааԥс ари ауаҩ дшәымбаӡои…»..............
«Малдук сашьҭам еиқәсырхарц…»......................
Ҳарҭ ҳаибатәым......................................................
«Иҭынчроуп уажәы адәахьы…»..........................
Дыҟоуп дҳалаланы ...............................................
«Ак мбакәа, ак мукәа…».......................................
«Амҩа дшықәз ак иаҳазшәа…».............................
Ахаҳә уршыргьы… .............................................
«Сҵәыуеит, сгылоуп, сасуеит ашә…»................
О, Аамҭа! ...............................................................
Акьыԥхь зымбац ажәеинраалақәа......................
«Ак схароушәа...».................................................
Сара суаҩыз..........................................................
«Хьаак сыма сдәықәуп...»..................................
«Сусқәа ҽеим, сусқәа...».....................................
Сыбзыԥшуа...........................................................
«Шәара-ӡыӡарак ынҳабжьысит...».....................
Сара сгәы...............................................................
«Дысҿаччеит, ажәакгьы уаҳа илымҳәеит...».......
Сара бара бҿаԥхьа.................................................
«Дугәаԥхама рҳәеит...»..........................................
Сара абри сыдгьылаҿ............................................
Заур Гьаргь-иԥа Кәарҷиа
Иҩымҭақәа реизга
Ԥшь-томкны
Аҩбатәи атом
Куарчиа Заур Георгиевич
Собрание сочинениҟ
в четырех томах
том второҟ
Аформат 8:х?081/ҷ. Атираж 500. Иҟаҵә. акьыԥхь бӷьыц. 9,ҵ
Инықә. кьыԥхь бӷьыц 16,:. Аҿаҵаԥҟа  510.
Аԥсны Аҳәынҭқарра
“Акьыԥхь ҩны”
ақ. Аҟәа, Ешба имҩа 168.
Ашәҟәҭыжьырҭа “Алашара”
Аҟәа – 2006 ш.
ГрлпВорпәир
Иҩымҭақәа реизга
АҨБАТӘИ АТОМ
Ашәҟәҭыжьырҭа “Алашара”
Аҟәа – 2006 ш.
ГрлпВорпәир
Иҩымҭақәа реизга
ԤШЬ-ТОМКНЫ
Ашәҟәҭыжьырҭа “Алашара”
Аҟәа – 2006 ш.
З. Кәарҷиа. Иҩымҭақәа реизга ԥшь-томкны. Аҟәа. Аҩбатәи атом.
2006 ш. – 316 даҟьа.
З. Кәарҷиа 2006 ш.
Ижәлар гәакьа ржәытә-рҿатә, иахьатәи рҭагылазаашьа,
уаҵәтәи рԥеиԥш, урҭ рыдгьыл, рбызшәа, рдоуҳатә мал ахьчаразы,
аиқәырхаразы фырхаҵарала ақәԥара, иаҭаххозаргьы ахақәҵара –
абарҭ роуп, аԥхьаӡа инаргыланы, тема хаданы иагәылсны ицо Заур
Кәарҷиа ипоезиа.
ИҾЫМЦӘО АХӘШҬААРАМЦА
Аибашьра ианалагаҵәҟьа, аԥзхьатәи амшқәа инадыркны,
сых ыҩԥацәа Ал хас, Ахра, Алиас (аиҵбы шықәс ыла
дшаҵанамкуазгьы) насываргыланы абџьар скит, иҳақәлаз аӷа
хәмга ихымца снаҿагылеит, сықәра ишахыԥахьазгьы. Иаҳҳәап,
сԥацәеи, схи, сыԥси срыцәшәаны сыҽхьаскызҭгьы, шьоукышьоукы реиԥш анавагыларҭа-аавагыларҭақәа сыԥшаазҭгьы,
усҟан сҵарагьы, сырҵаҩрагьы сыздынҵәаланы исааӡаз
сыхшарагьы, с аб иџьынџь аҿы исыргылаз сыҩнгьы
изаҟаразаалак мчы рымаӡамкәа иҟалон, еиҳаракгьы «уаҳа
сашьҭам мазарак, саҳәоит ҩ-ԥсҭазарак: ԥсҭазарак – сыдгьыл
гәакьаз, аҩбатәи – сажәеинраалаз» – ҳәа исҳәахьоугьы
доуҳадахон» – ҳәа азгәеиҭоит апоет Заур Кәарҷиа имшынҵак
аҟны.
Иҵабыргыҵәҟьаны арҭ ажәақәа ауаҩы инарҵауланы
дзырхәцуа акоуп. Урҭ иаҳдырбоит апоет иԥсадгьыли ижәлари
дшырзыҟоу, рлахьынҵа патриотк иаҳасабала дшаргәаҭеиуа,
иара изы зегьы ишрыцкыу.
Ари ахшыҩҵак иҵегьы ашьақәрӷәӷәаразы иаагап даҽа
факткгьы; аибашьраҿы ажәыларақәа руак аантәи аби аԥацәеи
рдиалог:
Ҳаӷа дахьтәоу акәзар, имҩацәгьоуп акыр бжьоуп,
Ҳаб, угәы иалымсын, иубоит, нас убжоуп.
Ҳамҩа унақәныҳәан, ҳдәықәҵа уԥацәа.
Иара усгьы иҽеим, ҳдәықәлар ҭаацәак,
Есышьыжь шәгәы зырӷәӷәоз, ирӷьеҩны зыбжьы,
Шәбаталион акомиссар, шьҭахь сангьыжьы,
Нас сабуп ҳәа сзышәҭахуи иласгәыдҵан
сышәшьы,
Ажәҩан иаҵалом уи азыҳәан ашәшьы.
Алхас
Ахра Алиас
Шәыхҩык ишәҿымшәеит уи ашьҭахь ажәак,
Саахынҳәны иаашьҭых сҿынасхт ашәақь.
Ҳцон ҳгәы еибархаҵан, ҳижәларц аӷа,
Шьҭахь шьаҿак ҟамҵакәа, ҳнеиуан хаха?
Аибашьраҿы аиааира анаага, ҳаԥсҭазаара аҭынч мҩа (ахҟьаԥҟьақәа иахьанӡагьы инагӡаны ишеиқәмтәацгьы) иананыла
аамҭазы «ар ирнымиаз дхаҵаӷәӷәоуп» ҳәа ишырҳәо еиԥш,
ацәажәара, апафос ҳаракыла ажәақәа рҳәара уажәшьҭа зегьы
иҳалшоит. Аха аибашьра амца қьоуқьад анкашыҵәҟьаз, аԥсреи,
абзареи, аҟазаареи, аҟамзаареи рҳәаақәа анеидыӷәӷәалаӡоз
агәмшәареи, афырхаҵареи, ахамеигӡареи аазырԥшыз, зажәеи
зуси хҭак еицҭазыршәыз роуп Аԥсадгьыл аҵеихара иаԥсоу,
игылоу абиԥара рзгьы иҿырԥшыгоу.
Сыззааиуа, уажәтәи аибашьраан Заур Кәарҷиа иԥацәеи
иареи Аԥсадгьыл аҿаԥхьа иаадырԥшыз ахамеигӡара ауп.
Насгьы апоетцәа Заури Алхаси рҩымҭақәа ҭызҵаауа ауаҩы абри
агангьы – аибашьра атәы зҳәо рбиографиа – дазааҭымгылар
амуа аҟынӡа «аматериалқәа» ыҟоуп, иаҳзырбо (дара рхаҭақәа
рнаҩсгьы, Аԥсны ахақәиҭразы ицоз ақәԥараҿы ҳҵеицәа
хазынақәа ихьӡырҳәагаз рфырхаҵара атәы зҳәо адаҟьақәа.
Заур Гьаргь-иԥа Кәарҷиа поетк иаҳасабала аԥхьаҩцәа
дырдыруеижьҭеи акыр ҵуеит. Уи апоезиатә шәҟәқәа жәаба
инарыцны иҭижьхьеит. Убарҭ иреиуоуп: «Ахьышьҭрахь»,
«Аблақәа анеиқәшәо», «Аӡаӡа-ҳәымҭа», «Ихароу агәыӷрақәа»,
«Аԥсҭазаара амаӡа», «Ахаҵа данхаҵоу», «Ашьаҿақәа»,
«Алхас», уҳәа убас иҵегьы.
Арҿиаҩы иԥсҭазаара, ҟазак иаҳасабала ишьақәгылара
еснагь ԥсабарала иацуп ауадаҩрақәа, аҟыба-ӡыбақәа арымӡаа,
ус хыҵәрырҭак ыҟаӡамкәа, ҭагәҭасрада, ԥықәсыларада
иқәшьшьы цашьа амаӡам. Хаҭала апоет Заур Кәарҷиа итәы
ҳҳәозар, иамыцхәнгьы (еиуеиԥшым аԥсҭазааратә мзызқәа
ирыхҟьаны) ауадаҩрақәа ирнысит ирҿиаратә мҩа, иара аханатә
итәышьҭрамкәа ииашареи, иқьиареи ирыхҟьаны илахьынҵа
иаҟәнҷаблеит амаҷҟәикрақәа рацәаны. Аха уи аԥсҭазаара
гәмбылџьбарала иага дкыднаҟьазаргьы, деиланаргьежьызаргьы, насыԥны, аԥсабара инаҭаз абаҩхатәреи иӷәӷәоу
ихаҭареи рымчала ҳмилаҭ литератураҿы даҽаӡәы иламҩашьо
иара иитәу иажәа иҳәартә еиԥш дзыниоз ауадаҩрақәа
дыриааит. Уи знык иадамхаргьы ауаҩы дҳаракны дызкыу
аԥсадгьыл абзиабара, амилаҭ абызшәа, аҭоурых, уаҵәтәи
аԥеиԥшхә бзиа агәрагара, насгьы аламыс, апату, ахьӡ, ахьымӡӷ
изқәа реимырхеит, нцәахәк еиԥш иԥхьаӡоит, дымшәа, дмырҳа
аӷьараҳәа рлакҭа дҭаԥшуеит. Урҭ ахаҭашьатә ҟазшьа бзиақәа
роуп апоет ибаҩхатәра аамышьҭахь ипоезиа хыҵхырҭас,
ҿырцәажәагас иамоу.
Заур Кәарҷиа диит 1936 шықәсазы Очамчыра араион Ҷлоу
ақыҭан. Абжьаратә школ далгеит Гәдауҭа, нас Аҟәатәи
арҵаҩратә институт афилологиатә факультет, Ауниверситет
аныҟала ашьҭахь аҭоурыхтә-иуристтә факультет. Уи
изанааҭқәа аҩбагьы рыла акыр шықәса инеиԥынкыланы
Очамчыра араион аҿтәи ашколқәа рҿы рҵаҩыс, аҵара ҟәша
еиҳабыс, директорс аус иухьеит. Арҵаҩратә-ааӡаратә ус
ԥшьаҿы иџьабаа маҷӡам, азгәаҭара аԥсаны иҟоуп. Уажәы Заур
Кәарҷиа Аԥсны арбџьар мчқәа рподполковник аус иуеит
Гәлрыԥшь араион, арратә комиссариат актәи аҟәша еиҳабыс,
арратә комиссар ихаҭыԥуаҩс. Аха Заур Кәарҷиа ибаҩхатәра
иаша ахьааԥшыз данқәыԥшӡаз инаркны аӡыхь еиԥш иҵхәраа
зҿаазхаз апоезиаҿы ауп. Уи аԥсҭазаараҿы иага амыҟәмабарақәа
дрықәшәазаргьы, азнык азы иҩымҭақәа рҭыжьра
дыруадаҩзаргьы, апоезиеи иареи бзанҵы еицәыхьшәашәаны
иҟамлацызт. Уи иахылҵуаз амцаԥшь еснагь дарԥхон, арҿиара
игәы аҳәо дҟанаҵон – аԥсҭазаараҿы дызлагылаз, иибоз,
иныруаз, дзеигәырӷьоз, изгәакьаз дазышәаҳәартә еиԥш,
мамзаргьы ицәымӷыз, иԥсадгьыли ижәлари ирԥырхагаз, рыхьӡрыԥша лазырҟәуаз, ихьыӡ зҳәоз поезиатә хаҿсахьала
игәлыршәаны дрықәӡбон. Уи ирҿиаратә мҩа дазнысыз,
дызхысыз, игхаз, иԥхаз, дызхьымӡаз, дзыхьӡаз, ?Заур Кәарҷиа, Алхас, Аҟәа, ад. 51-џ. иԥышькласыз
уҳәа ибиографиатә елементқәа заманала иаҳзырбо акоуп
ипоема «Сымҩеи» егьырҭ играждантә жәеинраалақәеи.
Апоет Заур Кәарҷ иа ибаҩхатәра аԥсҭазааратә
ҭәагашоу рақәа жәпакы ирылаш әазаргьы, акырынтә
иахәнатәырц иныгҿанаргьежь-аагҿанаргьежьзаргьы, зегьы
акоуп уи нцәахәс иззылԥхаз ауаҩы дамԥсахит, аханатә
дызнылаз амҩа, ишитәышьҭро дырны, арҿиаратә шәахәақәа
ақәрԥхо, агәазыҳәара бзиа иҭо, игәы ҟаҵо иаауеит. Уи аиашазы,
маҷгьы алымшаӡац, ахатә хаҿра аманы адоуҳатә маҵура
анагӡара иаҿуп.
Егьирахь, еилкаау усуп, апоетцәа аӡәырҩы рыҟны еиԥш,
Заур Кәарҷиа ипоезиаҿгьы ишуԥыло аԥсыҽрақәагьы инагӡаны
игәлҭәааны иаарԥшым, иҳәам ахшыҩҵакқәа, ацәаҳәа
еизадақәа, жәеинраалақәак рҿы ашь ҭрақәларақәа,
ахеиҭаҳәарақәа. Аха афилологиатә наукақәа ркандидат,
адоцент Шоҭа Салаҟаиа иара изкны ишиҳәо еиԥш: «Иреиӷьу
уи ирҿиамҭақәа имҩашьо ирныԥшуеит автор, меижьарада
апоезиатә баҩхатәра акәиц шиӷроу, аҳәатәы маҷымкәа ишимоу,
насгьы марҵеиҵас дынхымшәо аӡәы ишьҭа дхымгылакәа, абри
дҟаза дууп, сихьчап ҳәа аӡәы ишьашәыр иҽыҵамкыкәа,
иахьынӡаилшо ихатәы мҩа аԥшаара дшашьҭоу, ихатә бжьыла
ажәаҳәара, ашәаҳәара дшазхиоу» (Заур Кәарҷиа, Алхас, Аҟәа,
1995, ад. 49.
Заур Кәарҷиа ипоезиа ажанртә-тематикатә еилазаа-шьала
шьардаӡа иҭбаауп, насгьы иагьеиуеиԥшым, иаҳҳәап, аинтимтә,
аԥсабаратә апоезиатә, аграждантә лирика иаҵанакуа
ажәеинраалақәа, аепикеи алирико-епикеи ржанр иатәу
инеиҵыхыу апоемақәа. Урҭ зынӡа аа-поемак ыҟоуп. – «Алакәқәа
ртәылаҿ», «Ари адунеиаҿ», «Сымҩа», «Ахаҵа данхаҵоу»,
«Аԥҳәызба ар маҭәа зшәу», «Алхас», «Аҳақ», «Амшқәа
ԥшума!..»9.
Арҭ апоемақәа (еиуеиԥшым атематика ишазкыугьы уаҟа
еиуеиԥшым ахҭысқәеи аҟаларақәеи иргәылан еиуеиԥшым
афырхацәеи аперсонажқәеи шаарԥшугьы, ус иааизакны ухаҿы
иааганы урыхәаԥшуазар, ауаҩи аԥсадгьыли реизыҟазаашьеи,
уаҵәтәи рлахьынҵеи роуп изыхцәажәо, доуҳатә ԥсымчхарас
ирымоу) лагала бзиоуп иахьатәи аԥсуа поема аҭаацәараҿы,
насгьы абри ажанр аҿиара иацхраауа ракәны иҟалеит. Убри
аҟынтә мацарагьы урҭ ҳлитературатә ԥсҭазаараҿы инарҭбааны
ахцәажәарагьы рыхәҭоуп.
Поетк-патриотк иаҳасабала Заур Кәарҷиа дазҿ-лымҳауп,
ипоезиа хыҵхырҭас иамоуп аԥсуа жәлар ржәытә-рҿатә,
иах ьатәи рпол итикатә реконом икатә, рку льтуратә
ҭагылазаашьа, уи аҩаӡара, уаҵәтәи рлахьынҵа аԥеиԥшхә,
рџьынџь-дгьыл, рхатәы бызшәа, рдоуҳатә мазара. Урҭ
реиқәырхаразы ақәԥара, ианаҭаххагьы, хьаҳә-хьачрада
ахақәҵара. Аа, абарҭ роуп апоет Заур Кәарҷиа итема хадагьы.
Аԥсуа жәлар ижәытәӡатәиу зларакәу ала ирымоуп
азқьышқәсақәа ирықәлоу адоуҳатә баҟақәа, иаагап: Нарҭаа
дуқәа, Абрыскьыл, аҵан ирызкыу аҳәамҭақәа, алакә ссирӡақәа,
иара ус ааскьатәи ашәышықәсақәа ртәы ҳҳәозар, реалтә
ԥсҭазаараҿы иҟаз афырхацәа гәмшәақәа, зыԥсадгьыли
зыжәлари рзы хеигӡара ззымдыруаз Ԥшькьаҿ-иԥа Манча,
Инаԥҳа Кьагәа, Кьахьба Ҳаџьараҭ, Бӷажәба Салуман уҳәа убас
ирацәаҩны. Урҭ ажәлар ашәа рзырҳәеит рыхьӡ-рыԥша аҭоурых
иазынхартә еиԥш. Абри атрадициа – афырхацәа рзышәаҳәара
– аԥсуа сахьаркыратә литература аныҿиа инаркны еихаҳауа
иааргоит. Ари атрадициа ааскьатәи абиԥарақәа иреиуоу ҳашәҟәыҩҩцәа рҿгьы аҭыԥ бзиа амоуп. Ус шакәу арҵа-быргуеит Заур
Кәарҷиа ипоезиагьы. Уи аханатә дрыз-ҿлымҳауп аԥсуа жәлар
рфырхацәа, репостә хаҿсахь ақәа гәаду ралагьы
дырзышәаҳәоит. Аԥсадгьыл ажәытә фырхацәа рхаҿсахьақәа
раарԥшра, нас урҭ ирыхьчоз рыԥсадгьыл аиқәрхара, арҿиара,
уи ззеилымкаауа, мамзаргьы иашьҭам агәлымҩқәа рҿаԥ-ҽра
аидеиа ауп иаҳнарбо еихышәшәо иҩу Заур Кәарҷиа ипоема
«Ари адунеиаҿ». Нарҭаа дуқәа, Абрыскьыл, Инаԥҳа Кьагәа,
Кьахьба Ҳаџьараҭ иреиԥшу афырхацәа рыжәлар уаҵәтәи
рлахьынҵа аиқәрхаразы ҿырԥштәыс иҟан, иара ус иаанхоит
есымшагьы.
Апоет иага аԥсҭазааратә ӡыблара еикәшозаргьы, еилашәаеилыҵуазаргьы, ари адунеиаҿ гәкаҳарада ижәлар уаҵәтәи
рымш агәра игоит:
Иҟоуп ҳадгьыл,
Зегь гәазҭо, избо.
Ҳзааӡо, ҳанзырхо,
Иарашҟагь ҳазго.
Ҳабдуцәа рызқәаҭыԥ,
Иахьԥыршәоз зны рымч.
Иҟоуп ҳахәшҭаара,
Ҳаԥсуара, ҳџьынџь.
(Апоема «Ари адунеиаҿ.
Заур Кәарҷиа илирикаҿы аԥсуа жәлар наџьнатә изнысхьоу
рҭоурыхтә ԥсҭазаара иагәыланы иаауа аепикатәи ареалтәи
фырхацәа заҟа хшыҩзацара рзиуа атәы зынӡа ииашаны иҩуеит
Шоҭа Салаҟаиа: «Аԥсуа жәлар ахақәиҭразы, рыԥсадгьыл
ахьыԥшымразы иааи-ԥмырҟьаӡакәа изҿыз рықәԥара баша
илыҵшәаданы иаанымхеит. Ҳабацәа ажәытәтәи рԥышәа ду ҳара
ҳзгьы, ҳаԥхьаҟа игылоу аҿар рызгьы ихшыҩрҵагоуп иҿырԥш
бзиоуп.
Зқьышықәсала ҳабацәа зышьҭаз аиаша,
Ирыԥшааз, иалырхыз амҩа ԥхьа ишьҭоуп.
Сасрыҟәа… Абрыскьыл… ирацәоуп зыгәра ҳгаша,
Урҭ рыхьӡ-ԥшьа аҿаԥхьа ҳхырхәарц ҳахәҭоуп.
(Ажәеинраала «Зқьышықәсала ҳабацәа»9.
Мамзаргьы еиҳа иахьатәи аҭоурых аамҭақәа иреиуоу
афырхацәақәа рыхәаԥшышьа.
Сывараҿы дгылт Акьахьба,
Шәарҭак сымоуп, сгәы ирӷәӷәоит…
Са сизхәыцуеит Наԥҳа Кьагәа,
Иԥсы шысхылаԥшуа агәра згоит…
Доуҳак сымоуп сара араҟа,
Сатәазымбо игәы дажьоит,
Мҩа ҭшәарак аҿ дгылт Баҭаҟәа.
Абџьар шьҭыхны уи сихьчоит!
(Ажәеинраала «Сыдгьыл гәакьа»9.
Аҭоурых хаҿсахьа у еизгьы-уеизгьы аҭоу рых
салацәажәандаз ҳәа акәым апоет дзазхьаԥшуа. Уи ахаҿсахьа
еснагь еимадагоуп, ажәытәи аҿатәи ирыбжьоу цҳауп, уи
ацҳадагьы ҟалашьа амаӡам абиԥарақәа реигәныҩра, рдоуҳатә
традициа аҿиара. Ари ахшыҩҵак даара дақәшәаны иааирԥшуеит
Заур Кәарҷиа иажәеинраала «Кьагәа ираҵлақәа аҿы».
Кьагәа анысҳәо избоит са сыуаҩра,
Сқьиара, сыламыс, сџьынџь, са сыҩны.
Кьагәа анысҳәо, избоит са саԥсуара,
Сабацәа рабацәа рыдгьыл Аԥсны.
(Заур Кәарҷиа, Аԥсҭазаара амаӡа,
Аҟәа, 1994, ад. 55).
Аԥсуа жәлар рҿаԥыцтә ҳәамҭақәа рҿы ахацәа рымацара
ракәӡам ифырхацәаны, рыԥсадгьыл и руаажәл ари
ирпатриотцәаны, уи азы рхы иамеигӡо иаабо. Урҭ аӷьараҳәа
ирывагылан аҳәсагьы. Ҿырԥш-тәыс даагар азхоит Баалоу-ԥҳа
Мадина лымацарагьы. Абри азҵаарагьы хшыҩзышьҭра азиуеит
Заур Кәарҷиа ирҿиамҭаҿы. Уаҟа апоет ашәа рзиҳәоит ақырҭуа
фа-шистцәа иаҳзааргаз аибашьраҿы рашьцәа, рхацәа, рабацәа,
рԥацәа ирывагыланы хаҵаҵас еибашьуаз аԥсуа ҳәсақәа, жәлар
рашәа наунагӡа ианылаз афырхацәа Баалоу-ԥҳа Мадина
илҿырԥшуа.
Аԥҳәызба, ар маҭәа зшәу,
Ирацәоуп, аиеи, ба бзыхәшәу.
Шаҟантәгьы бмыцәа ибыршеи,
Анцәа ду быссирны бимшеи.
Илакәуп, илакәуп бҟазшьа,
Ибылоуп Баалоу-ԥҳа лшьа.
Уи лфырԥҳәызбара еиҭах ибырҿыцт,
Амала қәрала уи лҟынӡа бымшәыцт.
Апоема аԥҳәызба «Ар маҭәа зшәу» аконкреттә ҵаҵӷәы
амазаргьы, автор ҟазарыла изеиԥштәны, атипра аланы
иааирԥшуеит (ажәытәи аҿатәи еиҿырԥшуа, наҟ-ааҟ еигәныҩуа
абыржәтәи аибашьраҿы аԥсуа ԥҳәызба иаалырԥшыз
афырхаҵара атәы поезиатә хаҿсахьаны.
Апоет хаҭала ахьӡ, ахьымӡӷ, ахаҵара, аԥсадгьыл
абзиабара уҳәа иреиԥшу ауаҩы зда дхәарҭам, ашьаб еиԥш
деидкылан дызкыу аҟазшьақәа аԥсҭазаараҿы дшырзыҟоу,
ишиныруа, насгьы ихадароу урҭ зегьы еизыркәкәаны ирҿиараҿы
дшықәныҟәо, ишаныԥшуа атәы еилыхха ҳара иаабоит
илирикатә поема «Ахаҵа данхаҵоу» аҟны.
Ари аҩымҭа аԥсымчхара уажәы еиҳагьы иӷәӷәоуп, аҵак
ҷыда амоуп, избанзар аибашьра хьамҭа зхызгаз ажәлари уи
ашьҭахьтәи ҳазҭагылоу имариам ҳаԥсҭазаареи ухаҿы
иааугозар, еиҿырԥшны анализ ҟауҵозар. Изхысҳәаауа, уи иаҵо
апафос ҳараки изырӷәӷәо аидеиеи еилаҵаны урыхәаԥшуазар
иахьатәи ауаҩы иҭакԥхықәра шырацәоу, ишәатәу, изатәу,
иҟаҵатәу, кыр шыҟоу ҳнарбоит, зеиԥшлашәа акәымкәа
нацәықәкыла:
Ахаҵа данхаҵоу,
Зегь ичҳар, фыҩгарароуп.
Ахаҵа данхаҵоу,
Цәгьеи бзиеи еилиргароуп.
Ацәгьара аналҵуагь,
Амаҷаз дымгәамҵроуп.
Ахаҵа данхаҵоу,
Дшәаны шьҭахь дхьамҵроуп.
Аԥсадгьыл аншәарҭоу шьаҿак ахьамҵра, есымша хшыҩла
аныҟәара, ачҳара, алымша идгылара уҳәа заҟа ҳаҵанаҳәоузеи
ари апоема… Аԥсҭазаараҿы зхы-зыԥсы мацара иашьҭоу,
еиҳаракгьы ижәлар гәакьа агәаҟра ианҭагылоу аамҭазы – уи
дуаҩым длыԥсаахь-шәашәоуп…
Автор иҩымҭаҿы иаҵшьны иазгәеиҭоит иҵоуроу ауаа рымчрылша, рус зегьы рыжәлар рматериалтә, рдоуҳатә культура
ашьҭыхра, арҿиара иазкызарц, уи ала еилашуазарц
рыԥсҭазаара. Урҭ роуп апоет зыгәра иго, ииҭахыу, иажәагьы,
иашәагьы зыхьӡниҩылауа. Егьырҭ аԥсҭазаара иарблаҟьаз,
ацәгьа-м ыцәгь арақәа рыҟ аҵара иал агаз апоем аҿы
еицгәауҭаратә иҿаԥҽуп, ирықәӡбоуп.
Апоема “Ахаҵа данхаҵоу…» узлазнеиша аганқәа рацәаны
иамоуп, еихуршәшәаша ахшыҩҵакқәа маҷымкәа иҟоуп, аха
сгәанала, зегьы иреиҳазар ҟалап аҩымҭа хзыркәшо ацәаҳәақәа
ҳаздырԥхьало ахшыҩ-зышьҭрақәа:
Иҳахьчап ҳабацәа
Рабацәа рыламыс.
Ианрааз уаа нагацәан,
Ацәгьара рыламызт.
Иҳахьчап ҳауаҩра,
Ҳдоуҳа, нас ҳамч.
Иҳахьчап ҳаԥсуара,
Ҳчеиџьыка, ҳџьынџь…
Ҳажәлар рҵеицәа хазынақәа аԥсадгьыл ахьчараҿы
иҟарҵоз, иаадырԥшуаз агәмшәареи ахамеигӡареи хаҭала
иалагыланы избоз, иалахәз Заур Кәарҷиа ипоезиаҿы ҷыдала
иалкаау аҭыԥ рымоуп; урҭ рхаҿса-хьақәа аазырԥшуа
ажәеинраалақәеи апоемақәеи инапы иҵыҵхьеит. Аринахсыгьы
уи атематика лассы-лассы дазхьамԥшлар аушам, избанзар ус
иднаҵоит ԥсҭазаарала ирҵабыргыу ипоезиа, ихигаз, дызлаԥшыз
аибашьратә ԥсҭазаара, уи ихы-игәаҿы бзанҵы ихамышҭуа инхаз
ахҭысқәа, ахаҭарақәа…
Иаагап убарҭ рахьтә иаԥиҵахьоу рыҟнытә акык-ҩбак
ажәеинраалақәа: «Агранатамиот зкыз аруаҩ», «Аибашьра»,
«Зыхьӡ еилкаам аруаҩ», «Сара избеит…», «Ари аибашьра
хлымӡаах…», «Закә арԥарцәоузеи», «Ахацәа абаҟоу?..» уҳәа
убас иҵегьы. Апоемақәа: «Аԥҳәызба ар маҭәа зшәу» (аҩада
сзыхцәажәахьоу, «Алхас». Ари апоема сацәымҩашьо исҳәар
сылшоит иалкаау аҭыԥ ааннакылоит аибашьра атематика
иазкыу аԥсуа поезиаҿы ҳәа. Уи ахәшьара бзиа аиҭеит Шоҭа
Салаҟаиа. Уаҟа ҳаԥхьоит:
«Аб – ауазҳәаҩ игәалашәарақәа рыла, урҭ ицәырырго
агәҭахәцрақәа, агәжәажәарақәа рыла иаԥҵоуп аҵеи-гәлымҵәах
дины адәы данықәл а инаркны, аҵых әтәан илацәа
анааиқәиԥсонӡа дызнысыз имҩа, залымдарыла иҿҵәаз арҿиаҩы,
ааӡаҩ аибашьҩы қәԥш икьаҿу, аха доуҳала оумашәа ибеиоу,
иҵоуроу имҩа лаша.
Ҳәарас иаҭахыузеи, игәыҿкаагоу ареалтә факт шьаҭас
измоу ари апоема иаԥхьо дарбанзаалак ӷәӷәала иныруеит, игәы
ҭнашьаауеит, аха уи аԥсҭазаара мап ацәикуа апессимизм
дахәаҽыртә аҟынӡа днанагом. Аҩымҭаҿы даара амаршәа кны
еиҿыбаауп агәрҩеи, агәшьҭыхреи, алашеи, алашьцеи,
аиқәаҵәеи аш-кәакәеи» (Иара уа ад. 179.
Апоема ареалтә факт ишалхыугьы, дацәымҩашьо ауаҩы
иҳәар ауеит (иаҵоу аконтекст иабзоураны) аԥсадгьыл ахьчаҩ,
арҿиаҩы, агәмшәа ихаҿсахьа азеиԥшра аланы иаарԥшуп ҳәа.
Уи изаҟаразаалак иланарҟәуам, еиҳагьы иҳарнамкуазар
иқәрахьымӡахаз апоет, аԥсадгьыл асолдаҭ Алхас Кәарҷиа
ихаҿсахьа лаша, насгьы иарԥсыҽуам амца зыцроу, зԥа ила
згәы блу иҩнуҵҟатәи цәанырра иахылҵуа игәжәажәарақәеи
игәалашәарақәеи. Ус шакәу арҵабыргуеит «апоет – бзанҵык
изалшом дҭахауа» ҳәа шьақәзырӷәӷәо автор ипоезиатә
цәаҳәагьы.
Заур Кәарҷиа иажәеинраалақәа иреиӷьу ируакыуп
«Иуаароуп». Уи автор епиграфс иахаиргылт аԥсуа жәлар
рҳәамҭаҟны иаҳԥыло ҩ-ажәак «адунеи уаароуп». Ажәеинраала
иаҵаҵәахыу афилософиатә хшыҩҵак шҵаулогьы, инархараны
ушархәцуагьы автор иааџьоушьартә аҟынӡа ирмарианы аҩымҭа
асиужет, еихшәшәо ицо иҟаиҵеит, еиҳа ииашаны иуҳәозар
формас иазылихит ажәлар рҳәамҭа «Адунеи уаароуп». Ажәа
уаароуп автор иҩымҭаҿы референ, ҳасабла ҩажәижәаҩантә
ишҳәоугьы изаҟаразаалакь имцхәны, гәнҷыхьак ҟанаҵартә
иуԥылом, иара иаанарԥшуа ахшыҩҵак шьақәнарӷәӷәоит акәмзар.
Апоет иазгәеиҭоит аԥсҭазаара шыуаароу, иноунагӡоу ари
адунеиаҿ акгьы шыҟам:
Аԥсҭазаарагьы уаароуп,
Иуаароуп,
Адунеи ԥшӡагь уаароуп,
Иуаароуп.
Абас шакәугьы, ауаҩы илахьынҵа ԥсабарала иҟалаз
иуаарара апоет данышәар иҭахым, аха материалистк
иаҳасабала еиликаауеит уи аҿаԥхьа дшымчыдоу, изалхыу
алахьынҵа дышзахымԥуа. Аха ара иҟоуп угәы збаауа акы,
апоет уи еиҩыршәом:
«Аха ирыцкыу, зегьы ирхадоу
Ауаа роуп.
Абриалагьы апоет ишьақәирӷәӷәоит аԥс ҭазаара
ҵыхәаԥҵәара шамам, ишеикәшо. Абарҭ рҩызцәа афилософиатә
хшыҩҵакқәа змоу иҵегь ыҟоуп Заур Кәарҷиа ипоезиаҿы.
Афырхаҵаратә, апатриотизмратә мотивқәа инарываргыланы Заур Кәарҷиа имаҷымкәа икьыԥхьхьеит абзазаратә
мотивқәа шьаҭас измоу алирикатә 8ҵамҭақәа, еиҳаракгьы
абзиабара иазкыу ажәеинраалақәа.
Ишдыру еиԥш алирикатә-бзиабаратә жәеин-раалақәа
ианрысакьаҳәымҭоу апоет иҿаратә шықәса раан ауп. Усҟан
апоезиеи аҿареи еибазыркуа амцаԥшь еиҳа адоуҳатә
ԥсымчхара ӷәӷәоуп. Аха иага убас иҟазаргьы, абаҩхатәра змоу
апоет ԥшьынҩажәа шықәса дырҭагылазаргьы, ипоезиатә
нцәахәы изылԥхарала ирҿиараҿы иргәлмыҷҷалар ауам, ауаҩы
дзырҟәм-шәышәуа, дзырџьбароу, агәалаҟара бзиа изҭо,
ацәанырра ԥха зхылҵуа алирикатә-бзиабаратә жәеинраалақәа.
Ус шакәу аҿырԥштәқәа алитератураҿы заҟа ыҟоузеи, аха зегьы
ҳарҟәаҵаны иаагап ҿарԥштәы заҵәык – Дырмит Гәлиа. Уи 80
шықәса дшырҭыс-хьазгьы аԥхьаҩ игәы зырхыҭхыҭшаз
абзиабаратә жәеинраалақәа аԥиҵон.
Акритикаҿы ишазгәарҭахьоу еиԥш, Заур Кәарҷиа иҿаратә
шықәса раан абзиабаратә жәеинраалақәа еиҳа дрызхьаԥшуан
(иаагап аизгақәа «Ахьышьҭрахь», «Аблақәа анеиқәшәо»,
ирынқәоу, аха уи иаанагом иҭәымҭазтәи ашықәсқәа
данырҭагылоу аамҭазы аҿар ргәы «ахәша ықәзшьуа», «амца
рыцразҵо», рцәанырра мышьцақәа ирзышәаҳәо, изырҿыхо
алирикатә 8ҵам-ҭақәа дырцәыхьшәашәеит, мамзаргьы иаԥиҵом
ҳәа аҳәара. Амала акызаҵәык иазгәаҭамзар ииашам аибашьреи
уи ашьҭахьтәи итрагедиа ӷәӷәаны Алхаси Ахреи рҭахара,
заамурала рыԥсҭазаара аҿахҵәара. Ари ашьҭахь алирикатәбзиабаратә «нотақәа» знылоз амотивқәа цәырызгоз изырҿыхоз,
иҩнуҵҟатәи-дунеи аҟынтә иаауаз, ацәанырра лашақәа
аанызкылаз, изхуҽуаз ахьаақәеи агәрҩақәеи изыҟалаз (аамҭала
акәзаргьы) ашьҭамҭақәа аԥхьаҩ ибарҭахеит…
Иҵоуроу, изҩыдоу, ахачҳара змоу, ашьха ӡыхь еиԥш ицқьоу
абзиабара иазкыу, иазышәаҳәоу ажәеин-раалақәа маҷымкәа
иҟоуп Заур Кәарҷиа илирикаҿы, еиҳарак иҿаратә шықәсқәа
раантәи ипоезиаҿы. Убарҭ иреиуоуп: «Бара бҿаԥхьа», «Абла
ссирқәа», «Бабаҟоу?», «Бцома, бымцома?», «Аблақәа
анеиқәшәо», «Быхәмарӡом, быччаӡом», «Анахь сыҩт, арахь
сыҩт», «Бгәы нхар ҳәа сшәоит», «Бҭеиҭԥш, бсахьа ба ианбааз»,
«Сыԥсы былоуп…» уҳәа иҵегьы.
Еизааигәоу, еибаҭахыу агәқәа роуп апоет абраҟа зсахьа
ҭихуа:
Акыр ҵуеит, ааигәа ҳаицыҟам,
Иҳабжьоуп аӡқәа, ахәқәа.
Аха, ҳаицрызҟьауа, мап, мчы ыҟам,
Ианеизааигәаха ҳа ҳагәқәа.
Абзиабара икыдҟьо иамоу, иаргәаҭеиуа арԥыс абар ииҳәо:
Анахь сыҩт, арахь сыҩт,
Мҩоуп еснагь сызқәу.
Анс сҳәеит, арс сҳәеит,
Сақәмшәт бара бгәы.
Зны блашоит, ба быччоит,
Даҽазных бгәрҩоит.
Зных ҳаицуп, са сыбжьоит,
Агәрҩа сагоит.
Алирикатә фырхаҵа, мамзаргьы апоет абзиабара иага
датәнатәыргьы, даркараргьы, дарҩашьыргьы, игәы иԥнаҟаз,
иалнахыз аԥҳәызба иага дылҿынҵәаауа бзиа дибозаргьы,
иаҳҳәап зегьырыла дынцәахшазаргьы, уи амца шоура
иҽеиҭарц иҭахым, ихы аҳаҭыр ақәиҵоит. Уи, анемец поет ду
Гиоте ишиҳәаз еиԥш, ахшыҩи ацәанырреи иахьалагои
иахьынҵәои рҳәаақәа идыр-уеит. Ус шакәу агәра ҳдыргоит
абарҭ ацәаҳәақәагьы:
Сыԥсы былоуп, сцәа-сжьы балоуп,
Аха бзыҳәан схы еилагом.
Быбзиабара сытҟәа самоуп,
Аха сымч сылхынгь иазгом.
Егьирахь зынӡа даҽакыуп, иԥсабаратәуп гәҭы-ӷьӷьала
ицәажәо, абзиабара иамҽхак иамоу арԥызба дзыргәаҭеиуа атәы:
Сылацә нҭаар, сыԥхыӡ балоуп,
О, исҭахыуп сыбжьы баҳарц!
Бара бзыҳәан сара исуалуп
Ажәа хаала еснагь сшәаҳәарц.
Поетк, ҟазак иаҳасабала Заур Кәарҷиа ипоезиа аԥсымчхара
еиҳагьы иӷәӷәаны, иҵарны, «амахәҭа-шьахәҭақәа» аманы,
аграждантә позициа апафос ҳарак аҵаны ҳара иаабоит
аибашьра хлымӡаах ашьҭахь иаԥиҵаз аҩымҭақәа жәпакы рҿы.
Ари «арыӷьарахьала ақәҵәиаара», арҿиаратә дунеи
аҽагәлахалара апоет аԥсабара инаҭаз ибаҩхатәреи иԥышәеи
рымацара ирыбзоураӡам, уи аҷыдара иабзоуроуп аибашьра
инаҭаз аԥсҭазааратә материал, иԥацәеи иареи ирхыргаз,
ирхҭынҟьаз зегьы. Урҭ арымӡаа ыҟоуп: – аибашьҩы гәмшәа;
дзыцәнымхо аӷа хәмга ихы шилоугьы уи имца иаҿалоу; зҩызцәа
еихьзырԥшуа; ашәыргәнда; абналаҩ; ачарҳәаҩы; амарадиор;
аԥсы дзырҳәуа; абза дызшьуа; аԥсуа ҭыԥҳацәа амца
иалагыланы ахәцәа еиқәзырхо, рҟәаҟәа иқәжьны иалызго;
аибашьра ааҵра иҵагыланы Аԥсны аиааира агарц изныҳәауа
уҳәа убас заҟа персонаж, хҭыс, сахьаеилаԥса еизыкәкәаны
иҟоузеи апоет ирҿиаратә “лабараториаҿы,” аус рыдулара ада
уаҳа еизгатәы, ԥшаатәы, 0ҵаатәы ыҟамкәа.
Ҳәарас иаҭахыузеи, абарҭқәа зегьы Заур Кәарҷиа
ипоезиаҿы аԥсы рхалашт, даҽакала иуҳәозар, иаԥхьаҟа
иаԥиҵараны иҟоу иҩымҭақәа рҿы ихаҿсахьақәан ицәырҵышт,
уажәнатәгьы ицәырҵхьоу шмаҷӡамгьы.
Абри хыхь исҳәаз ахшыҩҵак арҵабыргуеит аԥ-хьажәа
зԥысҵо ашәҟәы «Ахара азааигәахара». Зегьы ҳарҟәаҵып уи
ахыҵәҟьагьы асимволтә ҵакы аҵаны иҟаҵоуп. Ахара ҳәа апоет
дызҿу, еиҭарсны иҳәоу ари Аиааира ауп. Уи аагеит ашьа
каҭәаны, иреиӷьу ҳҵеицәа дауаԥшьқәа рхы ақәҵаны аӷа хәмга
ҳаԥсадгьыл имҽхакӡаны дшыҟаз, далаҳцеит. Аха макьана
инагӡаны иҟам аиааира, азааигәахара ҳаҿуп. Уи анынагӡахо,
ҳхы ҳаԥсы ҳаиааины, ҳамӷьычуа, ҳаибамырҳәуа, ҳрыцҳаибашьо, ҳаибашаҭо, ҳара ҳтәгьы даабо, атәымуаҩгьы дгәаҭо,
ҳанхауа-ҳанҵуа ҳаныҟало ауп. Убасҟан ауп Аԥсуа ҳәынҭқарра
(ҳҵеицәа гәлымҵәахқәа рхы зқәрҵаз) ашьақәргылара анҳалшо,
амҩа иаша ҳананыло. Ааи, ҳаҩныҵҟагьы, ҳанҭыҵгьы иага рыла
ауадаҩрақәеи аԥсеихәлахарақәеи ҳ рыниазаргьы,
иааҟәымҵӡакәа ҳаӷацәа аус еиҵаҟәаҟәақәа ҳзыҟаҵара
иаҿызаргьы, апоет иажәала иуҳәозар – аиааира иасимволу
азааигәахара ҳаҿуп, ҳагьнеиуеит уи афиниш аҿы.
Абри ахшыҩҵак ашәҟәы «Ахара азааигәахара» еидызкыло
аҩымҭақәа, шамахамзар, иргәлсны ицоит. Апоет ҳәарас
иаҭахыузеи, уаҩытәыҩсак, патриотк иаҳасабала акырӡа
ихьааигоит аибашьра аҭәагашоура иннажьыз арыцҳарақәа,
амыҟәмабарақәа макьанагьы ҳахьырзымиааиц, насгьы
иахьынӡахәҭо ҳахьзыр-ҿамгыло, ҳахьзрақәмԥо, убри аҟынтә
уи аргамаду дрықәӡбоит, иҿаԥиҽуеит аграждантә позициа
ҳаракыла дазнеины иажәеинраалақәа жәпаки ипоема «Амшқәа
ԥшума» аҿы.
Арҿиаҩы ибаҩхатәра ԥсабарала зегь реиҳа аха-қәиҭра
аҭахыуп, уи аҳәаақәа рҭакра «аӷәра аҿаҵара» аҭахыҵәҟьам,
ахақәиҭроуп ԥсыкәарас иамоу, изызгәшьуа. Ари афилософиатә
хшыҩҵак (апоетцәа аӡәырҩы жәынгьы-ҿангьы гәҵхас ирымоу,
изызхьуа) ауп Заур Кәарҷиа иҩымҭагьы «Схы са сақәиҭзарц
сҭахыуп» иаанарԥшуа.
Ҳаизыӡрҩып апоет:
Аӡә иҟынтәи дҵак
Исҭахым зынӡак.
Схы са сақәиҭзарц сҭахыуп,
Уаҳа акгьы.
Аха ажәеинраалаҿы иҟоуп ихадароу даҽа хшыҩ-зцаракгьы:
– уи убриоуп – апоет ишиҭахыу, дзызхьуа ахақәиҭра ихала
ирҿиара азы мацара акәӡам. Уи акырӡа шаҵанакуагьы
ижәларгьы ахақәиҭра рымазарц, инхо-инҵуа, иҿио, рдоуҳа
ӷәӷәаӡа уаҩы дырԥырхагамхо иҟазарц иҭахыуп. Усҟан ауп уи
ахақәиҭра иашаҵәҟьа аниоуа.
Абар уи шьақәзырӷәӷәо ацәаҳәақәа:
Асыҭҳәа схала иԥны,
Саԥсуа бираҟ кны…
Сыҩнаҭа сабны,
Схы са сеиҳабны,
Са схы сақәиҭзарц сҭахыуп,
Уаҳа акгьы.
Абри хыхь сзыхцәажәаз ажәеинраала идеиала акырӡа
иақәҿнаҭуеит аҩымҭа «Сџьынџь». Апоет дазгәдууеит игәы
раҳаҭны дахьынхо иҩны, иашҭа-игәара ԥшӡа. Уа даныҟоу игәы
раҳаҭуп, иԥсы ҭынчуп. Избанзар, уаҟа дамоуп иара аԥшәымас,
идагь ихәарҭам. Аха уи еиҳагьы агәалаҟара инаҭоит иџьынџь
змеидо иҵеира ахьыҟоу. Абар апоет ииҳәо:
Гәӷырҭасгьы шәарҭ шәсымоуп,
Џьынџьлагь уа шәатәуп.
Сыҟанаҵ са саԥшәымоуп,
Шәарҭгьы са шәыстәуп.
Апоет игәы инархьуеит аԥсҭазаараҿы ицәаԥҽыгоу,
ицәырԥхашьагоу ацәырҵрақәа, ашьцыларақәа. Убас иҟоу акы
акәны дахәаԥшуеит аибашьраан, ашәарҭара ду ҳанҭагылаз
абџьар анктәыз ибналаз, уажәы зыԥсадгьыл «игәкы-ҵәакуа»
иахылаз, насгьы маҷ-саҷла акәмкәа иагәҵҳәаны аҟазаара
зҭахыу ауаа. Урҭ рҽеибырҭеит, апоет ираҽԥниҳәо, уаҩ
дызцәыԥхашьартә иҟарҵаз дара уажәшьҭа агәхьаа ркӡам,
ирхашҭхьеит, избанзар, амал рҳареи аҭыԥ татақәеи ихаргалт,
иатәнатәит. Аха ажәлар акгьы рхашҭӡом, ираҩшәаӡом, асаркьа
иаҩызоуп, зегь рбоит. Абри аҩыза аҭагылазаашьа, уаҩы
гәахәара изымҭо, агәхьқәа иззырҵысуа атәоуп иаҳәо
ажәеинраала «Ԥыхьа ибналаз». Апоет баша иауиҳәахуа: «О,
урҭ роуп уажәы уахьнеилак иҟаӡоу… Арахь иҟам акгьы рҟынтәи
иҟаҵоу. Имҩаԥыргоит ҽа усқәакгьы иртыутыу… Уажә шьоукы
ишьҭырхуеит ԥыхьа ибналаз рыпату.
Ҳаилышшарақәа, ҳхы азымамааирақәа, ҳҳәаш-гашрақәа
ҳҳәаԥыӡыԥуа ҳрылахара, ацәгьа-мыцә-гьақәа, аԥсыҭбарақәа
зцу раҟәмҵрақәа уҳәа иреиԥшу арыцҳарақәа риааиразы иҟоу
хәшәы заҵәык ауп:
Ҳҳәоу акны, ҳҭаҷкәымқәа ҳраҵәароуп,
Хҭак еицҭаҳаршәроуп, ҳаилаҵәароуп,
О, асҵәҟьа ижәбахьоума еиқәмшәара,
Иаҭахыуп ахаҵара, агәмшәара.
Апоет иԥсадгьыл ахьаа хатә хьаак еиԥш дар-гәаҭеиуеит,
дарҭынчуам. Уи иҟаҵатәу, иутәу, иҳәатәу – ҳамч зықәхоугьы
ҳавсны ҳахьцо, ламырба ахьазаауа, агәхьаа ахьаҳкым
гәнигоит. Насгьы ианба, аибашьра ду анаҳхаага, ҳанхамҩа
зегьы еилаҟәбаса ианышьҭоу, ҳахәрақәа зырӷьаша алшара
анҳамам аамҭазы. Абас еиԥш иҟоу апроблемақәа роуп
ишьҭнахуа, мҽхакыла рацәак идуум, аха апублицистикатә
пафос бжьы ҿаца аханы ҳақла ицәажәо апоема «Амшқәа
ԥшума».
Аибашьра аҭәагаш оура иннажьыз ацәгь оурақәа
аанкыламхар, иаахҵәаны иаҳҳәар ами, ҳусқәа ҳнапала
ибжьаҳкуеит, аӷа ҳаиааит, аха ҳхы ҳзымиааикәа ҳҟалеит. Баша
иаурҳәах аԥсуаа: – ухы иазумуа, уаӷа иузиуам ҳәа. Ас ҳныҟәо
ҳалагар, зегьы зыдҳәалоу ҳамшқәа ԥшуам, ҳаанрыжьуам.
Абри аҭагылазаашьа уадаҩ, иахьа иҳамоу, апоет ихаҿы
иааганы ҳагәлаирԥшуеит ҳаԥсҭазаара иацу, икаҳмыжьыр
зымуа иҳалаԥсны ҳазкыу ашьцылара бааԥсқәа, насгьы агәӷра
ашәахәацгьы ааҳақәрҷҷауа:
Амшқәа ԥшума,
Кырӡа икьаҿу…
Ҳархьыԥшума
Урҭ зегь башоу?
Игәмбылџьбароу,
Ҳамшқәа шԥашоу!
Агәра ҳгару,
Уи зегь башоу?
Зынӡа икәадоу
Дафт игәхьра.
Зегь ирхадоу,
Ԥхьаҟа агәӷра…
Гәӷрас иҟоу досу ҳахьгыло ламысла, ԥсыцқьала, дыррала
(ҳакны ҳаибафо, ҳнибарҵәо, ҳшьа ҳаҵеи-бажәаауа акәымкәа
аус ааур, ҳаԥсадгьыл иамоу ахәрақәа рырӷьара ҳалшоит,
ҳаӷацәеи урҭ «руацәеи» аблокада амацәаз иага ахы ҳҭацаланы
ҳаркызаргьы. Аԥсны адгьыл чашә ҳара ҳныҟәнагоит уаҩҵас
хшыҩлагьы махәҿалагьы аус ааур. Амала уи иаҭахыуп
аиҳабгьы аиҵбгьы напеикәршала русеицура, аиҵбы иус
ҟәнимшьо, аиҳабы итәы-дахнамԥауаа аҭышәынтәалара.
Апоема «Амшқәа ԥшума» идеиала иажьра-цәароу, уи
иаамданы иақәҿызҭуа аграждантә жәеинраалақәа маҷымкәа
иагәлоуп ашәҟәы «Ахара азааигәахара». Уаҟа апоет иҳәоит:
“Ԥсуаҵас ҳаҭыр ҳзеиқәмҵаӡеит, ихымжьыжькааит ҳгәы
ахәрақәа, ҳрыцҳаибашьо ҳзыҟамлаӡеит, кыр илҵшәадахт
ҳгәӷрақәа. Инибарҵәеит шьоук мышкала, амаҷаз, ргәы
анеизынха. Ҳҟалоит ҳәа сгәы иабон ҽакала, еибатәу
ҳанеизынха.
Иага ҳгәы иалакьакьаргьы, иаҳнархьыргьы, аиаша
ҵәахышьа амаӡам. Апоет иажәеинраала «Ԥсуаҵас ҳаҭыр
ҳзеиқәымҵаӡеит» иаанарԥшуеит ҳабзазаратә ҭагылазаашьа
иалкаау ҳграқәа хызтуа асахьақәа.
Агәкаҳара амотивқәагьы – агәалаҟамзаарақәа Заур
Кәарҷиа илирикаҿы иаҳԥылоит рхатә философиатә хәцрақәа
рыманы. Уи иԥсабаратәуп, апоезиа адиалектика иатәышьҭроуп,
аԥсҭазаара иацуп, уиоуп изхылҿиаауа. Аха уи амацара акәым
ара иҟоу «адунеи убас сгәы ахшәеит, уа исзыхгом, сгәы
сыхьуеит» ҳәа иҳәартә еиԥш дҟазҵаз афактқәа иԥсҭазаараҿы
иҟагәышьоуп (ус иагьаанхоит иара, апоет акымкәа ҩынтәгьы
игәы ҿызкаауа рыла дбылхьеит…
Апоет игәы заҟа ачҳарызеи. Уи иақәӷәӷәо аидара ауп арҭ
ацәаҳәақәа зыҩуа:
Сгәы! Шаҟа улшахьеи,
Иучҳахьеи, иухыугахьеи!
Шаҟа уцәа иҭаӡахьеи,
Жәак мҳәо игәнугахьеи!
Заур Кәарҷиа аԥсҭазаараҿы акыр гәаҟра-ҵәаҟрақәа
збахьоу, дреиуоуп, аха иҿаԥхьа ицәырҵуаз аԥын-гылақәа акы
ихы рыҵамырхакәа, ихаҭара ламыр-ҟәыкәа имариам, аха
насыԥс ииԥхьаӡо, агәахәара изҭо арҿиаратә мҩа даныланы,
иаԥсуаразы дпатриот иашан дааиуеит дшааиц. Ари акыр аҳәоит
апоет ихаҭареи ирҿиамҭақәеи инагӡаны реилкаараҿы.
Апоет иԥсҭазаареи, иқәԥареи ртәы иашала иҳазҳәо
цәаҳәақәоуп абраҟа ҳзыԥхьоугьы:
Зны еихацқәак сҭадырхеит,
Сусқәа-сҳәысқәа сыԥдырхеит.
Сладырхеит уа, сҩадырхеит,
Сыбжамҽамны сындырхеит.
Урҭ сеиҵазҟьозгь мфеидахеит,
Саргьы кырӡа скәадахеит.
Сымч иагхеит, сшьамхы цеит,
Аха усгьы са сгәы мцеит.
Иҵабыргыҵәҟьаны, апоет згәы цо, мамзаргьы ихьаҳәхьачо
дреиуам, агәаҟрақәеи азалымдарақәеи идырӡрыжәыз
иҽырӷәӷәаны иҳәоит: «уашьҭа зегь сзеиԥшуп, гәаҟреи хьааи
срыцәшәаӡом» ҳәа. Даҽа-џьарагьы ҳаԥхьоит: «сҽырлахҿыхуа
са сызбо рҿы, иҭасҵәахп сгәаҟра зегь сгәаҿы».
Ахьааи, агәрҩеи, харанаԥшреи, ахәцра ҵаулақәеи
ирхылҵит апоет Заур Кәарҷиа иажәеинраалақәеи ипоемақәеи.
Убри азоуп аԥхьаҩгьы изизааигәахо, ицәа-ижьы изаныруа,
игәҭахәыцрақәеи ицәалашәарақәеи изрықәҿнаҭуа.
Апоет Заур Кәарҷиа аԥсҭазаара иага дкыднаҟьазаргьы,
гәмбылџьбарала изныҟәазаргьы дзықәгәыӷуаз идаракәац
аракуа еихазҳауаз иҷкәынцәа адауаԥшьқәа, Алхас, Ахра
аибашьра иннажьыз арыцҳарақәа ирыхҟьаны заамурала
ицәҭахазаргьы, макьана игәы каҳам, дыӷәӷәоуп, ус аламала
аԥсҭазаараҿы иабџьар шьҭеиҵом, деибашьҩуп, дырҿиаҩуп. Уи
азы зегьы иреиӷьуп иара апоет ҳаизыӡырҩыр:
АШӘҞӘЫ «АХАРА АЗААИГӘАХАРА» –
1996 ш.
СХЫ СА САҚӘИҬЗАРЦ СҬАХУП
Исҭахуп мшынҵак,
Аҽа лахьынҵак.
Аӡә иҟынтәи дҵак
Исҭахым, зынӡак,
Схы са сақәиҭзарц сҭахуп,
Уаҳа акгьы.
Сымҩа агәра го,
Са схатәы бжьы рго,
Схацламҳә еибаго,
Сыҟәнимшьо сызбо,
Схы са сақәиҭзарц сҭахуп,
Уаҳа акгьы.
Аӡәгьы сизмыршәо,
Сҟамло схы-сгәы ахшәо.
Аӡәгьы сизмырџьо,
Сыуаҩра сыхьчо,
Схы са сақәиҭзарц сҭахуп,
Уаҳа акгьы.
Аӡә сара симбжьо,
Мамзаргьы симжьо.
Ус хәҷҵас симжьжьо,
Сышуаҩу сишьо,
Схы са сақәиҭзарц сҭахуп,
Уаҳа акгьы.
Сыҟан ишсҟазшьо,
Схы ақәҵо сзын иԥшьо…
Схы-сыԥсы мцәгьахо,
Сыблақәа гәҩбара рхым,
Зынгьы сзахымԥеит сзыниашаз.
Сымҩа макьаназ сахьхум,
Сышкаҳа-бӷалахьоугь даара.
Мап, сыбжамҽамзар сҭахым,
Снархьыԥшуеит гәыӷрақәак рцәаара…
Ааи, убарҭ агәыӷрақәа роуп апоет Заур Кәарҷиа
иԥсҭазаареи ирҿиаратә мҩеи ҳәаақәзҵо, имилаҭ литература
иахәо, иаҭахыу апоезиатә ҩымҭақәа, насгьы ихатәроу рыҩра
илзыршо, агәаҳәара изҭо.
Апоезиатә шәҟәқәа хәҷи дуи жәаба ҭзыжьхьоу апоет Заур
Кәарҷиа ирҿиамҭақәа ридеиатә ҵакы, рформа, рбызшәа
рстильтә хырхарҭа уҳәа ишрыхәҭоу инарҭбааны рыхцәажәара,
реилыргара ишаанагара иҟоу статиак иузалагӡом, иага
уҽазушәаргьы. Уи иаҭахыуп иҵегьы иҭбааҭыцәу аҭҵааратә
усумҭа. Араҟа мацара сара зеиԥшлашәа иааинырсланы, насгьы
Заур Кәарчиа диижьҭеи хынҩажәа шықәса хыҵра инадҳәаланы
сылаԥшҳәаа иҵызгеит ирҿиаратә мҩа еиҳа иаҟазшьарбагоуп
ҳәа сгәы иззаанагаз маҷк аҟара иналкааны. Сыстатиа
хсыркәшоит, апоет ицәаҳәақәа рыла:
Сызмырҭынчуа маӡак сныруеит,
Схы-сгәы иҭыхоит, мчык ԥхьа исыхоит.
Исылшахьоу шмаҷу здыруеит,
Исылсмыршац сылшарц сгәӷуеит.
Зҭәымҭа иҭагылоу апоет Заур Кәарҷиа «сгәӷуеит» ҳәа
ииҳәо агәра аагоит, избанзар уи ирҿиамҭа аса-кьаҳәымҭаҵәҟьа
дҭагылоуп.
Руслан Қапба,
алитератураҭҵааҩы, акритик, адоцент.
1996 ш.
Исычҳауеит, макьаназ ҿысҭуам,
Саргьы исылшо ыҟоуп маҷк.
Ргәы ишабаҵәҟьоиԥш ус сыҽрысҭом, –
Исхадыршәратә еихатә даҷк.
19.1. 199џш.
ԤЫХЬА ИБНАЛАЗ
Ԥыхьа ибналаз, уажә еиҳахеит рышьҭамҭа,
Иаасԥылоит ҵҩа рымамкәа есышьжьымҭан,
Ԥыхьа ибналаз, ӡәырҩы хынҳәит рышьҭахьҟа,
Ианеилыркаа ус аӡәгьы дрышьҭамкәа.
Ԥыхьа ибналаз, о, уажә ҵҩа рымаӡам,
Урҭ еилоуп уажә аӡәи-аӡәи рымаӡа.
Еицныҟәоит, бзиа еибабоит, еибаҭахыуп,
Уажә уиаҟарагь рыхьӡ аҳәара абаҭахыу.
Ԥыхьа ибналаз, о, ишьҭибахт даараӡа,
Уажә уахьнеилакь дара роуп еиҳараӡак.
«Рус рдыруеит», хықәкык рымоуп, иушьҭаӡам,
Уҷаҷ кыддыршәоит, урҭ ирылшар, улышьҭаҵан.
Абарҭ ракәну, мшәан, ҳарҭ амҩа ҳақәзҵо,
Ҳхыцкы мырцәо, ртәала ҳаҭыр ҳақәзҵо.
Иҟарҵалакь, ус дара иахәҭаҵәҟьоушәа,
Сқам татақәак рбоит уажә ирыхәҭаҵәҟьоушәа.
Ԥыхьа ибналаз, уажә ҳарҭ ҳартәыртәҵәҟьаӡоу,
Рхы дырдыруа, ус ма ԥыҭк ҳнырмыкәҵәҟьаӡоу.
Егьа схәыцыргь, дыршьа сымам иҟаҵәҟьоу…
Иџьашьахәуп, иара лакәшәоуп ҳшыҟаҵәҟьоу.
Дара роуп уахьынаԥшлакь иҟаӡоу,
Арахь иҟам рҟынтә акгьы иҟаҵоу.
Сгәы раҳаҭ сынхо,
Схы са сақәиҭзарц сҭахуп,
Уаҳа акгьы.
Аӡәгьы сныҟәимцо,
Сиазҵаан џьа сымцо.
Схала сус сахьӡо,
Схы ақәкаҿы снаӡо…
Схы са сақәиҭзар сҭахуп,
Уаҳа акгьы.
Асыҭҳәа схала иԥны,
Саԥсуа бираҟ кны…
Сыҩнаҭа сабны,
Схы са сеиҳабны,
Схы са сақәиҭзар сҭахуп,
Уаҳа акгьы.
20.11. 199:ш.
Сашьҭаӡам амал, аԥара,
Уи сҭахыҵәҟьам, исҭахы.
Шьоукы игәарҭан уажә ус спара,
Иааиуеит иқәлан, сышьҭа ихы.
Илаҟәушәа рбан сыхҵысҭа,
Инахыԥарцы иаҿуп.
Ҳилгап рҳәазаап аҵлаҳәысҭа,
Сгәы сҽанырҵан, сырзыԥшуп…
Адәы сықәым саргьы усда,
Сымч макьаназ агәра згоит!
Ас исышьҭоу, мшәан, изусҭа,
Урҭ сатәарбаӡом, избоит.
Сымҩахәасҭа, ԥхьаҟа самгацт,
Малдук-шьалдукгьы смырҳацт.
Шаҟа хкы ыҟои сыбла иамбац,
Шаҟа хкы ыҟои исмаҳац.
Шаҟа хкы ыҟои уаҩ изгәамҭо,
Ивс ицозеи шаҟа хкы…
Иԥсҭазаара хы низамҭо,
Данахьымӡо игәҭакы…
Урҭ зегь уажәы шаҟа исылси,
Схьаақәа рҽеизак иансызцәырҵ…
Шаҟа сывси, шаҟа срывси,
Шаҟа хкы ыҟои сара сцәыӡ?..
Иҟазар иԥшьоу сзыхӡыӡуа,
Иаԥырхагамхт сыгәҭакы.
Зегьы ирылмшо, зегьы зхьымӡо, –
Са сахьӡозар ԥхьаҟа акы.
4.10. 199џш.
Иуын, иҳәан,
Ирҳәан, иуҳәан.
Иҳәеит, ирҳәеит,
Иуҳәеит, исҳәеит.
Димам анцәа,
Нас уи рацәа,
Уа, данҳәацәа,
Ирхихт рцәа.
Дныҟәоит, деимдоит,
Игәы ирдоит…
Имҩаԥыргоит ҽа усқәакгьы ыртыу-тыу,
Шьоукы ишьҭырхуеит ԥыхьа ибналаз рыпату,
Зыбӷа ӷәӷәоу, акры зымчу ирышьҭамда,
Иӷәӷәаӡоуп уажә ԥыхьа ибналаз рышьҭамҭа…
Инадгылар аџьҵлаҵәҟьа нхьынаауеит,
Еидгылоит, аӡәи-аӡәи еицхыраауеит.
Аара иаҿуп, уажә арахь, аӡә днымхакәа,
Уаанӡа иџьыҟәыз, уажә еиҵырхит рыбӷақәа.
Ҳҵеира, ишырну урҭ рҟынтә хҭыԥқәакгьы,
Иааныркылоит уажә иреиҳау ҭыԥқәакгьы.
Иҵырҟаца идырӷәӷәоит ргәашәқәагьы,
Хара иҟоуп дара рдац-ԥашәқәакгьы…
Рымаӡа ахьыҵәахыу… адгьыл аҵаҵәҟьоуп,
Инырҿагылан ириааиуагь дхаҵаҵәҟьоуп.
Ҳҳәо акны, ҳҭаҷкәымқәагьы ҳраҵәароуп,
Хҭак еицҭаҳаршәроуп, ҳаилаҵәароуп.
О, асҵәҟьа, ижәбахьома еиқәымшәара,
Иаҭахыуп ахаҵара агәымшәара.
О, урҭ роуп уажә уахьынаԥшлак иҟаӡоу…
Арахь иҟам акгьы рҟынтәи иҟаҵоу…
Имҩаԥыргоит ҽа усқәакгьы ыртыу-тыу…
Уажә шьоукы ишьҭырхт ԥхьан ибналаз рыпату.
15.№. 199џш.
ШАҞА ХКЫ ЫҞОИ…
Ҭынч сымтәакәа шаҟа сныҟәеи,
Мшәан, сзахьымӡеи нас схықәкы?
Снапы зхьымсыц шаҟа хкы ыҟои,
Исывси, срывси, шаҟа хкы?!
Ҿахрак уаҩы
Иӷраӡоит – рҳәеит
Уара ажәак
Уӷрамӡеит ҳәа рҳәеит.
Уҿы касыжә
ицахоуп рҳәеит.
Убыз, уара
Иуаӷоуп – рҳәеит.
Са иансоуҳәа
Исҳәоит – иҳәеит.
Еиӷьми исоумҳәар,
Исҳәом – иҳәеит.
Ус, нахьнатәгьы,
Исҟазшьоуп – иҳәеит.
Исзырҳәогьы,
Уи, сшьоуп – иҳәеит.
Иуҳәан, исҳәан,
Ирҳәан, иуҳәан,
Уи дзаҟәымҵит,
Уҳәан – сҳәан.
199џш.
ИУААРОУП
Адунеи уаароуп…
Ажәлар рҳәамҭа.
Ҳашьха-ӡышқәагьы уаароуп,
Иуаароуп.
Ҳамшын еиқәагьы уаароуп,
Иуаароуп.
Ана ак ибоит.
Ара ак ибоит.
Днеиуеит, дгәагәоит,
Агәра уиргоит:
Ианым, иҟам,
Уаҩ ҽеи дшыҟам.
Уаҩыс дызшьуа
Дыҟам, дызшьуа.
Ма изылшауа,
Дшыбзоу дызжуа.
Иҳәан – иҳәеит,
Исҳәеит – иҳәеит.
Избо, исаҳауа,
Ишысҳәара иҳәеит.
Ус сара Анцәа
Сишеит – иҳәеит.
Исаҳауа сымҳәар
Ауам – иҳәеит.
Уажә ԥыҭк сажәа
Сраӡоит – иҳәеит.
Зегьыҵәҟьа сҳәом,
Изӡоит – иҳәеит.
Иуын, иҳәан,
Иуҳәан, ирҳәан,
Еиҭах даҟәымҵт,
Уҳәан – сҳәан…
Ус са Анцәа
Сишеит – иҳәеит.
Кырынтә смыцәа
Исыршеит – иҳәеит.
Анышәарагьы мариам,
Имариам.
Адгьылоуп наунагӡа
Ҳарҭ ҳазго.
Ҳаԥсы нҭоугьы, ианҭамгьы,
Ҳарҭ ҳазбо.
Адгьыл ауп ҳарҭ ҳагьызфо,
Ҳагьызааӡо.
Ахараҭахь ҳанагагьы
Уахьтә ҳзааӡом.
Аарцәы иҟоу зегь уаароуп,
Иуаароуп.
Нырцәы хьаацәгьоуп, иагьмариоуп,
Иагьгәырҩоуп.
Егьи зегьы-зегь уаароуп,
Иуаароуп.
Адунеи-ду, дад, уаароуп,
Иуаароуп.
199џш.
ԤХЫӠ
Сгәы аҵаӷара иақәшәан хык,
Ԥхыӡ, сыԥсызшәа збеит уахык.
Иаасхагыл, шьоук ҵәыут, ихьит,
Шьоук ҽакала игәамҵт, иаӷьит…
Сара схьаа са схықәкы.
Иас ианырҳәоз зегь рыхкы…
Ибжьарыжьит ихадаз,
Са сыԥсҭазаара змадаз…
Абна ккарақәагь уаароуп,
Иуаароуп.
Аԥҭа шкәакәақәагь уаароуп,
Иуаароуп.
Ҳабла иабо зегь уаароуп,
Иуаароуп.
Ҳлымҳа иаҳауа зегь уаароуп,
Иуаароуп.
Ҳамшқәа, ҳаҵхқәа, зегь уаароуп,
Иуаароуп.
Ҳхәыцра-ҳгәыӷрақәа уаароуп,
Иуаароуп.
Аԥсҭазаарагьы уаароуп,
Иуаароуп.
Адунеи ԥшӡагьы уаароуп,
Иуаароуп.
Иҳамоу-иҳахзу зегь уаароуп,
Иуаароуп.
Ҳусқәа-ҳхәысқәа зегь уаароуп,
Иуаароуп.
Адунеи зегьы уаароуп,
Иуаароуп.
Аха ирыцкыу, ирхадоу
Ауаа роуп.
Адгьылоуп иуаарам,
Иуаарам.
Уанамардагь, лахьынҵоуп,
Уахьтә аарам.
Ҳахахәлабгогь уи уаҩрам,
Иуаҩрам.
Џьа ҭыӡшәоуп, еиқәԥароуп,
Шәақьқәакгьы еиҵоуп.
Игәҿыӷьроуп, имҽыӷроуп,
Мычлагь еиҵоуп.
Џьа гәаҟроуп, џьа хыхьроуп,
Уа, лаӷырӡуп…
Игәыхьроуп, иԥсхыхроуп,
Абжьы игогь ԥсӡуп.
Ҽа шьоук зҿыу, ахҿыхроуп,
Ирықәжьу хьымӡӷыуп…
Ҽа џьара лахҿыхроуп,
Фырхаҵароуп, хьӡуп…
199џш.
Сара усҟан, акгьы схарам,
Акгьы схарамкәа сыркит…
Нас сазхәцхьеит кыргьы схала,
Аӡәгьы хьаасгьы симкит.
Азныказы сықәҟьеит сшьара,
Сшьа кәапеила саӷа итеит.
Ҽырдагәа рун сиашьара,
Ирмаҳазшәа зымҩа итәеит.
Зныказ, кырӡа сгәыкы-ҵәыкит,
Аха сҽасымҭеит зынӡа.
Сыршьҭит шьоукы рхыцкы-ԥсаҵкы,
Исыхәҭаҵәҟьоушәа ԥхьаӡа.
Аӡәгьы ибла мап, сыҵамшәеит,
Аӡәгьы иҿымҟьеит сыбзырӡык.
Игылт, ицәажәахт, ҽа шьоукы,
Урҭгьы… сызлаҟам рҳәеит шәкы…
Са сеиҵӷәаа, акәыба сҭан,
Анышә сарҭарцын уашьҭан.
Сгәаҵаӷара иақәшәан хык,
Ԥхыӡ, сыԥсызшәа збеит уахык.
Сызцәажәомызт, сгәы сагон…
Исыгрыжьуаз зегьы збон…
5.12. 199:ш.
Сыҟам сҭаҳцәа хык сызрымҭо,
Зынӡак хшыҩлагьы сажәым.
Аха сҟалеит уажә сызҿымҭуа,
Ԥыхьеиԥш сыҟаӡам уажәы.
Ԥыхьеиԥш иҟам саҳаиҭ-қәиҭқәа,
Ԥыхьеиԥш иҟам сымч-сылша.
Жәак сыхәламшәо сгылоуп ҿымҭкәа,
Иаасҿашәшәалоит зных аԥша…
Сқьиарагьы смыхәаӡазаап,
Аҵх-лашә салахт имшаӡо…
Аԥсҭазаара иҟазшьазаап,
Иаауҿалашан аҽаӡо.
1.11. 199:ш.
Џьа мшгароуп, еимакроуп,
Рышә-гәашәқәа аркыуп.
Џьа хьҭакроуп, џьа млакроуп,
Џьара амца еиқәуп.
Ҽнак иадамзаргь, мшы-лашак мцеит сгәы
сдмырхькәа,
Исышьҭан, уаҳа иаасыцрымҵуа, еицырԥсса.
Схала сзалмҵит, дҟамлеит салзхуаз џьа
ҭынхакгьы,
Ҩысҭааи-џьныши рхықәкы нагӡо, игылан иччон.
Ҭынч, ашьшьыҳәа, имццакӡакәа, ицәырҵуан
сҳақгьы.
Сара ҿымҭ, ашьшьыҳәа снеиуан, сгәы
еиҟәыҷҷон.
Ԥыхьеиԥш иҟам, кыр ргәы каҳауп уаанӡа
исеисыз,
Имаҷҩымкәа ӡәырҩы рыбгақәагь ԥыҵәҵәоуп…
Ишхьаазгогь сымшқәа иреиӷьыз, баша
исеиҩсыз,
Уашьҭа, кырӡа, сгәы злакамҳашагь рацәоуп…
Саргьы, ишсылшоз ус, сеихон, уа схы сшьуам
ҳәа.
Сгәыӷон, иахьамазаргьы, иҟалап ҳәа сымш
уаҵәы
Баша ирмҳәозаап, «Уара иушьуа Анцәа
дишьуам ҳәа,
Аџьма имԥсша иазылаҟәуеит, рҳәоит маҵәык.
28.6. 199:ш.
АПОЕЗИА АНЦӘАХӘ-ԤҲӘЫЗБА
Зны бсызгәаан са сынбыжьит,
Ус исхараҵаәҟьоу? Бымҵааит.
Кыр сбырҵәыуеит, сгәы кабыжьит,
Даара кыргьы сааигәа бмааит.
Ацәгьа-мыцәгьа са исыҵаршәеит,
Снахәларыжьит, цәқәрԥаӡык…
Ицеит сама, сынбжьаҳәахаа, –
Ихәашьны илеиуаз аҽырӷьы…
Скыдҟьа-чыдҟьан, сцәыхаа-жьыхаа,
Сықәнажьт нас аҟәарахьы…
Хьаас мамзаргьы сызкыдаз,
Ибла ус сынҭамԥшт ҭынхак.
Схы-сыԥсҭазаара зызкыдыз?!
Исыхәҭамзу ажәа ԥхак!..
Иҟалоит, ианыҟоу маҷым,
Аӡә данцо зегьы рхыцкы.
Усҟан, уи уаҩрам, иҳақым,
Ибла уҵамшәар аӡәгьы.
13.9. 199џш.
ШАҞАНТӘ…
Шаҟантә, шаҟаҩ алагеи схы-сгәы ахдыршәарцы,
Шаҟантә, шаҟаҩ шаҟарыла сусқәа срыԥдырхеи.
Ианаму хаала, иалагеит насх, сдыршәарцы,
Исылшашаз шаҟа ус хкы сара исыԥхеи!..
Шаҟантә, шаҟаҩ сыхьӡи сыжәлеи ҵәаӷәа
рхьыршьи,
Схы-сгәы хыршәо, шаҟантә исырҭази шьапҿаршә.
Шаҟа жәеинраала илыргәдҵа исцәыршьи,
Исылшашаз шаҟа ус хкы сара исыԥхеи!..
Шықәса ҩажәа сцәыӡит, сымшқәа ак
сызрылмхкәа,
Инсықәбабаз, ирықәымшәакәа ицон сгәрԥса.
Са саныҟам, шәарҭ ишәымаз,
Сҵеира, ԥхьа, уашьҭан.
Гәыӷырҭасгьы шәара шәсымоуп,
Џьынџьлагь уа шәатәуп.
Сыҟанаҵы са саԥшәымоуп,
Шәарҭгьы са шәыстәуп.
30.12. 199ш
Ааныжьра ансықәшәо ари адунеи,
Ианаасыдгыло ԥсыхәа змам суахҭа,
Ианеиқәшәо изеидымҵуа схьааи сгәырҩеи,
Усҟан аӡәгьы хьаас сҟашәымҵан, иахәҭам.
Аҵәыуара, ахьрагьы аҭахӡам,
Ҭынч ашьшьыҳәа исхыҵааит уа сыԥсы.
Инахарҟьан сыӡбахәгьы ҳәатәӡам,
Санышәоит сыдгьыл гәакьа, лассы.
Сагьызфо, уаанӡа сагьызааӡаз,
Иареи сареи уаҟа ҳнеихәлаҵәап…
Исхшаз ҟалозар, уаҩҵас исааӡаз,
Уи ашьҭахьгьы, сымцахәгь еихәламцәап.
Уа уаҩы хьаас, симкыргьы дсызхьаҳә,
Иқәӷьацааит сҵеира, иаанхо сыҩны.
Ус, исхчнышәҵ хчнызс идуцәамкәа хаҳәк,
Ианышәҵ саниз, санԥсыз, еилырга иҩны.
29.11. 199:ш
Ҳаибамҭиит, ҳаибамԥсахит,
Ҳкаибамыжьит, ус ҳаицәхҟьеит.
Нас аамҭа аҽаԥсахит,
Скаҳа-бӷалеит, џьа санҟьеит…
Уаҳа быбла сҭамԥшт, баацәырҵны,
Џьара быӡбахәгьы смаҳаит.
Ҩажәа шықәса наҟ ҳаицәыӡны
Ҳшыҟаз, ҳарҭ еиҭах ҳаинеит.
Исхарақәазгьы ԥыҭ-чыҭк ыҟан,
Ихьаазгеит, исгәырҩеит…
Гәыла-ԥсыла са сыбзыҟан,
Баргь ус бшыҟаҵәҟьаз бсыниеит.
Уи аахыс, шьҭа жәафшқәса ирықәуп,
Џьа ҳнеиԥыршәан ҳҟамлаӡацт.
Уахгьы-ҽынгьы ҳамҩа ҳақәуп,
Ҳхаларҭашҟа ҳамнаӡацт…
18.10. 199:ш.
СЏЬЫНЏЬ
Исзыԥшуп сара уаҟа,
Сыҩны, сышҭа, сгәашә.
Исзыԥшуп рызегь уаҟа,
Иҟоуп уа сдац-ԥашә.
Уа саныҟоу, са сраҳаҭуп,
Сҽеиҵых сыцәоит ҭынч.
Анцәа дуӡӡа дшаҳаҭуп,
Уаҟа шакәу сџьынџь.
Уаҟа самоуп сара ԥшәымас,
Сыдагь ихәарҭам.
Шьҭа сыԥсыргьы исыхьӡым ԥсы,
Урҭ сҩымҭақәа ҭсыжьт иреиӷьыз.
Дысшьуам сара уи дуаҩԥсны –
Ирмыԥхьакәа зышьҭахь реихаз.
Са исаԥызго уаҩ дызбом,
Баграт дугьы сигәаԥхоит.
Уаҳа аӡәгьы игәра сызгом,
Исыҵашьыцны сырнаԥхоит.
Баграт иҟынӡа сзымнаӡаргьы
Ӡәырҩы ҭасцалоит амагә.
Алықьса шьҭа иҟалап сихьӡаргьы,
Иҳабжьамшәа збоит уамак.
Схы агәра згоит, сагьазгәдууп,
Ԥхьаҟа исылшашагь рацәоуп.
Спрозаикуп, слирик дууп,
Урҭ аҩбарҿгьы са сынцәоуп.
Сара сзакәу, сара издыруеит,
Ԥыҭҩык ықәсҟьахьеит ршьапы.
Ԥхьаҟа ԥеиԥш дук шсоуа сныруеит,
Сацәшәом уи азын акы.
Ҳлитература, шьҭых, зегь аҳра,
Са снапы иакушәа збоит.
Сышцәажәогьы жәдыруаз ҳақла,
Сых ҟәыш дуӡӡагь агәра згоит.
Ацә атәыҩа хызжәоит мчыла, –
Схәҷра мҩасит Дәаб лбаа.
АХАРА АЗААИГӘАХАРА
Ахара азааигәахара
Мариам, ицәгаӡоуп.
Ахара азааигәахара
Иаартым, имаӡоуп…
Ахара азааигәахара
Иазҳау зныхгьы цәҟьоуп,..
Ахара азааигәахараз
Са сгәы кыр ицәҟьоуп…
Уи шьҭа, азқәа аирхара
Шуаҩрам агәра згоит.
Ахара азааигәахара
Уамак бжьамшәа збоит.
Ахара азааигәахара
Ихьаауп, игәырҩоуп…
Ахара азааигәахараз,
Иаҭахыу ӷәӷәароуп…
199қш.
АИҨЫЗАРАТӘ ШАРЖ
Ан. Лагәлаа изкны.
– Сыгәҭыхақәа зегь наӡеит,
Сышәҟәқәа ҭыҵит ааигәа Аҟәа,
Схы иааҭашәоз ак сымӡеит,
Срылст ашәҟәҩҩцәа еилаҟәаҟәа.
ААБА -А АБАЦӘАҲӘАЛА
Мызкыуп ақәа кыдҵәа илеиуеит,
Аӡқәа хыҵит, ацҳа нымхт.
Сгәы ԥжәо, аҩнагәҭа слеи-ҩеиуеит,
Ҳаџьқәреиқәаҵәҟьа ҳазҿымхт.
Амшқәа акырӡаҵәҟьагь ҳдыршәеит,
Аҽа хьаакгьы сыцрыхуеит…
Адунеи убыс сгәы ахшәеит,
Уа, исзыхгом, сгәы сыхьуеит…
30.11. 199ш.
Ӡәырҩы рыхьӡ аҵәы ныхшьыла
Срылст, сыннамкыла абаа.
Шьха ҳракырак схалт, сагьхыҵуеит,
Кырӡагьы слаҳәит, сбааӡоуп.
Уи сбаҩхатәра дугь сазхәцоит, –
Ирҳәоит, узажәцәашәа уааӡоуп.
Урҭ рыгха бо, цас ишҵәылсхуаз,
Ҩымҭа дуӡӡакгьы сзаԥымҵт.
Ӡәырҩыгь ыҟоуп сара исылҵқәаз,
Аха исҟазшьоуп, уи сзаҟәмҵт.
Аиеи, ӡәырҩы са исызгәаауп,
Уи ҳҳәарым шьҭа, наҟ ҳаҟәҵп.
Слагвилавам, сшәом, Слагәлаауп,
Ижәдыр, хьышьҭра дук сахылҵт.
199қш.
Ԥсуаҵас ҳаҭыр ҳзеиқәмҵаӡеит,
Ихымжьыжькааит ҳгәахәрақәа.
Ҳрыцҳаибашьо ҳзыҟамлаӡеит,
Кыр илҵшәадахт ҳгәӷрақәа…
Инибарҵәеит шьоук мышкала,
Амаҷаз, ргәы анеизынха.
Ҳҟалоит ҳәа сгәы иабон ҽакала,
Еибатәу ҳанеизынха.
5.12. 199:ш.
Зны еихацқәак сҭадырхеит,
Сусқәа-сҳәысқәа сыԥдырхеит.
Сладырхеит уа, сҩадырхеит,
Сыбжьамҽамны сындырхеит.
Урҭ сеиҵазҟьазгь мфеиддахеит,
Саргьы кырӡа скәадахеит.
Сымч иагхеит, сшьамхы цеит,
Аха усгьы са сгәы мцеит.
15.11. 119:ш.
Ҭаха снаҭаӡом слаԥықәшәа,
Ҭаха снаҭаӡом сыԥхыӡ.
Исыздыруам уажә исықәшәа,
Саазқәылаз, ицоит сгәы ҭыҵ…
СЦӘАҲӘАҚӘА
Икаҳуан, игылон, ианԥон, џьа ианҟьон,
Аԥсҭазаара кырынтә иаҟьон, иблаҟьон.
Мап, имцеит ганха, џьа рҽыбжьакы,
Лабжышуп изхшаз, урҭ рыбжакы.
Рылҵшәа хәҷқәа ирымоу, араҟа иарбоуп,
Ирылмшаз, изхьымӡаз, уи са исывбоуп.
Ирыгхарц рҭахым – ламыси уаҩреи,
Ирхылҵит сцәаҳәақәа: схьааи сгәрҩеи.
15.3. 199џш.
Аӡәгьы дгәырӷьап, ҽаӡәгь дыччап,
Ҿымҭӡакәан исычҳап.
Уа иахарҟьатәым мыцхәы,
Сагьаиааироуп схала схы.
Ицәгьан сажәымҭа рацәа,
Иҭамӡо иҟои уаҩ ицәа…
Сҽырлахҿыхуа сызбо рҿы,
Иҭасҵәахп сгәаҟра зегь сгәаҿы.
21.1. 199џш.
Ирхылом саазқәылаз сыблақәа ччацк,
Аччашьа схашҭит, аччашьа.
Сымч сылӡааӡеит, иакыуп сыԥсы ахац,
Хьааи, гәрҩеи, исҵеит зегь рычҳашьа.
О, издыруеит, ак шысԥеиԥшу…
Уи сцәанырра сажьаӡом.
Аха уашьҭа зегьы-зегь сзеиԥшуп,
Гәаҟреи хьааи срыцәшәаӡом.
199:ш.
Уаанӡа исымаз авбақәа
Иззеит, исраӡеит…
Кыргь сыриашеит сыгхақәа,
Ԥыҭк-чыҭқәак срыхьӡеит.
Зных, сызлагыло ҳәынҵәоуп,
Ашьацра шьаҽуп…
Макьанагь, сыгха рацәоуп,
Арҽеира саҿуп.
17.11. 199:ш.
СГӘЫ
Сгәы! Шаҟа улшахьеи,
Иучҳахьеи, иухыугахьеи!
Шаҟа уцәа иҭаӡахьеи,
Жәак мҳәо, игәнугахьеи.
Шаҟантә уара уԥсхьеи,
Шаҟантә убзахахьеи.
Амитәҵәҟьа уаниахьеит,
Иахьанӡагь узланхеи.
15.10 199:ш.
АԤСАБАРА АЗАКӘАНҚӘА…
Уазхәцыр ари Адунеи! Шаҟаҩ аҩнаххьеи,
Шаҟа хшыҩ цҳафыр афахьеи анышә?..
Шаҟаҩ қәрахьымӡа азқәа раинархеи,
Шаҟаҩ наӡаӡа ианаркхьоузеи рышә?
Кырынтә еилагоуп аԥсабара закәанқәа,
Уаҩ игәы ацәцаратәы иҟоуп акыр.
Аб дшыҟоу, аԥа иуахҭа нааи, иахәҭамкәа,
Уи ашьҭахь, иарбан излақәҵатәу ҳаҭыр?
15.11. 199:ш.
САБЏЬАР
Сара исхатәыҵәҟьоу, абри сабџьароуп,
Саӷа иқәкны санаҵахагь, уи самжьароуп.
Аҟамаҿеиԥш иԥнаҟом ҩыџьара,
Сыхәҷиижьҭеи исызнауеит ҩызара…
Са исхатәыҵәҟьоу, абри сабџьароуп,
Уи зынӡа аҽархагаргь снабжьароуп.
Ҳгәы нибырхо, аӡәгьы ҳаиниршәом,
Схы здыруеижьҭеи ҳара ҳнеиԥыршәом.
199:ш.
Мап, сыбжамҽамзар сҭахым,
Сыгәгьы ԥызжәом абашаз.
Сыблақәа гәҩбара рхым,
Зынгьы сзахымԥеит сзыниашаз…
Аҵх-лашә сарҭынчуам, сышгәажәажәо исыршоит,
Суада ҭбаа-ҭыцәӡара самкуа.
«Аџьма ушьыргьы – аблақәа ааԥшуеит»,
Сыҟоуп, сыԥсымкәа, сыбзамкәа.
24.11. 199:ш.
АӠЫ АХЬЫШЬҬРАХЬ…
Зны ишымҩахҟьазгь аӡы, ахьышьҭрахь
ихынҳәит,
Акыраамҭа ишавазгьы иқәԥа-қәсуа ганк…
Асы сықәнаут, аҷыхь сылсит, кыр слаҳәит,
Нас аҵыхәтәа, саргьы сықәнажьт сыршәны ԥаҩк.
Џьара иҿаҵәит, џьара ижәылеит, џьара игҿаст,
Ахаҳә-амҿыҳә зегьы рбылгьо, џьа ашақә иаст.
Уи акыраамҭа амҩа иқәхеит, инаҳәит, иааҳәит,
Зегь акоуп, аҵыхәтәан, ахьышьҭрахь ихынҳәит.
28.11. 199:ш.
Шаҟа иҭамӡо ҭаӡахьоузеи сара сцәа,
Аԥсцәаҳа сыбӷа ԥиҵәеитеи рацәа,
Сҟаиҵеит исҳәо сҿамшәо, сацәшәо сцәа,
Лахьынҵас исаҭәеишьеит ус Анцәа.
Уажәраанӡагь сыԥсы ҭоупеи, мшәан, рацәа,
Шаҟа иҭамӡо ҭаӡахьоузеи сара сцәа,
Дысзаармгахьеи сыҷкән рыцҳа игәаҵӷа ҿҵәа.
Лахьынҵас изсаҭәеишьеи ус Анцәа?!
20.11. 199:ш.
Сымҩа, макьаназ сахьхәым,
Сышкаҳа-бӷалахьоугь даара.
Мап, сыбжамҽамзар сҭахым,
Снырхьԥшуеит гәӷрақәак рцәаара…
20.4. 199:ш.
Сызмырҭынчуа маӡак сныруеит,
Схы-сгәы иҭыхоит, мчык ԥхьа исыхоит.
Исылшахьоу шмаҷу здыруеит,
Исылсмыршац сылшарц сгәыӷуеит.
Зны сызцәыхҟьаз, сызхыз ашьҭоуп,
Иҟоуп кырӡа уажә игәнызго…
Исзымԥшаац цәаҳәак сашьҭоуп,
Исԥшаахьоу ираԥызго.
3.10. 199џш.
Сыхәшҭаарамца хәжажаӡа еиқәуп, –
Иҿымцәаауа. Скәаҷаб хәыҷгьы аркыуп.
Шәак ҩаҵхахан сгәаҿ аира иаҿуп,
Сеигәырӷьаӡом, сылабжыш ахьшуп…
Алаԥшҳәаахь сыбла ҭраа сыԥшуеит,
Сышгәаҭеиуа, сышуазыруа исыршоит…
Сыхәшҭаарамца хәажажаӡа еиқәуп,
Иҿымцәаауа. Скәаҷаб хәҷгьы аркыуп.
3.12. 199:ш.
ЗАУР
К УА Р  И А
Ашәҟәы «Ахаҵа данхаҵоу» – 1994 ш
ААԤЫНРОУП
Ааԥынроуп уажә, зегь быбышӡа,
Схы ахызбаауеит.
Кырӡа исыгхеит, сгылоуп сцәышӡа,
Зегь гәнызгауеит.
Ишәаҳәоит аҵар, ҷырҷыруеит,
Уиҵәҟьагь сзычҳауам.
Саԥхьа игылоуп, шьоук ҟыуҵәыуеит,
Сгәы сарҭынчуам…
Сааигәа-сигәа агәаҟра иҟоу,
Зегь са исныруеит.
Цәгьа нагӡагьы,о, ишыҟам,
Уигьы здыруеит.
Ишәҭит аҵлақәа быбышӡа,
Зегь иаҵәарахт.
Ԥсы схаӡамкәа, сгылоуп сцәышӡа,
Хәыцрак салахт…
Зных, сцәажәошәа, схы нахызгоит,
Сгәы сыхьт, икылкаа…
Ааԥынра ԥшӡахә схы ахызбаауеит,
Иҭахаз рылымкаа…
6.3. 199:ш.
Сгәы уашьҭа ираҳаҭуп,
Иааиракгьы згеит.
Иамуит уаҩрала,
Сгәаҟит мыцхәы.
Уашьҭа зегь рыла,
Сақәиҭуп схы.
Маҷкгьы снаиааироуп,
Снеихароуп ԥхьаҟа.
Схықәкы мҩа… саиааироуп,
Сгәы ԥжәахьеи шаҟа?
Исхызгаз шьҭа сашьҭам,
Уи шьҭахьҟа инхеит.
Сгәара, сыҩны ашҭа,
Уажә мрак нҭаԥхеит.
19.3. 199:ш.
ҶЛОУ
Егьа шықәса ҵыргьы, Егьаџьара сцаргьы,
Сыхнымҳәыр ишамуа здыруеит мышкы.
Сгара ахьдырҵысуаз аброуп, зны, сзыхшазгьы,
Исхӡыӡо, иахьсзырӡбуаз ԥхьа сԥеиԥшаз шәкы…
Сабацәа, сабдуцәа, абраҟоуп иахьизгьы,
Саниз еигәрӷьан абраҟоуп иахьхыс.
Амыҟәмыбара ду рхыргеит уи нахысгьы,
Саргьы уи ашьҭахь имаҷӡам сыхҭыс.
Ԥыҭрак сахнагазаргь, уск џьа сагазаргьы…
Удлаԥса иамуит, ӷәӷәала сгәы сыхьт…
Уара уҿоуп сызқәаҭыԥ, егьаџьара сцаргьы,
Издыруеит, уыда ишсымаӡам ԥсыхә…
20.№. 199:ш.
Уҟазшьа цәгьоуп ҳәа шьоукы исарҳәоит,
Ҽԥныҳәак сырҭоит Ҽа џьоукы…
Сызлаҟамӡам шьоукы еиҭарҳәоит,
Зныхгьы ирымоуп еимакы.
Ус рымамкәа, шьоук, ргәы ҿыӷьны,
Уҳәан-сҳәанқәагьы ирыхьӡоит.
Сыҟахыушәа са сымҽыӷны,
Ӡәырҩы усгьы ирԥхьаӡоит.
Шьоукы срымоуп зынӡа скыдцал,
Аӡәгьы имҳәартәеиԥш сыбзырӡы…
Ҽа шьоукы иржәуеит аҩы сыдцал,
Икнарҳауеит сыхьӡала ахьуарӡы.
Сызҭахымгьы, сызҭахугьы,
Сеицырԥылоит сгәы аартны.
Иҟоуп зиашамра иахьхәугьы,
Зыгха сазҳәо иаахтны.
Са сызлаҟам сыдызбало,
Мышкы, рхалагьы иахьхәып.
Ауаҩ ацәгьа иҵазгалом,
Еснагь сихәарцы сҭахыуп.
23.4. 199:ш.
Иԥысҵәеит сҳәагәыжьқәа,
Сҭыҵит аихац…
Саанхеит сымԥсыкәа,
Ԥхьаҟа снеихарц…
Анцәа ду дшаҳаҭуп,
Ԥыҭк аџьа збеит.
Уқәԥеит, уҽушәеит,
Џьа уҭагәҭаст,
Ашақә уаст.
Уқәст арха,
Аҳәысҭа.
Иҟауҵеит аԥхасҭа.
Ҩнык уҩналт,
Насх убналт,
Аршәаа уаст,
Бахәык уаст.
Иузмырбгеит,
Агәра умгеит.
Ус уқәԥеит,
Ԥыҭк унԥеит.
Кыргь умшәеит,
Умч ушәеит.
Умч мхеит,
Ухы лахеит.
Умч уԥхеит.
Шьҭахь уеихеит,
Уышьҭа нхеит…
О, Аԥша, ахҭыԥшша.
Инеилыҩры-ааилыҩрит ажәҩанаҿ аԥҭақәа,
Сгәы раҳаҭ сышьҭамлацт снаҵамԥшкәа,
игәамҭакәа,
Саахьаҳәыр, сыбла рхыуп сыдәҳәыԥшқәа,
сырхақәа,
Сшьанҵара бӷацамкра, сыбахәқәа, сыхрақәа.
Сабацәа рыцҳақәа… снахьԥшит рышьҭақәа…
Еихашәы-еихаԥсы игылоуп сышьхақәа.
Ах, срыҽҳәароуп сырҩашқәа, сӡиасқәа,
Сдәы иаҵәара-ԥшӡа, иахьықәҳәуаз сҽыласқәа…
5.3. 199:ш.
Мыцхәароуп,
Мыцқьароуп,
Шьҭахьцароуп, –
Ҳгәы мцароуп.
Еилшәароуп,
Хгәахшәароуп,
Гәыԥжәароуп, –
Ҳамшәароуп.
Ихароуп,
Ҭахароуп,
Ԥхьеихароуп,–
Ҳаиқәхароуп.
Ҽыхароуп,
Ҳҿыхароуп,
Ҳгылароуп, –
Ҳаидгылароуп.
Ҳгәы мцароуп,
Ҳамшәароуп.
Ҳаҽҳарҟәшроуп
Ҳаиқәхароуп, –
Ҳшьақәгылароуп.
7.1. 199:ш.
АԤША
Шьыжь анша,
Ухыԥша
Цәгьоутәт, аԥша,
Ахҭыԥшша.
Ҵлак хыужәеит.
Ҩнык хыушәеит.
Мҩакы сықәуп,
Инасыԥуп,
Схықәкы аҿынӡа
Сзынаӡар…
Сынхаӡаргьы,
Иамуӡаргьы,
Шьҭахьҟа хьаҵшьа
Сымаӡам…
24.№. 199:ш.
УСҞАН СА СААУЕИТ…
Усҟан са саауеит –
Схы-сгәы зегь зыхәшәтәуа,
Аҵлақәа анышәҭуа,
Сааԥынра сазхьуа.
Усҟан са саауеит –
Сгыланы шьыжьы,
Сазыӡырҩырц рыбжьы,
Аҵар аншәаҳәуа.
Усҟан са саауеит –
Ихәлазаргьы, ҵхыбжьон.
Уи насыԥс исшьоит,
Лакә-ссирк уа исзыԥшуеит.
Усҟан са саауеит –
Сӡиас хәҷ аҽҟьа,
Еиԥшны ахыҭҟьа,
Ианлеиуа аҽкынҵа.
Усҟан са саауеит –
Ԥыҭк сыгәгьы ԥшаауеит.
ИАЦТӘИ АМШ
Иацтәи амш, сымшқәа иреиӷьыз, исцәыӡыз,
Исгәыхьроу, исхьаау, исхәцроу еснагь.
Иацтәи амш, сцәаҳәақәа сышәҟәы исзанымҵаз,
Урҭ сыблақәа ирхгылоуп, са сахьцалакь.
Иацтәи амш, аҽа мшык, мап, исзалаҵом,
Хнырҳәышьагь амам, ицеит, ицаӡеит…
Иахьатәи амш, уиаҟара сзанаалаӡом,
Аха сгәы усгьы зынӡаск имцаӡеит.
19.№. 199:ш.
Шьҭахь сынхазаргь,
Кыр сыԥхазаргь,
Ус сгәы каҳан
Сныҟәаӡом.
Ак сызгәамҭо,
Ахы сзамҭо,
Унсыгәҭасуагь
Сыҟаӡам.
Исымоуп гәыхьрак…
Аха гәыӷрак,
Сынхыԥшылоит
Ашьҭақәа…
Иҟоуп сҵеира,
Урҭ рҵеира,
О, иагьмаҷӡам
Сышьҭамҭа…
Хьаак снаҭоит о, еҳагьы аҵх аҿымҭра,
Сааигәа-сигәа иара ус игом шьҭыбжьык.
Ацәгьа-мыцәгьа иагаӡошәа збоит уажә амчра,
Аҽеихаҳан, аҽарҿыцуеит, уи уажәык…
13.3. 199:ш.
АБАС НАС ИАНБАНӠА?
Ҳнеидгылоит,
Ҳааидгылоит.
Ҳнеивысуеит,
Ҳааивысуеит.
Ҳнеиԥылоит,
Ҳааиԥылоит.
Ҳаиқәшәахуеит,
«Ҳаицәшәахуеит»…
Сынбҿаԥшуеит,
Бынсҿаԥшуеит.
Ҳнеихәаԥшуеит,
Ҳааихәаԥшуеит.
Жәак бҳәом,
Жәак сҳәом.
Ҳнеиԥырҵуеит,
Ҳааиԥырҵуеит.
Ҳаиқәшәахуеит,
Ҳгәы ԥжәахуеит.
Ба ҿыбҭуам,
Са ҿысҭуам.
Шаҟа мшы?
Шаҟа ҵхы?
Сцәыӡқәа сыԥшаауеит, –
Исаур лахьынҵак…
Усҟан са саауеит –
Схы-сгәы зегь зыхәшәтәуа,
Аҵлақәа анышәҭуа,
Сааԥынра сазхьуа.
25.№. 199:ш.
АНАХЬГЬЫ – АРАХЬГЬЫ…
Дрыбжьоуп уи наҟ-ааҟгьы дымшәакәа,
Анахьгьы дырдыруеит, арахьгьы.
Уахгьы-ҽынгьы дныҟәоит дымтәакәа,
Изеиԥшуп уи арахьгьы, уахьгьы…
Ицәгьамкәаны иҭоуп иқьафгьы,
Ихықәкы аҵыхәтәахь инеицоит.
Дырцәнымхошәа уахьгьы-арахьгьы,
Аҩыџьарагь ишҳам рыбжьеиҵоит…
4.№. 199:ш.
Анаџьалбеит, иҟамландаз уашьҭа еиқәмчрак,
Аиқәлашьцара анаӡараҿ мцак еиқәуп…
Сҽалаӡҩаны, ҭынч, ашьшьыҳәа аҵх аҭынчра,
Сцәашьы ххаӡа, сымҩахәасҭа хәыҷ сануп.
ИҚӘШӘЫРГЫЛ АЦӘЦАҚӘА…
Иқәшәыргыл ацәцақәа,
Иҭаҳҭәап аҩы.
Ишьҭышәх, ҳабаццакуа,
Иаҳжәыроуп аҩы.
Аӡәгьы акеҩҳәа,
Шәак ааҭырҟьа.
Ҽаӡәгьы аӷьеҩҳәа
Унапқәа еинҟьа.
Хаҵаки, ҭыџьҳаки,
Ԥыҭк иааиқәҟьашап.
Ҷкәнки, ҭыԥҳаки,
Иқәԥраа икәашап.
Ус, насх, даҵаҳәҳәан,
Даақәлап арԥыск.
Инхәыҵак аҵықьҳәа,
Уаҟа ҽаӡә дхысп.
Ҭынч, ҳамццакӡакәа
Иашак ҳазнеип.
Ҳгәы иҭыхо мӡакәа
Ҳарҭ ҳаибырҽеип.
Ҳаиқәмгәамҵӡакәа,
Ҳаидтәалап, ҳаицчап.
Еимакра ҟамҵакәа
Ҳаицгәрӷьап, ҳаччап.
Ҳацәцақәа ҳашқьафуа,
Ижә инҭҳаркәкәап.
Шаҟа мзы?
Шаҟа шәқәса?
Абас нас
Ианбанӡа?!
16.3. 199:ш.
Сыҟазаргьы сыхәҷиижьҭеи машәырк схымԥо,
Шьҭа сақәгәыӷуеит сшьапы снықәгылап ҳәа абар.
Ма иҟамло ус сымҩасыр сара сшықәԥо,
Сыҟаӡамкәа ашәа шысҳәо сынкабар…
Ҭаха снаҭом ауаа ргәаҟра ирымоу рхьаа,
Сыбла иабо, уи баҩ-баҩ сеиҿнаршәшәоит.
Ауаа ргәамҵреи урҭ реиқәмчреи иамам ҳәаа,
Уи зегь гәаҭо, саназхәцуа, кыр саршәоит.
Ауаа ҷынҷаны еибамкуа, еибамфо,
Адунеиаҿ уаҳа ԥсҭазаара сҭахым.
Икыдды ауаа ҭамхо, анышә иамфо,
Еиҭах сзыҳәо: ажәҩан цқьаны. Ԥҭак анхым.
Сыхәҷиижьҭеи ислахьынҵазаргь машәырк схымԥо,
Шьҭа сақәгәӷуеит сшьапы снықәгылап ҳәа абар.
Иамуӡозар, наҟ сымҩасааит, сара сшықәԥо,
Исҭахыуп ус ашәа шысҳәо сынкабар…
25.4. 199:ш.
АХӘҶЫ ДҴӘЫУЕИТ…
Ахәҷы дҵәыуеит, ахәҷы дҵәыуеит,
Иан игара лырҵысуеит.
Ибжьы нҭыган, ахәҷы дҵәыуеит,
Иаб хаз ибла ҭраа дыԥшуеит.
Ахәҷы дҵәыуеит, ахәҷы дҵәыуеит,
Дызцәырҳази, мшәан, уи ԥхыӡ?
Ибжьы ҭыган ахәҷы дҵәыуеит,
Иан дшәаӡыӡо, ицоит лгәы ҭыҵ.
Ахәҷы дҵәыут ҳәа иԥырхагам,
Кырӡа изеиӷьуп, дарыӷәӷәоит.
Ашьыжь шараз, амырхәага,
Ибла ҭшаша ирҭаԥхоит.
198ҵш.
Шаҟа икьасан сымҩа сықәлеи,
Срыцәҟьаланы сҩызеи сықәлеи.
Сеиқәмшәо, разҟыи насыԥлеи,
Шаҟа мшьҭыцәгьа бааԥс сԥылеи…
Шаҟаамҭа амҩа сықәхеи,
Лахьынҵас уи зсынасыԥхеи?!
Исылшашаз шаҟа сыгхеи,
Шаҟагь сцәа-сжьы цаны исыгхеи.
Шаҟа мчы-ҵхы баша исырӡи,
Исылахьшәашәан ҵааи сырӡи.
Шаҟаҩ шаҟантә срыҵадырӡи,
Рхы снакәхшан, шаҟантә сдырӡи…
Ҳашцәажәуа, ҳашлафуа,
Ус иаашырккап.
Ииашам ҳавнарҟьар,
Еилаҳгар ҳҵас.
Зынӡа иахаҳмырҟьап,
Иаҳжәып аԥсуаҵас.
Ихыхәхәа ацәцақәа
Иҭаҭәоуп аҩы.
Ишьҭышәх, ҳабаццакуа,
Иаҳжәыроуп аҩы.
20.3. 199:ш.
АХЬЫШЬҬРАХЬ
Игәбылра ахьаду дахьизоуп
Ауаҩы, аӡымҩас даҩызоуп.
Дымццакӡакәа уи днеиуеит ҭынч,
Ҽазных, ҽакала ишәоит имч…
Аӡиасгьы есымша еиԥшым,
Зных, уи ҭынч, иалалоит амшын.
Ҽазных, инеиаанӡа, иқәԥа-қәсуеит,
Иҵәиуеит, илакьоит, игҿасуеит…
Ауаҩы, аӡиас даҩызоуп,
Игәыбылра ахьаду дахьизоуп.
Аӡиасгьы иамам агәхашҭра,
Егьа еикәшаргьы уи мышкы,
Ихынҳәуеит иара ахьышьҭрахь.
21.3. 199ш.
Иааиуеит, иааиуеит, ҭаха сырҭом,
Зегь еидгәԥланы еихеит.
Сыбжьы рдыу уиаҟара ҿысҭуам,
Уажә акырӡа сеилахеит…
Рааира кьасоуп. Ԥыҭк ихьшәазаргь,
Исыхәеит сыӷәӷәара. Сгәы мцеит.
Зны аамҭала схы сацәшәазаргь,
Уашьҭа исызхьаам, уи сацәцеит.
Савахазаргь ганк аамҭала,
Зны ирҳәазаргьы, «дҭахеит»…
Хьаақәак соузаргьы хаҭала,
Зегь акоуп уашьҭа сеиқәхеит.
Сыбжьы рдыу уиаҟара ҿысҭуам,
Исывс ицеит аҷыхь, ақәа…
Исықәпапеит ҭаха сырҭом,
Урҭ зыԥсы еиқәхаз сцәаҳәақәа.
199:ш.
Сымшқәа схибаҳәа ицоит, наҟ, еишьҭаланы,
Ирылсхуа, ирцәызго о, акгьы збом.
Сааимнадоит сцәа-сжьы ус акы нҭаланы,
Схыҵәҟьагьы уиаҟара уажә агәра згом.
Ԥасеиԥш сыҟам, зегьы-зегьы сылаӡо,
Аха уеизгьы, акала сахьхәым…
Саазқәылаз хьаас акоуп исымаӡоу,
Аӡәгьы рххатәыс сиоурацы сҭахым.
Уи зегьы-зегь шаҟа иснырзеи,
Сгәы амаӡа шаҟа исмырӡзеи.
Шаҟа схәыцзеи, шаҟа сдырзеи,
Агәаҟраз – шаҟаҩ ираԥызгеи.
Шаҟа еидара ҩада ихәнызгеи,
Сгәы ԥжәо, ус, шаҟантә игәнызгеи.
Шаҟаҩ шаҟантә ус схы рцәызгеи,
Анаџьалбеит, шаҟа схызгеи…
24.4. 199:ш.
Издыруеит, ԥыҭрак ашьҭахь сара исԥеиԥшу,
Иаасыдгылап, имццакӡакәа, зегь иаҳзеиԥшу…
Иҟанаҵаргьы сгәы ԥнажәоит ҳәа егьа цас,
Агәхьаа мкы уи саԥылап хаҵаҵас.
Иҟаумҵароуп иуаҭәеимшьаша изаҳуагьы,
Иахәҭоуп усҟан аҽырӷәӷәара еҳагьы.
Акьыжыҳәа сҵәыуарым, хәҷҵас стәаны,
Мап, избом ус аԥсуа хаҵа ихәҭаны.
Сара издыруеит, о, издыруеит, ԥхьаҟа исԥеиԥшу,
Ишаасыдгыло имццакӡакәа зегь иаҳзеиԥшу.
Усгьы идыруп, уи, ҳәарада, ишхьанҭоу,
Аха ианааи уи саԥылоит ишсыхәҭоу…
199:ш.
ЗЫԤСЫ ЕИҚӘХАЗ…
Иасҭар сҭахым сымшқәа ацәа,
Ианааиуа сышҟа ацәаҳәа.
Аус зуроуп, смаӷра хьарҵәа,
Ԥаса аҵкьыс уажәы еиҳа.
Иҟои уажә насыԥны? –
Ԥхьаҟа еихароуп.
Снеиуеит мҩакы сықәны,
Акыргьы ихароуп.
Дсымаӡамкәа ҩыза,
Снеиуеит, ҩада схалан…
Еҳ, дзыԥсозеи ԥызак,
Сықәхеит сара схала.
Сымҩа зкыз рцасгьы,
Ҭынч исымам ԥшышьа.
Сымшқәа, сыҵхқәа ицазгьы,
Ирымам шьҭа хнырҳәышьа.
Сеаҵә жәҩан икыдзар,
Снеилап ус, џьа снымхап.
Сымра гыла ицәырҵзар,
Анцәа ду дысзылԥхап.
Уажәшьҭа иаԥсома азхәыцра,
Иҳаҩсыз, хнырҳәышьа змаӡам…
Иамгакәа еиқәхаз аӡхыҵра,
Усҵәҟьагь, ртәала игаӡам…
Ианыҟаз амитә, ахысра,
Ицәыҵатәа икылԥшуаз маӡа,
Иҟалозар ҳәа еихсыӷьрак,
Ишәаҟьаны ажьа еиԥш рыҽӡа.
Сыԥсуа лабашьа ҭынч инсыҵарсуа,
Сыԥшуеит, сыбла ҭраа, сышьха халарҭахь…
Цхырааҩ дсымам уахь ҩада исыҵасуа,
Сызқәа ҭыԥоуп уажә сара исхәцырҭоу…
199:ш.
АБНЕИ АҞЫРШИ
(Ажәамаана
Ҵлак ахыцәқәа инықәтәан, аҟыршы,
Абнарахь аҿы рха, инаԥшы,
Иара атәала ахы агәра ганы,
Абна иазҵааит уамашәа ибаны.
– Абна, угылоуп, ууапа уҭашьшьы,
Иуҭахызар, инасгәдҵан сшьы,
Аха дыршьа сымам узыԥсоу,
Шәырк уҿалом, ҳаҵәҟьак ихәаԥсоу.
Хәарҭарас иулоу нас исаҳә? –
Ус ишцәажәоз, зымҩа наҟ ианхьаҳә,
Уи иабеит, хыхьынтәы, икәлаауа,
Иара ахы ақәкны, ахьшьыцба шаауаз…
Агәы нҭыԥсааит, нас иԥрит, еихеит,
Аҽаӡарцы абнахь ахы археит.
Иахьцаз амбеит, ахьшьыцба шанхеит, –
Аҟыршы аԥсы абна еиқәнархеит.
Ианыҟало ыҟоуп, ус, аамҭала зны,
Ауаҩы аҟыршы аҵкьыс дгаӡаны.
Цқьа иатәамбо, иа дзааӡо, дзыхьчо,
Дазымхәыцкәа дгылан ианирџьо.
199:ш.
Сымҩа макьаназ сахьхәым,
Сышкаҳа-бӷалахьоугь даара.
Мап, сыбжамҽамзар сҭахым,
Снархьыԥшуеит гәыӷрақәак рцәаара…
24.4. 199:ш.
Са сыԥсҭазаара ацәа исзаҭом,
Ацәа иасҭарцы сҭахым, мап, сыԥхыӡ.
Сымчи сылшареи среигӡом, исшаҭом,
Арахь сыԥсы ахьынҳалоуп ахәыц…
Сыҟоуп сџьабаала, сыцәгьаӡам нхарала,
Исымоу-исыхӡу снапала иҟасҵеит.
Исылшаз, сызхьымӡаз, исцәыӡыз схарала,
Хнырҳәышьа шьҭа ишамам збоит, исыцәцеит.
Уажә сыԥсҭазаара ацәа исзаҭом,
Сгәы раҳаҭ баша сызгылом џьа ҭынч.
Сцәа-сжьы, сыбаҩ сеигӡом, исшаҭом,
Исылшо ахәҷала иԥысшәоит са сымч.
199:ш.
Ҭынч џьара ҳаиқәшәандаз,
Базымӡырҩуа бзык.
Аҽазнык бызбандаз,
Сныбҿаԥшындаз знык.
Ирымаз еснагь игәцарак,
Изызхәцуаз акакәын – рхы.
Иашьҭан урҭ еимгеимцарак,
Иацәшәон зегь реиҳа ахы.
Ҳаҷкәынцәа амца иаҿалан,
Аӡәаӡәала, икыдды ианҭахоз –
Шьоукы леи-ҩеиуан ԥшаҳәала,
Иҭәы-иԥха иҟан инхоз.
Ҽа шьоукгьы алага-ҩага,
Уиакәӡан ирымаз усс.
Урыхәаԥшыр, ауаа нага,
Ҳа ҳгәаҟра рымамызт хыс.
Иқәын шьоукгьы Урыстәыла,
Иҟаҵо зегьрыла ҿыҵгак.
Аӷа иишьаҽуаз ҳтәыла,
Хьаас имкыкәа зынӡак.
Сыдгьыл рыцҳа, о стәыла,
Шаҟа рыла урыцҳаи, шаҟа…
Згәы еицҳауаз уҵеицәа леидгылан,
Рхы уқәҵан, урхьчхьеи шаҟантә.
СНЫРХЬЫԤШУЕИТ…
Мап, сыбжьамҽамзар сҭахым,
Сыгәгьы ԥызжәом абашаз.
Сыблақәа гәыҩбара рхым,
Зынгьы сзахымԥеит сзыниашаз…
Амҩа рзылуххьеит ӡәырҩы,
Уҵеицәа, ҳарҭ уажә ҳазлаҽхәо.
Ааи, урымоуп зегьы бӷасы,
Уара уоуп урҭ блас ирхоу.
Жаныхә Ашҭа! Сызкәхшоу,
Сдәеиужь-ԥшӡара, сызҽҳәароу.
Ԥхьа ԥсҭазаарас исызшоу,
Уара ушҟоуп сымҩа ахьхоу.
198ҵш.
АПОЕЗИА НЦӘАХӘ-ԤҲӘЫЗБА
Зны-зынла лгәы акы алсыр ҳәа сшәоит,
Схы-сыԥсы лықәсымҵар, уи лгәы сыхшәоит.
Ла лымца… есқьынгьы сгәаҵа иҭашуп,
Есымша лара лыла сыҵхқәа ԥҽуп –
Зных дысзыԥшуп, аҽазных, сылзыԥшуп…
Уаҟа зных, аҽакала, хьаак сзаԥшьуп,
Аҵықьҳәа лымшала инсгәдҵан сшьуп…
Аҽазных, лыблақәа ҭраа дысзыԥшуп.
Есыуаха, уи лыла сыҵхқәа ԥҽуп, –
Зны дысзыԥшуп, аҽазных, сылзыԥшуп…
9.5. 199:ш.
Иҿымҭӡакәа стәан зны ҭынч,
Ӷәӷәала сшақәгәыӷозгьы сымч.
Исмычҳашаз зны исычҳаит,
Сгәы ныԥжәа, ҽазных сыцәҳаит…
Са сгәы иҭыхуа изыҩуа,
Уажә аӡәгьы исырбом.
Аҽазныхгьы сыҩуа,
Сбышьҭоуп, џьа бызбом.
Исхьаау, сызҿу сусгьы,
Дашьҭаӡам уаҩԥсык.
Сыҟоуп иара усгьы.
Сеиӷьымкәаны ԥсык.
Аҵх лашьца саҩызоуп,
Ҿымҭуа жәак мҳәаӡо,
Бышьҭақәа сшырхызоуп,
Сниакәкәа сышцо.
ЖАНЫХӘ АШҬА
Жаныхә Ашҭа! Сызкәыхшоу,
Сдәеиужь-ԥшӡара, сызҽҳәароу.
Ԥсҭазаарас исызшоу,
Уара ушҟоуп сымҩа хьхоу.
Зны сабдуцәа абра инхон,
Уара иулан рхы-рыԥсы.
Урыман гәдурас, ула иҽхәон,
Рызқәа ҭыԥсгьы уроут ианԥсы.
Лагани иахә ҩадахьшәа
Уара ухәамца иамоуп хыс.
Аимара акәзар, уамашәа
Иԥшӡоуп, иухоуп уара ԥсыс.
Ашәшьыраҿы, зных, ԥарахәмар ҟаҳҵарын,
Мшәан, ишԥаҟаз, зегьы ргәашьамхы ҵарын.
Сыхшыҩ аҿы хааназ иамам уи хәашьра,
Исгәалашәоит, мап, исхашҭуам, са схәҷра.
197ԥш.
Исцәыӡлакгьы сгәы уашьҭа иасырсуам,
Сҽасыршьццылеит, исҳәацәаргьы ԥшӡам.
Ус цәгьарак иҟоу, сара ак сывсуам,
Иаасыдгылоит, зынӡа сгәы шсҽынӡам.
Исымоу-исыхӡу имарианы исцәыӡхьеит,
Исзаанхазгьы сцәыӡра уажә иаҿуп…
Ахьаақәагьы маҷымкәа исызцәырҵхьеит,
Аамҭала ԥыҭ-чыҭқәакгьы хҽуп.
Слахьынҵа аҿаԥхьа кыр сҭамамхеит,
Ԥаса иалшоз алаӡом сыгәгьы.
Доуҳалагьы даара кырӡа сӷархеит,
Уаҳа исцәыӡуагь сымаӡам акгьы…
29.1. 199:ш.
АН, АГАРА РҴЫСЛА
Ирҵысла уа, ирҵысла,
Ан, агара. Ирҵысла.
Ус еихаччалааит бхы-бҿы,
Дҭынчӡа дыцәазааит бхәҷы,
Гьамоуп, ишыц гәабан, ихчы.
Ацәгьеи-абзиеи еилсыргон,
Иҟаз гәасҭон… Сгәы сагон.
Сықәра маҷым, акры збеит,
Шьҭа хәҷык шсымчугь агәра згеит.
199:ш.
СХӘЫҶРА
Исгәалашәоит, мап, исхашҭуам, са схәыҷра.
Сыхшыҩ аҿы хааназ иамаӡам хәашьра.
Уи сазхәцыр, зны сарҵәыуеит, зны сыччоит.
Даҽазныхгьы, сгәы амца ацралан еиҟәыҷҷоит.
Иара усгьы, ишԥассиру ахәыҷра,
Сгәы нҭаӡыӡоит, уажә ианызбо сҿы акаҷра.
Саԥхьа-сышьҭахь, исԥынгылаз закә мҩаз,
Сыԥсҭазаара, ех, ишԥацеи, наҟ имҩас.
Ииашоуп, зныхгьы аҵәыргыла са сахыԥ,
Даҽазныхгьы, салахәмаруан нас асып.
Ҩреи, ԥареи, аҳаскьын ҿа уа ишьаҿы,
Нас ақәԥара, аҷандар ҵла ашьапаҿы.
Инеибыҳәан ахьаҟәшәара ҳцон аԥсҭа,
Амра анцеиуаз, ҽнак ҳагымхеит Ааԥсҭа.
Аӡмыжь дуқәа, усҟан иамаз, изеиԥшраз.
Аԥхьа игылаз, акакан ҵла, зеиԥш раз.
Араԥ ҟәаҟәан, иҭаҳажьуан, зных аӡмыжь,
Акалмаҳқәа уаҟа иҭаҳгон, акы нмыжь.
Аӡәы иабжьеигеит акала,
Ҽаӡәы, еиҳәеит аҽакы…
Избоит, аԥсуа хаҵа угылоуп,
Уаамҭагь қьафла иугахьеит.
Аԥсыцқьа ухоуп, ламыс умоуп,
Ацәгьеи-абзиеи кры убахьеит…
Жәала иухәо збом иахьала,
Цқьа уазхәыц ухы уашьҭа.
Иулахьынҵоу далх ухала,
Ҭынч, улацәажәа ухаҭа.
199:ш.
СЫШЫҚӘСҚӘА
Хымҩаск иааиуаз санацәымшәоз,
Ианысзеиԥшыз са зегьы…
Иҟан амшқәа, сымч анԥсышәаз,
Сгәы нсаԥысуаз уа зынгьы.
Сықәра аҿаԥхьа кыр сҭамамхеит,
Акгьы сымамкәоу ҳәатәы?
Ус уажә ԥыҭкгьы сыбла иагхеит,
Мшәан, нас сеиԥшхарцу аты?
Сымч каԥсошәа збоит есааира,
Хьаас искымшәагь ԥхьа сыԥшуп…
Саӷацәа ирысымҭт аиааира,
Сышқәсқәа сиааир – уи ҽакыуп.
17.4. 198ԥш.
Ирҵысла уа, ирҵысла,
Ан, агара. Ирҵысла!
Далоуп быԥшқа хәҷ аԥхыӡ,
Бара былаԥш хаа ихыз.
Иаԥхьа иԥеиԥш, зегьы брызхәыц…
Ирҵысла уа, ирҵысла,
Ан, агара. Ирҵысла!
Икьыркьыруеит бԥа иҽҵыс,
Қәрала ишмаҷугьы иаҵкьыс.
Ирашьцырҟьоуп ан аҽыз.
Ԥхьаҟа уигьы изыԥшыз.
Ирҵысла уа, ирҵысла,
Ан, агара. Ирҵысла!
Дмааԥшааит уажә дцәырҳа,
Изҳалааит уи мшызҳа.
Иаԥхьа аус дуқәа изыԥшуп…
Жәлар рзыҳәа уи дымшуп.
Ирҵысла уа, ирҵысла,
Ан, агара. Ирҵысла!
22.11. 198џш.
Ԥҳәыс даазымго дарбан хаҵоу,
Ҩынҩажәа шқәса шьҭа дырҭыст.
Дзысҭахыуи иҳәеит, дарбан ҭацоу,
Исшәап, иззап, цқьа сазхәцп…
Уахгьы ҽынгьы уа мҩапала
Дықәуп дықәмҵкәа мҩакы…
Схы сыхшыҩ зегь
Шәырхадоуп.
Зных ҳаицәыӡит,
Сцәа сҭаӡыӡеит…
Кыргьы шәцәырмҵит,
Са сеимдон.
Нас ҳаибаԥшааит,
Ҳгәқәа еибарԥшааит,
Ҳамшқәа иҳаҩсыз
Зегь гәнго…
Ҳагәқәа ԥжәазаргь,
Зназы зшәазаргь,
Хаан ҳаицәыӡуам,
Шьҭа ҳаицуп.
ААԤЫН
Ицәаз аҳаскьын ҿа ҿыхеит,
Иааԥшит, аблақәа арҟәыҷуеит.
Ӡаӡакгьы ҭынч инаҿыхәеит, –
Ҿыцбарах зегь бо, иԥшуеит…
Ҵарақәак рыбжьы неиқәдыргеит:
«Еиҭах, зегь араҟа ҳаиқәшәеит».
Амра ԥхеит, амшгьы еилгеит –
Март мза, ҳарҭ баша ҳаршәеит.
199:ш.
Ишԥаҟоу, мшәан, абџьар аҟазшьа,
Еиԥшугь дубап, зынӡа ахаҭа.
Иааҭыганы иалеиуеит ашьа,
Ахаҵа изы ихәарҭоуп, ихәарҭа.
Аха иҟалар уаӷа инапаҿы,
Деигәырӷьоит, еихаччоит ихы-иҿы.
Уара иукнаҵы, уа умаҵ ауеит,
Уаӷа иԥыхьашәар – чарҳәара ауеит.
12.9. 198ҵш.
СЦӘАҲӘАҚӘА
Исыԥхыӡыз,
Са сгәы иҭыҵыз,
Сцәа-сжьы иалҵыз,
Сыԥс иахшаз.
Шәзаҟроу ҭәицуп,
Шәзеиԥшу кәицуп,
Сшәышьҭоуп, сшәыцуп,
О, ҳазшаз…
Ҳарҭ хаҭала,
Иҩнаҭала,
Шьала-дала,
Ҳаимадоуп.
Шәсымоуп гәҭыхас,
Шәысшьоит ныхас…
Сыԥсҭазаара,
Иреиӷьыз
Сқәԥшра
Удҳәалоуп.
Уанызбо
Сызудымҵуа
Судхалоит.
Амра нцеиуаз,
Акамбашьқәа,
Уҟны иҭатәон.
Уҳауа цқьа ыфо,
Ашәшьыраҿ
Са снатәон.
Ԥыф-чыф ҳәа,
иухырҵалон
Рфақь зны.
Аиашаз, рзыҳәан
Уҟан уразны.
Иамоуцт сыхшыҩ
Уара узыҳәаны
Хәашьра.
Уара уҿы
Сара исхызгеит
Схәҷра.
Усгәалашәоит,
Са, Ҷыриҭа,
Усхашҭуам,
Уансхашҭгьы –
Аҳақ ԥхьаҟа
Сашьҭуам.
Уа уааигәа
Зны сыхәмаруан,
АЛАДА, АҨАДА
Алада, Аҩада,
Сыҩуа сшәыбжьоуп.
Инеиуада, иааиуада?
Сызлыҵыз шәшьоуп.
Алада, Аҩада,
Исымоу шәҟазшьоуп.
Шәыдлаԥса исауада?
Сзыҳәан шәыԥшьоуп.
Алада, Аҩада,
Шәа зегь шәыџьшьоуп.
Сыҟану цәаҩада?
Исылоу шәа шәшьоуп.
Алада, Аҩада,
Сымҩа… кыр бжьоуп.
Санҭаха харада,
Шәҟынтәи са сжьоуп.
4.4. 198ҭш.
ҶЫРИҬА?
Схәҷра зегьы
Хьымҩаԥысыз,
Ҷыриҭа,
Усхашҭуам,
Усгәалашәоит,
Сџьитрҭа.
2 Аацы иалсуа ӡыҷҷоуп.
Кьахь Ҳаџьараҭ иаԥугт џьара,
Уқыҭа иалҵыз афырхаҵа.
Иахьа жәларык уреиҳабуп,
Уныҳәан иржәуеит аҩы кәеи-кәеи.
Ԥсабарала иа ус иаԥуп,
Шықәсышәк рахьтә знык диуеит Аҵеи.
Духаумыршҭит Наԥҳа Кьагәа,
Аԥсуа игәашьымх, ауаҩ нага.
Духаумыршҭит Манча хаҵа,
Иубоит, дыҭҵәом, аԥсуа игәаҵа.
Духомыршҭит Гәдиса хаҵа,
Зыбаҩ ыҵоу адгьыл аҵа.
Иахьагь ижәлар далоуп ражәа,
Ихьыӡ кашәом, ирҳәоит иашәа.
Еснагь иашьҭан урҭ аиаша,
Ирбон рыжәлар ԥхьа изыниаша.
Иҵҟьомызт ус, баша-маша.
Рхықәкы: аԥсуа ԥхьа дызгаша.
Ицәгьазаргьы ауаҩдура,
Ауаа зегьы рыпатура…
Аха иҟоуп амҩа инымҵәо,
Ауаҩ ижәлар ргәы данҭымҵәо.
Жәлар узгәдууеит, хыхь зыхьӡ сҳәаз реиԥш,
Урыдыркылоит зыхьыӡ камшәо.
Илашарцаз аԥсуаа ԥхьа рԥеиԥш,
Зқьышықәсала реаҵә ҭамшәо.
14.6. 199:ш.
Са сыччон.
Сагьузгәдыуан,
Уа суҵеины Са схы сшьон.
Сҩызцәа хәҷқәа,
Сахьрыцхәмаруаз
Сџьитрҭа,
Усгәалашәоит,
Мап, усхашҭуам,
Ҷыриҭа!
197ԥш.
ИГӘЫ УЗҬОУП АԤСУА ХАҴА
Шьоук урҿыхеит, шьоук уҿыԥшит,
Рыбла хыутит, иурҟәышт.
Аҽа џьоукгьы рыӷрара ааԥшит,
Рыуаҩымрагь иахьнырхәшт…
Акыр гәаҟра ӷәӷәа ухҭыст,
Измаҳацда уи ахҭыс.
Аха умшәеит, угәы мыҭрыст,
Амилаҭ маҷ уроут гәхәтәыс.
Ахьыԥшымрахь жәлар кылугеит,
Макьаназы иумам гра.
Рхы умардеит, уажәа ылнадеит,
Зегьы ирыцкыу, иргеит угәра.
Ихӡыргарам узҿыу уара,
Игәы узҭоуп аԥсуа хаҵа.
СБЫЗШӘА
(Аԥсуа мҳаџьыр ибжьы
Сбызшәа – исыгәҭыхоу,
Исныхоу, исхьаау.
Исцәыӡхьоу, сызцәыӡхьоу,
Исгәыӷроу сзышьҭоу.
Исхәцроу, исџьынџьу,
Исԥашәу, исҳәаау.
Иҿатәӡоу, ижәытәӡоу,
Са сзыҳәан иԥшьоу.
Сбызшәа – исгәакьоу,
Сызгәакьоу, иҭыхо сыԥсы.
Идгьылтәу, ижәҩантәу,
Иԥааимбару, инцәоу,
Сабдуцәа ирҟәрҷахоу,
Иаҿыхәҳәагоу с-Аԥсны.
Сбызшәа – исхацхәу,
Исшьацқьоу, исызҳақроу.
Исабдуроу, исыгәдуроу,
Исшьаму, ԥхьа исцагоу,
Исҿахәҳәагоу – сгәыхәтәы.
Сбызшәа – исыуаҩроу,
Исыԥсуароу,
Сзыхӡыӡо сразҟы.
О, сбызшәа – схақәиҭра,
Сыгәҭыха, схықәкы.
Сышьхара, сшьанҵара,
Сыдәкаршәра, сымшын.
Сбызшәа – са сдоуҳа,
Слахьынҵа, сцәажәага.
Сабдуцәа рыуаҩра,
Рыламыс ахьчага.
Сгәы иабоит, зных са сыхәҷушәа,
Сыбжьахыуп сыҩ амҩаду.
Дсыцәшәаны лыблақәа схыушәа,
Сыхьыӡ ҳәо, ҿылҭуеит санду.
Сабдугь, ақәаҵара иҵаз,
Ихы ларҟәы, еизызгоз афархь,
Дҩеиха, илабашьа наиҵарс,
Харантә дыԥшыхуеит са сахь.
Сыжәҩахыр иқәу кәеи-цеиуеит,
Саншьа ицәызгаз зны чынк.
Сыҿҟьаса сыҩуа са снеиуеит,
Ҽушәа, уа, сақәтәахыуп ҷынк.
Иамамызт шьапылагь аршьа,
Сахьҭаз аӡымҩас Уаҳәыр?
Исымазма схала уа ҭыҵшьа,
Мамзар избозма слаҳәыр.
Дсышьҭахыуп сан, хазы дыҩуа,
Дсыхьӡаны уаҟа сылкырц.
Даангылахт, илзымдыруа илуа,
Дышсышьҭаз дахаԥалт қәыцк.
Игәхьааго, зныхгьы снагылоит,
Еиҭах, избонда уаҩҵас…
Сыбла лассы-ласс ихгылоит,
Схәҷра, исызгәамҭа исыцәцаз.
8.) 1979ш.
Аҷандара иалсуа ӡыҷҷоуп.
АҨЫЗЦӘА ИРЫЗКНЫ
Шәҭалозар ҳәа сышҭа, сгәара,
Сгәашә еснагь шәа шәзын иаартуп.
Ҳаиҩызара иақәмыз ԥгара,
Ҳарҭ ҳаизааигәоуп, ҳаибатәуп.
Сыҩны шәааира, ижәдыр сшаргәрӷьо,
Сас дҟамлар аҩны закәхои?
Аҩны дыҟоуп сара сзықәгәыӷуа,
Лыбла нхылҩа уи дзыԥсои.
Хаз лнап ыргьежь, уа дышәԥылап,
Сан, ахцәышла аҩны итәоу.
Иқәҿыҭ дааҳгап ҳааигәа гәылак,
Иаҳуп шәымаҵ ишахәҭоу.
Аамҭа ҳхаҳгап, ҳҵасла, ҳтәала,
Кәытқәак рыхәда ныхҵәаны.
Ҭынч, ашьшьыҳәа, џьа ҳнеидтәалап,
Ҵәыцақәакгьы неинҟьаны.
Ҳаиҩызара иақәмыз ԥгара,
Уи зегь ҳаԥсуара иатәуп.
Шәааины шәҭала сышҭа, сгәара,
Сгәашә еснагь шәа шәзын иаартуп.
1.11.198№ш.
(199№-1993 шықәсазтәи Аԥсны Аџьынџьтәылатә
еибашьра иазкны.)
Ашәқәа зегь аартуп,
Стәоуп, уаха сҽырҭынчӡан.
Ииашан иҳәатәуп,
Избоит акгьы сымчӡам.
Сбызшәа – адунеи.
Иақәлаӡоу.
Сызкәхшоу, ижәытәӡаӡо.
Уара уоуп исгәыӷырҭоу,
Хәыцырҭас исымаӡоу.
1979ш.
ДЫСНЫҲӘОИТ, АУАҨЫ
Ацәцақәа ирҭашәҭәа, ишьҭысхуеит аҩы,
Исҭахыуп дысныҳәарц сара Ауаҩы.
Агәрӷьара дуқәа иаԥхьа ибаларц,
Аиааира дуқәа шиго игаларц.
Ацәцақәа ирҭашәҭәа, ишьҭысхуеит аҩы,
Исҭахыуп дысныҳәарц убас Ауаҩы,
Адунеи ахаан аибашьра имбауа,
Аҭынчра ыҟаны, абџьар имкуа.
Намысла, ҳаҭырла ҳагәра еибагуа,
Нхыҵи-аахыҵи ҭынч ҳаибабуа,
Ацәцақәа ирҭашәҭәа, ишьҭысхуеит аҩы
Исҭахыуп дысныҳәарц убас Ауаҩы,
Цәгьарак дунеиаҿ игәамԥхо уаҩԥсы,
Ҳагәхьааибаго еихәланы ҳаԥсы.
Ҳҟазшьа еизааигәан, ҳаиқәшәо уаҩҵас,
Ҳабшьҭра мырӡуа, иаҳхамшҭуа ҳҵас.
Ацәцақәа ирҭашәҭәа, ишьҭысхуеит аҩы,
Исҭахыуп дысныҳәарц убас Ауаҩы:
Ауаҩы ахаан ауаҩы димшьуа,
Иаҳаҭыр гәаҭо, уаҩыс дишьуа,
Аӡәы иҿаԥхьа аӡәгьы дымԥхашьуа,
Аиашьа ишьацқьа хаан имхәашьуа,
Ацәцақәа ирҭашәҭәа, ишьҭысхуеит, аҩы,
Дысныҳәарц сҭахыуп сара Ауаҩы!
15.4. 1979ш.
Ари адунеи ус ишоуп,
Џьара ихаарадоуп, иашоуп.
Ҽа џьарах ицхоуп, ихәшоуп,
Ех, акалашәагьы ҳшоуп.
10.3. 199:ш.
АГРАНАТАМИОТ ЗКЫЗ АРУАҨ…
Шьынқәба Руслан изкны.
Дцәырҳаны ашьыжь зегь раԥхьаӡа дҿыхт,
Аҽны акалашәа дыҟан длахҿых.
Дԥырԥыруа, иҩызцәа ибеит, зегьы дрылст,
Амшын-хықә ацәҟьараҿ зныкаҟрагь дхыст.
Иааигәаны иччабжь, ицажәабжьы гон…
Зегь реиҳа аҽны дгәрӷьозшәа збон…
Гранатамиотын иикыз, аибашьра данцоз,
Х-ҩык арԥарцәа ицын, иара дзыхьчоз.
…Ус ирлас Ешыра иналалт дара,
Аиааирагь шыртәыз иргон урҭ агәра –
Гәмсҭа нырцә аснаипер дықәтәан ахәы,
Дбаны дкылкаан иааҭирҟьаз иқәшәеит ахы.
Дҟамлеит уаҳагьы иҳәартәеиԥш ажәак,
Инкаҳаит импыҵҟьан иикыз ашәақь…
Аӷа хәмга цәҟьарас дҟазҵаз изынгь цас,
Знык иадамхаргь дхысратә имоут лахьынҵас.
Зџьынџьаз хаҵала аԥсра иаԥылаз заа,
Шықәсыла макьаназ дырҭымсыцызт жәаа.
О, уи арԥыс сыбла дыхгылоуп еснагь,
Сахьнеилакь, сахьааилакь, са сахьцалакь!
Ашәқәа зегь аартуп,
Сазыԥшуп уажә ԥсыцқьак…
Сцәашьқәа ԥхоит, иаркыуп,
Скәаҷаб ҭаауп, имԥсыцкәан.
Иҟаҵәҟьоуп аԥсы…
Иаҳмырԥхашьар, ԥсра ақәм.
Ишимбацгьы уаҩԥсы,
Иаҳхаҳаршҭыр – ҳақым.
Сылаӷырӡ ахьшуп,
Сӡамҩа, исымоуп гәыхьрак…
Ашьыжь сазыԥшуп,
Исынаҭоит гәыӷрак…
2.4. 199:ш.
АИБАШЬРА
Аӡә дарбеиеит, ҽаӡә дарӷарт,
Аӡә дархәыцит, ҽаӡә дарҵәыут.
Аӡә дланарҟәит, ҽаӡә дышьҭнахт,
Зынӡа акалагь ҽаӡә дыбжьнахт.
Аӡә даргаӡеит, ҽаӡә дарҟәышт,
Афырхаҵара ӷәӷәа иныԥшт.
Аӡә дыбналеит, ҽаӡә ихы ақәиҵт,
Иԥсҭазаара идгьыл иақәирӡт.
Аӡә дымшәеит, мап, шьҭахьҟа дхьамҵт,
Ҽаӡә, иԥсы иӡеит, деиԥшны аламҵ…
Аӡә ихшара зегь ҭахеит,
Ҽаӡәы иԥхьеикит, еиқәирхеит.
Аӡәгьы иҳәап ҳәа сыҟам изурҿыцуеи,
Шаҟа рҽхәаԥхьыӡ рыгхазеи изыхәҭаз?
Шаҟа гәҭыха уи аҽны иҳазцәырҵуеи…
Зхабар ыҟам, хаҵала иҭахаз?
199:ш.
ЗЫХЬӠ ЕИЛКААМ АРУАҨ
Игылоуп аԥсаҵла, иҭынчӡа, изаҵәӡа,
Жәак уи иаҿыҵшәом, изцәажәом зынӡа.
Аха избоит, ӷәӷәала агәы хәуп…
Иара атәала ак аҳәарц аҭахыуп…
Амҵан зыхьӡ еилкаам ҳар уаҩ қәԥш джуп,
Иан лыбла ҭраа агәашәахь дыԥшуп.
Аибашьҩы абраҟа иқәшәеит ахы,
Ԥхьаҟа ҳаԥсҭазара иақәиҵеит ихы.
199:ш.
АХЬӠ-АԤША
Ахьӡ-аԥша! Уҽрумҭан уажә зыԥсы ҭоу,
Рхы акала иҟам иҟәныршьо.
Аӷәӷәа-фырхацәа ҳәа ҳарҭ зных ҳзышьҭоу,
Унапала иҟоуп ианушьуа.
Ахьӡ-аԥша! Зыԥсы ҭам урзеиӷьуп иаҳа,
Урҭ шьҭа, урԥырхагам.
«Рыԥсы ҭаҵа», ирылшаз, изхьӡаз зегь ҳазҳәа,
Уҟаз убарҭ урызгәакьан.
199:ш.
Снаԥшыр, дԥырԥыруа уи дызбошәа
Сҟалахуеит, сааҭгылоит са сҟәзгашәа.
О, шаҟаҩы уи еиԥш иаҳзымхьча иҭахеи,
Шаҟаҩы ҳхарала рыԥсҭазаара иаԥхеи.
19.3. 199:ш.
АИБАШЬҨЫ ҚӘԤШ
Аԥсны афырхаҵа
Роберт Кәарҷиа изкны.
Уабџьар ажәҩангәы арлашеит,
Уабдуцәа ирҟәыхын иԥшьан.
Афырхаҵара улуршеит,
Уԥсны ԥшӡаз, икауҭәеит ашьа.
Сазхәыцыр, уи зегьы, сгәы снархьуеит,–
Ирацәаҩны уара уҩызцәагь ҭахеит.
Шәфырхаҵара аҿаԥхьа схырхәоит,
Ҳаԥсадгьыл шәара шәыла еиқәхеит.
199:ш.
АИААИРА АМШ
Ахәшәбылфҩы, абзарбзанқәа рхысра,
Ҳаӷа дааиуан зны, ҳақәихрарц, шьҭахьҟа дхьамԥш.
Иҳазцәырнагои шаҟа хьаа, хәцра,
Аԥсныжәлар ианазгәаҳҭо абри амш.
Рцәа-ржьы нас рыбаҩ иафеит анышә,
Имаатуа ӡәырҩы иакгәшьеит рышә.
Иҟоуп изыҭнымхаз аҵәҩаншьап – аҵеи,
Аха афырхаҵара урҭ иҟарымҵеи.
Рдоуҳа наӡаӡаз абраҟа иаанхоит,
Ԥсыуак дыҟанаҵ, рыхьӡ-рыԥша еиқәхоит.
28.1. 199:ш.
Сара избеит ауаҩы ианиқәшәоз ахы,
Илшара ыҟаӡамкәа, дамыхәо ихы.
Аӡәгьы дизхьамԥшкәа ианихысны ианцоз.
Иҟан уа, иабџьаргьы ихыхны изӡоз.
Аха еиҳан гәшԥыла иаԥылоз ахы,
Шәарак ҳәа рзымдыруа, иамеигӡо рхы.
Аӷа иаҳгәдиҵоз иазҭоз аҭак,
Рҳәоу еиқәыршәаны, еицҭазыршәуаз хҭак.
Сара избеит: ҳфырхацәа шнеиуаз еицҿак,
Урҭ шьҭахьҟа хаан иҟарҵомызт шьаҿак.
О, урҭ рыла еиқәхеит ҳадгьыл Аԥсны,
О, урҭ рылоуп ишҭоугьы ҳарҭ зегь ҳаԥсы.
7.3. 199:ш.
АС ҲАНЦА…
Аԥсҭазаара зегь рыла ихаарадахт,
Акала иҟалеит уажәы зегьы.
Шьоукы ҵыкәкәеит, ицәҳәит, иԥарадахт,
Ҽа шьоук аҵыс хшада ирыгым акгьы.
Аруаҩ иааидгылт ахәҷқәа,
Рыҩнашҭаҿ, еихаччо рхырҿқәа.
Ус иҩуа иԥылтоуп иара,
Уажәадагь дрымбацшәа дара.
– Шәаб соуп, сышәзымдырт схәҷқәа! –
Инапы аалишьит рхахәқәа.
Хьаак игәаҿы еилашуан,
Рыбла ҭраа ихшаз иҿаԥшуан...
199:ш.
Ари аибашьра хлымӡаах, шаҟа ҳнарбеи,
Шаҟарыла шаҟантә ҳхы агәра ҳнаргеи.
Џьоукгьы, рыҩныҵҟа рыӷрара цәырҵт адәахьы.
Ауаҩра еиҳа иашьҭалеит амазара, ахьы.
Инеиқәҵа уахгьы-ҽынгьы рҽи-ркәадыри,
Изышьҭаз Ҽакӡан… Ирбомызт ианшоз…
Ари аибашьра шаҟаҩ ҳнардыри,
Уаанӡа ҽакала ҳарҭ ҳазхәаԥшуаз…
20.№. 199:ш.
Изакәы рԥарцәозеи, рыцҳа, иҭахаз,
Изакәы ҵеицәозеи, рыцҳа, иҳаԥхаз.
Иаԥылт раԥхьатәи иааиуаз ахы,
Иақәрҵеит урҭ рыԥсадгьыл рхы.
Уаҳа иаабом урҭ, наӡаӡа иҳаԥхеит,
Дара рхы ҳахҭынҵа, ҳарҭ ҳаиқәдырхеит.
Иҷынҷаны ӡәырҩы уажәы еибакыхит,
Аӡә маӡала иҵижаауеит ҽаӡә анышә.
Џьа инеидтәалар, еибарҽхәахуеит,
еибаныҳәоит,
Бадақьк дасуеит аӡәгьы ӷәӷәала ҩык анижә.
Азқьышықәсақәа ирылсны иааиуа, иԥшьоу
ҳҵасқәа,
Иныҟәзымго, урҭ еицазкуа рацәаҩхеит.
Ауаҩдура ззеиҟәмшо, шьоукгьы еизцасқәан,
Изеивымсуа мҩа ҭшәаракаҿ еивахеит…
Аӷьеҩҳәа инеины хацәа ҭҟьақәак лырбжьагылан,
Ирыхәҭоу раҳәан, наҟ иааиҟәхны имгьежьит.
Иааиуа-еиҵоу илеиндаҭло илеиҿагылан,
Аҵықь-сықьҳәа илеигәдҵа еибашьит.
Иахдырҟьацәеит ҽа ҷкәынцәакгьы, избоит даара,
Иҭәуам рыԥсы, уахгьы-ҽынгьы ижәбоит изҿу…
Ргәы иабоит иацырҵошәа рыҩнра-ргәара,
О, раԥхьаҟа ирыздырӡуам ирзыԥшу…
Ҳшыҟоу ала иҳамаӡам ԥхьаҟа цашьа,
Ирабжьатәуп ӡәырҩы ҳҵеира имҩахҟьаз…
Иҟоуп, иҟа, ауадаҩрақәа рыцәцашьа,
Иазхазароуп уашьҭа ҳарҭ ҳзынԥаз-ҳзынҟьаз.
Аҽа шьоукгьы ԥаса изҿыз… збоит иаҿушәа…
Угәаҟуа усказ унрыдгылар, рыҽдырчоит.
Ираҭәашьан иумырхуам унапы, ҟьшьушәа,
Рыҽхарззалан уаскьаԥала уажәгьы ичоит.
Ҳаӷа иакәзар, дшаҿыц даҿуп амақарра,
Агәра гоуп уи зегь рыла игәы дшажьо.
Ишьақәҳаргыларц ҳаналага ҳхатә ҳәынҭқарра,
Хҭак еицҭаршәуа, ҳаидгылароуп, ҳхы ҳмжьо.
Ҭәа збаз ҭәа иҳәҳәеит ҳәоуп шьоукы зҿугьы,
Иахазырҟьаз даара ирацәоуп.
Зҵеира ҭахаз, зыбла ҭраа иԥшугьы,
Ӡәырҩы ргәыӷрақәа раԥхьаҟ?а иԥҵәоуп…
Ҽа шьоукгьы шьҭа рычҳара хыҵуеит,
Ԥхьаҟа изымцо, рхала инхеит.
Гәҭыхашәкы саԥхьа исызцәырҵуеит,
Ас ҳанца, о, ҳаӡит, ҳҭахеит…
199:ш.
Зегьы еилаҳаит, зегь еилаҳаит,
Акгьы гыланы избом…
Зегьы еилаҳаит, зегь еилаҳаит,
Сааигәа ӡәырҩы рыгәра згом.
Аӡәгьы сицәшәом, са саниашоу,
Уи ауп исымоугьы бӷасы.
Имаҷыҩӡахеит, иԥшьоу, ииашоу,
Еиҳарак, – иашьҭоуп рхы-рыԥсы…
199:ш.
УАЖӘ ҲААЗҚӘЫЛАЗ…
Уажә ҳаазқәылаз аизыӡырҩра ҳарҭ ҳаҟәҵит,
Ҳабжьқәа еиныҩуам, зегь ҳаиццәажәоит, ҳҳәоу
еиқәшәом.
Хырҩаа заҳҭо, ҳазқәӡбыша ус шәкы цәырҵит,
Аӡә иларҟәра, ҽаӡә иҵарӡа, шьоукы ргәы ахшәом.
ԤШЬБ А-Ԥ ШЬБАЦӘАҲӘАЛА
Маӡалашәа сацәажәеит суахҭа,…
Иаркьаҿрац сыԥсҭазаара аҵыхәтәа.
Ахы нхәҵакшәа исынаҭеит аҭак:
– Иаачҳа, уигьы иамоуп аамҭак…
Ҭынч, ашьшьыҳәагь снаиааироуп,
Сара схы, са саиааироуп.
Еиҳа ӷәӷәала сгәы ныԥжәо,
Иҟамлароуп схы-сгәы ахшәо.
Ибызкны кыр ажәеинраалақәа зҩит,
Аха избоит илҵшәадахеит.
Аџьыкхыш аӡы зҵарҭәаз еиԥш сыӡҭит,
Сҿаҳахеит, сагьдагәахеит…
Ԥыҭк сеиҵахазаргьы,
Шьҭа ԥхьаҟа сласыроуп.
Сышҵәыуоз сизаргьы,
Сышшәаҳәо сыԥсыроуп.
Схы збоит уажәы еилагошәа,
Иснарҳәом сыхшыҩ иҿыцу.
Сырҭыслым, ԥхьа сагошәа,
Сышьҭахьҟа сыгага сыцуп.
Ҳаибарҽеироуп, ҳагха-ԥхақәа цқьа иазхәцтәуп,
Дгәықәҭамыжькәа зымҩа иацәхҟьаз ирбатәуп.
Макьаназы бжь-шьхакы, о, ирхыҵтәуп,
Ихаразаргьы ҳшацәхымҟьо агәра гатәуп.
Ҳрыцҳаибашьо ҳашьҭибахроуп, ҳҳәоу
еиқәшәароуп,
Ҳгәы еизыбылроуп, ҳаиқәмгәамҵроуп кыргь
чҳатәуп.
Ианаҭаххогь – ҳаӷа иҿаԥхьа ҳарҭ ҳамшәароуп,
Митә зхызгахьоу ҳџьынџь, о, ҳаԥшьаҭыԥ
хьчатәуп.
Хырҩаа заҳҭо, ҳазқәыӡбыша ус шәкы цәырҵит,
Аӡә иларҟәра, ҽаӡә иҵарӡра, шьоук ргәы ахшәом.
Уажә ҳаазқәылаз аизыӡырҩра ҳарҭ ҳаҟәыҵит,
Ҳбжьқәа еиныҩуам, зегь ҳаиццәажәоит, ҳҳәоу
еиқәшәом.
2.№. 1994
Аҽаӡә ишҟа ба быԥшуеит,
Сара гәаҟрала исыршоит.
Ба бымшала са сгәы хәуп,
Ҳарҭ ҳаиҩыбшарцы бҭахыуп.
О, иҵуазеи, ба сбызԥшуп,
Аха избоит, ба бгәы ҭацәуп.
Мап, дысҭахым, са згәы шьоу,
Ахыҩба-ҿыҩбара зҟазшьоу.
Сыбла нҭаан, бызбеит уа ԥхыӡ,
Сааԥшын, еиҭах сбызхәцт.
Ԥхыӡлеи, хәцралеи ҳаицуп,
Џьа ҳаицыҟамҳәо? – Имцуп.
Аӡәых,игарц даҿуп бжьыла,
Дкаҳауеит иикыу данԥаны.
Акггьы илшом иамур мчыла,
Ихала ихы изшом дықәԥаны.
Агәаҟра цәгьа аҵкьыс, аԥсра бзиа
Еиӷьуп ҳәа рҳәоит, ижәаԥҟаны.
Ауаҩы иааигәа имааир бзиан
Аҩбагь, шәышықәса иреиҳаны.
Иахьа сгылеит са шьыжьы,
Иамам схәцра ҳәаа.
Аамҭеи аԥсҭазаареи мҩасуеит,
Ишнеи-шнеиуа аразҟы бжьаӡуеит.
Зегьы-зегьы адунеи иаԥхоит.
Абзиабара ԥсрақәм, иаанхоит.
Сыбзиабара бышьҭоуп
Бара гагаҵас.
Ҳаицәыхарахацԥхьаӡа
Ацлара иаҿуп.
Қәралагьы сыцәгьам, ԥыҭк нысҵит,
Макьаназ сусурагьы ԥкым.
Иреиӷьыз сымшқәа ба ибыхҭнысҵеит,
Иреиӷьыз сашәақәагь бызкын.
Шә-ԥсҭазарак сымазаргь
Ишбысҭоз агәра га.
Ԥсҭазаарак исымаӡоугь,
Са саегӡом, – ига!
Зных бара сбымбошәа,
Ус цас иҟабҵоит.
Бхыбаара, цәқәрԥошәа
Исзааиуеит, ицоит.
Сшәан, сыгагахь снеихеит, снамҵаст,
Зных, бынкабеит, саԥхьа шәахҵас.
О, зегь рыла ба бышәҭыцуп,
Гәылагь-ԥсылагь сара сбыцуп.
Ҳахшыҩ еилаҳамҵар, цқьа ҽеила ҳамхәцыр,
Уажә ҳшыҟоу… Иалшоит зегьы-зегь ҳцәыӡыр.
Ууаҩбжара уахымскәа
Имариаӡам аҽырҟәшра.
Ацәҟьараҿ умхысцкәа,
Ицәгьоуп икылкаан ахысра.
Ухала ухы ужьозар,
Иусҭом са гәбӷан.
Ууаҩуп ҳәа ухы ушьозар,
Ацәгьа угәумырԥхан.
Маҷк угәы бжьажьозар,
Ҽакала уҽумырххан…
Сыԥсы нҭоу сурџьозар,
Санԥслакь сумырҽхәан.
Иҵауроу, иҳақыу,
Зегь рыбла иабоит.
Аиаша мҩа иқәуу,
Аиааирагьы игоит.
Кыр сацклаԥшны изжит,
Анышә ӡәырҩы асҭеит –
Сылаӷырӡ сӡамҩа инахьшит…
Сыԥсыр са сызҵәыуоз
Шысмауазгьы гәасҭеит…
Ашәа сҳәошәа игоит сыбжьы,
Иацлоит еҳагь схьаа.
СГӘЫ
Уццакцәаны, уеиҭаласхоит,
Сыԥсы царҭаҵәҟьа уакьымсын.
Знык иуасҳәеит, еиҭауасҳәоит,
Уҽырҭынч, сгәы, усаԥымсын.
Сыбзиабара шааиз еиԥш ицеит,
Аха хьаас зынӡа иҟасымҵеит.
Аԥсҭазаараҿ, зных ус иақәнагоуп –
Ԥыҭк сгәы ԥжәазаргь, уи сара исывбоуп.
Усҭахым ҳәа ба иансабҳәа,
Еҳагь сыҽсырӷәӷәеит цасҳәа.
Аӡмыжь сыԥан сҽаласмыжьит,
Сҟазшьа-сҵасқәа зымҩа инсмыжьит.
Иҟоуп игәықәҭажьтәым, зымаршәа ктәу,
Уаҩрала, ламысла, иҳәатәу, иутәу.
Сгәы ахьаа иамоу макьаназ имтәацт,
Амахә ҿахызҵәо, дакьымсроуп адац…
Иаазқәылаз иалагт цәгьа ихьҭахуа…
Абааԥс, ижәбароуп, ҳарҭ ҳашҭахуа.
Ҩ Б А-Ҩ БАЦӘАҲАЛА
Ауаҩы ихы мчыла изшаӡом,
Аамҭа рашьуп, иузыԥшӡом.
Иҟоуп аиаша, ахәахәа, амц,
Ухаҵоуп умшәакәа аиашаз уанхьамҵ.
Анаџьалбеит, нырцәы илашьцахарыма?
Лашарак ыҟазаргь сеидрыу…
Зегь реиҳа исҭахыу –
Уажәы – аҿымҭроуп.
Ҵҩа рымаӡам ауаҩы ихәцрақәа,
Еиԥшуп амшын-цәқәрԥа, аӡхыҵрақәа.
Адунеи ду – Анцәа имаӡа.
Анцәа ду – Аԥсҭазаара амаӡа.
Бсымҭиит, бсымшәиит, бсымшьит,
Избан, изыбкыу сгәаӷ?..
Сгәы амца ӷәӷәала иацрабҵацԥхьаӡа,
Ажәеинраала аҩра сгәаԥхоит.
Уаҳа сашьҭам мазарак,
Саҳәоит ҩ-ԥсҭазарак.
Ԥсҭазарак – сыдгьыл гәакьаз,
Аҩбатәи – сажәеинраалаз.
Сылацәа нҭаар, сыҭрысны сцәырҳоит,
Ҿымҭ исызхгар… снаҳәуеит, сааҳәуеит,
Сгәы аҵа аҟынтәи бжьыцәгьак саҳауеит,
Зны, амаӡа иҭасшьуаз, уахьынтә иҳәҳәуеит.
Разҟыуп, насыԥуп, лахьынҵоуп,–
Ҳанишоз уи ҳалахь ианҵоуп.
Аԥсҭазаараҿ иҟоуп зегь рыхәҭа,
Ауаҩы дзахыԥом иуахҭа.
Раԥхьатәи абзиабара,
Иҟоуп ԥсраҽнынӡа.
Ашьҭахьтәи –
Адрыҩаҽнынӡа.
Мышкы ииуа – мышкы дыԥсуеит,
Иахьа хшла иркәабо, – уаҵәы дҟьашьуеит.
Аӡә дыԥсны ахьатә кәуба дҭаҵа днаргон,
Ҽаӡә дахьгылаз уи даҵашьыцуан.
Са сзы акәзар узааиз суахҭа,
Избан, сызҭаумырԥшуеи улакҭа?…
АШӘҞӘЫ «УЛАХЬЫНҴА АНУЕИЖЬО» –
Зегьы-зегьы сара хьаас зны искын,
Исырҟьацыр сҭахыҵәҟьамызт аҳаскьын.
Сааигәа-сигәа, зегь са исзааигәошәа збон,
Ҭынха-ҩыза, зегь са усҟан рыгәра згон.
Дара сыртәуп ҳәа, сара истәуп ҳәагьы исшьон,
Уи сазхәыцуеит, усҟан, ӷәӷәала са схы зжьон.
Уажә санҭаха, са сыззҭымҵуаз амацәаз…
Избеит, издырт… Урҭ сыгха-ԥхақәа шрацәаз…
20.5. 199қш.
Ҩык ныхҭәало, иԥсаԥоуп ҳәа,
Сыҷкәынцәа ахьжу снатәалоит.
Аӡәгьы ихеимҵааит сыԥсы ҭоуп ҳәа,
Урҭ сышрыцԥсыз блала избоит.
Исԥыло рҿы исҳәоит аԥсшәа,
Кыр сҽыҟажо, зегь гәнго…
Схы нахызгоит, ансшәа-арсшәа,
Сыԥсы ҭоу џьыршьоит сызбо.
30.9. 199қш.
Изыҩхьоу зегь, рӷьырак нхом,
Мышкызны иԥхьаҵуеит.
Аӡәгьы даԥхьарц иҭаххом,
Џьалла урҭгьы мҩасуеит.
Чҳашьас иҟои? Кыр сазхәцт,
Ишԥазури?
Сҭазырхаз ирылмшеит хәыцк,
Ишԥазури?
Схықәкы, сгәӷрақәа ԥсаҟьеит,..
Ишԥазури?
Ҩысҭаа ҟәџьал дук уа сҭахеит,
Ишԥазури?
ԥасеиԥш иҟам шьҭа сҟазшьа,
Ишԥазури?
Аҳәынҭқаррагь иамуит сшьа,
Ишԥазури?
Схала сзаҵәӡаны сынхеит,
Ишԥазури?
Иихарамкәа сԥа дҭахеит,
Ишԥазури?
Ҳазшаз, улаԥш схыжь, уа сба,
Ишԥазури?
Уҿаԥхьа исысҭар сҭахӡам вба,
Ишԥазури?
Исымои ԥсыхәас? Сара нҵәа?
Ишԥазури?
Усыхә, усыцхраа, о, Сынцәа!
Ишԥазури?
Ишысхарам уара иубоит,
Ишԥазури?
Суҳәоит: сақәршә ақәнага,
Ишԥазури?
7.15.6. 199қш.
Шаҟантә смыцәакәа исыршаз,
Сцәа-сжьы шьҭа ианыруеит…
Сда-сшьа иҭыҵыз, сгәы иахшаз,
Урҭ, еиқәхоит, издыруеит.
7.10. 199қш.
УАХА АҴХ ЛАШЬЦА…
Ашәқәа сынрыхеит, саарыхеит,
Сыцәарцы, ацәашьы сырцәт.
Ҭаҭынҟаҵак сахеит, сеиҭахеит,
Снаҳәит, сааҳәит, аха сызмыцәт.
Сыҟоуп аарла, сымчқәа сылӡаа,
Сыӷәӷәара сгәарҩа исзавгом…
Уажә алҩа ҩначит еишьылӡа,
Суада, сыԥсыԥгьы сзеивгом…
2.11. 199қш.
ИШԤАЗУРИ?…
Ақәрахьымӡа сыҷкәын Ахра
игәалашәара иазкны.
Дысзааргт, сыҷкәын игәаҵӷа ҿҵәа,
Ишԥазури?
Срыцҳаимшьеитеи мшәан, Анцәа,
Ишԥазури?
Иҭадыртәеит сгәаҵӷа ахы,
Ишԥазури?
Схала сахәарцу са схы?
Ишԥазури?
Исыздыруам, иахьызгара уажә са схы,
Исыцрыҵуам, исышьклаҳәит хьааи-гәрҩеи.
Акгьы сҭахым, исҭахыҵәҟьам исҭахы,
…Уи зегь рыла сцәа-сжьы зегь амырҩеи…
Ислахьынҵаз уи акәхарын, сара стәы…
Иагьарыла сыҽсырӷәӷәаргьы исзыхгом…
Сԥацәа рылмкаа, са сахьықәхаз уажә адәы.
Ԥсеивгашьак ҳәа ԥхьа ак соураны избом.
Исыцрыҵуам, исышьклаҳәит хьааи-гәрҩеи,
Уажә зегь рыла схы ахызбаауеит Адунеи.
18.10. 199қш.
Ах, ишԥаҟасҵо,
Исашәҳәеи, ишԥа?…
Ах, ишԥаԥхьасцо,
Сгәаҟра-цәқәрԥа?
Уажә сзыцәшәо, сзыхӡыӡо –
Уи акәым сахьҭахо…
Сыбаҩқәа ахьшәцәыӡо
Убри ауп са сзынхьо.
18.10. 199қш.
АӠӘЫ ИЗКНЫ
Сышәҟәқәа иҭыҵхьоу, здыруеит ушырмыԥхьац,
Унзыдгыло рҿаԥхьа иурџьоит.
Жәак зҿымшәогь ыҟоуп, угәы нымхарц,
Уара бадақь уасуеит, ӡәырҩы ужьоит.
УА, ИЦӘГЬАН САЖӘЫМҬА…
Ари Адунеи! Ак сзаланы збом…
Сааигәа-сигәагьы уаҩы игәра згом.
Уа ицәгьан сажәымҭа, сажәымҭа цәгьан,
Шьҭа, сԥацәа ахьыҟоу, сыҟазаргь цәгьам.
Урҭ рҟынтә, исыгыу-исыду ҟасҵоит,
Схы-сыԥсы ақәсҵаргьы, уи насыгӡоит…
Сгәы иҭыхо зегь сызҳәом, уажәы, изӡоит,
Цқьа ҽеила сазхәц, исшәоит, исраӡоит.
Уа ицәгьан сажәымҭа, сажәымҭа цәгьан,
Шьҭа сԥацәа ахьыҟоу, сыҟазаргь цәгьам.
Зыблақәа ҭхаха, уа, ҳаиқәшәара иазԥшу…
Ҽԥныҳәак сырымҭо, срызнеирацы сҭахыуп…
28.8. 199қш.
Сшәахьеит сара, зегь рыла сшәахьеит,
Бжьык саҳар, изакәи? Сҵаауеит.
Уа, сшәахьеит сара, ԥсрала, сшәахьеит,
Ҵхла бжьык гар, сгәы нҭыԥсаауеит.
Ирмҳәошәа збоит, ак раҳаны…
Снатәалоит, сылахь еиқәшьшьы.
Сылацә нҭааргь, сааԥшуеит сцәырҳаны,
Сгәы ианықәҩлагь сԥацәа рыбжьы…
Уа, сшәахьеит, ӷәӷәала сшәахьеит,
Шьҭа уаҩ дсыхәом, ҷкән-лагажәы…
Сымчқәагь такәы исшәахьеит,
Сҵеи-заҵә иоуп сзықәгәӷуа уажәы.
6.10. 199қш.
Изысҭахыуи, жәларык срылахә,
Иҟасҵо, сызҿу?..
Сыҩнра, сгәара, сырахә-сышәахә,
Ахҵәара хьсызԥшу.
19.10. 100қш.
СЫЗЗЫԤШУИ?
Есымшааирагь са сыԥшуп,
Сыззыԥшуи?
Уажә сызкыҵәҟьаз уи лаԥшуп,
Исзыԥшуи?..
Сӡамҩа сылаӷырӡ ахьшуп,
Сыззыԥшуи?…
Снеилоит сыҷкәынцәа ахьжу,
Сыззыԥшуи?..
Ах, сеилызкаашаз аӡәы
Смизыԥши…
Са сзын иҟамкәоу уаҵәы?
Сыззыԥшуи?..
25.10. 199қш.
Мап, иҟаӡам акгьы, са сызхьымӡо…
Ус зны-зынла баша сгәы сышьҭуеит.
Сахьзаҿымсуа иарбан шьхоу, сахьзымцо,
Еиҭа, ԥхьа сымҩа инымҵәо ахь сыԥшуеит.
Акрыҟаӡоуп еиҭа сара исылшо,
Шьҭахьҟа уа баша-машагьы сгьыжьуам.
Хьаас исымам, зынла сгәы узыԥжәаргьы,
Ирацәоуп са сеиԥш изхьыушьуа аҵәы…
Иҟалоит ҽакала зны ҳаиқәшәаргьы,
Уи, иахьакәмзаргьы, ма уаҵәы…
Иуыҩуа ада, аҽаӡә итәы уаԥхьом,
Сҿгьы уаангылом, ирхыухуеит ӡәырҩы рцәа.
Угылошәагь убоит уажә, зегь раԥхьа,
“Учмазҩуп” ауп, ус уишеит Анцәа.
19.10. 199қш.
Изысҭахыуи жәларык срылахә?
Иҟасҵо сызҿу?..
Сыҩнра, сгәара, сырахә-сышәахә
Ахҵәара назԥшу.
Изысҭахыуи сызҿу зегьы?
Иҟои ԥхьа сызго?..
Сагьиқәгәыӷуеит уи сԥа заҵәы,
Сыҟам игәра мго.
Аха сҭахеит, сҭадырхаҵәҟьеит,
Ҩыџьа еиҳабцәа.
Шьоук сыԥсырҭа иадырбаҵәҟьеит,
Срыцҳаимшьеит Анцәа.
Шьҭахьҟа схьаԥшуеит, уажә са сирахь…
Сқәашьдаҵәҟьангь сыми.
Иҷышәзаарын сара сылахь,
Иабаздыруаз уи.
Ӷәӷәалагь ақәа сыст,
Сцәа-сжьы зегь ардыст.
Ҳәышра гәаҩак сҭыст,
Мҩацәгьаӡак саныст…
199қш.
В. А.
Ублаҟьеит,
Ушьақәҟьеит,
Умҩахҟьеит.
Унаԥшы,
Уааԥшы,
Улаԥшы…
Убла хты,
Угәахәтәы
Уахьӡаратәы.
Ԥыҭк ухәыц,..
Угәы уҭахәыц,
Ма уаҟәыҵ…
Ублаҟьеит,
Ушьақәҟьеит,
Умҩахҟьеит.
199қш.
ЛАҶКӘЫТ
Лаҷкәыт, лаҷкәыт,
Ашьха беркәыт.
Хык иқәшәт, дымқьит,
Хьаасгьы имкит.
Ишмаҷҩымгьы са сзын ацәгьа зыршо,
Ргәы ишабоиԥш, инысгәыдҵаны сырзшьуам.
Мап, сашьҭаӡам амшгареи, баша ҩыжәреи,
Исыдымҵыцт сара исзааигәоугь сынкажь.
Мышкы ирҳәарц, ирҿыц, сыхьӡи, сыжәлеи,
Хаҵаракаҿ, исоур ҟалоит қәашь.
Сымч зқәмхо иҟоуп ҳәа уи са ихасҵом,
Ислахьынҵоу мышкы сымҩаҿы саниап…
Сгәы каҳангьы сара шьҭахьҟа схьаҵуам,
Ԥхьаҟа џьара исылшогьы ҟалап.
Аҳаҳаи! Исҭахым сгәы сышьҭыҵәҟьаргь,
Сатәамбо исывалахьоугь ахьсырхәоит.
Инысгәдҵан нас аӡәы сишьыҵәҟьаргь,
Сҭахарала сыхьыӡ еиқәсырхоит.
19.10. 199қш.
Сныҟәоит, са зегь реиԥш,
Сымҩагьы снаԥеиԥшп…
Ҳәышра-гәаҩак сҭыст,
Ӷәӷәалагь ақәа сыст…
Мҩа цәгьаӡак саныст,
Сцәа-сжьы кыр иардыст…
Ԥыҭк саҳаит, избеит,
Сықәрагь, такәы згеит.
Сиқәшәеит агаӡа –
Иҟәшызгь уамаӡа.
Ацәгьыршыҩгь синеит,
Згәы аартызгь дызбеит.
Дыӷәӷәоуп, деилҟьоуп,
Уи дыфцырҟьоуп.
Амцабз ду далст,
Нарҭаа ршьа далҵт.
23.№. 199қш.
Сышәшәиуан, бани бареи сышәшәиуан,
Уи зегь сара издыруан, сгәы шәзыԥжәон.
Сышәшәиуан, бани бареи сышәшәиуан,
Исаҳаҵәҟьаргь шәҭахымызт, ԥыҭк шәсыцәшәон.
Сышәшәиуан, бани бареи сышәшәиуан,
Иҟамларцы, иқәӡаарцы са сдац-ԥашә…
Ак шысхарам шышәдыруазгьы сышәшәиуан,
Хәаџьашәҟәкгьы аҵашәҵеит рҳәеит уа зны
сгәашә…
Ианухарам, ииашам уи уацәшәар,
Иара ашәигь… ахаан агәра сымгацт.
Аха, уааҟәымҵ есымша иушәилар –
Аџьҵлаҵәҟьагь, иҵҩаар алшоит уи зны адац…
Сышәшәиуан, бани бареи сышәшәиуан,
Ак схарамкәа, зынӡа ҳақда, сышәшәиуан,..
Са сҭахара… шәарҭ шәеигәырӷьашт уажә рацәа,
Аха, игәеиҭап, уи зегь-зегь мышк Анцәа…
5.6. 199қш.
Лада исарҳәоит: Уҩадатәуп.
Ҩадагьы ирҳәоит: Уладатәуп.
Ӡиас дукгьы сақәмшәт ыршьа,..
Сахьатәиҵәҟьоугь исмоут дыршьа.
Игәы ԥжәо дымгәкит,
Ихы шьҭых дагьқәит: –
Ԥхьаҟа дышцо,
Иаӷа дшихьӡо.
Лаҷкәыт, лаҷкәыт,
Ашьха беркәыт.
Иаӷа дицрымҵт,
Ицәа дҭаирӡыӡт.
Дымшәеит, дықәԥеит,
Ҿыц иқәшәт, инԥеит.
Џьмауац џьишьеит,
Хьымӡӷыс иршьеит…
Иршәеит, ирзеит,
Иқәшан еизеит.
Ирҳәеит; «уҭахеит!»
Дыркырц рҭаххеит.
Зынӡа имаҭхеит,
Иара дмитәхеит.
Кыр еибарххеит,
Рымч имырхеит.
Лаҷкәыт, лаҷкәыт,
Ашьха беркәыт.
Дырҿалт, иӷәыхт,
Роу-ршәаџьҳәаҩ днымхт.
Ҷантыҟә – лаҷкәыт,
Иоура лакәуп,
Аха дмитәуп,
Доуҳак датәуп…
Зегь абоит, иаҳоит, уажә аҵх-лашьцагьы,
Ари Адунеиаҿ, мшәан, зегь уаароуп…
Абзиеи-ацәгьеи еишьҭоуп есымшагьы,
Уаха, џьа гәрӷьароуп, ҽаџьара гәрҩоуп…
199:ш.
Санаақәхалогьы ыҟоуп сызҿымҭуа,
Санзмыцәо, снаҳәы-ааҳәуа исылошәа ахы.
Ԥсеивгашьак са схьаа иансзамҭо,
Насх, сыбжьы рмаҷ сацәажәоит схы:
«Ҳаи, абааԥсы» Ԥыҭк сыҽсырӷәӷәап,
Саӷацәа саиааира раӡарым.
Хыӡда-ԥшада схы ҭасмырхап,
Ус агәкаҳара хаҵарам».
Иаасықәӷәӷәахоит акы еҳагьы,..
Избоит, схы иааишьа сымамкәа.
Сыбла дыхгылоуп сԥа есқьынгьы,
Сҟалеит мычкәарак сыламкәа…
24.10. 199:ш.
ИЦАГӘЫШЬЕИТ УИ СХӘҶРА
Ҳаӷа иабџьарқәа ҭыҟьҟьон,
Ԥсхәы даахыҵхьан – ҳара ҳҳәаа.
Ҳашьха ӡышқәагьы гәнқьуан,
Урҭгьы ирыман ҳаиԥш ахьаа.
Ус аҵә сылхра, шьоук ргәы иахәоит,
Дара азхәцуам, сара сгәы ахәоит.
Ҩныҵҟала исымоуп хьаас,
Абри ажәа, иамои ҳәаас?..
Уашьҭа смаҷым, иҟоуп сықәра,
Ма иашьҭада сара снықәра?
Ладеи-Ҩадеи срыбжьахаҵәҟьеит,
Иара уиалагь сыбжахаҵәҟьеит…
Лада сыҟан, саб џьынџь хьаазгеит…
Ҩада санца, сан дыгәхьаазгеит.
Џьа ак сыгхеит, џьа ак сзымхеит,..
Сҭышәынтәалан џьа сызнымхеит…
10.11. 199қш.
Слымҳа бжьык нҭаҩт, сишь! Уа чарашәоуп,
Нырцә ихарамкәа радеда бжьык геит.
Амза шеи-шеиуа иҩагылт ирхалашо,
Ҩнаҭакаҿ гәрӷьароуп, ҭаца дааргеит.
Ус инашьҭархх игеит ахысбжьқәа,
Анапеинҟьабжьқәагьы гоит дыдраҵас.
Аҵх-ҵәца иалыҩуеит уаха агәрӷьабжьқәа,
Инаргӡоит ишахәҭоу зегь аԥсуаҵас.
Ҽаџьара, иааигәаны, игеит ахәрашәа,
Дааргеит фырхаҵак, ӷәӷәала дыхәны.
Иаагылт еикәаӷӷа, уа иашәақәлацәа,
Шьаҿакгьы еиҭамҵуа, рылаԥш ихны.
Шьоук алаццышәт, шьоук алаблит,
Рыбаҩ ыҟамкәа иҷыҷит.
Шьоук алаҭхаџьт, акралыргеит,
Иҭахаз рԥсаҭа рҟьашьит.
Рыӡбахә ыҟам, ҽа шьоук бжьаӡит,
Рыбаҩ рмоуӡеит изыхшаз.
Урҭ рыбжьара ԥшак ныбжьамсит,
Илԥха рмоуӡакәа ҳазшаз.
Аҵыс ҭаҳәоит шьоук рхылԥа,
Наныкьара рбеит, ирбеит.
Дара ртәала, раџьал хырԥа,
Иаарԥыхьашәоз рӡеит, иргеит.
Дыҟамкәа шьоук рҩыза, рыуа,
Риаҭымцәа хәҷқәа еилаԥса,
Рыҩны иахыуп иҟау-ҵәыуа,
Ирымаӡамкәа уахҭаԥса.
Шьоук «рус нагӡо», инеиуеит ԥшьала,
Изҿыз нахьнатәгьы хжьароуп.
Ҽа шьоук чоит уажә быҩлашала,
Ирымоу гәрӷьара ччароуп.
Аӡә зынӡаск агәыхь изцәырҵит,
Иибо аиашымра данымшәт…
Ҽаӡә имал ак нымхт, ицәыӡит,
Наунагӡа иакит ишә…
Шьоук ирымаз кыр иахӡыӡит,
Ижны иарҭеит иумбо анышә.
Агәбылра зыхьӡу иҟам, иӡит,
Аӡәы дҭасуеит ҽаӡә иԥышә…
Ҳақла ԥсыуан изызшаз,
Игылан ԥагьа, рхы агәра ргон.
Дыдырԥшь Ныха ду иԥшьаз,
Уи зегь гәанаҭон иабон.
Адунеи мцала ибылуан,
Ицон аибашьра хлымӡаах…
Ҳаӷа ихҿа зымҩа ибыруан,
Аха джәылахуан еиҭах.
Ианаҳмоуӡоз уахҭаԥса,
Аҳагьы жәны иаҳфахьан.
Иаҳақәмшәарц аӷа игәарԥса,
Ҿаҭахьакгьы ҟаҳҵахьан.
Иабаҟәагәышьаз ачырҩы,
Уаанӡа иҳамаз нҵәеит еидгал.
Ҳааигәа агәылара, ӡәырҩы,
Ахырхә иалархуан амгьал.
Са срааӡон рнапы еилаԥса,
Ӡәырыҩ сыгәгьы ндырхахьан.
Аҩны шсакәзгь аԥаԥса,
Шьоукгьы саҳаҭыр рбахьан.
Ицагәышьеит ус схәҷра,
Мап, сахьҵәыуаӡом зынӡак.
Изыхҟьази сҿы акыҷра?
Иаҵоуп ҳәашьа змам маӡак.
31.3. 199№ш.
АԤСЦӘАҲА
Дыҩуа дсышьҭоуп, уажә аԥсцәаҳа,
ацәгьацәԥхамшьа,
Схы-сыԥсы злаз сԥа игарагьы азимырхеит.
Уажә даазқәылаз ҳхаԥыц иҿеит еиԥшны
аҵәамшьа,
Ҳҵеи-дауаԥшьқәа данрылагыжь иҭаирхеит.
Дыршьа сымам иареи-сареи иҳабжьо ҳәаас,
Сара стәала уи даҟароушәа збоит кьынҿаак.
Иҭахызаргь даасҿагылааит, дсымам хьаас,
Иҟасҵом мап, уи сицәшәаны шьҭахь шьаҿак.
Сылацә нҭаар, избоит уи камбашьк даҟроушәа,
Сгәы иабахуеит иҭахыушәа сниҿаԥҟар.
Дыҩуа дсышьҭоуп, зных сзықәгылоу збоит цҳа
поушәа,
Ҵҟа днаҵатәан уи даҿушәагь иҿаҟәарц.
Исҭахыуп сыбжьы рдуны уа зных ҿысҭыр,
Сааигәа-сигәа дышуаҩ жьыфаҩу дсырбар,
Насгь, исҭахым, имарианы уи сыҽисҭар,
Исҭахыуп сниҿагылаҵәҟьан сықәԥар…
Жәынгьы-ҿангьы аԥсҭазаара уи даӷазаап,
Заанаҭс имоу ацәгьа-мыцәгьоуп, игәы ахшәом,
Аҭахызаргь еигьарыла уи дыӷәӷәазааит,
Мап, дсымаӡам зынӡа хьаас, сагьицәшәом.
Аӡәаӡәала ушрыцрасуаз сҿгьы уаакыдгылт,
Уа унапала сԥеиҳаб рыцҳагь думфахьеи.
Ацәгьа-мыцәгьа зегь зырҿиауа, аԥсцәаҳа
гәымбыл,
Уаҩымрала шаҟаҩ уыла иҭахахьеи.
Шьоукы иргаз амал рзеиҩшом,
Еибакит иҷынҷаны…
Ҽа шьоук ргәы каршә зегь рзеиԥшуп,
Џьа икылатәоуп рхы хьчаны.
Аҽа шьоукгьы амақарра
Иаҿуп, изҿыц, ргәы ахшәом.
Иаԥырхагоуп, аҳәынҭқарра,
Уск иаргәамҵуам, ргәы ԥжәом.
Бжьы шьхакы макьа ирхыҵтәуп,
Мҩабжара ижәбоит ҳанхеит.
Даара ҭынч зегьы ирызхәыцтәуп,
Уажә ҳашцо ҳанца, ҳҭахеит...
1994.
Са саныҟам, аӡәгьы риашатәыс симоуроуп,
Ҭынч, ашьшьыҳәа, сыԥсы нсхыҵуа, џьанаҭ
соуроуп.
Ахаангьы са сыҟамызт сыԥсы цәгьаны,
Сгәы иҭасмкт сбеиахап ҳәа аӡәы ицәганы.
Сеиха-еигәуа, исылшоз ала, мҩакы сықәын,
Сымҩа хьанҭан, џьара ишәарҭан,
џьа инасыԥын…
Иҟасҵарцы исҭахымызт џьара гәнаҳак,
Сыҵх сызхомызт, сымш сызхомызт,
уа сыкнаҳан…
Схы мшаҭа, сыԥсы мшаҭа, мҩакы сықәын,..
Иаансыжьлон скәаҷаб хәҷы мырцәаӡакәа.
Сылшарала цәаҳәақәакгьы са исҷышәуан,
Имаҷӡамызт аҵх анызгозгь, смыцәаӡакәа…
28.11. 199:ш.
О, уи ала урҭ зынӡа иԥжәеит, иҭҟәацт,
Рыхьӡ аҳәара ма иаԥсома, наҟ ҳарҟәаҵп…
Иааҟәмҵ ицәажәоз атрибанаҿ иԥшӡаны,
Иангәаҟраха, ибналт, ицеит урҭ рыҽӡаны.
Ианрыбжьагылаз ҳауажәлар, аӡра, аԥсра,
Ҽа шьоук, адиссертациақәа рыхьчон Москва.
18.№. 199џш.
Ауаа қьиа рцәеижь, ршьацқьа уӷрагәаҵәҟьоуп,
Ҳарҭ иҳамам еиҿаԥшышьа ҳаинианы.
Ииашаҵәҟьаны уаргьы-саргьы ҳаиӷацәаҵәҟьоуп,
Схы шысцәымӷыугь, ус сыҽусҭом, имарианы.
199џш.
ШЬОУК АДИССЕРТАЦИАҚӘА РЫХЬЧОН
Ԥхьаҟа ҳԥеиԥш «Зхы-зыԥсҭазаара азкыз»,
Амикрафон иаазҿымхкәа изҿакыз.
Усҟан, изҳәоз ажәа «ҟәышқәа» рацәаны,
Ҳауаажәларгьы изхәаԥшуаз, уа инцәаны…
Иааҟәмҵ ицәажәоз, атрибунаҿ иԥшӡаны,
Арантә ицеит урҭ, иангәаҟраха рыҽӡаны.
Ҳҵеира нҭахоз, дара қьаф руан, иржәуан,
иччон…
Аҽа шьоукгьы уа адиссертациақәа рыхьчон.
Аҽа шьоукгьы, рус мҩаԥыргон имаӡаны, –
Дара ртәала, рхықәкы зегьы… нагӡаны.
Жьаҵас, чықькаҿ икылатәан, рыԥсы цаны.
Уа, рхы рԥхьаӡон урҭгьы, ҳхацәоуп ҳәа ҵаны.
Дара ракәмыз уаанӡа кыр зылшоз, избоз…
Ирыздыруамызт усҟан дарбан зтәы иагоз.
Иҟоу-иану ҽеила цқьа иршәон, ирзон,
Рыхшыҩ рхаҿы ирзаамгарҳәагь иацәшәон.
Аҽа џьоукгьы лагаҩагарак иаҿын,
Зымҩа иргоз… ҳара ҳҵеира ршьа ахьшын.
Уа, бзиарак џьара исымбакәа
Гәрҩопеи сызҵо.
Уа, егьа зургьы, иҟасҵаргьы,
Ԥхьаҟа сызцом.
Аха, аҽазных, сгәы касыжьуам,
Ишсылшо сеихоит.
Сара уаанӡа сразҟы исцәыӡыз,
Сыхшара ирзынхоит.
4.12. 1979ш.
Схәҷра мҩаст, наптәымла, Ашәахсҭа анҵоуп…
Сызҳаит, са иаҭымла,
Абыда сааӡоуп.
Аҵара сҵон, са стәала,
Срышьҭан зегьы…
Сызҭахым рыцҭәала,
Сҵәыуон зынгьы.
Хьаас ма сызкыдаз,
Ицәгьамызт снаԥхы.
Иашьҭадаз схы ахькыдыз,
Инықәсуан шьоук схы…
Сшьапқәа хырҟәаҟьа,
Зынӡа еиҟәдды…
Сгәы саԥхьа иҭырхьахьа,
Зны, сықәын адәы.
Схы-сҿы ишьадаз,
Ҩажьрак аныԥшуан.
Уа… ма исашьадаз,
Сгәы шԥжәоз исықәшон.
1978 – 1989 ш.ш.
АДУНЕИ ЕИБАРКУП ҚЬААДЛА
Адунеи еибаркуп қьаадла,
Қьаадуп аусқәа ҟазҵо…
Ана унеир қьаадуп,
Ара уааир қьаадуп,
Қьаадуп иуцу уахьцо.
Адунеи еибаркуп қьаадла,
Қьаадуп угәы уазмырго.
Иудыркуа қьаадуп,
Иуцырҵуа қьаадуп,
Қьаадуп, ухы агәра узырго.
Адунеи еибаркуп қьаадла,
Уусқәагь ԥхьаҟа изго.
Ухазгалуа қьаадуп,
Улазырҟәуа қьаадуп,
Қьаадуп зегь зыгәра рго.
Адунеи еибаркуп қьаадла,
Қьаадуп иҟоу иахьа.
Узнырҵуа қьаадуп,
Узнырхуа қьаадуп,
Убыс иҟаларцу ҩаԥхьа?..
28.7. 197ԥш.
Сызизи? Схы иасҭоит азҵаара, –
Вбак аҭо, сгәы ԥжәо…
Избомеи сынасыԥ ацәаара,
Уи аупеи сзыршәо…
Схы-сгәы зны бынҭалан,
Сбышьҭан, акы ҩны…
Усҟан, са сҽырҟьалан,
Сааиуамызт аҩны.
Ԥыҭкгьы беиҳа схыҵуан,
Аха, сыбла бхын.
Бышҟа сымҩахыҵуан,
Са ббара сҭахын.
Сыҩуа бахь сышныҟәоз,
Схы-сыԥсы бгаӡеит.
Стәала, бакән иҟаз,..
Кыргьы сбыргаӡеит…
Ҳаиҩызара бырӡит,
Уажә, уи сгәы ԥнажәом.
Бхарала ҳаицәыӡит,
Уаҳагьы ҳаиқәшәом.
Ԥхьан аиԥш, сыҩуа сбышьҭам,
Уаҳа ус ҟасҵом.
Џьа избаӡаргьы бышьҭа,
Схыланы сызцом.
29.10. 198ҭш.
Ԥыҭҩыкгьы цәыҵаччоит, ишьҭысхлоит ргәаӷ.
Ирҳәозар акәхап, баша иҽиргәаҟт.
Иҷкәнраз «дхаган» дақәтәан аԥша,
Уажә игәы дажьоит, издыруам илша.
Ибжьы гәаҩаӡа баша иргоит,
Дызныҟәом, дзыҩуам, дхаԥ-хыԥоит, дгәагәоит.
Схәыҷра цеит, исеҩсит,
Иахьцаз сымбаӡеит.
Ԥыҭҩыкгьы нас, среисит,
Ус, ҭынч сымтәаӡеит.
Схәҷра мҩаст, нап тәымла, –
Ашәахсҭа анҵоуп…
Сызҳаит са иаҭымла,
Абыда сааӡоуп.
19.10. 198ҭш.
Ажәа мшәыкәан изиуам,
Иаласхыузеи гәхьс иансоу.
Исцәагои ҳәа са сзыҩуам,
Изыҩӡаргьы кыр иаԥсоу?..
Абаҩхатәрақәагь еиԥшым,
Ак аҵкыс, аҽак еиӷьуп…
Ажәа, угәаҵаҿ ианҭашым,
Иумыҩӡар хара еиӷьуп.
26.10. 198ҭш.
Исычҳап, исычҳап,
Санақәшәах, исычҳап…
Ахаҵа дызқәымшәо
Егьыҟам, дызнымшәо…
Уажә акгьы сазхәыуцам,
Снеиуеит сыбӷаӷо…
Избоит, хәык сызхыҵуам,
Исыздыруам сахьҭахо…
26.11. 198ҭш.
Зны-зынлагьы ибжьы нхәыҵак,
Иҷкәын ицәыӡхьоу… дизхьуеит…
Усҟан, дцәажәо дгылоит хаҵак,
Иблақәагьы ааразхоит.
Чҳашьа змам уи имоуп хьаак,
Дышзацәымцо блала ибоит.
Аха, игәыӷра иамам ҳәаак,
Еиҭах, аԥсҭазаара агәра игоит.
6.7. 198ҭш.
Уала-ҭынхала
Ицоит ԥхьа шьоукы.
Са исҭахуп схала
Сықәгылар сшьапы.
Зны хәык аҿы схалеит,
Ҽыхәан сзықәтәаз.
Уахьынтә сыбӷалеит,
Сҩызак дсыгәҭаст…
Скаҳаит ӷәӷәала,
Кыргьы сжьы сцеит.
Ишсышьҭаз ӷала,
Сымшқәа сыцәцеит…
Имаҷым ахҭысқәа,
Уаҟа сзықәшәаз…
Ҵҩа змам аусқәа,
Иҟоуп сзыршәаз…
Ажәеинраалаҿ? Дзыԥсозеи дажәуп,
Иаԥхьаҟа иҟоу изгәаҭом, длашәуп…
Избоит, исыларҵоит игылан аҵәы,
Исҳәоит ус, гәаныла: ҳаиқәшәап ҳарҭ уаҵәы…
Уаҳа сҭахымызт ирҳәондаз сҿаҿы,
Аҽҟаза дԥыршәоит, данҽыжәу иҽаҿы…
4.12. 198ҭш.
АЧЫМАЗАҨ
Уи игәыӷра иамам ҳәаак,
Зных, иччахоит илакҭа.
Имоуп уи дызлымгуа хьаак, –
Шьҭа идыруеит ихаҭа.
Даҿуп имшқәа баша рныхра,
Есымшааира дҵыкәкәоит.
Аха усгьы имоуп гәыӷрак,
Уи дазхәыцны зегь ичҳауеит.
Дышзацәымцо уашьҭа идыруеит,
Блала итәоу зегь ааимирҟьоит.
Аҽазныхгьы, уи дуазыруеит,
Ихаҭа, ахәрашәа ааҭирҟьоит.
Аԥсҭазаара шаҟа аԥшьузеи,
Мшәан, уи дгәӷонеи шьыжьы?..
Илоу мамзар шаҟа мчузеи,
Иирҳауам аӡәгьы иқьыбжьы.
Дазԥшыхуеит зных, ашара,
Усҟан ихәцра рацәахоит…
Усгьы иџьоушьап имч-илшара,
Зегь игәаҵаҿ иҵәахуеит.
О, ииашан агәра згаҵәҟьоит, зынӡа ишмаҷу
сызҭахыу.
Аха уигьы сгәы канажьуам, иахьынӡасылшо
са сықәԥоит,
Цәалашәарак зынӡа измамгьы уи дуаҩума,
нас дгаӡоуп.
Аԥсҭазаара иашьҭам дарбан, адәы дықәнаҵы
уаҩҵас,
Ауаҩ изы иҟоу гәыӷроуп, игәыӷра аныӡгьы
дбашоуп нас,
Ажәҩангь иамоуп ахатә ҵасқәа, зны ашәшьыра
хыуп, нас амра ԥхоит,
Адунеи ду хкааны иҳармҭеит, ус ҳашнеиуа
зны ҳаԥхоит.
Ҩызак мамзар уажә дабаҟоу, уск азыҳәа
дысҭаххар?
Изыԥсозеи, мышкы имыӡкәа ажәак ҩажәак ма
исҭынхар…
Аиашазыҳәа исҭахыҵәҟьам, саԥхьа сусқәа
ԥхасҭахар...
Лахьынҵак нас ԥхьаҟа исмоукәа сзаҵәӡа
сымала сынхар...
Агәра згоит, сара иахьаҵкыс, сусқәа шеиӷьхо
уаҵә шьыжьы,
Уи снардыруеит, са исанаҳәоит, слымҳа иҭаҩуа
аҿҭыбжьы…
Иагьа хьаа сымазаргьы, сгәы касыжьрацы
сҭахым,
Ех, сыгәҭыха, саргәаҭеиуеит, ацәа сыблақәа
ирхым.
1980 ш.
Ҽа шьоукгьы сышьҭан,
Сымҩақәа ркырц.
Еимаԥсуа сышьҭа, –
Илеиуан акырцх…
Ахьҭацәгьа, аҵаа,
Иасуан аԥша.
Схахәы ашла заа
Иалалт – анша.
Зны хәык аҿы схалеит,
Ҽыхәан сзықәтәаз.
Уахьынтә сыбӷалеит,
Сҩызак дсыгәҭаст…
Уала, ҭынхала,
Ицоит ԥхьа шьоукы.
Са сықәгылар схала
Исҭахыуп сшьапы.
25.5. 198ҭш.
Уажә са быжьқәак ҭаха сырҭом, сҭынчӡа суадаҿы
сдыртәом.
Аԥша слымҳа иҭахәҭ-хәҭуеит, аҽарӷәӷәеит,
зынӡаск еиқәтәом.
Слахьынҵа! Исҭахыҵәҟьам, ус мышгашақә угәра
згар,
Схәыцуеит, схәыцуеит, сара схала
исҭахыҵәҟьоуп хьымӡӷ сымгар…
Сааигәа-сигәа уажә уаҩ дааиуам, мшәан,
сырхашҭырц рҭахыу?
Сгәы нҭыԥсаауеит, исыздыруам исыхьыз,
Зныхгьы, слаԥықәшәа ҽеимшәа збоит.
Ибжь ҭахәаҽ нхәыҵак, иҳәошәа аӡә сыхьыӡ,
Ашҭа аԥынҵаҿ, усшәа саҳауеит…
Уи ҽеирак иазҳәамкәоу? Саԥхьаҟа иҟои? –
Слаԥшықәҵа самоуп акы сыхҭакы…
Асҵәҟьа сыҟамызт, исыздыруам исыхьи?
Мҩакаҿы сҭахарцу, ма сыхьҭакны?..
Сгәы нҭыԥсаауеит… иҽеим слаԥықәшәа,
Исыхьи? Уа, исыздыруам исықәшәа…
4.1. 198№ш.
АҨНЫҞА
Мап, ацәа хылаӡом са сыбла ужәы,
Исывсыз, исыгхаз, срызхәыцуеит зегьы…
Быгәшәа зны исзымҳәазаргь, уи са исывбоуп,
Сара сахьцалакгьы сгәы иҭыхуа ба боуп.
Ԥыҭрак сынидҵыр дысзычҳауам Алхас,
Ахра, Мадина, зегь реиҳагь Алиас.
Мап, сара исылшом, исылшом хара,
Ҳаҩны снаҟәыган, схала анхара.
Сгәы иқәҩуеит уажәы, Қәмарча абжьы, –
Сыбла аахыстыр, сшыцәоу шьыжьы.
Ҳхәысхәҷы збарцы сҭахыуп ижаҳәауа,
Ардәына гәыразгь ашәа шаҳәауа.
Ажәқәа ирымоу аԥҳә рызхара?
Иагнархама Мура азҳара?
Ашьыжьла арахә абоура иҭшәыжь,
Аанда уашәшәыроуп, шәыблақәа ахшәыжь.
Сныҟәоит, амҩа сықәуп,
Саԥхьа џьара сыпуп.
Хаҳәракыуп, ишьанҵоуп,
Ҽаџьарах, ишьацроуп.
Амҩа сықәуп, сныҟәоит,
Мчыкгьы ԥхьаҟа исыхоит.
Аӡә игәра сымгозар,
Схала са сеимдозар.
Иҟоу зегьы збозар,
Зынгьы сгәы сагозар,
Амҩа сықәуп, сныҟәоит,
Саргьы стәала сыҟоуп.
Иҟан амш анызгоз,
Зегь еиҟароушәа нызбоз.
Сырԥхьаӡон шьоук хыдас,
Мамзар зылаԥш схыдаз?..
Сара стәала снеиуан,
Ус ишәозгьы среиуам.
Иҟоуп са сгәы ԥызжәо,
Сҟазшьа гәаҭо, иԥызшәо.
Уажәгьы са сеилкаамзар,
Нас, адунеи хкаамзар.
Сыҟоуп сара схала,
Сашьҭам ак ҭынхала.
Хаҳәрахыуп, ишьанҵоуп,
Ҽаџьарах, ишьацроуп.
Сықәуп амҩа, сықәуп,
Сус сахьӡар насыԥуп.
24.4 198?ш.
Аброуп, са сахьыччо,
Сахьҵәыуагь уажәы.
Сраҳаҭны сыԥсы шьо,
Сахьықәу адәы.
Аброуп, са иахьсеиԥшу,
Исхылҵыз сԥацәа.
Мышкызны иахьсԥеиԥшу,
Сырҵәыуарц сҭахцәа.
Нап цқьа исыдкыл,
Сахьгараз зны ҭынч,
Аброуп, сара сыдгьыл,
Аброуп, сара сџьынџь.
Зны, сахьҵәыуаз, исаиааины,
Сгәы аброуп иахьыԥжәоз…
Абнатә рбаӷь ааины
Аҩнатә ахьаршәоз.
15.3. 198№ш.
Уахгьы-ҽынгьы сныҟәуандаз,
Смыцәо, сымлаго…
Схала заҵәык сыҟандаз,
Ԥыҭрак, уаҩ дсымбо…
Бнарак, ккарак сыҵандаз,
Бжьык смаҳауа, иахьго.
Мамзаргь, џьмақәак срыцындаз,
Рреит! – ҳәа сыбжьы рго…
11.1. 198ҷш.
Ахьҭа шәылымлааит, шәеиҷаҳа шәхы,
Амҿы ишәымоу шәласны ишәхы.
Уажә ара илеиуа сԥырхагам асы,
Заа амҩа сықәлоит, снеиуеит лассы.
13.1. 198№ш. Москва
АБРОУП
Нап цқьа исыдкыл,
Сахьгараз зны ҭынч,
Аброуп, сара сыдгьыл,
Аброуп, сара сџьынџь.
Исгәалашәоит, хаҭала,
Исхашҭуам уи ус,
Раԥхьа ашкол санҭала,
Акырцх ӷәӷәа шауз?..
Исмаҳац бызшәала
Ишцәажәоз шьоукгьы.
Уи ашьҭахь ҭыӡшәала
Сыштәазгьы аҩны.
Сахьҵәыуоз, исаиааины,
Сгәы аброуп иахьыԥжәоз.
Абнатә рбаӷь ааины,
Аҩнатә ахьаршәоз.
Дарбан, нас сахьырхәуа,
Исышьҭаз иацы?
Абра, са сахьынхуаз,
Иахькасҭәоз аԥхӡы?..
АБРАҞА
Иҟоуп, зегь ыҟоуп,
Зегь ыҟоуп рыхкы…
Абраҟа! Ус баша ҳамҩасуам.
Ҳзышьҭоугьы ҳаҩуа,
Акоуп, уи, ҳхықәкы…
Ҳабацәа ҳазқәырҵаз
Ҳагәҭасуам.
Ҳаныччогь ыҟоуп,
Ҳанҵәыуогь еиҳауп.
Ҳзышьҭоу мшәан,
Иарбан? Ҳзыргәаҟуа?..
Ҽазных,
Шьацҳәакгьы
Ҳаԥхьаҟа иҳауп…
Аԥсҭазаара, мамзаргь,
Ишԥаҟоу!
Иҟоуп, зегь ыҟоуп,
Зегь ыҟоуп рыхкы,
Абраҟа.
Ус баша ҳамҩасуам.
8.11. 198:ш.
СГӘЫ
Шаҟа хьаа урыҵозеи еидаран,
Шаҟаҩгьы иԥыржәахьеи уԥсы.
Сгәы, умҩа еснагь иҩадаран,
Ԥсҭазаарас думан ауаҩԥсы.
Гәаҟра-ҵәаҟра угым, мап, наџьнатәгьы,
Аха, ԥылак уманы узбом.
ҬЫНЧРОУП
Ҭынчроуп. Аеҵәа рыцх,
Амзагь ԥхоит иҭааӡа.
Сыблақәа хыркуеит рыцԥхь,
Ԥшак нысҿаст ихааӡа.
Уажә аӡәгьы игәра згаӡом,
Исымам дыршьы изызҳәо.
Ҭынчроуп, бжьык џьара игаӡом,
Зегь сааигәа хәыцроуп излоу…
24.10. 198:ш.
ҳ-Аԥсны аҵеицәа-апатриотцәа,
Харада ахара зырҭоз ирызкны.
Иҩагылан жәак зҳәада?..
Ԥыҭҩык ҭынч итәан.
Авба рырҭеит урҭ, гхада,
Уажәгьы рус еиқәтәам…
Ирҳәоз ражәа ма изаҳада,
Мдыр бзамыҟәс ишьоуп…
Усгьы исашәҳәи, еиқәзырхада?
Урҭ Анцәа иџьшьоуп.
Ԥхьаҟа ҳзымцуа ҳанзырхада?..
Ҳашьҭам иҳахәҭам.
Ҳазлахада, ҳазлахада,
Гәи-гәаҵәеи зызҭам.
Ҳаилибакаар ҳақыуп,
Ҳахгьы агәра ҳгап.
Ҳамҩа ԥхьаҟа ҳақәуп,
Иҳалшогьы аабап.
9.3. 198џш.
АМҨА СЫҚӘЫЗ…
Сҽы нкәадырны салацап,
Ча еиқәаҵәакгьы салаӡап.
Акгьы са сазԥагьаӡам,
Тәарҭа дук сазгәакьаӡам.
Ахьҭеи-амлеи схьааӡам,
Гәырҩеи-хьааи сааӡеит.
Схы уи аҿы иԥысшәахьеит,
Сыгәгьы ӷәӷәала иԥызжәахьеит.
Са сзы цәгьара нымҵәаӡоу?..
Сыгәҭыхақәа сдырцәаӡом.
Са сыззыҟоу гәыкала,
Амҩа, сықәыз, сныҟәалап…
18.4. 198қш.
Зны иҟалап ус, анышә снаҭан,
Сыкәмалк ныхҵа, хпыҿкгьы ркып…
Иҟажә-быжәо уажәы смаҭа,
Са сзын ԥыҭраамҭак дыгәкып.
Ус, зынӡаскгьы уҟам удырџьартәгьы,
Уеилызымкааз, угәнаҳа изгом.
Днауӷрагыла дцар аӡә, нас гаӡакгьы,
Уизымгәаан, ауаҩра нимоу.
Сгәы, ԥсҭазара дук умаӡам зынӡакгьы,
Ҭыԥ ԥхакгьы уашьҭамлацт, мамоу.
Зегьы зегьы уҟам уреицәаҵәҟьан,
Цәгьарак уашьҭам, аӡә изын маӡа.
Узларыцҳау ыҟоуп, сгәы, цәгьалаҵәҟьа,
Ухы-уԥсы уашьҭаӡам зынӡа.
Ҳаихалап ус, ԥхьаҟа ҭынч, иауазар,
Ҳахькылнаго ҳамҩагьы аабап.
Ҳус ҳазхьымӡо, еиқәылан ирацәазаргь,
Сгәы! Суҳәоит, аԥсҭазара агәра ҳгап.
20.10. 198:ш.
М. Г
Садтәалазааит ахыз,
Еиӷьу сгәы азҭаӡам.
Сашьҭамлаӡацт ахьыӡ,
Хаангьы исҭахӡам.
Бсықәымшәар аиашаз,
Сусқәа ԥхасҭахон…
Саԥхьаҟа сзыниашаз
Здыруадаз, сҭахон.
Иҳалшоз ала ҳхала
Ҳҩыџьагь ҳаицынхеит.
Ҳмаҷым уа-ҭынхала,
Ӡәырыҩгьы ҳаԥхеит…
Ажәа ныҟәоит, адгьыл иқәуп,
Уи бырбалҵас икәыруа.
Аҽазныхгьы, ажәҩан иалоуп,
Шьауардынҵас иԥыруа.
Аиааира дуқәа рышҟа иҳахоит,
Ажәоуп, ҳарҭ изҳәо ҳагәҭых.
Ҳшьамхы арӷәӷәоит, нас ҳгәы шьҭанхуеит,
Иахьчоит ҳабызшәа, ҳҭоурых.
Абаагәара дуқәа шьҭнахуеит,
Ахра еиԥшуп мчыла зных…
Иархәашоит, ҽазных иарбгахуеит,
Уи зегь цҟьа-шәҟьа, наҟ иӷәых…
Иалшоит, дала-шьала ҳԥахра,
Ажәа, иаҭактәым ҳамхәыц.
Ажәа, иахәшәтәуеит зных, ҳәа ҳгәахәра,
Иаԥнагоит уи, ахәрбӷьыц.
2.3. 198ԥш.
Иаҟәымҵт, ақәа аура иаҿуп,
Абар хымшуп.
Шьҭа ихкәозарҳәагь сыԥшуп,
Сусқәа хыркәшоуп.
Амш аҽеиҭанакт зынӡа,
Иамам ҳәаак…
Аԥсабараҵәҟьа маӡа,
Иамоуп хьаак…
28.1. 198ԥш.
Зхы-сгәы салзхыз, сҭынхеи-сыуеи,
Зегь рыҩныҟақәа еимпып.
Насгь сырхашҭып, хәыҷи-дуи,
Аӡәгьы хьаасгьы симкып.
17.9. 198ҵш.
Уа, зхәы змырӡуа, иҟоу ԥасоуп,
Иларҵеит заа, измаз ахы…
Уажә сызҿу? Кырӡа икьасоуп,
Ишахыԥаз збоит сымхы…
Ҳаскьын цырак аанмыжькәан,
Стәала сеиҷаҳан мыцхәы,
Исрашәеит, сгәы камыжькәан,
Ишахысхьоугьы сшьамхы…
8.№. 198ԥш.
АЖӘА
Ахаҳә ыршәны иалоуҵт ажәҩан, –
Ҵаҟа икаҳар, ухы ԥнаҽуеит.
Уазымхәцкәагь иуҳәаз ажәа,
Ԥхьаҟа ууаҩра хнаҽуеит.
Умццакыкәа ухәыцны заа,
Ажәа, иаҭатәуп аҭак.
Ажәа, иацуп зных ахьаа,
Ажәа, иацуп шә-гәырҩак…
Ажәа иахәшәтәуеит зных угәахәра,
Иаԥнагахуеит ахәрбӷьыц.
Дала-шьала зынӡа уԥахра,
Мап, уи, иуқәнаршәом быбыцк.
Иабаҟоу? Есымша сзыцныҟәоз,
Схьааи сыгәҭыхеи засҳәоз?..
Иабаҟоу, есымша сзыхӡыӡоз,
Схы зқәысҵоз, сзықәгәыӷуа исырҽхәоз?
Кырынтәы игәнызгеит аиашаз,
Скаҳа-бӷалт, аамҭала зынгьы.
Уажә сааигәа уаҩ дыҟам, ижәбоит нас,
Урҭ рахьынтә дсызнымхеит аӡәгьы.
6.1. 1989ш.
Шьоукгьы акы ҳахьԥшуп…
Акгьы ҳҭахыуп…
Ҽазных, ҽакы ҳазԥшуп,
Ҳагәқәагьы хәуп…
Ҳахәцәқәа ҵкаауп, ихәароуп,
Ҳнапқәа ҿаҳәоуп…
Ҳгәыӷра… кырӡа ихароуп,
Ҳаџьал ааигәоуп.
24.1. 1989ш.
Сгәы ак ыҵхуеит, аҽырмаӡан,
Изыхҟьои? Дыршьа сымаӡам.
Мшәан, иҟалеи? Исыҵалеи?
Ас, саазқәылаз сзыҟалеи?
Аҩсҭаа сыбӷа дықәтәоушәа,
Схы збоит уажә акалашәа…
Хыхьынтә ажәҩан сықәҳаушәа,
Сгәы иснаҭоит цәалашәак…
13.1. 1989ш.
Амш иснаҭо збап,
Аҵх иснаҭо згап.
Исзыруама цас?
Срыхьӡаӡом уаҩҵас.
Зных, урҭ сгәы рзыԥжәоит,
Цәгьалаӡа сдыршәоит…
Скаҳауа, џьа санҟьо,..
Срышьҭоуп, сыблаҟьо.
8.1. 1989ш.
Шьыжь амра цәырҵуан,
Шәахәак ахылҵуан.
Ԥҭақәакгьы нхалан,
Иалан аҳауа…
Амш иаҵан хаарак,
Сгәы иҭыҵуан ԥхарак.
Зегь ыҟан, зегьы ыҟан…
Сагон ак ԥхьа исыхан.
Иччон, шьоук гәырӷьон,
Ҽа шьоук, ргәы рыхьуан…
Рбаӷьқәак еиқәҿырҭуан,
Шәа-ӡыӡрак сырҭон…
12.1. 1989ш
ИАБАҞОУ?
Иабаҟоу? Зны исымаз аҩызцәа?
Иабаҟоу? Иказмыршәуаз схацкы?
Ишьҭызхуаз сныҳәаҿа, аҩыжәцәа,
Иазымҭоз са сажәа ацкы…
ЗАУР
К УАР  И А
СХӘҶРАМШҚӘА – ААЦЫ…
Сыҩуа снеиуан, сҩызцәа хәҷқәа уа сраԥгыла,
Ҳаҿҟьаса, амарда зны ҳнаҿалон…
Сара ара, зны сахыԥон аҵәыргыла,
Атурник скәал-кәало снахьынҳалон.
Ҳшьамхы ԥаҳшәон, аҽазныхгьы, ираԥызгеит,
Шьоукгьы ирҳәон: «Уа дзакәи, дахоуп аҵәы»…
Схәҷрамшқәа, сара зегьы ара исхызгеит,
Сызқәа адгьыл иаимырбацызт мап, аӡәгьы.
Исгәалашәоит, Ааԥсҭа аӡиас ҳарҭ ҳанҭалоз,
Аӡмыжь агәҭа ҳамч шԥаҳшәоз, уа ҳаҽша…
Хашҭшьа сымам, иааины аҟәара иаахтәалоз, –
Хаҵкьыс зхыҵуаз, Аҩӡы Сулҭан имахәҿа…
Нас аҵыхәтәа, амашәыргьы са сзахымԥеит…
Зынӡа џьара уа иакуамызтеи сыԥсы…
Ҵәҩанҵәы иҩаган аҵәыргыла зны сахыԥеит,
Иара уиакәхеит… Ивбаӡам уа, мап, уаҩԥсы.
Уи ашьҭахьгьы, даара кырӡа са сҭагәҭасит,..
Џьара скаҳаит, џьа сыбӷалеит, насгьы сгылт.
Зегь акоуп, ҭынч ашьшьыҳәа саанымҿасит,
Сыԥсҭазаараҿ мыҟәмыбырра кыр сыԥгылт…
Снеиуан, сҩызцәа хәҷқәа уа сраԥгылан,
Амардара хаҿҟьаса зны ҳнаҿалон.
Сара ара, зны сахыԥон аҵәыргыла,
Атурник скәал-кәало снахьынҳалон…
Схәҷрамшқәа! Зегь сара араҟа исхызгеит,
Сызқәа, адгьыл иаимырбацызт, мап, аӡәгьы.
Ҳшьамхы ԥаҳшәон, иара усҟангь, ираԥызгеит,
Ӡәырҩы ирҳәон: «Уа дзакәи, дахоуп аҵәы!…»
1989 ш
АШӘҞӘЫ «АШЬАҾАҚӘА» – 1994 ш.
АХӘҶҚӘЕИ АҾАРИ РЗЫ
АӠЫРКӘИ
Аӡыркәи хәҷы, аӡыркәи,
Иамеи хьаас? Уи закәи?
Амца ахылҟьоит, илашоит,
Имыцәаӡакәаны иаршоит.
Уи, агәҭыхақәа маӡоуп,
Уи, ахәыцрақәа раӡоуп.
Зегь уахынла ирыхьӡоит,
Ҽынла иҟам, аҽаӡоит.
23.11. 198:ш.
АДӘЫКРЫН
Амчқәа акыргьы
Ԥнашәеит, ицәгьаӡам.
Адунеиахь ацәырҵра
Ус имариаӡам.
Аха аӡынра ашьҭахь
Ааԥын азыԥшын.
Убриоуп иалымшаша
Залшаз адәыкрын.
5.1. 198џш.
Хьымцагь днашьҭалеит дыӡсо,
Игәеиҭон ахара изцо.
Хьырԥыс дгылан дырзыԥшуеит,
Игәаҿы хәцрашәк еилашуеит…
Иӡсо инеиуеит, ԥхьаҟа ицоит,
Ртәала аӷба ныҟәрцоит.
Иалшоит, урҭ нас мышкы зны,
Иркыр аӷбаҵәҟьагь аԥсҟы.
199:ш.
АШАҾАҚӘА
Са иҟасҵароуп,
Ԥхьа шьаҿак.
Са исыгәҭыхоу –
Ҽа шьаҿак.
Сгәыӷра иргәӷрақәоу,
Шьаҿак.
Схәцра ирхәцрақәоу,
Шьаҿак.
Еиҭа иҟасҵароуп,
Ԥхьа шьаҿак,
Усҟан, ааԥын
Ааигәахоит.
Исылсыршароуп
Ҽа шьаҿак –
Усҟан,
Аԥхын мреиԥш
Скаԥхоит.
Схы сацәымшәакәа –
Шьаҿак,
Иласҵаз аарыхра
АМЦА
Амца еиқәсҵеит, сеигәырӷьоит,
Амца сыҽҳәатәоуп.
Сымца еиқәылеит, сеигәыӷоит,
Амца са схатәуп.
Еиӷьу иарбан мамзаргьы!
Сныҽҳәатәар – сыԥхоит.
Жәҩан икыду амзагьы
Еиԥшуп, уи сгәаԥхоит.
Адәы ицәу, иныҟәогьы,
Цәгьаӡа игәы азцоит.
Аџьықәреи аныҟало,
Сныҽҳәатәан изӡуеит.
Ашәҟәы аброуп сахьаԥхьало,
Саауеит сахьцалак.
Ааи, аброуп иахьсеиҳәало
Са сабду, алакә.
15.11. 198џш.
ХЬЫРԤЫС ИӶБА
Аҳабла хәҷқәа зегь еизан,
Дәаб ахықәаҿы, еисан,
Хьырԥыс иӷба хырҵт аӡы,
Урҭ рыхәмаршьа збон иацы.
Инапала уи ҟаиҵеит,
Ауасҭашьа заа иҵеит.
Аӷба ихиҵаз аӡҭачы,
Иԥыршәон иамаз шаҟа мчы.
– Иухьыз саҳәа иухьыз саҳәа, –
Игон харантәи ҽак абжьы.
– Иааит, иубома иахьоуп нанҳәа,
Сыхәда хырҵәоит уажә шьыбжьы.
– Кари-какәу, кари-какәу,
Аԥшәма ԥҳәыс аӡы лыршуеит.
Хьаас мамзар уи сылкру,
Уажә санбалшьри ҳәа сыԥшуеит.
– Умшәан, абааԥс, аҳаҳаи!
Иаргеит уахьынтә ҽак абжьы.
– Уаанӡа исҳәахьоу шәмаҳаи,
Сыжәҩан иаҵалеит ашәшьы…
– Кари-какәу, кари-какәу,
Уа узыԥшузи, нас уԥры!..
– Кари-какәу, кари-какәу,
Еиларԥсеит арбаӷьқәа рыбжьы.
198ҭш.
АСЫ
Аҳәылыҳәа, аҳәылыҳәа,
Шьыжь аахыс иауеит асы.
Ари ныҳәоуп, илашоу ныҳәоуп,
Уара узыҳәан, сара сзы.
Асы сылоуп, асы сылоуп,
Сышьҭақәа еимаԥсоит.
Ажәҩан саҵаԥшуа саагылоит,
Асы-ԥалқәа сҿаԥсоит.
Сахьӡоит.
Шьаҿак, нас
Еиҭа шьаҿак –
Адунеи ду
Сықәлан сцоит.
198џш.
АМРА
Амра лбааны исҿаччоит,
Ацԥхьқәа сҿаԥхоит.
Омашәаҵәҟьа иџьасшьоит,
Исыцуп, уи сарԥхоит.
Амҩа сшықәу хәларгьы,
Мап, сара сшәаӡом.
Џьа харак сынхаргьы,
Сымра ҭашәаӡом.
Сахьцалакгьы исыцуп,
Аблақәа ҭыџьџьоит.
Есымшааира иҿыцуп,
Ԥсҭазаарас исшьоит.
198џш.
АРБАӶЬҚӘА РЕИҚӘҾЫҬРА
Кари-какәу, кари-какәу,
Абжьы нҭыга рбаӷьк ҿнаҭуан.
Кари-какәу, Кари-какәу,–
Ацәа салнахт шьыжьымҭан.
АЦҲА
Қәмарча хыҵ измыруа игылан,
Шьоук иацы.
Сашьҭоуп уажәы, ацҳа хысҵарц,
Уи аӡы.
Жәытәла схәцуа избом, мап, ус,
Ԥсаҭаны.
Иҟалааит уи, иқәсуа рзыҳәан
Ихәарҭаны.
198ҵш.
УЛАША, СИЕҴӘА!
Улаша, сиеҵәа, улаша!
Зынӡа имаҷзаргьы улша.
Макьаназы умҭашәан,
Ажәҩан уалҟьан умкашәан.
Сара сашьҭаӡам митәы,
Сушьҭоуп, сиеҵәа, схатәы.
Мшәан, уҟоума уҭааӡа,
Уаасҿаԥхандаз ухааӡа!
Улаша, сиеҵәа улаша!
Зынӡа имаҷзаргьы улша.
Маҷк иадамхаргь сгәы ҟаҵа,
Уара уоуп са слахьынҵа.
Улаша, сиеҵәа улаша,
Зынӡа имаҷзаргьы улша.
Ԥыҭк сыгәҭыхақәа нагӡа,
Сгәыхәтәы, суҳәоит, сахьыгӡа.
10.7. 1992
Аҳәылыҳәа, аҳәылыҳәа,
Шьыжь аахыс асы ауеит.
Изсыцәшәаз сыздыруам, ҳәыҳәқәак,
Иахьшәарҭам хара иԥыруеит.
Шәсыламкьысын, са схәҷуп ҳәа,
Ҷынҷакгьы абжьы саҳаит.
Рдәынақәакгьы уахь «ҿықә-ҿықә» ҳәа,
Абардраҿы рҭыԥқәа рҳаит.
Аҳәылыҳәа, аҳәылыҳәа
Шьыжь аахыс иауеит асы.
Ари ныҳәоуп, илашоу ныҳәоуп,
Уара узыҳәан, сара сзы.
3.12. 198џш.
АҴЫС
Аҵыс гәырӷьоит ишәаҳәоит,
Ажәҩан иаҵоуп, илаҵоит.
Жәлаҵас ашәа канаԥсоит,
Жәҩан амхурсҭа иҭанаԥсоит.
Аҵыс гәырӷьоит, ишәаҳәоит,
Ажәҩан иаҵоуп ирашәоит.
Ажәла жәҩанаҿ иазҳауеит,
Нас ишнеиуа ииаҵәахоит.
12.1. 198ҵш.
Иааԥса, уаҳа нрыламкәа,
Ганха зны ибыруа,
Жәҩан иаҵәара иналашәкәа,
Ицахуеит урҭ ԥыруа.
Иҷырҷыруа, ицәажәауа,
Инҭалахуеит ҵаҟа.
Рымч-рылшара ԥышәауа,
Иҟоузеи шаҟа.
Ҵаҟантә ишызбо ргәшҵалоуп,
Иагьыӷәӷәаҵәҟьоуп рымч.
Ахандеира иашьцылоуп,
Изтәом џьара ҭынч.
25.3. 198қш.
СӠИАС
Игәамҵуеит,
Игәрымуеит,
Еибафуеит.
Иццакуеит,
Ԥхьа еихоит,
Аҽаргәаҟуеит.
Ладароуп
Есымша
Мҩас иамоу.
Уи иара
Иаԥсҭазароу,
Иагьамоу.
Иҵәиуа,
Џьа ихалуа,
Џьа иҭасуа,
АШӘА РҲӘОИТ АШӘЫРҴЛАҚӘА
Ашәа рҳәоит ашәырҵлақәа,
Ааԥын, шьыжьы.
Ашәа рҳәоит, ашәырҵлақәа,
Исаҳауеит рыбжьы.
Ашәа рҳәоит ашәырҵлақәа,
Рымахәқәа кәашоит.
Жәҩанаҿ аиеҵә иацлабуа,
Имыцәакәа идыршоит.
Ԥхьаҟа урҭгьы гәыӷуеит,
Ирықәмлааит машәыр.
Аҵлақәагьы гәырӷьоит,
Ианырҿало ашәыр.
198ҵш.
АЖӘҴАРАҚӘА ААԤЫН
Ажәҵарақәа рҽеибаркны,
Ҳашҟа рхы дырхеит.
Ҳаҩны абарҵа еигәӷны,
Рҭыԥқәа цқьа идырхиеит.
Ҽеила еилкаам рымаӡа…
Цәгьа сынтәа ирацәоуп.
Зынӡа ҭынчрак рымаӡам,
Зных изҵоу ҳәынҵәоуп.
Срызгәкыуп, сагьреихырхәоит,
Урҭ наџьнатә имшуп.
Ажәҵарақәа среигәырӷьоит,
Раара сазыԥшуп.
САРА АЧААЛА СҞЬОИТ
Сара ачаала сҟьоит,
Сара ачаала сҟьоит.
Сымчгьы агәра згоит,
Уи насыԥны избоит.
Аамҭа уажә шьыжьуп,
Амшгьы ԥыҭк ишәшьуп.
Арҵуқәа ҵысӡом,
Урҭ сара исышьӡом.
Исыхәаԥшуеит иччо,
Рыблақәа ҭыџьџьо.
Рҟынтәи бжьык саҳауеит,
Уи сгәы азнарҳауеит.
Ҳәарақәак жаҳәоит,
Ҵарақәак шәаҳәоит.
Сара ачаала сҟьоит,
Сара ачаала сҟьоит.
Иҟоуп сымч-сылша,
Сгәыӷуеит есымша,
Сҩызцәа хәҷқәа рыгәҭа,
Ишыҟоу саргь сыхәҭа.
Иарбану сзынхьуа?
Ҭәоуп уажә исырхуа.
Сара ачаала сҟьоит,
Сара ачаала сҟьоит.
13.8. 198:ш.
Ахаҳәқәа
Ырбылгьауа,
Ирыгәҭасуа,
Иамамкәа
Џьа ҭынчрак,
Ма ԥсшьарак,
Иазымдырӡо
Хаан ааԥсарак,
Иқьыԥаха
Неихыркәа
Амамкәа,
Ԥхьа ишеихуа,
Ишжәылуа,
Хьаас имкы,
Имшәакәа,
Амшын ду
Иналалоит.
1884 ш
АСЫ
Иауеит асы, иауеит асы,
Ашәыб аҵлақәа ирхьыссы.
Нас иахькаҳауа абжьы,
Сахьио исаҳауеит шьыжьы.
Иауеит асы, иауеит асы,
Снылалоит сара сласны.
Иаҵам ихьшәашәазаргь цәгьара,
Сылахәмаруеит сызхара.
Иагьыӡыҭуеит иара лассы,
Иацлан ихыҵырцаз хыԥсы.
1884 ш
Хаан згәы мҭәуа,
Зыхиақәиҭу.
Тәамҩахә змамкәа,
Хәарҭа зламкәа,
Ус адә иқәу.
Зны убжьы ҭга,
Ушәышәуеит.
Уи абжьыцәгьа
Ҳа ҳаршәоит.
Аԥсабара
Уа уаӷоуп.
Узышьҭаҵәҟьоу,
Мшәан, ухоуп.
Хәарҭарак џьа
Иулаӡамкәоу?
Угәы разӡамкәоу? –
Исызхаҵом.
Баша уқәну
Ус адәы?
Усҟан иҟам
Џьаргьы утәы.
Аха иҟоуп,
Иҟоуп, иҟа,
Бзиа узлазбо
Аҽакы –
Есымшааира
Ҭынчрак умам,
Тәамҩахә умам,
Амҩа уқәуп,
Есқьынгьы.
18.9. 198џш.
АХӘҶҚӘА
Адунеи ҳамҽхак ԥхьаҟа ҳцоит,
Иаҳзымдыруа ҳашьҭоуп, иаҳҵоит.
Зны ҳгәы ԥжәаргьы, ҽазныхгьы ҳаччоит,
Ҳаццакуам, кыргьы ҳачҳауеит.
Ҳара аҭынчра ҳахьчоит, иҳахьчоит.
Агәаҟра захьӡугьы аабахьеит,
Аиааирагьы такәы аагахьеит.
Ҳарҭ, аиашаз, есымша ҳақәԥоит,
Уаҵәтәи амш зегь реиҳагьы иаабоит,
Ҳара аҭынчра ҳахьчоит, иҳахьчоит.
198:ш.
АԤСНЫ
Аԥсны, Аԥсны, са сгәӷра, са сымч,
Сабацәа рабацәа рыдгьыл, рџьынџь.
Уа сажәа, сашәа, сыдгьыл, сдунеи,
Раԥхьаӡа сыбла нхыст усымбеи.
Сшьа-сда иҭагьыжьуа, схы, са сыԥсы,
Исзааигәоу уеиҳа дарбан уаҩԥсы?
Аԥсны, сгәадура, сара слахьынҵа,
Иуаӷоу сиԥылоит шәарак ҟамҵа!
5.1. 1985 ш.
АԤШАӶЬЫ
Аԥша хага,
Аԥша ԥагьа,
Аԥшаӷьы.
Ҭынч изымтәо,
АШЬХЫЦ
Ашьхыц, са сузхәцуеит,
Зных узҟьогьы ԥшоуп.
Ашьхыц, суҵашьыцуеит,
Уамашәаҵәҟьа ушоуп.
Аԥхӡы аҵәҵәаҳәа икауҭәоит,
Угьамала уеимдоит.
Зегь ублала игәауҭоит,
Амати ааугоит.
Умццакӡакәа еизугоит,
Ашәҭыцқәа уҟәшәоит.
Зегь шәынтә убла рхыугоит, –
Ихаамхар ҳәа уацәшәоит.
28.1. 198ҵш.
САРА СБЫЗШӘА
Сара гәадурас
Исымоуп сбызшәа.
Сара ԥсҭазарас
Исымоуп сбызшәа.
Сара ҿахәҳәагас
Исымоуп сбызшәа.
Сара сшьа, сда,
Уи ауми сбызшәа.
Сара нцәахәыс
Исымоуп сбызшәа,
Сара сдунеи,
Уи ауми сбызшәа.
Сара сгәеисра
Азкыуп уи сбызшәа.
Сара сбызшәа
АШЬЫЖЬ
Хынтә ажәҩа ԥшӡақәа аҟьеит,
Ҳарбаӷь, абжьы ааҭнарҟьеит:
– Шәҿыха, ашара ааигәахеит,
Иахькыдыз амзагь аашанхеит.
Нырцә-аарцә, аҭак быжьқәа анга,
Аҵх лашьца аԥшшәы ахыгга,
Наҟ инхьаҵын, иаашарккеит,
Ашьацраҿ аӡаӡа аакәеицеит.
Дыԥ-дыԥ… еиҭа ажәҩа аҟьеит,
Маҷк иахьт, акәҭыҵара ианҟьеит.
Аха усгьы иаргеит абжьы,
Ашкол ҳагхар ҳәа ишәоит шьыжьы.
6.1. 198қш.
АЦӘАҞӘА
Ажәҩанаҿ ацәаҟәа хшьуп,
Иуаркәалеиуеит, иҟаԥшьуп.
Иахрыжь-хрыжьшәа иқәаԥсатуеит,
Аԥша сышәқәа аанартуеит.
Ҳӡиас Қәмарча ахы ҭакны
Иажәуеит, уи иагәарԥханы.
Цәгьара збом агәы иҭакны,
Сыԥшуеит ашҟа сшанханы.
Ԥштәы рацәала еилыџьџьоит,
Санахәаԥшуа ссирс исшьоит.
Зных, уи сыбла иааҭаҷҷоит.
Ақәа рыцқәа аҿышәшәоит.
198қш.
Ма уаҩышьак ма ҟазшьак,
Мап, уи иалаҵәҟьам уаҩ шьак.
Хымхаԥагьа аԥшаӷьы,
Снықәлар амуит адәахьы.
Зных, игылан ишәышәуеит,
Имақарны цас саршәуеит.
Насх, идәықәлоит, ицаӡоит,
Усх, аамҭала аҽаӡоит.
Хымха ԥагьа аԥшаӷьы,
Снықәлар амуит адәахьы.
2.10. 198№ш.
АӠЫН
Сынтәа аӡын заа иаазаап,
Зегь ҳаршәеит.
Акамбашьқәа, ижаҳәо игылаз,
Аазқәаршәшәеит.
Ашьха иқәыз ашәарахқәа
Лбаанацеит.
Ааигәа-сигәа ԥхасҭакәакгьы
ҟанаҵеит.
Аԥсабара шьыршьаф шкәакәала
Ихнаҟьеит.
Ҵысыӷракгьы аԥенџьыр-саркьа
Аҽыннаҟьеит.
Ҽуаҩык днеиуеит аԥҟараҳәа,
Ԥыҭк длаҳәы.
Ажәҩан иалшәшәоит аҳәылыҳәа
Асырҳәы.
198ҷш.
Еиҳау мчыҟаӡам.
Сара сбызшәа
Иаиааиуагь ыҟаӡам.
Сара сбызшәа
гәаҟхьеит кырџьара.
Сара сбызшәа
Рдыруеит тәымџьара.
Сара сбызшәа
Рыхьӡоит сышьхақәа,
Иӷәӷәаны еиларсуп
Уи архышьнақәа.
Сышьхақәа реиԥш
Изуада шаҳаҭра,
Сбызшәа аԥеиԥш
Ианамам раҳаҭра.
Сышьхақәа рнаҩс
Издыруада ҳамаӡа,
Сышьхақәа дреиҩс
Аӷа ааишьа имаӡам.
Сара сгәеисра
Азкыуп уи сбызшәа.
Сара нцәахәыс
Исымоуп сбызшәа.
Сара ҿыхәҳәагас
Исымоуп сбызшәа.
Сара гәадурас
Исымоуп сбызшәа.
198ҵш.
Мшәан, уажәоуми нас анша,
ҭаха сынаҭом аԥша.
Иасны сԥенџьыр аанартуеит,
Саԥхьа абӷьыцқәа аанарҳәуеит.
Рылабжышқәа ҵаҟа инкаҭәеит,
Адгьыл иазыруам хырҩа.
Бзиарак иашьҭам, рыбжьқәа гаӡом,
Рныҟәара иамам ҳәаак.
Урҭ рыгәра хаан сара исызгаӡом,
Исырҭоит гәҭыхак, хьаак…
Амшын ду ран ауп, уажәоуп ианахша,
Рымчқәа еразнак иҭалеит.
Ажәҩан иаҵәара ду хырҩеит рыҽша,
Зынӡаскгьы иадымхалеит.
3.№. 198қш.
Кыкы-кыкыы! Какы-кыкыы!
Нырцәынтә игеит рбаӷьк абжьы.
Кыкы-кыкыы! Какы-кыкыы! –
Саанарԥшит сара шьыжьы.
– Узыргәамҵи, иҟалеи ҳәа,
Ахышәахьтә исыргеит сыбжьы.
– Иузҿыҭны ишшаз сымҳәар,
Игыло уакәӡамызт шьыжьы…
198қш.
АЛИАСИ АԤСЫӠИ
Алиас ркьыцла икит аԥсыӡ,
Иԥаҭ-ԥаҭуеит, имыԥсыцт.
Аҟырҟы уи ӷәӷәала ихәуп,
Аӡы ажәрац аҭахыуп.
ААԤЫН
Ааԥынра, ааԥынра,
Шьҭа аҽаҳнарбоит…
Заацәаны иаамҭамкәан,
Уажәы иҽырбоит…
Снаҵаԥшит агәшҵа,
Хыхь аҟәараса.
Зынӡа ибыбышӡа,
Ишәҭит аҳәаса.
Амра ацԥхь лашаӡа –
Инаҵҵит ашәшьы.
Рдәынакгьы игәыкӡа,
Игоит уажә абжьы.
Март-мза, анирахь,
Знык снахьыԥшит.
Еиҵырхит зегь рылахь,
Уажә зегь ааԥшит.
25.№. 198?ш.
АԤСҬҲӘАҚӘА
Амшын ду ран ауп, уажәоуп ианахша!
Ишиыҵәҟьаз ажәҩан ихалеит.
Инырцырҟьеит урҭ ирыцыз аԥша,
Зынӡаскгьы ирыдмхалеит.
Ажәҩан иаҵәара урҭ нахаԥеит,
Амрагьы абла хырҩеит.
Сыԥсы шәылоуп, шьанҵа лых ахаҳәқәа,
Нас шьанҵамзи, иҭызрҟьозгь ашәақь.
Шәызхаану рацәоуп шәарҭ хаҳәқәа,
Аха усгьы, ишәҿыҵшәаӡом ажәак.
198џш.
АДАӶЬБЖЬҚӘА
Иаасыкәыршан адаӷьбыжьқәа гоит,
Сывараҿ ӡмахкгьы газгоит.
Слымҳа ҵырхит, рыбжьырду иҳәҳәоит,
Дара ртәала акы рҳәоит.
Иаасыкәыршан адаӷь быжьқәа гоит,
Раԥхьаҟа урҭ акы рбоит…
Исзаҭом о дыршьа изықәшәаз,
Ргәы ҭынчымра, насгьы изыршәаз.
Аха урҭгьы ирымоуп аҵас,
Цәаныррак, шәарҭак, уаҩҵас.
Слымҳа ҵырхит, ужәы иҳәҳәоит,
Дара ртәала акы рҳәоит…
22.11. 198џш.
АЖӘҴАРАҚӘА
Иҷырҷыруа ажәҵарақәа игоит рыбжьы,
Ааԥынрала, еидгәԥла ҳахь иаауеит.
Сдырлахҿыхуеит, ацәа салырхуеит шьыжьы,
Урҭ гәаныла ирҳәогьы саҳауеит…
Импыҵҟьа еихоит аӡахьы,
Аха иааиуам ихахьы –
Рыцҳашьарак шазутәу,
Аԥсыӡ аҳаҭыр шбатәу.
6.7. 198ҵш.
АХАҲӘҚӘА
Шаҟа хьаа рымои арҭ ахаҳәқәа,
Шаҟа гәаҟра рхыргахьои дара?
Анкьа зны, шьҭахьҟа урҭ мхьаҳәкәа,
Ҳарҭ ҳабдуцәа еибашьуан абра.
Дыршьа змамоуп, сыжәлар рхаан, ирбаз,..
Рышьҭахь, мап, еидмырхеит раӷа.
Имаҷума рымч мырхакәагь иргаз,
Рыдгьыл-гәакьаз, инеиуан ԥхьа хаха.
Изхаану рацәоуп арҭ ахаҳәқәа,
Аха усгьы, ирҿыҵшәаӡом ажәак.
Сыԥсы рылоуп ашьанҵа лых ахаҳәқәа,
Шьанҵамзи иҭзырҟьозгьы ашәақь.
Уамеиқәаҵәа зхызгахьоу ахаҳәқәа,
Ашәакәа иаҵәа ршәуп урҭ ирхьыссы.
Сыдгьыл-гәакьа иақәлоу аԥсуа хаҳәқәа,
Са сыԥсуара иамоуп урҭ бӷасы.
Абаагәара дуӡӡақәагьы злеиқәу
Дара рылоуп. Рылаҵәҟьагь ҳеиқәхеит.
Иззеилмкаауада рылахь урҭ иззеиқәу,
Ҳарҭ ҳабдуцәа рҿаԥхьаҵәҟьа ирыԥхеит.
Уцқьоуп уажә асаркьеиԥш,
Иухым зынӡа 8ҭацк –
Исараӡа исҳәартәеиԥш,
Сыгәҭыха сымҳәацт…
20.6. 198ҵш.
АҚӘЏЬМА
Дарбан ақәџьма агәра хазҵо,
Иҟоу, иаразыҳәан дӷамкәа?
Ашьамхоуп ақәџьма краҿазҵо –
Ҳәарада, ахәдагьы ӷәӷәамкәа!
Уи абӷа азбжакы ҩамзар,
Исашәҳәа ақәџьма закәхоз?
Ма ус изгәаӷьрыдаз мамзар
Дарбану амч иамоу зықәхоз?
Ирҳәоит ус иаҳәоит ҳәа инхәҵак,
Ҽа шьоукгьы ус иажәаны:
«Ани-ԥеи еибасырааӡомызт,
Иҟамзар сыбӷа ҩаны».
198қш.
АЛА
Иауамызт аӡә ашҭа дааҭалар,
Иҩуа иԥылон, уи ахыуҳәа ишуа.
Аҩны, агәара, ахьчон хаҭала,
Еснагь игылан агәашәахь иԥшуа.
Аԥсуаа рҳәамҭақәа рҟны ирҳәоит,
Ԥсаатәс иҟоу реиҳа ишразу.
Ажәҵарақәа ҳааигәа рыҭра рҳауеит,
Изаҳцәымшәо сашәҳәа, изакәу?
Снатәаны срызхәыцхьеит акыргьы,
Акыраамҭа, сусқәагьы нырха.
Аха иҟоуп сгәы еихьызшьуа аҽакгьы,
Ажәҵарақәа, иргацәозар ҳарҭ ҳагәра?..
20.4 198?ш.
Ахәҷқәа неины аӡы иҭарыжьит акьыр
Ирҭахыуп, урҭ зегь, аԥсыӡ рацәа ркыр.
Агәарбжьара ибжьаз абраҟа еизеит,
Еиҳа зкуа ҳәаны еиндаҭлан еисеит.
Ҽашьоукых, ҩадахьшәа, иҭарыжьит араԥ,
Ирҳәоит: акьыр аҵкьыс иашьуазар ҟалап.
Ҩадагьы-ладагьы аԥсыӡкра иаҿуп,
Индырҵәеит, иқәырхт, рыбжеиҳара хәаҽуп.
6.3. 198ҵш.
О, ажәҩан ҵаула,
О, ажәҩан амшын.
Сажьаӡом сыбла,
Уа ушҟа снаԥшын!
Иуазыруеит, насх, еихоит,
Хәцрак абла ҟәбарқәа ирхыуп.
Зных, изҭоу аӡмах арҽхәоит,
Аха иҭыҵрац аҭахыуп…
198қш.
…Изышәымҳәозеи
Аӡыркәиқәа шәызбылуа?..
Р. Смыр
АӠЫРКӘИҚӘА
Иарбан, исашәҳәи амца зшәыцроу,
Шәзаҿу абылра?
Уаҩы изымдыруа ус имаӡоу,
Ишәымоу агәблра?
Ҽынла шәцәырҵуам, шәтәоуп шәыҽӡаны,
Илашьцар ҳәа шәыԥшуп.
Амра шынҭашәаз, нас шәласӡаны,
Аԥырра шәаҿуп.
Шәџьеимшьарцаз залшом шәызбауа,
Ишәымоу аҵас.
Шьыри, издыруандаз шәа шәызбылуа,
Шәгәы ҿызкааз абас?
198қш.
АПОЕЗИА
Апоезиа – мзашоуп,
Шьанҵоуп, еихамцоуп.
Наџьнатә ус ишоуп,
Зных, иацу гәамҵроуп.
Аԥшәмагь иаразын дыҟамызт ҳарамла,
Гәыкала-ԥсыкала бзиа ибон.
Аҩнаҿы хаангьы иакуамызт амла,
Абжьы хәанчаӡа есымша иаргон.
Аԥшәмаԥҳәыс, ҽнак ашҭа аандаҿ ианҿалҳәа,
Иархәцт, иазымдырт иауз уи мыцхәыс.
Ҽеила дазымхәцт, ус ишыгәнаҳаз,
Амра ицәхалеит, ишьҭылмхит уи хыс.
Нас днеизар, илбеит иԥсны ишыкнаҳаз, –
Иаанамҭаз, иангәаҟуаз илымбеит.
Ахы ҭанархеит, аанда изахымԥеит,
Уи, аҭакар ӷәӷәа иҟаз азхымгеит.
13.6. 198?ш.
АДАӶЬ
– Ҟәаҿ, ҟәаҿ, ҟәаҿ…
Ҩаҟь, ҩаҟь, ҩаҟь…
Сыжәҩан иаҵалеит ашәшьы…
Сгәашәҭ, сеилышәкаа, цәгьала сгәаҟт,
Ма исгәдҵаны сышәшьы.
Убас игоит, игоит, абжьы,
Иҭнарцәажәаауеит аӡмах.
Хәлбаҽхаҟам, ма шьыжьы,
Абжьы нхәҵакны иаргахт.
– Анцәа исзааигуа ҳәа сыԥшым,
Дарбан сзыҳәа ма згәы нхо.
Ирҳәоит, иҟоуп ҳәа амшын,
Уахьоуп, уахьоуп, сымҩа ахьхоу.
Ус аӡә даарылҵын ибжьы наиргеит:
– Ҳарҭ ишаабо ала, уара уеилагеит.
Уаӷа ухы ԥиҽит, арахь сыбӷа ҳәа уҳәҳәоит?
– Мап, схы изԥҽуамызт сыбӷа ӷәӷәазҭгьы, – иҳәеит.
22.5. 198ҵш.
Дәаб аӡы аҿы агәыз ҳәа акы ҭҟәацт,
Ҳаибарыҩит ҳазегь, ҳазҿыз ҳус ҳаҟәҵт.
Ҳгәҭҟьа-ԥсыҭҟьаха, абжьыцәгьахь ҳаихеит,
Ус зегьы иақәаҳҵеит, аӡә уаҟа дҭахеит.
Ҳахьнеиз ҩыџьа ҳқыҭа арҵаҩцәа,
Аԥсыӡ иркыз ҭыргон, аӡы рхьыҵәҵәа.
Инеиз ҳгачамкит, цәгьа ҳаԥхашьеит,
Дара зҿыц иаҿын, уаасгьы ҳрымшьеит.
6.5. 198ҵш.
ААԤЫН
Икеи-кеиуеит ҳажәҩан,
Иҟоуп ԥхьа ҳзықәгәӷуа.
Ааԥынра ԥшӡа ажәлар
Иаԥылоит игәрӷьо.
Ҳбаҳча цошәа чарахь,
Аҽеиланаҳәеит ҿыц.
Ажәҵарақәа карахт,
Рыҭрақәа дырҿыцт.
Апоезиа – бџьаруп,
Бџьарҵас иагьхысроуп.
Ма ухы умжьароуп,
Узҿу уаҟәҵроуп.
Апоезиа – еибашьроуп,
Шьҭахьҟагьы хьамҵроуп.
Гәыла уи азгәшьроуп,
Иаҭахым еиҭамҵроуп.
Апоезиа угәы иҭыҵыз,
Иалҵроуп ашьацқьа.
Иазымҳәар иҿыцыз,
Уи иакуеит ажьакца.
Апоезиа иаша –
Ижәҩантәуп, идгьылтәуп.
Уааԥсозар баша,
Уи заанаҵ идыртәуп.
Апоезиа – цәанырроуп,
Гәҭыхоуп, ҿыхәҳәагоуп.
Мчыла ҳәа – уи мдырроуп,
Зынӡа игәыԥжәагоуп.
18.7. 198қш
«СЫБӶА, СЫБӶА!…»
(Ажәлар рҳәамҭа иаҿырԥшшәа
Иаӷа ихы ԥиҽит лабала дласын.
Иуа, иҭынха зегь еизеит, ргәы иалсын.
Иара дахьгылаз сыбӷа-сыбӷа ҳәа дыҳәҳәон.
Иҟалаз збаз, иақәшәаз уи ажәа ссирс иршьон.
Гәҭыхашәк сзааиуан маӡа,
Даара кыргьы сархәцт. –
Рыцҳашьарак злаӡам,
Иаӷрагылан иахыст…
3.8. 198ҵш.
АԤСУА ИԤШЬАҬЫԤ ИХЬЧОИТ
Ус ҳарҭ ҳмаҷуп,
Саҿаԥом.
Аха, кыр ҳамчуп,
Шьҭахьҟа ҳцом.
Ҳадгьыл иалоуп
Ҳхы-ҳаԥсы.
Иара уиалоуп
Ишҭоу ҳаԥсы.
Ҳгәаҟра, ҳахәрақәа,
Ӷьаӡом.
Иҟои иҳахәо ҳәа?
Ҳӷьацом.
Ӷашақә иааиуа,
Дахьҳархәоит.
Уи ҳаииаиуеит,
Дҭаҳархоит.
Ацәгьа ҳзызӡбо,
Ԥхьа дызцом.
Ҳаниныӡбо,
Дагьӷьацом.
Зегьы-зегьы рҽеиҭаркт,
Даҽа цәоуп ирхо.
Шьоукгьы русқәа рцәеилахт,
Иҭоуп рымхы ицәаӷәо.
Ишәҭит ибыбышӡа,
Аҳәаса, аҳа.
Аҵарақәа рашәа
Иацырҵеит иаҳа.
8.5. 198ҵш.
Нырцәи-аарцәи ҳаибабо,
Џьа ҳнеидтәаларцы зынгьы,
Бџьарк ҟамларцы еибаго,
Хьаак ҳамамзарц зегьы –
Сара аҭынчра сҭахыуп,
Уи зҭахыу зегь сара исашьцәоуп.
Тәылас иҟоу сыбла рхыуп,
Гәрӷьаҿҳәашак рысҭарц сашьҭоуп.
198ҵш.
АШӘҬ
Амахә инҿшәеит, иканӡеит,–
Аӡәгьы хьаас имкӡеит.
Жәак аҿымшәеит, имқьӡеит,
Ахьаа шамаз аӡеит…
Аӷа дижәларгь,
Дизгом дҳәынҷ.
Иҟоуп ижәлар,
Насгьы иџьынџь.
Ӡәырҩы иҳәаақәа
Ираӷоуп…
Аԥсуа хаангьы
Дыӷәӷәоуп.
Насыԥс изқәаҭыԥ
Ишьоит.
Аԥсуа иԥшьаҭыԥ
Ихьчоит.
199:ш.
Амра, абык еиԥш агәра згоит,
Амза анык леиԥш бзиа избоит.
Аеҵә жәҩанаҿ исхаҷҷоит,
Исызгәакьан урҭгьы сшьоит.
Аԥҭа шкәакәақәагь сҭахыуп,
Жәҩан ҵаулаҿ сыбла рхыуп.
Аԥсны-ҟьаҟьа ду агәҭа
Сгәрӷьо сықәгылоуп схаҭа.
3.8. 198ҵш.
СҾЫРПЫН
Схала иҟасҵеит са сҿырпын,
Иасырҳәоит, уи исҿакыуп.
Абжьы нҭызгаӡеит зынгьы,
Иҭныргәрӷьаауеит сыгәгьы.
Цас иҳашьҭоу,
Ихы лахоит.
Ҳаҩнра, ҳашҭа,
Еиқәҳархоит.
Ахымхаԥагьа,
Ишә аркыуп.
Асас гәакьа
Ҳаизгәакыуп.
Аԥсуа хаангьы
Дшәаӡом.
Уи ихьаагьы
Нҵәаӡом…
Ак ихьаангьы
Иуӡом.
Ацк иуаанӡагь
Дтәаӡом.
Уи имаркуеит
Иџьынџь, идац.
Дагьазықәԥоит,
Хьымӡӷ имгацт.
Иԥшьо Дыдырԥшь,
Лӡаа, Елыр…
Ихыуп рылаԥш,
Урҭ акыр!
Узиааиуам,
Дыршәаны.
Шьҭахьҟа днеиуам,
Игәы ԥжәаны.
Ус уԥшӡазаргь аҵларкәыкә
Цәгьа цәагьхәцла уҵларкыуп.
Ухаԥыц ма џьеи иаҿап,
Ма думоут иуҿазҵу аҿаԥ.
Абажә уасуа, аҿақ, аҿақ,
Арахь уҟаӡам маҿак.
Хәлбаҽха амам, ма шьыбжьы,
Нырцә инеиуеит уа убжьы.
Џьабааны лахьны цас,
Анцәа иуиҭеит лахьынҵас.
Уԥсы ҭоума уара абаажә,
Ҿаҵахәыс измоу абажә.
Хаан иузыфом ҵәак, лаҳак,
Ааи, идыр, ицәгьоуп Аҳақ.
25.12. 197ԥш.
МАЏЬА
Исыздыруам сахьцара,
Уажә саазқәылаз сзыхьӡара.
Аҵара саҟәыҵт, исҵом,
Сан исалҳәогьы ҟасҵом.
Сабду илымҳа иаҳаӡом,
Санду ажәак лсырҳәаӡом.
Сабгьы ихасҵом иҳәатәы,
Сара издыруеит сҳәоит схатәы.
Саԥхьа, еидгәԥлалоит асар,
Рашәа иацырҵоит аҵар.
Иҭанаҵуеит уи ашәҭ аԥсы,
Сҿырпын, иалаҵәҟтоуп сыԥсы.
198ҵш.
АҴЛАРКӘЫКӘ
Хылԥа ҟаԥшьы, абӷа ҷыӷра,
Илатәалоит зных, ачықьра…
Мшәан, иазҭада ҿаҵахәыс,
Абажә амоуп уи нцәахәыс…
Аҭахызаргь амра шәшьыз,
Мамзаргь, аҵла иақәу шәчыз,
Абажә иақәкыуп ахаԥыц,
Хаан иақәшәом ахы ббыцк.
Ахы ҟаԥшьыла ас ианбашә?
Чысхәыс иазҭази абажә?
Ҳаи, иухьзи, уара нҵәа,
Ма ушԥеишаӡеи Анцәа…
Абрыскьыл ду дҭарханы,
Ухы уиала еиқәырханы,
Иахьагьы иҭоуп уԥсы,
Игәаӷ пеипеиуеит ауаҩԥсы…
Иануҿаҟәуаз илабашь,
Ҵаны иҭырбгатәын уԥашь.
Уи нахыс иагьумам қәашь,
Игәнаҳагьы ԥхьаҟа уамшьҭт.
Сгьало, уаргьалак сыхшьуп,
Ирҳәалар сҭахуп дыхәҷуп.
Зных, иаасрыцәгьалоит схы-сҿы,
Сҭаҳцәа жәак рызҳәом са сҿы.
198:ш.
АЛИАСИ АЦГӘИ
Уҽурԥагьаӡеит сыцгәы, –
Сажәа иауҭалоит ацкы…
Акьира уалаган шьыжьы,
Ацәа салнахит убжьы.
Иаартны илоуҳәошәа угәҭых,
Сан, улыдтәалоуп ҽазных…
Зынӡа хьаас ҳәа сҟамҵа,
Сыхҷаҭ уҿалҵарцы маӡа.
198қш.
ИЖӘДЫРУАЗАР…
Метрак сышәага еиҳаӡам,
Қәралагьы сыхәҷуп.
Исышьҭоуп иҩуа ак маӡа,
Еснагь исхьыԥшуп.
Саахьаҳәыр аҽаӡоит,
Сԥырны сыҩыргь исыхьӡоит.
Соура аҵкьыс ԥшьынтә еиҳауп,
Жәак аҳәом, зынӡа иҿаҳауп.
198џш.
АПОЕТ ИАЖӘА
Аԥсуа поет Заур Кәарҷиа ишәҟәы ҿыц «Агәӷрақәа рымш»
акьыԥхь зымбац иажәеинраалақәеи ипоемақәеи рыла
ишьақәгылоуп. Уи Аԥсны Ашәҟәҩҩцәа Реидгыла далоуп.
Ареспублика Арбџьармчқәа дырполковникуп. Ирҿиамҭақәа
рхатәы бжьы рхоуп, рхатәы ԥх ара рыҵоуп , ихатәы
дунеихәаԥшра имоу п. Иҩымҭақәа рҿы лым-каала
дрыцклаԥшуеит абызшәа ацқьара асахьар-кыратә хаҿрақәа,
кыраамҭа ухаҿы инхо аиҿырԥшрақәа.
Заур Кәарҷиа иажәеинраалақәа амца рыцроцп, ауаҩ игәы
дырҭынчӡом. Аха лымкаала уи иажәеинраалақәеи ипоемақәеи
аԥсуа гәы рызҭоуп, аԥсуа цәа рхоуп, ԥсыуа блалоуп адунеи
ишықәԥшуагьы. Заур Кәарҷиа ипо-езиатә баҩхатәра иаҳа
инарҭбааны иааԥшит Аԥсны Аџьынџьтәылатә еибашьра аамҭа
ианалагылаз. Уи ипоезиатә цәаҳәақәа рыла, ихаҭагьы абџьар
аанкылан, аҿар аԥсадгьыл ахьчарахь дрыԥхьон, ргәы ирхаҵон,
рхымшаҭара ашәа азиҳәон.
Заур Кәарҷиа иажәеинраалақәеи ипоемақәеи еидызкыло
ишәҟәқәа, еиуеиԥшым ашықәсқәа рзы иҭыҵыз «Ахьшьҭрахь»,
«Абалақәа анеиқәшәо», «Аӡаӡаҳәымҭа», «Ихароу агәӷрақәа»,
«Аԥсҭазаара амаӡа», «Ахаҵа данхаҵоу», «Ашьаҿақәа»,
«Алхас», «Аҳақ», «Ахара азааигәахара», «Улахьынҵа
ануеижьо» рыла абаҩхатәра змоу поетны аԥсуа сахьар-кыратәлитература аҭаацәара ду аҿы дыӷәӷәаӡа ишьапы даақәгылт
ихатә хаҿра иманы.
Апоет инапы иҵыҵхьоу иҩымҭақәа зегьы рҿы имҩашьо
иубоит рҿиаҩык иаҳасабла уи ҵкар рацәала еилоу, ихатәроу,
насгьы аԥсҭазааратә ҟыба-ӡыбақәа жәпакы иԥыршәахьоу,
ирӡыржәх ьоу аӡә иакәны. Ус иҟоу арҿиаҩы ихаҭара
иаҟазшьарбагоуп ауадаҩрақәеи азалымдарақәеи рҿаԥхьа
бзанҵы ахьамҵра, ахы-ламырҟәра, аиашазы ақәԥара, аиааира
хықәкыс амазаара, насгьы идоуҳатә ԥсымчхара ҳәаақәзҵо
аԥсадгьыли ажәлари рыбзиабара имцаԥшьха иҩнуҵҟатә
Искьыԥхьрацы сашьҭоуп сҩымҭак,
Уи сазҿлымҳауп, сыбла ахыуп…
Са саныҟамгь, инхарц сымҭак
Даара кырӡа исҭахыуп.
Аха иаԥхьо ргәы ақәмҿыӷьуа,
Сабак иамфарцы сышәҟәы.
Анцәа иҟынтә, уажә уи ауп сзыҳәо,
Уаҳа сашьҭаӡам ҽакы.
27.№8.0. 199ҵш.
ИСЫЛШОЗ, ИШСЫЛШОЗ…
Ак сҷышәзар, изҩызар, иҟоуп абра,
Зынӡа иаиургь сҭахӡам џьара агра.
Ахы аҭо, агәы аҭо, еиҿыршәшәа хәц-хәц,
Исылшоз, исшылшоз ианысҵеит абӷьыц.
Сыԥсҭазара, сгәеисра, са слахьынҵа,
Инҭкааны изҩит, ааԥсарак ҟамҵа.
Схьаақәа, сгәаҟрақәа, ԥхьаҟа схықәкы,
Исылшоз, ишсылшоз, исеҩсмыжьт акгьы.
дунеиаҿы абылра, уаҵәтәи уи алахьынҵазы ахҭынхьаара,
агәҭынчымра уҳәа убас иреиԥшқәо.
Аԥсадгьыли ажәлари рлахьынҵа иазкыу ихым-ԥадтәиу
апроблемақәа Заур Кәарҷиа ипоезиаҿы ихадарақәо ируакны
аханатә иагәлсуа, аԥхьаҩ еиҳагьы иҵарны еиҳагьы игәлҭәааны
ибоит ишәҟә ҿыц «Агәӷ-рақәа рымш» аҟны. Ари аизга иану
ажәеинраалақәеи ап оемақәеи акьыԥ хь рымбац. Уи
шьақәгылоит ҩ-хәҭакны. Актәи аҿы иаҵанакуа аҩымҭақәа автор
иаԥиҵеит аҵыхәтәантәи ашқәсқәа рзы. Аҩбатәи аҟны, апоемақәа
аламҵакәа, уаанӡа еиуеиԥшым ашқәсқәа раан ииҩыз роуп. Уаҟа
поезиатә лирикатә хаҿсахьалеи автортә хьаҵралеи иаарԥшуп
ақырҭуа фашистцәа иаҳзааргаз аибашьра хлымӡаах
ашьҭахьтәи апоет иблала иибо, хаҭала ихҭынхьаауа имариам,
уадаҩу, ақәԥара иазыхиоу, ахьыԥшымреи ахақәиҭреи рзы зхызыԥсы иамеигӡо ҳажәлар рыԥсҭазаара.
Апоет исахьарк ажәа агәра угоит, иахауҵоит, избанзар
гәла-ԥсыла иуныруеит, иузааигәоуп. Урҭ зҳәо, изыҩуа ауаҩы
аԥсадгьыли ажәлари рхьаа ихьаауп, ргәрӷьара игәрӷьароуп.
Ианшәарҭаз ихыԥаҩцәа ивар-гыланы деибашьуан. Ус анакәха,
апоет ипоезиа ырҵабыргыуп аԥсҭазаара ахаҭала.
Руслан Қапба.
РЫОЏОА “РФОАЦПРКОР ПАҨЫ” –
1998 ы
ДҞАЛАРЫМАШЬ?
Дҟаларымашь? Уажә са исзымҳәо?
Ԥхьа иацызҵауа? Ма сус бжоу?..
Уаҳа мамзаргь сара исзымҳауоу?
Сгәы сарьҟалоу, ус схы зжьоу?..
Дҟаларымашь? Сара сышьҭахь
Сыхәшҭаарамца еиқәзырхо?
Иара ус, ма инасышьҭархх
Илеимаҵәа зегь мцурхоу?..
Дҟаларымашь? Са сгәы иҭыхо, –
Ԥхьаҟа исымданы изго?
Са сыԥсуара аҿиара иахәо,
Дҟаларымашь зыгәра зго?
Дҟаларымашь? Сымҩа инымҵәо
Инацәхымҟьа имырӡ ицо?
Ԥсыуа ҵеины, жәлар ргәы дҭымҵәо,
Урҭ ирыхәо уск ҟазҵо?
Дҟаларымашь? Сыхьӡ змырӡуа,
Ԥхьа еихазҳауа сдац, са сԥашә?..
Сара сышьҭахь ҿыцк аԥызҵо,
Иазмыркыша сыҩнра, сгәашә…
Дҟаларымашь? Са сзықәгәӷуа,
Афырхаҵа игәы зызҭоу?
Икәша-мыкәша зегьы дрыхәауа,
Мазеи дашьҭамло, дыштәоу.
Дҟаларымашь? Ираиааиуа,
Ҭаха сызымҭо, исаӷоу.
Сыхәдагьы уӷә хәҷык нықәҵаны изгон,
Са сыжәлар рхьаа, са сихьааны избон.
Ааигәагь, ахарагь, сыблақәа рхсыжьт…
Исылшоз, ишсылшоз, изҩит, акы нсмыжьт.
Шьоукы-шьоук ианырҳәогь ыҟоуп са стәы…
Наԥшыхәынтә, ҳзашьҭои ҳәа, исылзхуа ацҭәы.
Сцәаҳәақәа: сшьа иалҵт, сда иҭыҵт.
Ицәызымгт уаҩԥсы,
Исылшоз, ишсылшоз, иахылҵит сыԥсы.
24.0. 199ԥш
Ишысҭахым, еиҭах, саԥылт аҿа,
Саԥыхьамшәеит иааиуаз зны сзы ахҿа.
Цәқәрԥаӷьырак сыҷкәынцәа сцәагеит,
Уи ахьаа сзаҵымҵт, исгәрҩауеит,
Акәаҭан ацәқәа наҵаҳәа сцәаӷәеит,
Цәаҳәақәакгьы зҩит. Ԥыҭк сҵәаӷәеит.
Мыҟәмыбара гәарҭакгьы сыԥгылт,
Саҿагылт, сықәԥеит, ҭынч сымгылт…
Сҿыкаҷыраҿ цәаҳәақәакгьы анылт,
Аха сҽаҩра цәгьамкәаны исԥылт.
Иалсмыршац алшароуп смахәҿа,
Санацәынха, иааиуаз сзын ахҿа.
Уаанӡа исыгхаз, уажә меитәшәа избоит,
Лахьынҵала аџьал шыҟоу агәра згоит.
Саԥыхьамшәт иааиуаз зны сзы ахҿа,
Исыхәҭамкәа еиҭах, саԥылт аҿа.
4.0. 199ҵш
Сынахандеи, мырӡ иԥхьазкуа,
Иныҟәзго сара сдин.
Илахь ҷышәны уи ус диит ҳәа,
Сзызҳәақәогьы шьоук ҟалап.
Аха ирызҳәом, зынӡаск дыԥсит ҳәа,
Сҵеира, рҵеира, ԥхьа ирызҳап.
Иагьыҟалап исызхызҭәало,
Инеи, фырџьанқәак, уа сахьжу.
Ҭынч, имццакуа, инсыдтәало,
Рхы-рҿы рылаӷырӡ шахьшу.
Рцәа-ржьы ианырп, урҭ, сышрыгхаз,
Рзын сшықәз сара адәы.
Анцәа сиҳәоит, исызшәҩыкхарц,
Ирзынамгӡаргьы сара стәы…
…Сааигәа ҵарақәак ҷыт-сыҭ ҳәа
Ҵлак инықәтәан ишәаҳәап.
Сбаҟавараҿ, ҽқәак, хыр-сырҳәа,
Рԥынҵа фақьмцабжьы ҭдырҟьап.
Сыԥсы ҭахәаҽп, дамрак иамкуа,
Иҭыҵырц еихап, амч мхап…
Усҟан, сааигәа, сԥацәа ӷламқәа…
Схьаа хырҽып, сыҽсырӷәӷәап.
Мшәан, избан. Схы-сгәы захшәозеи?
Сԥацәа, сгәыкыҵәко снырҿыԥшып.
Урҭ ахьсымоу уа, сзыцәшәозеи,
Адауҵәҟьа дырхәаҽып.
Аарцә, цқьа рбаха смаӡазаргьы,
Нырцәы, наунагӡаз ҳаиқәшәоит.
Усда-ҳәысда дымнаиааиуа,
Аԥсуа ихьыӡ иаԥсахо?
Дҟаларымашь? Сшьа ҭазмыжьуа,–
Инысгәдҵаны сыршьыр.
Зынӡа акала згәы казмыжьуа,
Ихала дыҵымхо ашәшьыр.
Дҟаларымашь? Сҳәаҭҳа-сабџьар
Ҳаҭыр ақәзҵо, ишахәҭоу?
Дамра хыла садырсп мамзар,
Ианҭажьақца аҭра ишҭоу.
Дҟаларымашь сымҩаԥызго,
Сынырцә-мҩа саназцо?
Хырԥашьа змам… Суахҭа гәнызго,
Зхы иамеигӡо, зегь ҟазҵо.
Дҟаларушь нас, са сгәы самжьо,
Смарҭхә ҟазҵаша, сыԥс иахәҭоу?
Гәыла, ԥсыла, уаҩ димабжьо,
Сыс шьак казҭәо, ишԥсаҭоу.
Иҟаларушь? Снышәнап ԥызҟо, –
Сызқәаҭыԥ разны иҟазҵо?
Уаҩымрала урҭ мныҟәуа,
Иахәҭоу агыжьны имцо.
Дҟаларушь? Хпыҿқәак дзыржәуа?
Наунагӡаз иҟазҵаз сџьынџь…
Ишәпату, ирыхәҭоуп, – идзыржәуа,
Сыԥсы рныҳәар, сыцәап ҭынч…
Дҟаларымашь? Нас сгәцразука,
Иахылаԥшуа уа сҳаҭгән?
Сҵеира, рҵеира, сара сышьҭахь иӷьацап,
Ргәы шьҭызхша хәҵышаамҭак ԥхьа ирыхьӡап.
Аԥсҭазаара амаӡақәа такәы рҵап,
Са исылымшаз, сымч зқәымхаз, дара инаргӡап.
18.0. 199ԥш
АЦӘАШЬЫ
Иаркыуп ацәашьы,
Ԥшьала, ҭынч иӡҭуеит.
Игом џьа шьҭыбжьы…
Саргьы сыԥсы зӡоит.
Иаркыуп иҭааӡа,
Ҵәыцак нхҭәал, изжәуеит.
Ахықәкы намгӡа –
Иҿыцәаар ҳәа сацәшәоит…
12.0. 199ԥш
АМШҚӘА
Амшқәа цоит, еишьҭоуп,
Ихьаԥшуам, урҭ шьҭахьҟа.
Ианҟәшӡахаз уашьҭоуп,
Ирхыргахьеи шаҟа…
Ӷәӷәалаӡа ргәы хәуп,
Инҳабыжьҟьеит ԥшак…
Срацәажәарц сҭахыуп,
Аха ирҿыҵҟьом жәак.
12.0. 199ԥш
Џьамыӷәа цәгьа схызгазаргьы,
Слахьынҵадара, иахҟьоит…
Дҟаларымашь? Ах! Сгәцразукуа?
Иахылаԥшуа ԥхьа сҳаҭгән.
Сынхандеи, мырӡ иԥхьазкуа,
Иныҟәзго сара сдин.
Иҟаларымашь? Сымҩахәасҭа
Имҩадухан, уаҩ ԥхьа даго?..
Аҽарҭбаауа, ԥыхьа аасҭа, –
Сымҩа, лҵшәадан ишәымбо.
20.0. 199ԥш
Аҽакалаӡоуп уажә сшыҟоу, аҽакалаӡоуп,
Саазқәылаз, сгәы акы алаӡом.
Аҽакалаӡоуп уажә сшыҟоу, аҽакалаӡоуп,
Аха, сымҩа ԥхьа, мап, сацәҟьалаӡом.
Аҽакалаӡоуп уажә сшыҟоу, аҽакалаӡоуп,
Хыхь, сымардара ақәцәа сзымхалаӡо?!.
Аҽакалаӡоуп уажә сшыҟоу, аҽакалаӡоуп,
Дыршьа сымам, сахьҭахо, сахьалаӡуа…
Суахҭа ааира згәы иалсуа ҳәа уаҩ дызбом,
Сеаҵә нкыдшәан хланҵы инҭалап, ижжаӡа.
Аҽакалагь иҟалоитҳәагь агәра згом,
Адунеиаҿ, наунагӡа уаҩ дшаӡам.
20.0. 199ԥш.
2.
Есааԥны, аԥсҭазаара са сгәы ԥнажәоит,
Аха ҽакала еиҳа сыԥнашәоит.
Ес ааԥынра, исылԥсаауеит дак,
Иҟаӡамкәоу саргьы џьа сыхәҭак?
Ес ааԥны, аԥсҭазаара еиҳа агәра згоит,
Аха аԥсабара иара атәы агоит…
Ес ааԥынра ашәҭыц шәҭуеит, ишышәҭыц,
Хәҷык сҽыҟажо, ԥыҭк уа, ма са сгәы шьҭыҵп.
Ес ааԥны, исылшогь еиҳа еиҳаӡоуп,
Абырцкал икылхыуп, еиҳа ираӡоуп.
Ес ааԥынра, акала иҟоуп сҟазшьа,
Џьа иҭасырхарцгьы залшом са сшьа.
Издыруеит, мышкы са сгәахәтәы сахьӡоит,
Сабацәа рабацәа рҵас насыгӡоит.
Схы ларҟәны, сзықәгылоу сыдгьыл сыгәӡуеит,
Нас зны, наӡаӡа иара ашҟа сазцоит.
Ус баша-машагь уаҩы сизжьом,
Сшәаны хаангьы шьҭахьҟа сгьыжьуам.
Ҳаҭыр сызиқәым ишәо, ихьаҵуа,
Сиҵахарцгь сҭахым ԥсыуак ихаҵоу.
Ес ааԥынра, санаԥыло аҿа,
Иҟасҵандаз сгәахәоит аҽа шьаҿак.
ЕС ААԤЫНРА
Ацикл
1.
Ес ааԥынра, схьаақәа цәырҵуеит,
Сыхәрақәа рҽырӷәӷәо, сгәӷрақәа сцәыӡуеит,
Ес ааԥынра, ҽакала схәыцуеит,
Хҵысҭа хәҷыкгьы уа стәала схыҵуеит,
Ес ааԥынра, шәа-ӡыӡарак сауеит…
Аха сныҟәашәа иагмырхо снеиуеит,
Ес ааԥны, еиҳа акала сгәӷуеит,
Схьаақәа шцәырҵуагь, сыӷәӷәара сыхәоит,
Ес ааԥны, сара сгәы акы ыҵхоит,
Сгәалаҟарагь еиҳа иҿыцхоит,
Ес ааԥны, сааигәа кәицқәак цәыҵҟьоит.
Цәаҳәақәакгьы ус рхала иаацәырҵхоит.
Ес ааԥынра, еиҳа схьаа схашҭуеит,
Сызхысхьоу, сызҵысхьоу, сышьҭахьҟа
схьаԥшуеит…
Ес ааԥны маӡак сгәы иҭасшьоит,
Исылшаз гәаҭо, исылмшац ԥхасшьоит.
Ес ааԥынра, бжьык са сарҿыхоит,
Гәӷрақәак сыҭо, мчык ԥхьаҟа исыхоит.
Ес ааԥны, егьырҭ амшқәа иреиԥшым ҽакы,
Санраиааиуа ыҟоуп схьаақәа жәпакы.
Ес ааԥынра, бжьыс иҟоу ҽакала исаҳауеит,
Аҟармаҵысҵәҟьагьы ҽакала ишәаҳәоит.
Зегьы-зегьы рҽеиҭаркуеит, ишәҭуеит еиҭа ҿыц,
Зегьы-зегьы, ҽакала иҟоуп ргәы шьҭыҵ.
Ес ааԥынра, исылшаран исыгхаз сазхьуеит,
Иара сыхгьы ҽԥныҳәашәк аҭо сазӷьуеит.
Ес ааԥны, рымш ира ҳаԥылоит аҭаацәа,
С-Алхаси, с-Ахреи, с-Алиаси, исзымхьчаз сԥацәа…
Ес ааԥынра, сылшара иацлошәа збоит,
Ес ааԥны еиҳа-еиҳа схы агәра згоит.
27.№9.0. 1998-99ш.ш.
ШЬЫЖЬЫ ИНАРКНЫ ХӘЛААНӠА
Шьыжьы инаркны хәлаанӡа,
Ианыхәлалакь – шаанӡа,
Сҟамлеит ак нысхьымскуа,
Нҵәашьа рмоуит сусқәа.
Уахгьы-ҽынгьы сҭынчым,
Арахь, акгьы сымчым.
Сыфа иагуп, сыцәа,
Имаҷӡахеит сдырцәа.
3.
Ес ааԥны, сымшқәа ҽакала срыхьӡоит,
Ҽакала сырзышәаҳәоит, ҽакала исраӡоит.
Ес ааԥны, сымра ҽакала исхаԥхоит,
Ҽакала илашоит, ҽакала сарԥхоит.
Ес ааԥны, сыдгьыл ҽакала исгәаԥхоит,
Ҽакала избоит, ҽакала сынхоит.
Ес ааԥны, сыбаҩ сцәыласуп, исылшо ҟасҵоит,
Сыгхақәа срызхәцны, исзымдыруа сҵоит,
Ес ааԥынра, с-ааԥынгьы иалоуп сыхәҭак,
Аҷыхь ӷәӷәа, аԥша ҵәҵәы, сакӡуам сара хьҭак.
Ес ааԥынра, сазԥшуп акәкәу абжьы,
Ажәлаҟьара сазгәшьуеит, сгылоит шьыжьы.
Ес ааԥны, иандәықәло, ианазҳауа аҿа,
Еиҳагьы аҽарӷәӷәоит сара смахәҿа.
4.
Ес ааԥынра, ҽакала сзынхьуа рацәахоит,
Иара сҟазшьагь ҽакала еиҳа еицәахоит.
Ес ааԥны, слахҿыхыуп, еиҳа сласцәахоит,
Схьаа иаацәырҵуагь, еиҳа исҵәахуеит.
Ес ааԥынра, ҽакала сара сразцәахоит,
Аԥсабара, адунеи, еиҳа сазшәаҳәоит.
Сыуаҩра, сара схаҭара ԥызшәо
Исзымҳәац, исзымҩыц акәзар сгәы ԥызжәо?
Ишыҟо здыруеит сывараҿы иааигәаны,
Мшәан, ҳҟалама дареи сареи ҳмааибуаны?
Дыршьа сымам, исыхьыз, сара исықәшәаз,
Зынӡа имӷьеитеи зынгьы ахы ахьсықәшәаз,
Аха хьаас искым, хырҩаа азызуеит…
Ус акә, анс акә, уажә акы саруазыруеит…
24.0. 199ԥш
Сҟамлап. Ԥыҭрак ашьҭахь, снеиқәыхьшәашәап.
Иҭынчрахап уа, са сзыҳәа адамра.
Аҟармаҵыс ишаҳәац еиԥш иаҳәап ашәа,
Ак са сзыҳәа аҽшамԥсахуа изгоит агәра.
Сыгха-ԥхақәа уаҟа инҵәап, зегь рхы-рҵыхәа,
Аӡәгьы хьаас са сикрым, сырхашҭп.
Хырԥашьа змам, аанкылашьа иамам ԥсыхәа,
Аӡәгьы акала, ҽаӡәгьы ҽакала сыхьӡ иҳәашт.
Иаанхоит дгьыли-жәҩани ус ишыҟац,
Иԥхалап амрагь, жәҩанаҿ ишыԥхац.
Сыхәшҭаарамца мыцәуа, схылҵшьҭра ҿиарц
исеиԥшу
Уи ауп сзынхьуа. Дыршьас иамоуи исԥеиԥшу?!
2.0. 199ԥш
Хьаа шәкы сызцәырҵит,
Сԥара-сшьара сцәыӡит.
Сӷархеит уа-ҭынхала,
Сықәхеит сара схала.
Смалхәҷы исымаз нымхеит,
Сеиҵалт, сеиџьит, смымхеит…
Уажә зегь рыла исыгхеит,
Ус исынасыԥхеит.
Сеиашьарагь рҽырӡеит,
Аӡәгьы сышҟа дцәырмҵӡеит.
Зны сырҽхәо исыхцәажәоз
Цәала иҽхырцәажәоз…
Шьыжьы инаркны хәлаанӡа,
Ианыхәлалакь шаанӡа
Сҟалом ак нысхьымскуа,
Нҵәашьа рмоут сыхҭысқәа…
1.0. 199ԥш
Сшьаҿа еихызгоит, уажә ашьшьыҳәа, ҭынч,
Еиҵахазшәа збахоит сара сымч.
Дыршьа сымам, исыхьыз, са сзықәшәаз,
Ак сҭахымкәа, схы са сгәы захшәаз.
Сгәамҵхьеит. Сааԥсазар? Ма сажәызар?
Исмаҳауазар? Ма сара слашәызар?
Иаԥысҵахьоу, зынӡа сгәы рызҭамзар?
Аԥсҭазара ма ԥхьаҟа ирыхәҭамзар?
Иҽынлаз, иуахынлаз,
Сзыҳәаны акоуп.
Снаршә ҽеила имхиеитаз,
Кыр уажә сгәы сагеит.
Сақәмшәеит иахьнеитәыз,
Иахьааитәызгьы сымбеит.
Сцәа-сжьы акы аныруеит…
Сыҟам урҭ зегь зӡо…
Ӡиас ԥандук сыруеит,
Иҟоуп са сзыхьӡо.
6.0. 199ԥш
Издыруеит, ииашан, –
Ишыҟам аиаша,
Издыруеит, сзыниашагь,
Ус сгәӷуеит баша.
Уцәа-ужьы зегь ҭаугӡар,
Мшәан, усҟан узыҟои.
Агәра умгар, ак хаумҵар,
Нас адәы узықәи?..
Ҳацқьара ҳшеиқәнархуа
Ҳныхаԥшьа иснырныруеит.
Зегь зинла ҳшеиҟрахуа
Уа… ииашан издыруеит.
Мышкы, ари сгәаҟрагь сацәцап,
Сышьҭахьҟа уаҳа сымхьаԥшп.
Схы-сгәы зынӡаск иҭацәӡап,
Зегьы-зегь наҟ са сырхашҭп.
Ус џьа ашьшьыҳәа снатәап,
Игәнго, исхызгаз сазхәцп.
Сылаӷырӡ аҳәҳәыҳәа икаҭәап,
Аха, сыхшыҩ мап, сахымҵп.
Мши-ҵхи цалап, имгьыжьӡуа,
Схьаақәа сгәаҵаҿ инсыжьп.
Сыуаҩра хьчо, имҟьашьӡуа,
Схаҭара сылаԥш нахсыжьп.
Исылшо маҷ-саҷқәак ҟасҵап,
Мышкы ԥыҭҩыкгьы сырхамшҭп.
Суахҭагьы ҭынч уа исыхьӡап,
Сышьҭахьҟьагь уаҳа сымхьаԥшп…
6.0. 199ԥш
Сцәа-сжьы акы аныруан,
Сыҟам урҭ зегь зӡо.
Ӡиас ԥан дук сзыруам,
Имаҷӡоуп сзыхьӡо.
Снеиуеит, стәала ирлас,
Сымҩа храк иаҿгоуп.
Зегь сыԥзырхуа,
Зегь сыззырхуа,
Сара исгәцхәу,
Зҿы са смыцхәу, –
Сышықәсқәа!..
Шәарҭ шәышсыԥхазгь…
Снашәцоит сыԥхарс.
Уажә шәҿаԥхьа
Сҭамамхт.
Аха, сымшқәа
Лҵшәада иԥхасҭамхт –
Сышқәсқәа!..
9.0. 199ԥш
Сыԥсуа бираҟ шьҭых –
Ԥхьа снеиуеит, сахьхәым.
Хаҵа ӷәӷәак ишьҭахь,
Сгыларцы сҭахым.
Сцәа-сжьы, схаҭа зегьы,
Х-ла ирӷӷоуп…
Џьыбала скәадазаргьы,
Доуҳала сыӷәӷәоуп…
24.0. 199ԥш
Са издыруеит, ииашан,
Уа, ишыҟам аиаша.
Сагьгәӷом баша.
Издыруеит сзыниаша…
7.0. 199ԥш
Сгәы, алаӷырӡ амҵәом,
Сгәы ашәа амҵәом.
Сныҟәозар сарцәом,
Сышьҭалар сарцәом.
Иаҭахым цәгьак аҩсра,
Иаҟәҵп мышк аисра.
Зны, ҭынч, ашьшьыҳәа
Иааиқәтәап…
7.0. 199ԥш
СЫШЫҚӘСҚӘА…
Уажә сынзырхуа,
Зны сҭазырхуа.
Уажә сеиқәзырхуа,
Нас сахьзырхуа.
Сара исҭынхоу,
Сара исаӷоу –
Сышықәсқәа!...
Уажә са сусқәа сраӡоит, исшәоит,
Анышә сазҭогь нас уаҩ дҟамлар ҳәа сшәоит.
Илеиуаз сылаӷырӡқәа сҿабахьеит,
Сгәы акәзар арахәцеиԥш ипахеит.
Иҟалеит аҽакалаӡа сҟазшьа,
Исызхымго, иахьсзымуц акәым сшьа…
Сус сацклаԥш, зегь ахы аҭо исраӡоит,
Агәра га сыҟоуп, ԥхьа схықәкы сахьӡоит.
18.0. 199ԥш
Сшыҟазаалакь, сыԥсы ҭоуп,
Иамоуп сԥацәа ҩыџьа анышә.
Саргь уахь сыҟазарц сыхәҭоуп,
Нас иакырцу зынӡа сышә?
Аџьныш ҟәџьал ду сызҭашәаз,
Сахьызҭымҵуа сгәы ԥнажәоит,
иҟоуп рҵеицәа исыцәҭахаз,
Гәыӷра хәҷыкгьы снахьԥшуеит…
199ҵш
Сажәақәа, сашәақәа, иасҭеит аԥша –
Сылацә анаахыст, ашьыжь ианша.
Зынӡагьы ицааит иаман хара,
Иаԥшьаргааит рџьала рхала анхара.
Зегь аԥара аҭахуп,
Иаҭахыуп.
Шьоукгьы иҩуа ашьҭа ихыуп.
Ашьҭа ихыуп.
Зегь аԥара аҭахуп,
Иаҭахыуп.
Ӡәырҩы рылаԥш уи иахыуп,
Ргәы хуп…
Зегь аԥара аҭахуп,
Иаҭахыуп…
Арҳарагьы ахы аҭахыуп,
Иаҭахыуп.
Зегь аԥара аҭахуп,
Иаҭахыуп.
Шьоук ирхәцроуп, иара рхыуп,
Рхаԥыц хыуп…
Зегь аԥара аҭахуп,
Иаҭахыуп.
Ԥхӡыда ирҳау, фҩык ахыуп,
Са сгәы ахым.
Зегь аԥара аҭахуп,
Иаҭахыуп.
Инахарҟьангь уи рахәым,
Уахьнархәып.
27.0. 199ԥш
Исыдҵуамызт гәыхьрақәак,–
Слахьынҵа исызшаз…
Аха исыман гәыӷрақәак,
Сиқәгәыӷон ҳазшаз.
Ус, амаҷгьы салаӡон,
Схала саннхалакь.
Суахҭа ҭынч исеҩаӡон,
Исышьҭан сахьцалакь.
Аԥсҭазаара сарблаҟьеит,
Ирацәаӡоуп сцәыӡ…
Схықәкы, сымҩа савнарҟьеит,
Сыԥсы анеиқәха сцәырҵхт.
Саламгт уск исаҭәамыз, –
Ҽԥныҳәак соуратә знык.
Ак сырҳап ҳәагь сашьҭамызт,
Сазгәышьуамызт хьӡык.
13.0. 199ҵш
ҲҴЕИРА…
Хык ҳазрыҭом,
Ишахәҭоу.
Цқьа иҳазгәаҭом,
Рыԥсы анҭоу.
Ианҳампыҵҵлакь –
Ҳгәы ԥнажәоит.
Ианҳаԥхалакь –
Ҳхы-ҳгәы ахшәоит.
Аурҭ бааԥс, аҷыхь, иацәымшәааит аҵаа,
Рхы иақәиҭуп, ирылшо ҟарҵааит.
Адгьылгьы иқәз, жәҩанахьгь иԥрааит,
Аха, ҽԥныҳәала, шьҭахьҟа имхынҳәааит.
9.0. 199ԥш
Ҽынла исылшоз, ԥыҭк ҟасҵеит,
Кырӡагь скарахт.
Хәлбыҽхоуп, уажә, иаалашьцеит,
Зегь еиқәарахт.
Аԥсабара еиқәшьшьы…
Хәцрак иалахт.
Ааигәа-сигәа, игом шьҭыбжьы,
Ганкы савахт…
2.0. 199ԥш
Слахьынҵацәгьа сеихырхәо,
Мап, сымгылт са ҽнак.
Сгәи са сымчи среигәыӷон,
Сақәтәаӡамызт ԥшак.
Сзыҟамлаӡеит сҩызцәа реиԥш,
Иансыхәҭаз сызцәырмҵт.
Снеиуан ус, ишсылшоз еиԥш,
Сахьынҳала хәцк…
СНЫҞӘОИТ…
Сныҟәоит, уахгьы-ҽынгьы сныҟәоит,
Есымша мчык уа ԥхьаҟа исыхоит.
Саагылеижьҭеи ҭынч џьа сызтәом, сныҟәоит,
Сыбӷагь шьҭа, уи, ус, маҷ-маҷ иџьыҟәхоит.
Сныҟәоит, сааҟәымҵӡакәа сныҟәоит,
Слымҳа иаҳауеит, сыбла ҵарра сыхәоит.
Сныҟәоит, уахгьы-ҽынгьы сныҟәоит,
Гәыӷрақәакгьы шсзааиуа уа иԥсыхуеит.
Сымҩахәасҭахәҷ сануп, сшаныц, сныҟәоит,
Дыршьа сымам, имҩадухарц иҟоу…
Сныҟәоит, ԥсшьарак сымам, сныҟәоит,
Неишьа смоутеи снеираны сахьыҟоу!..
9.0. 199ҵш
Уажә акалашәа сынхоит,
Сымшқәа лҵшәадала исыԥхоит.
Ишоит, ихәлоит, сыҟоуп ус,
Сгәы зыҳәо ҳәа иҟам уск.
Схы аус ауам, сыгәгьы бжьыст,
Исоурызеи уаҳа мчыс?
Сызқәаҭыԥ сазԥшуп уашьҭа,
Ҩыџьа сыҷкәынцәа рыгәҭа.
10.0. 199ҵш
Ҳанрыхәашаз,
Ҳамқәацеит.
Ирыхәашаз,
Ҳамҳәаӡеит.
Уажә зегь гәаҳҭоит,
Зегь аабоит.
Ҳхы авба аҳҭоит,
Ҳагьгәрҩоит.
Уаҩы иԥхьаӡом
Иахәҭаны.
Баша ҳҵәыуоит,
Џьа ҳтәаны.
Ара иҟам
Аҳәатәы.
Уашьҭа икьасоуп
Уи атәы.
Иаҳџьырымшьеит,
Иҳагхоуп.
Иаҳзымыхьчеит,
Иҳавбоуп.
Хык ҳазрымҭеит
Ианахәҭаз.
Цқьа иҳазгәамҭеит
Рыԥсы анҭаз.
19.0. 199ҵш
Укаҳаитҳәагь ак ухьом,
Маҷӡак ужьы уцеит ҳәа.
Илҵшәаданы уҽумҟьан,
Уҽыҩ ашькыл уангыл.
Умҩа ԥхьа уацәхымҟьан,
Укаҳаларгьы угыл.
Жәак умҳәан умхәцкәа,
Иузымдыруа ҵа.
Еихырӷәӷәо ухаԥыцқәа,
Ухақәкы нагӡа.
Уи угәаҳәара ала,
Умҩа ду уазцап.
Зны укаҳара ала,
Цқьа аныҟәашьа уҵап.
Умшқәа лҵшәада инухзаргь,
Ԥхьаҟа акы унарҵап.
Гаӡарак џьа иухьзаргь,
Ҟәшракгьы ухьӡап.
Зны џьа ихьаҵрахаргьы,
Акаҿы уазааи.
Зны џьа уаҵахаргьы,
Ҽаџьара уаиааи.
Укаҳара уацәымшәан,
Ԥыҭк уа сжьы снарцеит ҳәа.
Улахьынҵа уанымшәан.
Шәахсҭак сыннаҵеит ҳәа.
22.0. 199ҵш
УЛАХЬЫНҴА УАНЫМШӘАН
Улахьынҵа уанымшәан,
Шәахсҭак сыннаҵеит ҳәа.
Укаҳаргьы уацәымшәан,
Уа хәҷык сжьы снарцеит ҳәа.
Уи укаҳара ала,
Агылашьа уҵап.
Уи укаҳара ала,
Цқьа аныҟәашьа уҵап.
Уи укаҳара ала,
Угылар ԥхьаҟа уцап.
Уи укаҳара ала,
Уархәцп, ҿыцк уҵап.
Умҩа ԥыҭк уанхалар,
Аӡәгьы улаирҟәышт.
Нас уеихап ухала,
Кырӡа уи уарҟәшп.
Иоуз зны угхала,
Ԥхьаҟа умҩа уԥшаап.
Узалҵыр зегь лыԥхала,
Угәрӷьап, угәы мԥшаап.
Ԥсҭазаарак уазхьуазар
Ӷәӷәала аџьагьы убап.
Ақәԥара уазхиазар –
Зынгьы аиааира угап.
Ҭынч уантәа, ак ухәом,
Зынӡагьы сгәы цеит ҳәа.
Исыԥхеит.
Сгәы ԥжәеит, итҟәацт,..
Зегьы сырҟәаҵт.
Сзаҵәны сынхеит.
25.0. 199ҵш
Акгьы збом, шьҭахьҟа схьаԥшны,
Схьаа зӡоит.
Сыҟоуп, кырӡа сымчқәа маҷны,
Сымшқәа цоит.
Сыԥсҭазаара мҩасуеит лакәшәа,
Саршәоит хҭыск…
Ишоит, ихәлоит, сылаԥш ақәшәом,
Уажә џьа ҿыцк.
10.0. 199ҵш
УЗХАГЫЛАМ
Узхагылам угәы иҵхуа,
Узқәаарыхоз, уажә ҳәысҭоуп…
Узхагылам, уи зегь рыцҳауп,
Узхагылам зегь ԥхасҭоуп.
Узхагылам, еиба-кәеибоуп,
Нҵра амам, инкабоит.
Узхагылам, умҩагь уаҩгоуп,
Зымҩа уавганы уагоит.
Аӡәы сизхьуеит,
Ҽаӡәы сизӷьуеит,
Ҭынч сызтәом.
Аӡәы сирџьоит,
Ҽаӡәы сирҽхәоит,
Уигь сзыхгом.
Аӡәы сижьоит,
Ҽаӡәы сижьжьоит,
Рыгәра згом.
Аӡәы дсызцаст,
Ҽаӡәы дсыгәҭаст.
Уаҩра збом.
Аӡәы дысцрыҵт,
Ҽаӡәы дысцәыӡт.
Схәалахеит.
Аӡә игәра зган,
Иаҳаҭыр збан,
Синаԥхеит.
Ҽаӡәгьы дсызчарҳәт,
Зынӡа дыччархәхт,
Дсоут уажә ӷас.
Ихәлан сызшеит,
Ҽаӡәы сирҽеит,
Дсоут ҭынхас.
Еиҭах шьоук сзылԥхт,
Аха исызнымхт,
Ԥара рацәак са исмырҳаит,
Сҽазысымшәеит исоурац малк.
Зынгьы ԥхыӡырла сцәырҳаит,
Саруазыруан исыдыз уалк…
Сашьҭамлакәа сара схы
Цәаҳәақәак уа рышьҭа схын.
Иасырбеит схы аџьа мыцхәы,
Уи азыҳәаны сахьхәым.
Амҩа сшықәызгьы сынхеит,
Аԥсҭазаараҿ кыр сыԥхеит.
Аха сџьынџьаҿы сынхеит.
Сыхәшҭаарамца еиқәсырхеит.
7.0. 199ҵш
СҼЫХӘА
Иароуп ашьыжьӡа сзырҿыхуа,
Сҩаҵҟьеит, сыԥан снақәтәеит сҽыхәа…
Ԥыхьа еиҳа уажә са схәцроуп,
Мардара дук уа ԥхьа схыҵроуп.
Аус злоу сымч-сылшароуп,
Ԥыхьа еиҳа сҽысҟажароуп.
Аҽакала сҽы сыбжьароуп,
Шьҭа сахааихьоу, схы сымжьароуп.
Уԥс ахылҵ, ирхылҵыз ракәзаргь,
Урхагылазарц ахәҭоуп.
Узхагылам, уи, уҩнракәзаргь,
Илыҵшәадоуп, иқьаԥҭоуп.
Хырҩаа зуҭо, игәыгәҭажьу,
Ихымжьыжькаауеит, иӷьаӡом…
Узхагылам, убла зхыжьым,
Уара удлаԥса иӷьацом.
Узхагылам, ифугоуп,
Иргоит иақәшәаз еимҵәаны.
Узацәымцаргь агәыхь уоууп,
Адәы уқәхар узаҵәны…
Уҭахеитоуп, ԥсыла, бзала,
Харантә уахәаԥшра азхом.
Узхагылам, акгьы узалам,
Узхагылам, акгьы нхом.
31.0. 199ҵш
Хьаацәгьак сакыуп, сахәаруа,
Снаԥырҵ исзыҟамҵт шьаҿак.
Уи хәшәыкгьы смоуит иахәара,
Иауам саԥыларцгьы ҿак.
Уа, уи уамаҵәҟьа сақәнаршәеит,
Цқьа изакәугь смоут еилкааны.
Ӡырлашәҵас ак сыхәда аҽакәнаршеит,
Сыԥсы акит, инҭкааны…
27.0. 199ҵш
…Скаҳт, ус кыр, ирацәаны.
Сархәыцт ԥыҭк ирацәаны.
Санылхт сымҩа, сгәы ԥжәаны,
Сымгьажьит, схы-сгәы ахшәаны.
Акырцх шауаз адәы сцәылт,
Сыбжьы нҭыган зных, уа сҵәыут.
Сзықәшәари сҳәахт, еицәаны.
Скаҳахт. Сгылт, сшьапы 8ҵәаны.
Асы ауп, кыргь ихьҭахап,
Ԥыҭраамҳакгьы ишьҭахап.
Дысмоургьы уак, ҭынхак,
Сыԥсы ԥыҭк еиҭа иҭахап.
Сшыҟаӡамгьы са сзаҵәны,
Скаҳалоит ирацәаны…
Снеилап сымҩахь, ԥхьаҟа сцап,
Исылшо, сымч зықәхо ҟасҵап.
Џьара ак сыгхап, џьа ак сҵап,
Цәқәрԥа ӷьырак аҿ сыӡсап.
Мап, схынҳәуам, сгәы 8ҵәаны,
Скаҳаларгьы ирацәаны.
Акгьы уауам ҭынч уштәоу,
Сазхәцп сымҩа, ԥхьа ишьҭоу…
Скаҳап, сгылап, сеихалап,
Ус скәакәы-цыкәкәо сынхалап,
Иҟаз сус са сзы иԥшьаны
Скаҳаларгьы ирацәаны.
24.0 199ҵш
Адунеи ду ахы, аҵыхәа,
Еимыздароуп, сақәтәоуп сҽыхәа.
Уахгьы-ҽынгьы сныҟәоит, сныҟәа,
Исылшашагь ыҟоуп, иҟа.
14.0. 199ҵш
Иҟоуп агәыӷрақәа рымш,
Иԥшьоу, уаҩ дзышьҭоу, дзыхӡыӡо…
Сцәаҳәақәа сыԥсҭазаара рныԥшт,
Акырӡа шыҟоугь сызхьымӡо.
Сааигәа… цәашьқәак аркыуп…
Иҿыцәаарушь?.. уи сазхәцуеит…
Гәӷрала уаҩ деибаркыуп,
Игәӷра аныӡ, зегь ыӡуеит.
Сымшынҵа, схьаақәа рныԥшт,
Сзынҟьа-нԥаз сзалымҵит, сгәы иалоуп.
Иҟоуп агәӷрақәа рымш…
Уаҩ иԥсы злаҭоугь уи алоуп.
24.0. 199ҵш
СКАҲАЛАРГЬЫ…
Снеиуан, сымҩа ааихҵәаны,
Зынӡа сцомызт сыхҵәаны.
Ҵаак снықәшьқьрааит, уаҟа зны, –
Сагьзымгылаӡеит сласны…
Сышьҭырхт, сыжәҩахыр 8ҵәаны.
Исҭахым башаӡа аԥшра,
Сықәлеит сымҩа, кырӡа икьасан…
Аҽ ура иалҵуазар аҽра,
Иалихуеит иақәтәоу, уи аҽҟаза.
24.0. 199ҵш
ԤХЫӠЫРЛА
Сара ԥхыӡырла кырынтә сыԥсхьеит,
Избахьеит сыуа-сҭынха еизаны.
Сыбла нҵәыҵраа иҟоу гәаҭо сыԥшхьеит,
Шьоук еиндаҭла аҩы ржәуан еисаны.
Ҳәсақәак схагылахын, рыӡӷқәа цәԥуа,
Уа, ирзмырҭынчуа иркын еимырхха,
Ҽа шьоукгьы, ргәы иҭасуа, уа рыхқәа ԥҽуа,
Рԥарцәақәак сырҵәыуахон, еилыхха.
Ҽа шьоук, еидҽырбало, насх еилацәҟәуа,
Сыԥсра рхы иархәан ицәажәон рызхара.
Идыртәаз ихырҭәалт, игылт шьоук еицәкьысуа
Аџьар есааира иаҿын азҳара.
Иану, иҟоу, зегь збоит, исаҳахуеит,
Сҵәыуацәа рҿаԥхьа сышьҭоуп уа сеиҵӷәаа.
Сыблақәа хҩоуп, сызцәажәом, сҿаҳахыуп,
Сгәы аҽаларԥс иакыуп акы еимырхха…
Иааиз сҭахыра сыԥсра заҳаны,
Ҭынч иааидтәалахт, сыԥсыжра иарҭт аҿҳәара.
Ус, ашьыжь, сааԥшит, сара сцәырҳаны,
Сгәы ҭыԥан иҭыҵны ицон аҳҭара…
26.0. 199ҵш
Иансзымхо аҳауаҵәҟьа,
Уа ӡыхьк ма, снеиҿыхәароуп.
Сус саиааироуп схалаҵәҟьа,
Уи сгәы аӷәӷәара сыхәароуп.
Исамарҭалны саҵазар,
Уаҩрам, шьҭахь ахьаҵраҵәҟьа.
Сыҽсырӷәӷәароуп, схаҵазар,
Сԥацәа рҳақ ацасҳәаҵәҟьа.
Ԥыҭк снаԥшыроуп ахара,
Имҭо саӷа сымариа.
Иалшап, уи сымч ақәхара,
Ишыздыруагь ишымариам.
Схы збаӡом акалашәа,
Сзыԥсои, сшәо шьҭахь схьаҵуазар?
Уаҩ дызқәмшәац сақәмшәеит,
Сагьаиааироуп схаҵазар…
26.0. 199ҵш
АҼЫЦЦЫШӘ
Сызхалома сызҿаԥшуа ахәы?
Схы зжьоу, ус ма џьа схәарҭоу?
Аҽыццышә егьа ицәгьаз ахы,
Иазыԥшаахоит аӷәра, уи иахәҭоу.
Схьаақәа кырӡа сыдреиџьит,
Дәахьылагь исныԥшт.
Слахьынҵагь даараӡа исеижьеит,
Ах, иӡрацу, сгәӷрақәа рымш…
Гәӷрала иҭан са сыԥсы,
Кыр схызгеит, кыр сааит.
Иҵасымҵт схы мап, уаҩԥсы.
Схықәкы-мҩа сазааит…
Ицәырҟьа-цәырасуа еҵәак
Иҭааӡа иаасҿаԥхоит.
Сзақәгәӷом уажә уигьы рацәак,
Ус ԥыҭк сааиҵаӷәӷәоит…
Смыцәакәа зных иаасрышоит,
Сцәа-сжьы сҭаӡыӡуеит.
Сгәӷрақәа рымш снахьыԥшуеит,
Хәцрашәк сызцәырҵуеит...
13.0. 199ҵш
Кыр шықәса сныҟәон мҩапала,
Иҟасҵеит исылшоз, снапала.
Нас, ахәы-ԥшӡа ҳракыраҿ санхала,
Уа, сбаҟа сыргылеит са схала.
Иҟоуп игәнызгаз, – ишьыцыз,
Зны, аӡәгьы сичарҳәит, сыршьырцаз.
Аха сеиқәхеит, уагь, исџьалмызт,
Исыман агәамч ду, џьа сҷалмызт.
Танзилиа Зумакәулова лҟынтә.
Избеит, илаӷырӡ иахьа фырхаҵак,
Ԥҳәысҵас дҵәыуон, уа ҵла дук иҽнавҵак.
Деицгәарҭеит зегьы: дҵәыуо дызбаз,
Дарбан уа ахьымӡӷ зхы иазыргаз?
Ихьзеи, гәаҟрас дзықәшәазеи, маӡамзар?
Ахаҵа, иаазгеи илаӷырӡ мамзар?
Иицәыӡзар, иԥҵәазар, дшеибашьуаз иаҳәа?
Иҟама ҭых ишииуаз ишьа аӷьараҳәа?
Ма уаҟа иара деихырхыргь аҳәала,
Дҵәыуамызт иԥсымҭазгь, дкаҳауамызт варала.
Аха, иҩыза ихарамкәа зны игәы нирхазар,
Уи уажә дыҟамкәа адунеи даԥхазар,
Шьҭа, ахаҵа хырқьиашьа имоур ауеит,
Илаӷырӡ дацәыԥхашьом, аҳәҳәыҳәа иаауеит.
31.0. 198ҷш
Рҽырҵәахит сыуеи, сҭынхеи, –
Сҩызцәагьы убас.
Ргәы иабоит: далгеит, дҭахеит,
Изрысҭари вбас.
Зегьы-зегь ирымоуп нцәахәык,
Амаӡа ргәаҵа иҵәахыуп.
Ҽа шьоукгьы, ҽакала ргәы хәуп,
Ҳазшаз урҭ илаԥш-хаа рхыуп.
Иҟоуп иԥшьоу, зыгәра рго,
Ирызҭо агәаҳәара, амч.
Рхықәкаҿы аиааира дзырго,
Ргәӷрақәа еидызкыло Амш.
2.3. 199ҵш
Ус акәын,
Ас акәын,
Анс акәын,
Арс акәын.
Ус иҳәеит,
Ас иҳәеит,
Анс иҳәеит,
Арс иҳәеит.
Аӡә дирџьоит,
Ҽаӡә дижьоит.
Џьа дкакоит,
Џьа дқьақьоит.
Џьа дхырхәоит –
Иирхәоит.
Џьа дгәакьоуп,
Џьа дԥагьоуп.
Сеиқәхазаргь, кырӡа сдыркареит,
Уи зегьы аамҭала сарҟьалеит…
Абарҭқәа еидхәцло… сгәы сыхьуеит,
Аха иӷәӷәоуп уи, ԥхьа исыхоит.
Избоит, макьанагь исыхәоит,
Сныҟәашәа инацҵо, сласыхуеит.
Зных, сымҩаҿ, аҷыхь бааԥс, слаҳәыхуеит.
Сгәӷрақәа рымш шызбо, иԥсыхуеит…
Аха, ахәы-ԥшӡа ҳаракыраҿ санхала
Уа, сбаҟа сыргылеит са схала.
Сныҟәазаргь кыр шықәса мҩапала,
Иҟасҵеит исылшоз, снапала.
24.10. 199ҵш
Ихынҳәит сӡиас-ԥшьа ахьышьҭрахь,
Инеиуеит, ӡ-хатәрақәак ирышьҭархх…
Игәнқьуа, иӷзуа, ԥхьаҟа, еихауеит,
Абызшәала ажәақәак аҳәауеит…
Ихынҳәит сӡиас-ԥшьа ахьышьҭрахь,
Егьа шықәса царгьы са сышьҭахь
Уи, аԥсы издыруеит ишеиқәхо,
Есымшааира ишацло, ишеиӷьхо…
27.10. 199ҵш
Ҳхырҵәага,
Ҳнырҵәага.
Иаҳҳәеит,
Еиҭаҳҳәеит.
Зегь башоуп,
Ҳазгашоуп.
Иазхәцтәуп,
Ак хәцтәуп.
Иҿкыу –
Чмазароуп.
11.0. 199ҵш
Сазылмит
Шьҭахьҟьагьы,
Ԥхьаҟагьы.
Ладагьы,
Ҩадагьы.
Сҟапҵлмит
Уахьгьы,
Анахьгьы.
Наҟгьы,
Ааҟгьы.
Сацглмит
Сыбжьы
Иаҳаӡом
Иныруеит,
Идыруеит.
Уа утәы иҳәоит,
Са стәы иҳәоит.
Иҽирдууеит,
Улаирҟәуеит.
Иҽиурдыруеит,
Угәаӷ икуеит.
Уихьаам,
Сихьаам.
Игәы зызҭоу?–
Ихоуп, дзышьҭоу.
3.0. 199ҵш
Ацәгьаура –
Ацәгьаршра.
Ашьыцра –
Аиҵабаара.
Ацәгьаҳәара –
Аибарфара,
Харамхәцра –
Ацәыгьхәцра.
Аҳарамра –
Ауаҩымра.
Ҳԥырхага, –
Хҭархага.
Уажә сара зынӡа сзаҵәуп,
Гәалаҟарак бзанҵы исныруам.
Уажә сыҩны зынӡа иҭацәуп,
Ччабжьык џьара иҩныҩуам.
Аԥсҭазаараҿ ус иауоу?
Амрагь иаҵам са сзы ԥхара.
Еиҭа иҿыцны ма сиоу,
Салагарцу ҿыц анхара?..
Уи зегь шбашоу агәра згоит,
Ма ицәгьамхондаз ех, сыԥсышьа.
Сдәыӷба нсывс ицеит избоит,
Уашьҭа иамам шьҭахь хнырҳәышьа.
14.11. 199ҵш
Ирымаӡамкәа зынӡа ҳәаак,
Урҭ сгәаҟрақәа ирыцлахт хьаак.
Сыбла иагнархт. Сҟәаҟәгьы ареиџьит,
Слахьынҵацәгьа. Кырӡа исеижьеит.
Инсымкәкәаан уа сыхшара
Саланаӡҩеит амш еикәшара.
Ԥхьагь сышԥаҟаз, уажәгь сышԥаҟоу,
Ах, снымҩасып ус сышгәаҟыу…
15.11. 199ҵш
Уаҩԥсык,
Сыԥсы
Схыҵрац
Иагыуп
Аԥсык.
Сазылмит
Сыбла иабом,
Слымҳа
Иаҳауам.
Сгәы ԥжәоит,
Схы-сгәы ахшәоит.
Дыҟам
Уак, қәлак.
Ҩызак, ҭынхак.
Иаҳәшьак,
Иашьак.
Сфашҳлд
Сызшьапык
Нырцәыҟа
Инеихга.
Џьанаҭ
Дгьыл-ԥшӡак
Аҵкараҿ.
11. 199ҵш
Мап, уигь дсызгом – иҳәеит,
Бзиагьы дсызбом – иҳәеит.
Лыгәнаҳагьы сызгом – иҳәеит.
Аӡәы, кырӡа дкьаҿцәоуп – иҳәеит.
Егьи? дгьыргьалашьцәоуп – иҳәеит.
Ҽаӡәы? Ҳаиуацәоуп – иҳәеит.
Аӡә дидырбеит.
Ҽаӡә дидырбеит,
Ӡәырҩы идырбеит.
Аӡәы? Лыԥшра сгәаԥхом – иҳәеит.
Егьи? лҟазшьа сгәаԥхом – иҳәеит.
Ҽаӡәы? лыла сзынхом – иҳәеит.
Ари? избоит дгаӡам – иҳәеит,
Аха лыжәла наӡам – иҳәеит.
Дахьсыдшәкылогь гугаӡам – иҳәеит.
Ҳара иаабо улаԥшцәоит – рҳәеит,
Инахырҟьаны уԥшцәоит – рҳәеит.
Ушқәсқәа иреиӷьыз нҭакәкәеит – рҳәеит,
Иубаӡом, зынӡа уҵыкәкәеит – рҳәеит.
Еиҭах, уи ҽаӡә дидырбеит,
Дшоуԥашәылоу агәра идыргеит.
Уажә уиаҟарагь ибжьы имыргеит.
Дшақәшаҳаҭым агәра диргеит.
Еидкылоуп лыжәлеи лыхьӡи – рҳәеит,
Иҟалазеи иухьзеи – рҳәеит.
Дзугәамԥхо илыхьзеи – рҳәеит.
Аӡә дидырбеит.
Ҽаӡә дидырбеит,
Ӡәырҩы идырбеит.
Дызгом, мап, иҳәеит:
Аӡә грак лымоуп – иҳәеит.
Егьи гхак лымоуп – иҳәеит.
Ҽаӡә «вбак» лымоуп – иҳәеит.
Аӡә дидырбеит,
Ҽаӡә дидырбеит,
Ӡәырҩы идырбеит.
Дсызгом, мап, иҳәеит.
Аӡәы илыгцәоуп – иҳәеит,
Егьи? илыццәоуп – иҳәеит.
Ҽаӡәгьы, дырныгцәоуп – иҳәеит.
Аӡә дидырбеит.
Ҽаӡә дидырбеит,
Ӡәырҩы идырбеит.
– Уаау, дсызгом – иҳәеит.
Аӡә дласцәоуп – иҳәеит.
Егьи дҭынчцәоуп – иҳәеит
– Иаабоит улаԥшцәоит – рҳәеит.
Аӡә дидырбеит.
Ҽаӡә дидырбеит,
Ӡәырҩы идырбеит.
Аха, ииҳәац еиҭах иҳәеит:
Сзыхьӡаз акәым са сзыргәырӷьо,
Зынӡа ҽакыуп.
Исымԥшаацоуп уажә сзеигәӷуа,
Мҩакы сықәуп.
3.0. 199ҵш
ЛАХЬЫНҴОУП…
Уск ҳшашьҭоу, ҽак цәырҵуеит,
Мҩақәакгьы кыуп…
Ак ҳауеит, ҽак ҳцәыӡуеит,
Уи ус иаԥуп.
Аӡә данԥоит, ҽаӡә данҟьоит,
Наџьнатә иаԥҵоуп.
Аӡә дхалоит, ҽаӡә далҟьоит,
Уигь лахьынҵоуп.
Ҳлафуеит, зных, ҳацәҳауеит,
Еснагь ҳаиԥшым.
Ҳшыччо, насх ҳҵәыуеит,
Ҳақәшәт ҳаззыԥшым…
Шәаргәндак уажә дхаҵахт,
Ҳхы-ҳгәы ахшәоит.
Ҳаиааит, зны ҳаҵахт,
Уи ҳгәы ԥнажәоит.
Уск ҳшашьҭоу, ҽак цәырҵуеит,
Мҩақәакгьы кыуп.
Ак ҳауеит, ҽак ҳцәыӡуеит,
Уи ус иаԥуп.
25.0. 199ҵш
Дсаҭәасымшьо сыҟам – иҳәеит,
Кырынтәгь лыҩны сыҟан – иҳәеит.
Гәҩбарак ҳабжьамлеит – иҳәеит,
Ус, сан длеиԥшнысшьалеит – иҳәеит.
20.0. 199ҵш
Иснаҭаӡом схәыцра ҭаха,
Мцак нсыцрасуеит…
Ҭынч исымаӡам атәаха,
Ԥшак нысҿасуеит.
Есымшааира мҩакы сықәуп,
Цәаҳәак сашьҭоуп.
Исзыԥшаар, уи насыԥуп,
Сызхыу ашьҭоуп…
Зных, бырлашҵас ак аасҿаҷҷоит,
Гәҭыхас иҟасҵоит.
Аха ибашоуп, схы-сгәы сажьоит,
Насх, аҽаӡоит.
Еиҭах снаҵҟьоит, ԥхьаҟа снеихоит,
Сзышьҭоу збароуп.
Иара уиала сыԥсы еиқәсырхоит,
Схы агәра згароуп.
Уажә ҽакала са сгәы сҽануп,
Уиаҟарагь сзыччом.
Сныҟәоит, амҩа сықәуп, сануп,
Сгәы сарҭынчуам.
Аԥсҭазаара цқьа аҵароуп
Сзаанаҭ. Сашьҭам џьа ԥхьа сеиқәхап.
Сара сызҿу, уажә, лаҵароуп.
Иҭазгало, аҽа шьоукхап.
24.0. 199ҵш
О, Анцәа! Кыр сучҳаит, избоит.
Уажә ӡыхәашьк саман сагоит.
Сагозаргь шьҭа сагааит,
Усызхьаԥшуам, усызгәааит.
О, Анцәа! Срыцҳаутәт цәгьаӡа,
Ах, еилыскаар цәгьаӡам.
Исыхәогь, уаҩ дызбом,
Схыҵәҟьагьы агәра згом.
21.0. 199ҵш
Иахантәарак сызмыцәеит,
Срылан аԥхыӡқәа…
Сгәы ахьаа сызмыртәеит, –
Иазхгом ацәыӡқәа…
Схықәкы збоит ишбашоу,
Ицәгьаӡоуп уажә сусқәа…
Сыԥсҭазаара шԥашоу?
Инымҵәеит сыхҭысқәа.
22.0. 199ҵш
Аҵар шәаҳәабжь уи сгәы ҭнашьаауеит,
Уажә зегьы-зегь рзыҳәа сгәы ԥшаауеит.
Зегьы-зегь шәҭит, уажә рыԥсы рхалт,
Са суазыруа амҩаду санхалт.
Уажә зегьы-зегь гәрӷьоит, ишәаҳәоит,
Иҳацәцаз рыԥсы ҳақла ишәахоит.
Са сыԥсҭазаара лҵшәаданы, иҭацәны,
Адунеи сықәхт, наунагӡагь сзаҵәны.
Зегьы-зегь схьаауеит, изгәрҩуеит,
Цәаҳәақәакгьы сгәы иҭыҵуеит, изыҩуеит.
Иара уиалоуп ишҭоугь уажә сыԥсы,
Зынӡа хьаас сшикымгьы уаҩԥсы.
Аҵар шәаҳәабжь уи сгәы ҭнашьаауеит,
Уажә, зегьы-зегь рзыҳәа сгәы ԥшаауеит.
Зегьы-зегь шәҭит уажә, рыԥсы рхалт,
Са суазыруа амҩаду санхалт…
25.0. 199ҵш
Аурҭ. Анаатә. Адәы сцәылон.
Схала иԥысшәон ианыз сылахь.
Зны сыччон, ҽазных, сҵәыуон,
Снагылалон уа сгәы сымахь.
Исыхәоз реиҳа исԥырхагаз
Уа сымҩаҿы еиҳа еиҳан.
Зымҩа иансывс ауаа инагаз.
Сагьынрыдҟьеит, зынӡа сырҳан.
Алаԥшҳәаа – измам ҳәаа.
Аурҭ, анаатә – амш ахьаа.
Асы шкәакәа, аҵар рашәа,
Аҵх еиқәаҵәа, аԥша хьшәашәа.
Абна еиқәара, амшын, ага,
Ашьха-шьанҵа, арҩаш хага.
Ашьауардын – жәҩан иазԥагьоу,
Амҩахәасҭа – хара инагоу…
7.0. 199ҵш
Сымшқәа аанҿасит,
Акгьы сгәы азцом.
ԥша хьшәашәак нысҿасит,
Зынӡа сызқәацом.
Гәаҟра шәкы сыԥгылеит,
Сцәа-сжьы хьанҭахеит.
Сыӷба ду ӡааҟәрылеит,
Сыҩнра кьаԥҭахеит.
8.0. 199ҵш
Сџьыба ҭацәуп, иҭацәуп,
Акгьы ҭам.
Ҩызагь дсымам, шьҭа сзаҵәуп,
Сгәы рызҭам.
1.
Зынӡа ак сҭахымшәа
Сықәхеитеи слак-ҩакуа.
Сыҩнра ду сахымшәа
Сеихоит, ԥхьа сгәаҟ-ҵәаҟуа.
Жәҩанаҿ амза сҿаччоит,
Аха сазмырԥхеит.
Сыԥсҭазаара џьасшьоит,
Сзаҵәӡаны сынхеит.
6.0. 199ҵш
ҼНԤЫҲӘАК СМОУА СНЕИРА
2.
Сыжәҩан гәы кәеи-кәеиуа,
Хыхь еҵәала иҭәуп…
Сызхынҳәуам, сахьнеиуа…
Уа… уи ус иаԥуп.
Уаҟа иҟоуп сҵеира…
Схы-сыԥсы змадоу,
Ҽԥныҳәак смоуа снеира –
Уи ауп сзы ихадоу…
7.0. 1997 ш
Снап џьаџьақәа ирыҵоуп амса,
Ԥхьа сеихоит, урҭ срықәгәӷны.
Ҽеила идырны шлаҵарамзоу
Исҟьоит ажәла, сацԥыҳәаны.
Уажә акәмзар, нас ианбыкәу?
Сынхарым ак сықәмшәа…
Са саҩызоуп уажә акәыкәу,
Сыбжьы гоит инхәҵакшәа.
23.0. 199ҵш
Иаалырҟьан сҭахаӡаргьы
Жәҩанаҿ, сеаҵә ԥхоит.
Мышкы, адгьыл сатәхаӡаргьы,
Са сыԥсы еиқәхоит.
Уи зегь гәазҭо, зегь збарҭоу,
Дҟамлари аӡәы?..
Сыбаҩ, сцәа-сжьы, анышә ианарҭо
Еиқәзырхо сыбжьы.
23.0. 199ҵш
РПАТРЕҬҚӘА СРЫХӘАԤШУЕИТ…
Шьыжьла сгылоит, сылаӷырӡ сҿыҵкьаса,
Сазгәшьуа сԥацәа рыбла аҭаԥшра.
Слымҳа бжьык нҭаҩуеит: «Ухаҵоуп, уҽыҟажа,
Уи ԥсыхәа змамоуп – башоуп азԥшра».
Сылшарала сынхалап,
Маҷк снеихап.
Уацәа ҿыцқәак сырҳалап,
Ԥыҭк сеиқәхап.
Алаԥшыцәгьа дынсхьыԥшы –
Кыр сиргәаҟт.
Аԥсцәаҳа ибла санҭаԥшы –
Саалакҩакт…
16.0. 199ҵш
АԤША
Уажәоуп, адәы сшықәжьыз, сышгәаҟуаз анша,
Исызхымгар – анышә сауҭарц суҳәоит аԥша.
Џьа акы угәы ннархазаргь, сҿаԥхьа иумӡан,
Схала адәаҿы сшышьҭоу унсывсны умцан.
Саргьы зны уара уеиԥш сақәиҭын схы,
Сшаҟьон, сгәаҭеиуан, сныҟәон мыцхәы.
Саргьы зны уа уеиԥш слахҿыхын, сыӷәӷәан,
Аха иакәым зур уа суеиԥшмызт, сахьхуан.
Ицәгьан зны саргьы уа уеиԥшҵәҟьа схыԥша,
Уажә ханшьаларак сзууырц суҳәоит аԥша.
Ишузалмхуагь здыруеит сгәы иалоу ахы…
Сузымжыргь, хаҳә-мҿыхәк ма инсықәжь
сҵәахы…
21.0. 199ҵш
Ицеит сгәӷрақәа рымш,
Изкыз гәыӷран сыԥсы.
Сгәы иҭыхоз акгьы рнымԥшт,
Дсыхәом уашьҭа уаҩԥсы.
Сгәӷрақәа зымҩа иԥхаҵоуп,
Ишҳамыз рылан аҵәы…
Сымшқәагь шьҭа иԥхьаӡоуп,
Сазԥшуп, иахьа, ма уаҵәы…
6. 1996
АԤСНЫ
Уажә иузыркуеит аҩымҭақәа,
Бџьар зымкыц…
Инҭаҭәаны ҭабиак аҿы,
Знык имхысц.
Зҽыҵәах итәаз, усҟан, ҩныкаҿ,
Ишәаҟьаны,
Иахьа иузыркуеит ажәеинраалақәа,
Ашәаны…
САЖӘЕИНРААЛА
Ак амҳәарцу, ус иҿыцу?
Нас иахьзеи мшәан, зынӡа иԥсыҽу?
Аҽакала иҟан раԥхьа,
Имаҷҩушәа збоит уажә иаԥхьо.
Ԥсеивгашьак сзыҟамҵо, мчы кәарак сыламкәа,
Сгәы аҭра иҭыҵны ицоит аҭҳара.
Хгашьас ҳәа иҟоу дыршьа сымамкәа,
Рпатретқәа срыхәаԥшуеит, сыблақәа ҭраа.
26.0. 1997
Сара кырынтә сгәы ԥжәахьеит,
Схы-сыгәгьы кыр иахшәахьеит.
Са ушьҭа зегьы сзеиԥшуп,
Исыздыруам исԥеиԥшу…
Сырхашҭну? Уи акәм уажә схьаа.
Сырхашҭхьеит шәынтә. Сыԥсхьеит, сыржхьеит,
Са шәынтә сырҵәыуахьеит, сырхьхьеит,
Ахԥхьаӡара иамаӡам ҳәаа.
27.0. 1997
СЛАХЬЫНҴА
Исымоуки, уанаџьалбеит слахьынҵа,
Есымшааира уҩуа усышьҭоуп уҽкынҵа.
Шәынтә скылуххьеит, жьаӷьрҩагак сеиларҩа,
Сыхәҷиижьҭеи исыгужьуам агәрҩа.
Рыцҳашьарак нулаӡамкәаны узбоит,
Уажә, сыҵаҟа ҵа змаӡам аӡмыжь газгоит…
Мшәан, шаҟантәы усыцрасхьоузеи маӡа.
Уа слахьынҵа! Шьҭак, уаасылгаӡеит зынӡа.
Ана-ара, сныҟәуа сдәықәуп, џьа сыԥс амкуа,
Аха исцәаҩам уи азыҳәа са сгәы ҭҟьо…
Иузеилагом аԥсҭазаара азакәанқәа,
Ҽуаҩык дааиуеит, аԥҟацаҳәа иҟамчы ҟьо…
12.0. 1995
Иҟоузеи усс, ех, сара сызқәмшәац,
Иарбан хьаау, ма сара сызнымшәац.
Ихьаазгоит сыдгьыл аҳақ хьсзымшәац,
Макьаназгьы иҟоуп схы-сгәы зхымшәац…
Саагылеижьҭеи ускаҿы сеиқәмшәацт,
Аиашазы, ҽеила схы сызԥымшәацт.
Аӡә иҿаԥхьа, мчыла, хәыцкгьы сылмшәацт,
Схы ларҟәуа, ус аӡәгьы синымшәацт.
Исыхәҭам џьара ажәакгьы сҿымшәацт,
О, иҟоуп, зыбзиарагьы сзымшәац.
Далагаргьы аӡә цас, ус сгәы ԥижәарц,
Ма исылоу схаҵара цқьа иԥишәарц.
Саԥылоит, шьҭахьҟа схьамҵ, сгәы зхымшәац…
Сшьамхы ларсны, аӡәгьы са синымшәацт.
Уажәгьы сыҟоуп ԥыхьеиԥш, сшыҟац, сшымшәац,
Са санышәом, уаа, сабацәа знымшәац…
24.0. 1995
Саазқәылаз, сшьа-сда иҭымҵоу?
Игәаҟ-ҵәаҟоу, еихьымӡа-еиԥымӡоу?
Избоит шьоукы хырҩаа азыруеит,
Абри уажәы саруазыруеит…
10.0. 1996
Мшәан, иҟоузеи уаҩ ицәа иҭамӡо,
Зегьы дрышьцылоит, зегьы.
Анцәа дышҳашьҭоугь ҳарҭ ҳаҭамҵо,
Гәнаҳак нҳашьҭалоит зынгьы.
Домокл иаҳәа саҵагылоуп…
Сыхәда нбахнаҵәо сыԥшуп.
Уажә сыҷкәынцәа сыбла ихгылоуп,
Сӡамҩа сылаӷырӡ ахьшуп.
27.0. 1996
Инеиԥхьаба иабацеи гәыӷра гәарҭак,
Гагақәак… иаасыцрымҵуа сара исышьҭоуп.
Саазқәылаз, исымаӡам гәыраҳаҭрак,
Хьааи, гәаҟреи, зегь зхызго уажә са сышҭоуп.
Уаанӡа исымаз сгәыӷрақәа, урҭ зегь башоуп,
Исцәеиԥхьыттаз сажәа, сашәа, зымҩа икажьуп…
Иаасыдгыло маӡа-аргама уажә сызгашоуп…
Хара имгакәан, адгьыл аҵаҿ сара исқәашьуп.
Сгәы иҭыхо зегь сҿы исзарҳәом,
Зных, сҩуеит ус снатәаны.
Иагсмыжьуазар шьҭа исызҳауам,
Сҵәыуалоит еимаҭәаны.
Иҟамлеит сгәы еихакканы,
Шьҭа, ԥхьа исыхәарц агәра згом
Избоит, сцоит наҟ сҵыкәкәаны,
Сԥеиҳаб рыцҳа дысзыхгом.
18.9. 1994
АУАА ЗЕГЬ ЕИԤШЫМ
Зегь ирымоуп рхатә ҵасқәа,
Зегьы ирымоуп рхатә ҟазшьа.
Аӡә ус дишеит Анцәа цасҳәа,
Аҽаӡә, дақәтәоуп зынӡа аԥша.
Аӡә дқьиоуп, кырӡа дҟәшуп,
Цқьа дымхәцкәа дцәажәом цас.
Уи зегь рыла ддыруп, дԥышәоуп,
Иламыс ихьчоит уаҩҵас.
Аӡә ҭынч днеиуеит, ҿымҭкәа ԥшьала,
Ҽаӡә дыццакуеит зегь рҿы.
Ауаа зегьы еиԥшым ҟазшьала,
Ишеиԥшым еиԥш рхы-рҿы.
29.0. 1994
СЫԤСЫ
О, сыԥсы, уажә сара сухашҭын,
Угәыкы-ҵәкуа, уқәуп мҩакы…
Зных, уҩны унҭҟьахуеит сышҭа,
Урышьҭоушәа збоит ҽа шьоукы…
Схы збоит аҽакала уажәы,
Исуҭарцын суҳәоит мчык…
Саахьаҳәзар, слымҳа иҭаҩит бжьык:
Ауаа урыхә, ухы ухаршҭла хәҷык…
24.0. 1995
Зегьы сзеиԥшны са сҟамлацызт,
Ус сгәы ԥызжәоз сҳәон, изӡомызт,
Снапы еиқәԥса ҭынч сызтәомызт,
Иакәм, иахәҭам, са иҟасҵомызт.
Цәгьас акырынтә сҟанаҵазаргь,
Еснагь сзышьҭаз, схықәкы аиашоуп.
Ԥхьаҟа шьаҿак сзыҟамҵазаргь,
Исыцрыхоз русқәа башоуп.
Ҽазных, сымч, сылшара ԥысшәон,
Скаҳа-бӷалон, ус сеихахон.
Сеиҳа зымчыз уа сгәы ԥыржәон,
Ак сылмшаргьы, снырҿахахон…
7.8. 1994
Аӡә ак иҳәашт, аҽаӡә ҽакы,
Хырҩаа асҭоит уи зегь бжакы.
Смыцәа исыршеи са шаҟа ҵхы,
Аха издыруеит зегь реиҳа схы.
Сныҟәоит, сныҟәоит, ус ишаԥу,
Сара схы, са соуп еиҳабу.
Издыруада сеиҳа са схы, –
Смыцәа исыршаз уа шаҟа ҵхы.
Исоургьы ԥынгылак зных,
Исызцәымҵроуп уиаз агәыхь.
Ааԥынрала, ашәырҵлақәа шәҭуеит.
Сара схьаа схала исхәшәтәуеит.
1.0. 1994
Ҳгәы ҳҽанӡамкәа данҳақәла аӷа,
Ҳаԥшьа ҭыԥқәа дрылс ишьаҟьон.
Ҳарҭ ҳҵеира гылт, хацәнымырха,
Еидгылт, иҿагылт, еибашьуан.
Ҳаҩнра, ҳгәара, ак нмыжь ирхәашон.
Иқәигон иаӡар ҳдац-ԥашә.
Ҳҵеира иабашьуан, имыцәа идыршон,
Иамкрац наӡаӡа ҳаҩнрашә…
Сыҟам сҭаацәа хык сызрымҭо,
Зынӡа хшыҩлагьы сажәым.
Аха сҟалеит уажә сызҿымҭуа,
Ԥыхьеиԥш сыҟаӡам уажәы.
Ԥыхьеиԥш иҟам, саҳаиҭ-қәиҭқәа,
Ԥыхьеиԥш иҟам, сымч-сылша,
Жәак нсыхәламшәо сгылоуп, ҿымҭкәа,
Иаасҿашәшәоит зных, аԥша.
Сқьиарагьы смыхәаӡазаап,
Аҵх лашә салахт, имшаӡо.
Аԥсҭазаара иаҟазшьазаап, –
Иаауҿалашан, аҽаӡо.
1.11 1994
Сзымгыло, стәамзаргь сажәны,
Ԥыхьеиԥшҵәҟьа сыҟам уажәы.
Зегь реиԥш, саргьы зны сыԥсуеит,
Сызнысхьоу сымҩахь сыԥшуеит.
Саԥхьаҟа ӡиаск газгоит…
Исылшахьоу шмаҷӡоугьы збоит.
Зегь реиԥш саргьы зны сыԥсуеит,
Аха, ԥхьа сымҩахь, сыԥшуеит…
Кырынтә еилагоуп аԥсабара азакәанқәа,
Уаҩ игәы ацәҵартәы иҟоуп акыр.
Аб дшыҟоу, аԥа иуахҭа нааи, иахәҭамкәа,
Уи ашьҭахь иарбан излақәҵатәу ҳаҭыр?
Уазхәцыр, ари Адунеи! Шаҟаҩ аҩнаххьеи!
Шаҟа хшыҩ цҳафыр афахьеи анышә?
Шаҟаҩ қәрахьымӡа рызқәа раинархеи,
Шаҟаҩ наӡаӡа ианаркхьоузеи рышә?
АЖӘАК
Сусаҿ, сҭышәынтәала сзымҳацт,
Сшьақәҟьахьеит, сбылхьеит кыргьы.
Ажәак сашьҭоуп, сара исзымҳәац –
Изқәсҵо схы-сыԥсы зегьы.
Аҽанаҵәах, уи гәыԥжәагоуп,
Уаҳагь сыҟаӡам избарц.
Сара сзышьҭоу?.. Зынӡа жәакоуп,
Жәак, уаҩ иимбац, имаҳац.
19.11. 1994
Ирхылом саазқәылаз сыблақәа ччацк,
Аччашьа схашҭит, аччашьа.
Сымч сылӡааӡеит, иакыуп сыԥсы ахац,
Ахьааи, агәрҩеи, исҵеит зегь рычҳашьа.
Ари Адунеи! Избеит сызхара,
Самшьҭзаргьы уиаҟра ԥхьа хара…
Ишсылшоз ала схатә бжьы сыргеит.
Ацәгьеи-абзиеи маҷкгьы еилсыргеит.
Аԥсҭазаара шоуп уамашәа,
Уланашьҭуеит, угәы цаны, уаншәа.
Шьҭахьҟа уанхьаҵ, уаҵәҟьа уҭанархоит
Шаҟа уқәԥо, уиаҟарагь уӷәӷәахоит.
1994.
УИ, СА ИСХЬААУП
Сыҷкәынцәа, ргәыхәтә хьымӡара,
Уи са исхьаауп.
Смаҭацәахәҷқәа, рааӡара,
Уи са исхьаауп.
Ԥхьаҟа сҭаҳцәа рныҟәгара,
Уи са исхьаауп.
Ҳаӷацәа наҟ рықәгара,
Уи са исхьаауп.
Шьоук зҿыу, ацәгьа аршара…
Уи са исхьаауп.
Исылсмыршац алшара,
Уи са исхьаауп.
Ҳҵеира ирылшаз, ахәмшьара,
Уи са исхьаауп.
Сыдгьыл гәакьа ахьчара,
Уи са исхьаауп.
13.11. 1994
Са сызҿуи? Са сызусҭа?
Ма сныҟәану баша усда?
Иҟаӡамкәоу сызмаҭәоу,
Ак ҟамҵакәа ма ус стәоу?
Саргьы исымоуп лахьынҵак,
Кыр сызхӡыӡаауа маӡак…
Сшамеигәрӷьогь сыԥсы хьҭоу,
Сыҟазароуп ишсыхәҭоу.
25.11. 1994
САРА ИСХАРОУ
Сара исхароу, исызиқәҵом уи аӡәы.
Сара исхароу, иаанхароуп сара сҿы.
Аҭак збароуп, сара иахьа, ма уаҵәы,
Сгәы ԥнажәароуп, исмырччароуп схы-сҿы.
Хьаас исоуп, са сымшала аӡә игәы нхар,
Сара исхароу, сара иснаҭароуп гәбӷан.
Уи азыҳәа, исылеимҵароуп аӡә аҵәы,
Сара исхароу, иахьа исыриашап, ма уаҵәы.
27.11. 1994
АҴЫХӘТӘАНТӘИ АҴӘЦА ИАЦУ
Аҵыхәтәантәи иацу,
Уи ус нырхагоуп.
Аҵыхәтәантәи иацу,
Ҳалаԥш нахҳажьп…
Аҵх-лашә сзарҭынчуам, сышгәжәажәо исыршоит,
Суада ҭбаа-ҭыцәӡара самкуа.
Аџьма ушьыргьы, аблақәа ааԥшуеит,
Сыҟоуп сыԥсымкәа, сыбзамкәа.
24.11. 1994
Сгәаҟра сзанышәом,
Сылаӷырӡ сҿыкәкәоит.
Лшарала схы ԥысшәом,
Есааира сҵыкәкәоит.
Сыҽнасҭан сагаҵәҟьеит,
Зынӡа зымҩа…
Мшәан, сафеит, сафаҵәҟьеит,
Сара агәрҩа.
24.11. 1994
Сматанеиуа сумҵахырхәом, о, Анцәа.
Сыԥсы ахьҭоу схы ахызбаауеит, сара нҵәа.
Иахьгӡа сҵеира исзаанхаз, ргәхәтәы,
Сԥацәа рылмкаа, са сықәмҵан мыцхә адәы.
Суҳәоит: хыхьынтә усзылԥха, зегь збо.
Еиҭах, уа уоуп, сзықәгәӷуа, зыгәра зго, –
Исзуӡбырц, сақәуршәарцы ақәнага.
Аԥсҭазаара шысҭахыҵәҟьамгь агәра га.
25.11. 1994
ИСЗЫНАМГӠАЦ СУСҚӘА
Исзынамгӡац сусқәа, исырҭаӡом ҭаха,
Сдырныҟәоит, сдырцәом, сдыриауам.
Исзынамгӡац сусқәа, исырҭом атәаха,
Ҭынчрак џьа исоуны ируам.
Ирасҳәоит: Шәаасԥеиԥш, иахьак, ма уаҵәык
Сгәы ус ӷәӷәала шәамыскуа.
Аха ируам, игәамҵуеит, исыларҵоит ҵәык –
Уаа, исзынамгӡац сусқәа…
2.12. 1994
Иҟаиҵон еснагь шьапҿаршә,
Хаан имҳәацызт сыбзырӡы.
Кырынтәгьы ихеит инаршә…
Сагон, самимхит аӡы.
Сеиха-еигәуа, сынҵәаха,
Схала са схы еиқәсырхон.
Сыхьӡ иахьишьуан аҵәаӷәа,
Иаӡар, илшар, сҭаирхон.
Иааиԥмырҟьакәа сыхәда иқәӷәӷәуеит еидарак,
Акы сшаҵоу, иаақәҳауеит ҽакы.
Уажәы са сқьыԥаха саҿахеит уа мардарак,
Сааигәара иҟамкәа мҩакы…
Аҵыхәтәантәи иацу,
Зегьы иаҳԥырхагоуп.
Аҵыхәтәантәи иацу,
Имжәкәа иаанҳажьп.
28.11. 1994
Ҭынч сыԥсы шьаны сымтәацт,
Саанымҵӡакәа амҩа сықәуп.
Сара истәым ӡыхь сымтацт,
Схатәы ахьыҵҵуа уи насыԥуп.
Ох, гәышьа ҳәа сыԥсы шьа,
Сиарҭа сыламиаӡацт ҭынч.
Исзыԥсахом шьҭа сҟазшьа,
Агхара ишаҿугьы сымч.
28.11. 1994
«Анапи-анапи еибарӡәӡәоит, аҩбагьы аҿы».
Ус акәын, ус иҟоуп, уажәгьы ҳара ҳҿы.
Аӡәы, аӡә дизааигәоуп, ҽа шьоук еиуацәоуп,
Афырхаҵара зыхәҭамкәа изаузгьы рацәоуп.
Иҟазҭгьы ҳгәӷрақәа уаанӡа ҽакала,
Уажәы, ҽа шьоук дәықәлеит, зынӡа мҩапала…
Еиқәрхоу ҳаԥсадгьыл, ҳарҭ ҳҵеицәа ршьала,
Уаа, иалахәмаруеит шьоук, аҽа ҟазшьала.
Избоит, кырӡа уажә сшьақәҟьоуп,
Уи кыр амзызқәа ирыхҟьоуп…
Мра шәахәак са сзын имԥхеит,
Сымшқәагь маҷӡаны инхеит…
21.12. 1994
Избоит, шьоук сара сзы иҳарамшәа,
Зынӡа гәыразра рыблақәа ирхым…
Суахҭагьы снахьаԥшуеит, ихарамшәа,
Акгьы сгәы аҳәом, акгьы сҭахым…
Уажә саазқәлаз, сҟалеит ҽакала,
Уа, сызрыҵымҵит хьааи, гәрҩеи.
Сажәит, сеиџьит, сара мышкала,
Хаан сызқәымгәӷӡоз блала исымбеи…
Егьаҩ иип, ԥхьаҟа ирызҳап,
Адгьыл егьаҩы ирызхап.
Иажьап егьаҩ рлахьынҵа,
Ишашьҭоугьы рыҽкынҵа.
Игәрӷьап, егьаҩ хәмарп, иччап,
Ҽа шьоук ргәы ԥжәап, еиҟәҷҷап.
Адунеи ду ссиршәа ишоуп.
Аӡәы иқәхәлоуп, ҽаӡәы изшоуп…
Егьарыла сыбжьы рду сыҳәҳәаргьы,
Аныҩбжьада игом аҽа бжьык.
Ах, сҭахаҵәҟьеит анс сҳәаргьы, ас сҳәаргьы,
Сгәы смышьҭошәа сааҭгылоит хәҷык…
20.12. 1994
УРҬ…
Ргәы иабон урҭ, сара ак сылмшарашәа,
Исыцрасуан, исыгәҭасуан, сладырҟәуан.
Зны еиҭаркуан, зны еицаркуан, сажәа, сашәа,
Уа, зегь рыла сызныз сымҩа саԥдырҟәҟәуан.
Урҭ… шаҟантәы, шаҟарыла, са сгәы ԥыржәеи,
Сымҩахырҟьарц, исыларҵеи шаҟа ҵәы?!.
Урҭ… Шаҟантәы, шаҟарыла, сҟазшьа ԥыршәеи,
Снырҿахахон, ҳаибабап сҳәон, нас уаҵәы…
Аха снеуиан, шьҭахьҟа схьамҵ, шьанҵа мҩала,
Инсхабабаны саныркгьы… Сгәы мцаӡеит.
Сыҽрысымҭеит зынӡа спара ркыртә мариала,
Урҭ… рхықәкы… изышьҭаз аҿ, имнаӡеит…
20.12. 1994
Исыздыруам изыхҟьо,
Скаҳа-бӷало, џьа сзанҟьо,
Дысԥырхагахоу мишәанк,
Ус, ма савахоу џьа ганк?..
Шаҟантә сара исықәхәлахьеи,
Сыӡхьозеи шаҟантә…
Сыршьырц шаҟаҩ сықәлахьеи,
Сеиқәхахьои шаҟантә…
30.0. 1991
ҲЖӘЫТӘ САРКЬАЛ БЖЬЫ
Ацәа саалҵны, са сангыло, ес шьыжьы,
Сгәы иқәҩуеит, ҳжәытә саркьал дуқәа рыбжьы.
Уи сарҭынчуам, хьаак снаҭоит есқьынгьы,
Аҽакала инеиҭаԥахоит сыгәгьы…
Иаҳзымыхьчаз, ҳныхабаашқәа, урҭгьы збоит,
Аха усгьы, ԥсра-ӡра шрықәм, агәра згоит.
Сгәы инықәҩуеит ҳжәытә саркьал дуқәа рыбжьы
Ацәа саалҵ, са сангыло, ес шьыжьы.
Сыбла ихгылоуп, урҭ ҳабдуцәа дуқәа рҟәх…
Сыбла ихгылоуп, ҳџьынџь, ҳдаракәац, ҳҭоурых.
Аԥсҭазаара скыдҟьо самоуп, сыԥнашәоит,
Иаҳзымыхьчаз сныхабаашқәа, сгәы ԥнажәоит.
Ҳныхабаашқәа, ирымоуп рҵас, урҭ, рхатәы,
Ирчҳаз гәҭыхашәк, ԥхьаҟа ирымоуп аҳәатәы…
Зқьышықәсала урҭ ирхыргахьоу рацәоуп,
Ҳара ҳмилаҭ, ирхаҿсахьаӡоу нцәоуп.
Саазқәылаз, иҭахәаҽӡеит сгәы цәаҳәак…
Исԥырхагоу! О, ижәдыр! Ицәгьоуп сҳақ…
УМҨА
Егьа уццакны уцозаргьы,
Иухаумыршҭын –
Ишкьаҿӡоу умҩа…
Иара убри умҩагьы
Уԥсҭазаара иацыԥҵәахоуп…
Иулырша, уи умҩаҿ,
Цқьа ҽеила, хшыҩла,
Аныҟәара…
ШАҞАНТӘ…
Шаҟа схы иацәызӡахьеи,
Сзымцаӡо ԥхьаҟа.
Шаҟа гәаҟра схызгахьеи,
Сҵәыуахьеи шаҟа.
Шаҟа мҩа сырнылахьеи,
Исцәыӡхьоузеи шаҟа.
Шаҟаҩ мшьҭыцәгьа сԥылахьеи,
Сдырхынҳәхьеи шьҭахьҟа.
Шаҟа шьыжьы сгылахьеи,
Башаӡа, шаҟа,
Шаҟа шәахсҭа рнылахьеи,
Схы-сгәы, мшәан, шаҟа.
Шаҟа сыԥсы лылахеи
Ԥҳәызбак зны, шаҟа.
Дсызхьамԥш зымҩа дгылахьеи,
Срыцҳалтәи шаҟа.
Дара, дара, о, мап, еиԥырхагам,
Еиқәгәамҵны еибафом ржьы.
Уаха ақәџьмақәа ууеит, иууеит,
Сарыхьҭашьуеит, сцәа-сжьы сҭаӡыӡуеит.
Иреҩсхьоу рымшқәа ирыхьҵәыуеит,
Ԥхьаҟа ирԥеиԥшхашагь рдыруеит…
Уаха ақәџьмақәа ууеит, иууеит,
Игәҭшьаагоуп, сцәырҳазшәа сааҭрысуеит…
Рыцҳарак сԥеиԥшуп, издыруеит,
Сцәа-сжьы ак нҭалан иардысуеит.
Фарҭынҵас, амшқәа ықәҳаны ицоит,
Схатә уск, сызхыҽхәаша акгьы збаӡом.
Ус, сыԥсҭазара сгәы ҟанаҵоит,
Џьаҳаным лашьцарагь агәра згаӡом.
Сықәрагьы, шьҭа исиааиуашәа збоит,
Аԥсцәаҳа дкылатәа дыԥшуеит…
Суахҭагьы, аамҭак шамоу агәра згоит,
Адгьыл гьыжьуеит, ихәлауеит, ишоит…
20.№. 1992
АДУННЕИ ДУ
Адунеи ду, измам ҳәаак,
Уи акәшарагь кыр ицәгьаҵәҟьоуп.
Есымшааира иамоуп хьаак,
Ишеиҿартәоу, уамашәаҵәҟьоуп.
Саазқәылаз, са шәа-ӡыӡрак сыхҭакы
Самоуп, сама, избоит, сахьӡом сыгәҭакы…
Ҳжәытә саркьал бжьы сгәы иқәҩуеит, ес шьыжьы,
Сгәы иқәҩуеит, Наԥҳа Кьагәа ду ибжьы…
7.№. 1992
Зны сгәы иабон, кырӡа сымчуп,
Аха уажәы ҿысҭуам, сҭынчуп.
Мап, ажәак исҳәом аҭак,
Иҟаӡамкәоу џьа сыхәҭак?
Издыруада сымшәаӡазар?
Аха ӷәӷәала сгәы ԥжәаӡазар?
Сгәы ԥжәаӡазар, сгәы 8ҵәаӡазар,
Саԥхьа сымшқәагьы ԥхьаӡазар?
Баша сгәы иабон кыр сымчуп,
Уажә саазқәылаз, ҿысҭуам, сҭынчуп.
Ишауала ус снеихап.
Ус снеихап, ма џьа сҭахап…
7.4. 1992
Уаха ақәџьмақәа ууеит, иууеит,
Рыцҳарак сԥеиԥшуп, издыруеит,
Сцәырҳазшәа, зных, уа сыҭрысуеит,
Сцәа-сжьы ак нҭалан иардысуеит.
Аҵх-лашә, иҿаҳазаргь, идагәам,
Ақәџьмақәа игәҭшьаагоуп рыбжьы.
Исзеилымкааит, уажәыгьы изакәу,
Цқьа дыршьагьы сымам.
Сыхьыӡ еснагь изҿакыу,
Бзоума, мамзаргьы ԥсума?
Шьоукгьы сдыршәоит, ҳаӷеиҭа:
«Иҽеим, иҵасым,
Аԥсцәаҳа иоуп, ихаҭа,
Агәра га, уи цасым».
Ишәыздыруам сҳәеит, уи зызҳәо,
Са сҿы уи, мчы имам.
Сыхьыӡ ԥҳаимбаруп изҳәо,
Уи, урҭқәа дрылам.
Сусумҭа гәаҭо, сҷаԥшьо,
Ибжьы нхәҵак ҿиҭуеит.
Салихуеит ацәа, ҵхабжьон,
Ԥхьа гәӷракгьы сиҭоит.
16.7. 1979
Зны-зынла аҩызцәа рҽырҵәахуеит,
Угылан уҳәҳәаргьы, уаҩ дубаӡом.
Ҽԥныҳәак соуратәеиԥш: «Ргәы ԥуҵәахьеит»
Сыҟам. Изҳәазгьы игәра згаӡом.
Ҳаицныҟәоит, ҳагәҭыха еибаҳҳәоит,
Ҽазных, ҳнеидтәалан иаажәуеит аҩы.
Шьоукгьы лымкаала пату сықәрҵоит,
Лассы-ласс иаауеит сырбарцы аҩны.
Уи иқәнхо, еиқәмақаруеит,
Ирылымшои ҭынч анхара?
Ишеизцасуа еибаркаруеит,
Рыбла иабом амра ԥхара.
Иҷынҷаны шьоук еибафоит,
Аԥсҭазара ргәы ахшәама?
Еиҿахысуеит, шьоук еибахуеит,
Аҽакала ргәы ԥжәама?
Рхы иааҭашәо дасу ртәала
Иҟоуп, рымшқәа баша инырхуеит.
Адунеи ду, шоуп, акала,
Шьоук анҵәыуо, ҽа шьоук гәрӷьоит.
Ауаа, сшәыҳәоит, шьҭахьҟа шәхьамҵын,
Ҳазлахаз, ижәбоит, ҳәынҵәацәгьоуп…
Ауаа, сшәыҳәоит, шәеиқәмгәамҵын,
Ҳазҭагылоу, аамҭа, цәгьаҵәҟьоуп…
Ҳмыцәаӡакәа зны иҳаршаргьы,
Иаҳԥырхагам, иахәҭоуп, усгьы.
Ицәгьаӡам, ҳнапы еикәҳаршаргьы,
Адунеи ду, уаароуп усгьы.
20.0. 1992
 
Саанырԥшуеит уахынла шьҭабжьык,
Сцәырҳаны сыҭрысуеит.
Уи нахыс, сгәы ааиуам мчыбжьык,
Сцәа-сжьы зегь дысуеит…
Аԥсуараз! Аҵәца инҭаҭәа аҩы,
Бзиа ибаны ишьҭаҳхуеит ӡәырҩы.
Уи азы, аӡәгьы мап икуам,
Усҟан, зегь ҳгылоуп, ҳаузыртәом.
Уигьы бзиоуп, аха иазхо?
Уиала ҳаԥсуара еиқәхо?
Ҳазхәцп, ҳаԥсуара иагыу, иабзоу…
Шаҟа иаразын иҳалшо, ҳаԥсоу.
4.№. 1980
АӠӘЫ
Уамашәаҵәҟьала дыҟоуп аӡәы,
Зегьы ирылаҵо дгылоуп аҵәы.
Хаангьы ибла бзиак абом,
Цәаҩала ҳҩыџьагь, мап, ҳарҭ ҳааибом.
Мшәан, уамашәаҵәҟьа дыҟоуп аӡәы,
Дцәажәоит… иҟало идыруеит уаҵәы…
Аха, аӡәгьы ибзырӡы иҳәом,
Аҭынха дишьҭам, ауа дирҳауам.
Уа исыздыруам, мамзар ихыу,
Ибла акгьы амбо, амсақәа рхыу.
Цәгьароуп, бзиарак илымҳа иаҳом,
Арахь, иҿаҿы, уиашам, рызҳәом.
7.4. 1980
Нас дыршьа, еилкаашьа сымаӡам,
Гәаҟрак сақәшәар, ицоит наҟ инсыдҵ.
Сҩызцәа, уаанӡа изасҳәоз сымаӡа,
Избар анысҭахыу, рышьҭаҵәҟьа сцәыӡт.
Зны-зынла аҩызцәа рыбжьы дыргаӡом,
Угылан уҳәҳәаргьы, уаҩ дубаӡом.
17.7. 1979
Исзимҳәааит: «Рыцҳа» – са сышьҭахь инхо, –
Иҟам-ианым рахь са сыхьыӡ рхо.
Сыбаҩ амардап анышәаҿ, санԥсы,
Аха, сыдгьыл гәакьаҿ инхароуп сыԥсы.
Схы нырцәыҟа игәеиҭар ишхо,
Аӡәгьы, дбадақьуа, дгылап сырҽхәо…
Сара санышьҭоу, сгәы уаҟа иҩарха,
Сыуацәа анҵәыуо, дгәрӷьап саӷа…
Уи мышкы исԥеиԥшуп, усгьы имаӡам,
Хьаас уи акәым уажә исымоу зынӡа:
Нырцәы иԥсу рахь са сыхьыӡ дмырхо,
Исзырмҳәарц: «Рыцҳа», – са сышьҭахь инхо.
23.1. 1980
Ишәҳәо зегьы сзыҟаҵом,
Шәнапеинҟьара сзацкәашом.
Цәгьарак сыҵан сыҟаӡам,
Исзыжәуагьы сацклаԥшуам.
Сҭашәырхарцы шәсышьҭахыуп,
Зынӡа хара сымамкәа.
Сыцәгьа хьышәҳәо сышьҭахьоуп,
Шьоукы… уаҩрак шәыламкәа.
Зынӡа акгьы смыхьрацы
Сшәыдгылом сыхьшәашәаӡа.
Шәаҿуп са сгәы ҭышәхрацы,
Мап, исҳәом, исашәраӡа.
Цәгьарак сыҵан сыҟаӡам,
Шәыуаҩымрагь сацклаԥшуам,
Ишҳәо зегьы сзыҟаҵом,
Шәнапеинҟьарагь сзацкәашом.
31.8. 1980
АԤСЦӘА АНЫШӘЫНҬРА ИҬЫҴИТ
Асы шкәакәа шьҭыҵит,
Аԥша хьшәашәа кшоит.
Анышәынҭра иҭыҵит,
Рыԥсы ӡаны иԥшуеит…
Урҭгьы ирымоуп ныхак…
Инхәҵак рыбжьы гоит.
Урҭгьы ирымоуп гәҭыхак,
Шәарҭарак рбоит…
АМҨА СЫҚӘУП
Ԥыҭкгьы сныҟәеит, кыргьы збеит,
Уи насыԥуп.
Исылшоз гәасҭеит, схы агәра згоит,
Амҩа сықәуп.
Дыҟам, дыӡит, шьҭа дҭахеит –
Шьоукгьы ирҳәазааит.
Ирҳәоз ажәа да ирзынхеит,
Ргәы иажьазааит.
Исзымдыруаз ԥыҭкгьы сҵеит,
Сцәа ианыруеит.
Агхақәагьы кыр ҟасҵеит,
Уигьы здыруеит.
Арҽеирагьы уажә саҿуп,
Згәы цо среиуам.
Са сзышьҭоузеи? Аҽакыуп…
Мариа исоурым…
Шьҭахь сынхазаргь, зегь акоуп
Сус сахьӡароуп.
Сара исымаӡоу мҩакоуп –
Ԥхьаҟа сцароуп.
Ԥыҭкгьы сныҟәеит, кыргьы збеит,
Уи насыԥуп.
Исылшоз гәасҭеит, схы агәра згеит,
Амҩа сықәуп.
14.6. 1980
Слахьынҵа санажьуп,
Шьҭа агәра згоит.
Пылҳаҭрак салажьуп,
Сзалҵуам избоит.
21.0. 1981
Уа цәгьалаҵәҟьа уажә сааԥсеит,
Ус сҟалеит, уаҩ игәра згом.
Адунеи ду бжак хәаԥсеит,
Сзықәгәӷша ҳәа акгьы збом.
Сыбла иҵашәоит зегьы,
Ус амаҷгьы сывс ицом,
Са сгәы каҳаӡуеит зынгьы,
Уаанӡа исылам шьҭа исызҵом.
Шьоукгьы, амц аҳәашьа рҵеит,
Иқьиаӡоушәа ргәра удыргоит.
Ирыгыз, ирыбзаз зегь ҟарҵеит,
Рхы ҽакала иудырбоит.
Ҵырҭышала иҭоуп рыԥсы, –
Рыҽцәыргамкәа ҽа шьоукгьы.
Ех, дышԥаҟоу ауаҩԥсы,
Х-аршьынк рыда изхом акгьы.
Адунеи абжак хәаԥсеит,
Уаҩ дзықәгәӷша акгьы збом…
29.0. 1981
Асы шкәакәа шьҭыҵит,
Аԥша хьшәашәа кшоит.
Аԥсцәа анышәынҭра иҭыҵит,
Рыԥсы ӡаны иԥшуеит.
1.9. 1980
УАА ШӘАБАҞОУ, СХӘЦРАҚӘА
Шәеиԥшын зных, аӡхыҵрақәа,
Са сгәы аԥаҩ шәырбгон.
Уаа шәабаҟоу, схәцрақәа,
Шәыҟам, џьа шәызбом.
Ҽазных, шәыҩуа шәсышьҭахыуп,
Иҟашәҵозар цас?
Уажәоуп са шәанысҭахыу,
Шәсыдгылар уаҩҵас.
Сышқәсқәа ракәзар, рҽырласны,
Цқьа исызгәамҭа ицеит.
Уи зегь, кыр сгәы иалырсны,
Хьаас цәгьа иҟасҵеит.
Шәеиԥшын шәарҭ аӡхыҵрақәа,
Зны сгәы аԥаҩ шәырбгон.
Уаа, шәабаҟоу, схәцрақәа,
Сшәышьҭопеи, шәызбом.
19.9. 1980
Сеиха-еигәуа, сгәаҟ-ҵәаҟуа,
Сҭал-сҭыҵуа сцәа,
Сылкыхит Цәаблаҟ уа,
Срылоуп аԥсцәа…
Уажә уԥсы ҭам, сахьуныӡбуагьы иахәҭам,
Аха иулшоз сзы иҟауҵазҭгьы саб, иухәҭан.
Саб сухшеит, уара сықәуҵеит адәы, –
Сԥеиԥш уазымхәц, сахьымгӡакәаны сгәахәтәы.
2.5. 1981
Сымҩа џьа ихьынҭырахт,
Ԥасеиԥш уажә избом.
Иааины шьоук аԥырахт,
Рыгәрагьы сызгом.
Исҭахыуп сынрабжьар,
Сахьыргӡарцы ҿак…
Аха иҭырхит рабџьар,
Сзымқәацо шьаҿак.
8.5. 1981
Ацәгьа-мыцәгьа сыршом,
Аӡәы изыҳәа сӷам.
Иацы исылшоз сылшом,
Ԥасеиԥшгьы сыӷәӷәам.
Сымч абаҟоу, иӡит,
Иҟамкәоу шьҭа стәы?
Хьаа цәгьак сызцәырҵит,
Иканажьит сгәы.
11.5. 1981
Сара сыҷкәынра сыцәцеит,
Цқьа исымбакәа.
Анцәа дуӡӡагьы сҟаимҵеит,
Са сымгәаҟуа.
Зынгьы сҩызцәа сывс ицеит,
Са сымгакәа.
Сгәы иҭыхозгьы сымӡаӡеит,
Рҟны исымҳәакәа.
Урҭ исцәыӡыз, уаҳа избом,
Сымшқәа, сыҵхқәа…
Са сажәырцу? Агәра згом.
Шәкы снырҭымскәа.
1.5. 1981
САБ
Са санхәҷыз, уара хьаасгьы сумкӡеит.
Сгәы ҭыганы, сҩызцәа реиԥшгьы сумааӡеит.
Саб, са сзыҳәа акгьы иулшоз ҟаумҵаӡеит,
Аха усгьы, са узбом ҳәа сымҳәаӡеит.
Тәымла сааӡоуп, са сызмадаз мамзар усс?
Акы нмыжькәа, урҭ зегь ануп сымшынҵа.
Са сыхьӡала, ҵәҩанк иа усгьы џьа иаумырст,
Знык иадамзаргь, уазымхәцит слахьынҵа.
Абыхәҭаа сара салхәдан, ак сымбеит.
Сынцәыҵасуа дәышкәаӷьазарак сықәын зны.
Ӷәӷәала скыдҟьеит, даара кыргьы са сеимдеит,
Аха аӡәгьы са дысԥымлеит, уа дразны.
САН
Хәаџьа шәҟәк сыхәда иахалмҵеит,
Апапиҿ снаган сылмнаҭцт.
Урҭ зегь сан акгьы халмҵеит,
Хаангьы агәра лымгацт.
Ҟәдырԥаҩк дыҩуа дишьҭамызт,
Мамзаргьы, мацак даԥшуа.
Ашыла уахҭаԥса анлымамызгь,
Дгыламызт аӡә иаԥхьа дашшуа…
Ҳлааӡеит, ҳшьапы ҳақәлыргылт.
Хә-ҩык, са сан илыхшаз.
Иҳалшоз ҳусқәа ҳнадлыргылт,
Длыцхрааит зегь рыла ҳазшаз.
Уажәгьы ак аасыгхар, дархәцуеит,
Сзы, зны-зынлагь, дмыцәа илыршоит.
Уажәыгьы, сан, са дысхӡыӡуеит,
Зынӡа сабиҵас сылшьоит.
8.7. 1981
ИСЗЫМԤШААУА…
Уашьҭа ибашоуп, сара исылшо, уашьҭа ибашоуп.
Уажә сзышьҭоугьы, сара аамҭа ишсызгашоуп.
Исзымԥшаауа сара сзышьҭоу, уажә аиашоуп,
Нас уи ашьҭахьгь, сзызхәцуагьы, сзыниашоуп.
ЕҲ, ИАРАБИ!
Ауаҩ ибаҩ шаҟа ихәарҽи,
Иамаӡам нҵры.
Еҳ, иараби, шаҟа икьаҿуи,
Ауаҩ иԥсынҵры.
Шаҟа ус хьанҭ ҩада ихәнигои,
Имои аҳәатәы?..
Шаҟа гәаҟра усгьы ихигои,
Дықәнаҵы адәы.
Иара усгьы шаҟа дрыцҳаи,
Дафоитеи анышә.
Еҳ, иараби! Шаҟа икьаҿуи,
Ауаҩ иԥсынҵры.
23.5. 1981
Сгәы иаамыхәоз ԥхыӡк збеит,
Сгәалаҟамкәагьы сааԥшит.
Ус сышиаз, кыр аамҭа згеит,
Ԥыҭк аҭуанахьгьы сыԥшит.
Ак нсыцралан, сааимнадеит,
Сцәа-сжьы иҭаланы хәц-хәц…
Сара аԥхыӡ агәра сымгеит,
Аха, усгьы, ԥыҭк сархәцт.
27.0. 1981
СПОЕЗИА
Удлаԥса, – иалшон сара сҿаҳахар,
Сеиқәԥах, ҳәагәыжьла ма сҿаҳәахар.
Удлаԥса, – исызҳәомызт сҿахәы,
Уажә разныԥштәылан ишыҟоугь схахәы.
Уа уоуп исгәыӷырҭо, ԥхьаҟа сахьцо,
Макьанагь, исыздыруам сзыхьӡо.
Хьаак соургь, исхашҭуеит лассы,
Усԥсҭазароуп, усхоуп са бласы.
Иузкыуп наӡаӡа, схы, са сыԥсы,
Уҟазшьа, са сеиԥшгьы издыром уаҩԥсы.
Удлаԥса, – иалшон са сҿаҳахар,
Сеиқәԥах ҳәагәжьла ма сҿаҳәахар.
23.1. 1983
АԤСҬАЗААРА
Ԥыҭк сырдыр, исырҵа,
Аԥсҭазаара, суҳәоит.
О, сымшәаша заҵа,
Избоит, ԥхьаҟа усыхоит.
Зныхгьы, суршәит зымҩа,
Ижьыргәцу кәхьны.
Гәаҟра-ҵәаҟра, азҩа,
Кыр сзынужьит гәхьны.
Уашьҭа ибашоуп, сара исылшо, уашьҭа ибашоуп,
Маӡалашәа изҿыу шьоукгьы са сызгашоуп…
Аԥсҭазаара, ех, ишԥашоу, мшәан, ҳәашгашроуп,
Исзымԥшаауа сара сзышьҭоу, уажә аиашоуп…
Иҟоуп, сызнымшәо,
Сыбла ацәа хым.
Сымҩа сацәымшәо
Снеиуеит, иԥкым.
Сыҟоуп са ссиршәа…
Уаҩ ишьҭагь схым.
Ԥышәла аӡәы сиршәуа,
Усгьы сҭахым.
Уала-ҭынхала,
Сусқәа сырҿым.
Снеиуеит, са схала,
Хаангьы схьыԥшым.
13.№. 1982
Зны, сынкыдырҵан шьоук цәҟьарас,
Маӡалашәа ихыст…
Усқәак ҟалеит нас сзырҟьалаз,
Симкит аӡәгьы усс.
Избан? Амҩа са сзанхалаз?
Сзымнеит иахьсыхәҭаз.
О, слахьынҵа! Исаҳә исхараз?
Узцеи, унсыгәҭас.
6.4. 1982
Диҭиуам, дааихәом, уи ауаҩԥсы,
Иаҭаххаргьы, ихҭниҵоит иԥсы.
Иӷәӷәоу агәаҟра, ихигеит зынгьы,
Аԥсуа, ламыс уаҩ, дыжәдыруаз зегьы.
18.7. 1983
АԤША
Аҵых наҳаҩсны, ашьыжь ианша,
Иахьааз уаҩы изымдыруа, иаакылҟьеит аԥша…
Ирылалт амхқәа, аҵлақәа, хыжәжәо,
Ҳнаԥшы-ааԥшуа, иҳахьыз ҳзымдыр ҳаршәо…
Иаамацәысит… насх, идыдын,
Аҩнқәа рықәцәа инықәст афырҭын.
Зныказ, амш ӷәӷәала ихәар-чарт,
Арахә зегь шәан аборақәа ирҭалт.
Ԥыҭрак ашьҭахь, иҭынчӡа иааиқәтәеит,
Ус џьара маҷкгьы қәак мкаҭәеит.
Мап, дыршьа сымам, агәы ԥызжәаз аԥша,
Иаалырҟьан ҳзаршәаз, ашьыжь ианша?..
27.0. 1983
Сара исцәыӡит ус мышкала,
Исхандеихьаз мазарак.
Сҟәшзар акән аҽакала,
Ех, зны исыхьит гаӡарак.
Ԥыҭк сырдыр, исырҵа,
Аԥсҭазара, суҳәоит.
Шьҭа сымшәара заҵа,
Избоит, ԥхьа усыхоит.
16.11. 1983
АԤСУА
Иҟоуп аԥсуа ҽакала иҟазшьа,
Уиҭаар, ихитуеит иреиӷьу иҳаԥшьа.
Бзиала уаабеит ҳәа иџьаџьа напы,
Иуиркуеит, раԥхьа, аԥшәма еиҳабы.
Унеира иаргәрӷьоит, хәҷы-дула аҭаацәа,
Еизоит иаразнак агәыла-аҭахцәа.
Еизымԥшкәа урҭ зегьы умаҵ руеит,
Аԥшәма-ԥҳәыс лакәзар, хазы дышьқьыруеит.
Рыразра, ргәы аартра, аныԥшуеит рхырҿы,
Унаган иахьреиӷьу удыртәоит ахаҿы.
Рхаҵкыс асас ирзиқәуп пату,
Аԥсуа иҿы усоуп, наџьнатә ишаԥу.
Игәы нурхаргьы, иҩнагәҭа уантәоу,
Дувалом, дузныҟәеит, ԥсуаҵас ишахәҭоу.
Аԥсуа, хаангьы дицәымшәацт иаӷа,
Дахьибо иқәкны днеиуеит хаха.
Ус акәмкәа, уизныҟәар уаҩҵас,
Аԥсуа ҽакала иҟоуп иҵас…
ЗНЫ
Зны, саџьал сахыԥеит, сеиқәхеит,
Ԥхьа сзымцо, кыргьы сынхеит.
Зны, ҩызак исзааигәаз дсыԥхеит,
Сгәы иҭымҵәо гәрҩацәгьак сзынхеит.
Зны, ԥҳәызбакгьы бзиа дызбон,
Схеиҳагь уи лыгәра згон.
Ашьҭахь, уи далагт сылжьарц,
Дабаҟоу? Шьҭа дыҟам дыбжьаӡт…
Зны, сызхара сҵәыуеит, снатәан,
Санадхала са сызмаҭәам.
Среиуам, мап гәыла икәадоу,
Сақәмшәтоуп сзын ихадоу…
17.0. 1984
Са схандеиуеит, ус сшаҿыц,
Сыбжьы неиҵых исмыргеит.
Исыргылеит аҩнра ҿыц,
Саб иҟынтәи аксымбеит.
Саргьы схәыданы сшаӡам,
Сџьынџь есымша сыбла ахыуп.
Сыхәшҭаарамца хәыжжаӡа,
Ааи, еиқәзарцы сҭахыуп.
Сыхьацамҿгьы уа исыблып,
Иаҵаԥхалааит сышьтәа ишьыз.
Алҩақ иашәааит ахәыблы,
Ҳжәытә архышьнагь уаҟа ихшьыз.
Уаҩра зламыз, шьоук сгәы нҭырҟьан,
Сшыуазыруаз аасыршеит.
Исхарамыз уск снахҭнырҟьан,
Уахык ала са сышлеит…
…Уи зегь гәаҭо, ихыст икылкаа,
Шьоук сыԥсырҭа иарбаны.
Ех, слаԥшықәҵоуп, сҩызцәа рылмкаа,
Сыҟам уи зегь сымбоны.
27.0. 1983
СБЫЗШӘА
Сныҟәоит, сцәажәоит, сҭынчӡа сагьиалоит,
Аха ишәасҳәом, хьаак са исныруам.
Са сбызшәала схәцуеит, сагьыҩуеит,
Еиӷьны мап, ҽа бызшәак сыздыруам.
Ҳанхарын ак ҳзымҳәо, ҳаиҿаԥшуа,
Уи зыԥсоу ҳақла ма изшәода.
Иӷьаз-ӷьазуа ҳашьха ҳазҿаԥшуа,
Уигьы мап, иҟаӡам бызшәада.
Ӡәыр иаҳома мамзаргьы рҭыӡшәа,
Аҵыс, ашышкамс, аиаш?
Зегь ртәала, ирымоуп абызшәа,
Ахаҳә, аҵла, аӡы арҩаш.
Бызшәа змам ҳәа иҟаӡам акгьы,
Абызшәа ԥшьоуп, идыруп измаҭәоу.
Аԥсабара иаақәу зегьы,
Рхатә бызшәалоуп рыԥсгьы злаҭоу…
18.0. 1984
Адгьыл гәыраз, ҳарҭ иаҳнамҭаз,
Ҽакы иаҳнаҭарц агәра згом.
Адгьыл ҳаиҭеит, Анцәа ҳамҭас,
Уи еиҳау ҳәа, акгьы збом.
7.0. 1985
ИҞОУ…
Иҟоу: чҳароуп
Бароуп,
Шьцылароуп.
Иҟоу: Мшәароуп,
Ԥшаароуп,
Жәылароуп.
Иҟоу: Ҵәыуароуп,
Ччароуп,
Наиааироуп.
Иҟоу: Қәԥароуп,
Ӷәӷәароуп,
Иааироуп.
26.0. 1986
АЏЬҴЛА
Ихәарҽхо, ашықәсқәа анаиааи,
Ахәаҷассақәагь аҟны имааи.
Аџьҵла хәшәшқәса анахыҵ,
Уигь… уаҩҵас аԥсы нахыҵт…
Сгәы раҳаҭуп, са цәгьала,
Сыхәшҭаарамца санҽҳәатәоу.
Ҭынч, ашьшьыҳәа, смыццакӡо,
Са схатә бысҭа снахатәо…
22.0. 1985
АДГЬЫЛ
Адгьыл иамфо иҟоузеи?..
Иарсоит, иахәлабгоит зегьы.
Мшәан, Адунеи ҳзықәузеи?
Ҳаибафоит, ҳҷынҷаны зынгьы.
Амч ҳәа адгьыл иалоузеи?
Иԥшьоуп ҳәа наџьнатә иԥхьаӡоуп.
Мамзар, дыршьас иамоузеи,
Уи зегь, макьана имаӡоуп…
25.0. 1985
Дгьылуп, дгьылуп, зегь злыҵуа,
Зегь зқәмчуа, зегь зычҳауа.
Дгьылуп, дгьылуп, кырӡагь зхыҵуа,
Зегь ҳахә гәрла ҿымҭ изшьо.
Схы-сыԥсы зегь адгьыл иалоуп,
Адгьыл ами ҳзырӷьацо.
Ҳазлабеиоугь, адгьыл алоуп,
Мамзар ус ҳаҽҳаргаӡоу.
Сагьазгәдууп слахьынҵа,
Сыԥсҭазаара баша имҩамст.
Сааигәа игылоуп сԥацәа,
Урҭгьы раб иџьынџь иагәҭамсп.
17.12. 1987
ҲАРҬ ҲАИБАТӘЫМ
Изакәтәы ҭынхадарои,
ԥсыхәа ҳәа змам.
Изакәтә лахьынҵадарои,
Дыршьа ҳәа змам.
Ҳгәаҟит, џьа ҳҵәаҟит,
Ҳамчқәа ҳамшәеи…
Ас иамуит, анс иамуит…
Уа ҳарҭ, ҳзықәшәеи?!.
Ари, мшәан, илакәуп,
Уаҳа ҳәатәым…
Иаанхазгь уи акоуп…
…Ҳарҭ ҳаибатәым…
5.11. 1989
Иҭынчроуп, уажәы адәыхьы,
Аҵх акыр инаскьеит.
Иаақәҷҷеит амза ахәахьы,
Схәцуа схала снатәеит…
Аӷлам иаҩызан, ԥаса зны…
Дахьчон амҩасҩы иразны.
Хаан еиҭамԥацызт агәгьы.
Аха, ҿҳәара змам ҟалом акгьы…
21.0. 1987
Ҳаи, абааԥсы, ари ауаҩ дшәымбаӡои,
Дышламысдоу, дышуаҩагоу, дышгаӡоу.
Хадас дҳамоуп, ииҿашәаз иҳәоит, дыцәҳауеит,
Ӡәырҩы ҿырҭуам, егьа реиҳәаргьы ирычҳауеит.
Жәак зҳәода, дрылагьыжьны зегь иршәоит,
Изхирҟьаз ҳәа акыҟамкәа игәы ԥжәоит.
Ихьӡ нагоуп, уи зегь рыла адәахьы,
Ирызгәаҭом кырӡа ишагхахьоу ихы.
Ҳаи, абааԥс, ари ауаҩ дшәымбаӡои?
Ус шаҟантәы, нас исашәҳәи ҳаиргаӡои.
Сыгәра жәгозар, ҳа дҳамаҭәам шьҭа зынӡа
Иҩны иԥсы ишьааит, тәанчарахьы уи данца.
24.10. 1987
Малдук сашьҭам, еиқәсырхарц,
Уи иагьсымам, иагьсмырҳаит.
Исҭахыуп абра сынхарц,
Сара абраҟа сиит, сызҳаит.
Сзымцеит, ԥхьаҟа самшьҭит,
Амҩа санхалт.
Ԥыҭҩыкгьы сырхашҭит,
Кыр хыхьгьы ихалт.
Џьа, скаҳаит, сыбӷалеит,
Сышьҭырмхт анапқәа.
Уа кыргьы сыцәхалеит,
Исықәҭәеит ақәа.
Сахькажьыз, зных сҷалеит,
Исықәнаут асы…
Нас ԥыҭкгьы схәарчарит,
Аха иҭымҵит сыԥсы.
Ак мбакәа, ак мукәа,
Сызҿыз зны цҭәан.
Ам мҳәакәа, ак мҩыкәа,
Ус баша стәан.
Амҩа дшықәуз ак иаҳазшәа,
Хыхь ахәы данхала,
Уара иуҳәазшәа, сара исҳәазшәа,
Иӡбеит иара ихала.
Уара иуузшәа, сара изузшәа,
Зны ҳагәҭа дныбжьалан,
Иҽыҟаиҵеит зегь иа иусшәа,
Ҳаибаирфеит ԥшьала.
Игәра зных иуиргаӡошәа,
Иҳәоит ажәабжь дуқәа…
Схәцрақәа цоит еиԥхьытта…
Мап, иагьмаҷым даргьы.
Ҽеила исзеилмкааит схаҭа,
Бжьык нықәҩит сыгәгьы…
Аԥсабара ӡырҩуеит,
Амза сышҟа иԥшуеит.
Жәақәак сгәы иҭыхуа зыҩуеит,
Смыцәакәа ус иаасыршоит.
Дыҟоуп дҳалалны,
Џьа иакәм имҳәацт.
Аӡәы изы дҳарамны
Хааны дҟамлацт.
Аха, уивалар,
Ицәгьоуп иҟазшьа.
Шә-ҩык гылаз ивара,
Иҭаирхом ишьа.
Ак мбакәа, ак мукәа,
Сызҿыз зны цҭәан.
Ак мҳәакәа, ак мҩыкәа,
Ус баша стәан.
Аамҭа цеит, ицаҵәҟьеит,
Зынӡаск зны сҟьалт.
Зегь рышьҭахь сынхаҵәҟьеит,
Шьыбжь хыҵны иҭалт.
О, ААМҬА!
О, аамҭа, зегьы збо,
Зыгәра зго.
Ҳанзырхо, ҳаиқәзырхо,
Ҳҭазырхо.
Зных, дыршьа ҳамаӡам
Ҳа ҳзынхьуа…
Уара уоуп зегь зыхәшәтәуа,
Изырӷьо.
Ак схарошәа,
Ак бхарамшәа.
Бҩысҭааушәа,
Бҩысҭаамшәа.
Бҟәшушәа,
Бҟәышымшәа.
Бҵәыуошәа,
Бымҵәыуошәа.
Бцәажәошәа,
Бымцәажәошәа.
Бгәаашәа,
Бымгәаашәа.
Быччошәа,
Бмыччошәа.
Сыббошәа,
Сбымбошәа.
Сыгәра бгошәа,
Ибымгошәа.
Ак бҳәошәа,
Ибымҳәошәа.
Иара итәала уиргаӡошәа,
Дҭалан, дҭысуеит, укәа.
Амҩа дшықәз, ак иаҳазшәа,
Хыхь, ахәы данхала,
Уара иуҳәазшәа, сара исҳәазшәа,
Иӡбоит иара ихала.
АХАҲӘ УРШЫРГЬЫ…
Шьоук нагыланы срыцәҳаит,
Зыгәра згоз са схеиԥш.
Исмычҳашазгьы сычҳаит,
Срывсит, кыр сырԥеиԥшт.
Сгәы нԥҵәаӡа, саргьы саӷьит,–
Ианалага дҳаршәоит…
Изымгәӷьрыз зны изгәаӷьит,
Ахаҳә уршыргьы иԥжәоит…
Сҵәыуеит, сгылоуп, сасуеит ашә,
Зны сгәыбзыӷуеит, зны сеиҭашәт.
Егьа зундаз уи маатит,
Ашәи сареи мап ҳмааибит…
Сыбжьы рдуны зны сыҳәҳәеит,
Аныҩбжьымзар егьсмаҳаит…
Сгәаҟт, суазырит, ԥхьа сеихеит,
Аха, илҵшәаданы сынхеит.
Акьыԥхь зымбац
1980 ш.
1980 ш.
1980 ш.
1980 ш.
САРА СУАҨЫЗ
Сара убла сыҟәнашьаргьы,
Ииашаны сыхә умшьаргьы,
Сзуԥымлаӡо, нас, уашьҭангьы,
Ак сызуамҳәо сыԥхашьаргьы,
Ус са сыҟаз, са суаҩыз.
Снихьынҳалан аӡәы сыҩуа,
Скылԥш-кылӡырҩуа сашьҭам ииуа.
Зны зегь рышьҭахь са сынхаргьы,
Имҩа изынамгӡеит рҳәаргьы,
Аха усгьы са суаҩыз.
Слахьынҵа, иҟалоит акала,
Аԥышә снықәҵа са сарҟьалар…
Сусқәа мамзар иҭагәҭасыр,
Шьапҿаршә сыҭа аӡә дсыгәҭасыр,
Аха, усҟангьы суаҩыз.
Са сеаҵәагь жәҩан икыдзар,
Мышкы, иалшоит сыхьӡ мыӡӡар.
Аха иҟамлои аҽакала,
Сыԥсы схыҵыр, уа мышкала,
Нас, сҭахамҭазгьы суаҩыз.
1980 ш.
Хьаак сыма сдәықәуп,
Уажә сызвоугьы рхоуп.
Скароуп. Амҩа сықәуп,
Схы ба бышҟа ихоуп.
Бкаҷины,
Бгызмалны,
Быџьнышны,
Бӡызланны,
Бшоуп уамашәа.
Исыздыруам
Саԥхьаҟа
Сзыниаша…
Уа исычҳауеит
Уамаҵәҟьа.
Бысхыччо
Бараҵәҟьо?
Уажәгь
Агәра згом.
Амҟәба еиԥшны
Аӡы аанагом.
Бхаҳәатәоуп…
Есқьынгьы
Ибгом уаҩ
Игәра.
Бзакәҵәҟьоу,
Бҟазшьаҵәҟьа,
Иббозҭгьы
Быгра.
«Саҭамыз,
уҿаԥхьа» – ҳәа
Зны исабҳәон.
Нас, раԥхьатәи
Ашьаҟаҿ
Бҽынкнабҳауан.
Изакәи, мшәан, бызбом,
Кыргьы аамҭа цеит.
Уажә быбжьы џьа ибыргом,
Бҟазшьа шьҭа исҵеит…
Усс бзықәшәаз, бынзырхаз,
Ма исырдыр иҩны.
Изакәи, исаҳәи нас,
Иҟалаз аҩны?
Сыбзыԥшуп, сыбзыԥшуп,
Амшқәа ықәҳа ицоит.
Сыбла ҭраа ус сыԥшуп,
Хьаас иҟасҵоит.
19.10. 1980 ш.
Шәара-ӡыӡрак ынҳабжьысит,
Ҳгәы ҳҽанӡамкәа зны…
Бгәалаҟарагь зынӡа ибжьысит,
Быҟамызт бразны.
Ус аӡә лыӡбахә сымхаҳәаргьы,
Башоуп, са схы зжьоит.
Ҽнак џьа сыҟаны сынхаргьы,
Зегь акоуп сгьыжьуеит.
5.12. 198ҭш.
Аԥша сҿахәҭ-хәҭуеит,
Исанаҳәоит маӡак…
Саргьы сгәы хыҭ-хыҭуеит,
Исыцрасуеит мцак.
19.9. 198ҭш.
Сусқәа ҽеим, сусқәа,
Схәцырҭа рацәоуп.
Инымҵәаӡо ахҭысқәа,
Рыла сымҩа 8ҵәоуп…
Сдырцәом уажә аԥхыӡқәа,
Урҭ зегь еиқәаҵәоуп…
Сцәажәаӡом сымхәцкәа,
Сажәагь кыр иӷьцәоуп.
Уахгьы-ҽынгьы сҭынчым,
Ӡык сагошәа збоит…
Уашьҭа акгьы сымчым,
Башаӡа сықәԥоит.
3.10. 1980 ш.
М. Г.
СЫБЗЫԤШУП
Сыбзыԥшуп, сыбзыԥшуп,
Амшқәа ықәҳа ицоит.
Сыбла ҭраа ус сыԥшуп,
Хьаас иҟасҵоит.
Дысҿаччеит, ажәакгьы уаҳа илымҳәеит,
Дласны дынсыдҟьеит, шьҭахьҟа деихеит.
Мап, ажәа сылмҭеит, са сылмыргәӷт,
Гәаныла жәҩанаҿ снага слыргылт.
Амца сыцралан, зныхгьы сбылуан,
Дгыла дысҿаччо, ус дызбалон.
Сгәы цон иҭыҵны, исзымҳәеит ажәак,
Исықәкны дхысыр еиӷьын, ашәақь.
Нкылашьа сымамызт, са сҿаҳәатәын,
Усҟан, исхызгаз, уи зегь ҳәатәым…
Дныҵарҟьан слышьҭан, уи, са жьаҵас,
Ла сылԥхьаӡозҭгьы, мшәан, ешьаҵас?
Снашьҭалан зныхгьы изгеит лара лҟәых…
Лыбла схыԥшылан, лхы лалырҟәыхт.
Исыздыруам, аиаша, иҭаз уи лыгәгьы.
Дысҿаччо сеилалгеит, уаҳа акагьы.
27.4. 198?ш.
САРА БА БҾАԤХЬА
Сара ба бҿаԥхьы, сгәы иҭыхо сызҳәом,
Ацәажәашьа схашҭит, сжәаргьы сызхом.
Сара ба бҿаԥхьа, сеиҩызахт ахәҷы,
Зны-зынлагь сҵәыуоит, схы нықәҵан ахчы.
Сара ба бҿаԥхьа, исцәыӡт схаҵара,
Ҿымҭуа, схәцуа, сыҵоуп ақәаҵара.
САРА СГӘЫ
Уанаџьалбеит
Сара сгәы,
Усзеилкаауам
Узакәу
Лнапы уқәҵа
Дулахәмаруа,
Уршә укажьны,
Днеиуеит
Дкәаруа,
Баша угылоуп
Умақаруа,
Уеилалгаӡеит
Абла қаруа.
Уанаџьалбеит
Сара сгәы,
Закә ҟазшьозеи
Иузаԥу?
Баша уадуп
Сара сжьы.
Срыцҳамшьакәа
Ухала сшьы.
Ҳааибуам ҳарҭ
Ҳҩыџьа, идыр
Ԥыҭк ианеиқәаҳамҵа
Ҳаҭыр.
Мамзар хыда
Са сҭахар?
Нас аԥсҭазаара
Уҭаххар?
Ма исырдыр,
О, суҳәоит
Сгәы,
Мҩас уа
Иалухуа узқәу?…
Длышьҭоуп, дигоит –
Иҳәеит.
Ҩыџьа, хҩы,
Инеибырҳәеит.
Нас ԥыҭҩык
Инеицырҳәеит.
Дыззымдыруаз,
Дзымбацыз
Ԥыҭҩык дәықәлеит
Дырбарцаз.
Амитә ҟалеит –
Рҳәеит,
Лҭаацәа? Уауаау, –
рҳәеит.
Ҳаӡӷаб длышьҭоуп
Дижьоит – рҳәеит.
Мдыр – бзамыҟәс
Ҳаишьоит – рҳәеит.
Арахь иара
Ҳәоу дыр имаӡам,
Еилыркаарц
Иашьҭалт имаӡа…
Ихҩазма рылацәа?
Ирмаҳаӡеи лыуацәа?
Ас анырҳәа агәылацәа,
Ирацәаҩхеит ақәылацәа…
Ажәлантәқәа нагылан:
Ҳаҳәшьа бзиа дибоит –
Рҳәеит.
Ишиашо шьҭа агәра ҳгоит –
Рҳәеит.
Зегьы ишәаҳәоит,
Ижәбоит – рҳәеит,
Уаа ахьымӡӷ
Аԥшқа сеиҩызахт, зныхгьы сзеиҭаҵуам,
Хьаас сызмада, аӡәгьы сгәеиҭаӡом.
Зных, бара бааигәа снеины сгылахуп,
Бгәырӷьара, бгәамҵра, стәала срылахуп.
Ҽазныхгьы ҽеила сақәшәом изура,
Аха гәыкала сашьҭоуп бҩызара.
Иҟоуп, иҟоуп, шьоук ацәгьа зыршогьы,
Аха издыруеит, урҭ акгьы шрылмшогьы.
Уахгьы-ҽынгьы бааигәа сныҟәозар, –
Сара, ба бҿаԥхьа исҭахыуп сыҟазар.
Сара ба бҿаԥхьа, сақәлап амцагьы,
Ҩныда-гәарада, стәап, ара амҵагьы.
Хьаас ак сымоума, быда, мамзаргьы,
Иара ба бҿаԥхьа, ишанхеит амзагьы.
29.4. 198?ш.
Дугәаԥхама рҳәан,
Мамоу – иҳәеит.
Бзиа дубама рҳәан,
Мамоу – иҳәеит.
Улышьҭома рҳәан,
Мамоу – иҳәеит.
Гьынгьашк дтәа
Дахьхәыцуаз,
Дзышьццылаз
Дауҟәыҵуаз…
Мап, бзиа дибоит
Иҳәеит.
Ҳиргоит – рҳәеит.
Шьоукы дҳаԥҟоит –
Рҳәеит.
Аха… Ус ҳлаҟәоит –
Рҳәеит.
Ҽа ԥыҭҩык,
Даҳшьып – рҳәеит.
Егьырҭ даҳхәахәаЖьахәап рҳәеит.
Ҳахьымӡӷ хыхраҿ
Иҳахәап – рҳәеит.
Абырг ҟәышцәа,
Дад, шәаагыл – рҳәеит,
Уаҟа шьҭа акәаԥ
Шәыргыл – рҳәеит.
Зынӡа шәус ахы аҭам –
рҳәеит.
Иҟашәҵо уаҩрам, ихәарҭам –
рҳәеит.
Уи, ус зхы иаҭәазшьо хыдам –
рҳәеит.
Шәнигәҭасратәгьы дхәыдам –
рҳәеит.
Ишәҳәаз зегь шәзынагӡарым –
рҳәеит.
Ишәҭахыу шәызилагӡарым –
рҳәеит.
Ижәдыр, иаргьы дхаҵоуп–
рҳәеит.
Есқьынгьы абџьар даҵоуп
Рҳәеит.
Дшәыцәшәан шьҭахьҟа дхьаҵуам
Рҳәеит.
Еиқәшәыргәагәаз ак алҵуам
Рҳәеит.
Шәҵеира шәрыхӡыӡ
Ԥхьа изыниаша – рҳәеит.
Уи аҵкыс ҳазнеип
Аиаша – рҳәеит.
Ҽеишәа еилҳаргап, иҭаҳҵаап
Рҳәеит.
Шәаҳәшьа-ԥшӡагьы ҳлазҵаап
Рҳәеит.
– Дад аиаша бҳәароуп
рҳәеит.
Ажәлар иҟоу раҳароуп
Рҳәеит.
– Игәҭыха макьана исмаҳацт
лҳәеит.
Инықәырԥшшәагь имҳәацт
лҳәеит.
Исықәиҵацәон пату
лҳәеит.
Абызҳәацәа идыртыутут
лҳәеит.
Исықәиҵацәон ҳаҭыр
лҳәеит,
Шьҭа иаанаго шәа ижәдыр
лҳәеит.
Зныказ, саргь цәгьа дсымбеит
лҳәеит,
Иара изгәамҭеит, имбеит
лҳәеит.
Зынӡа ибжьы имыргеит
лҳәеит,
Стәала, сыгәра имгеит
Лҳәеит.
Уаа, зынӡа сиргаӡеит
лҳәеит.
Кыргь сгәыӷон, симгаӡеит
лҳәеит.
Сусқәа шеиԥхьттаз,
Ишамуа ала,
Ԥеиԥшцәгьак сцәа-сжьы
Ианыруеит
лҳәеит.
Аха сгәы аԥышәа
шамоу ала,
Бзиа сшибо здыруеит
лҳәеит.
Баша сыԥшит
лҳәеит.
Сифеит, сишьит
лҳәеит.
Уаҩыс симшьеит
лҳәеит.
Сыҽкнасҳауеит,
Сашьцәа сырԥхашьеит
лҳәеит.
Бзиа сызбаз
Игәы ҭыхтәуп
лҳәеит.
Дҟамлароуп,
Даԥырхтәуп
лҳәеит.
Дад, ибыхьи, баангыл
рҳәеит.
Бажәа ҽеим, иаанкыл
рҳәеит.
Шәаргьы шәыҽшәырҭынч
рҳәеит.
Шәақәымгәыӷын шәымч
рҳәеит.
Шәҟамақәа рҭра иҭашәҵ
рҳәеит.
Ажәлар ирҳәо хашәҵ
рҳәеит.
Ас аиԥш ажәа ҳәатәым
рҳәеит,
Ус, Аԥсуара иатәым
рҳәеит.
Нас шәарԥхашьап, иутәым,
рҳәеит.
Дагьеигәырӷьап атәым
рҳәеит.
Уи зегь ҽеимрак иазҳәоуп
рҳәеит,
Шәеизымӷыӷын иазхоуп
рҳәеит.
Шәхықәкы, шәымҩа,
Ԥхьа ишьҭоуп
рҳәеит,
Ацәгьеи бзиеи еишьҭоуп
рҳәеит.
Аԥсҭазаара ус иақәуп
рҳәеит,
Шәеилибакаар ҳақуп
рҳәеит.
Аизааигәара шәыбжьан
рҳәеит,
Уажә шәхы шәгәы шәымжьан
рҳәеит.
Дад, шәзызхәыцша крыҟоуп
рҳәеит.
Даргьы жәларык ыҟоуп
рҳәеит.
Имаҷҩымзаргь шәеинызҟьуа
рҳәеит,
Шәааилабжьақәа шәыҩнуҵҟа
рҳәеит.
Шәус аамсҭашәан шәазныҟә рҳәеит.
Ҳаизыжәымган ҽазнык
рҳәеит.
Анышә ужыр, иаауеит анышә
рҳәеит.
Шәаагәеибаҭан шәеинышә
рҳәеит.
Дад, аҟәышра аҭахуп
рҳәеит.
Дад, ауаҩра аҭахуп
рҳәеит.
Дад, аилкаара
Аҭахуп рҳәеит.
Дад, шәыццакцәеит иахәҭам
рҳәеит.
Лаӷырӡ маароуп бла хьҭам
рҳәеит.
Шәхала шәхы ахьӡ ашәҭ,
Шәазхәыц рҳәеит.
Иаԥсам шәызҿу,
Шәаҟәыҵ рҳәеит.
5.6. 197ԥш
САРА АБРИ СЫДГЬЫЛАҾ
Стәоуп, ажәҩан саҵаԥшуа еивызгоит сыԥсыԥ,
Сара абри аҭынчраҿ исымоуп насыԥ,
Абраҟа, сара схы ҽакала избоит,
Сыԥсҭазаарагь ииашан ӷәӷәала агәра згоит.
Абраҟа, зегьы-зегьы са сзыҳәа ҽакыуп,
Иԥшьоуп рыхьӡ-рыԥша, урҭ цәгьа срызгәкыуп,
Абраҟа саныҟоу иӷәӷәоуп сара сымч,
Абраҟоуп, сгәы раҳаҭны сахьыцәоугьы ҭынч.
Абра еиҳа сақәшәоит иутәу, иҳәатәу,
Ахәҷгьы-адугьы исызрықәуп пату.
Стәоуп, ажәҩан саҵаԥшуа еивызгоит сыԥсыԥ,
Сара абри сыдгьылаҿ, исымоуп насыԥ.
30.4. 198қш
