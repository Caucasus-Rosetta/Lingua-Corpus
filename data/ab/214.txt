Арҵагатә цхыраагӡа еиқәыршәоуп Аԥснытәи аҳәынҭқарратә университет афилологиатә факультет аԥсуа сектор аҟны аԥсуа литература акафедра аплан ала изхысуа «Адыга жәларқәа рлитература аҭоурых» азы иазгәаҭоу асааҭқәа рхыԥхьаӡара инақәыршәаны, аԥсуа бызшәеи алитературеи рзанааҭ иҭоу астудентцәа рзы. Арҵагатә цхыраагӡа астудентцәа алшара рнаҭоит иаазыркьаҿны адыга литературақәа (адыгьеиаа, аҟабардақәа, ачерқьесцәа) рҭоурых аилкаара, алекциатә курси апрактикатә усураҿи ироуа адырра иабзоураны раԥхьаҟа аҭҵаарадырратә усураҿы ахархәара аиуртә еиԥш рызнагара.
Урыстәылатәи иреиҳау аҵараиурҭақәа рырҵагатә программа аҟны иазгәаҭоу алитература аҿиара апериодизациа инақәыршәаны арҵагатә цхыраагӡа шоит ԥшь-хәҭа хадақәак рыла:
а) Ареволиуциа ҟалаанӡатәи адыга рккаратә литература;
б) Ҟабардатәи асоветтә литература;
в) Ачерқьестә советтә литература;
г) Адыгьеиатәи асоветтә литература аҭоурых. Иаҳҳәар ҳалшоит, ҳҽыззаҳкыз арҵага шәҟәы аиқәыршәара аинтерес адагьы аҭакԥхықәра дугьы шацу. Ари раԥхьаӡатәи рҵагатә хархәагоуп иреиҳау аԥсуа ҵараиурҭақәа рзы. Убри аҟнытә, ҳгәы иаанагоит, иагу, иабзоу гәаҭаны, ҳаԥхьаҟагьы аусура инарҭбааны иацызҵо ҟалап ҳәа.
Иахьатәи ала, хыхь ишазгәаҳҭаз еиԥш, жьрацәарала, бызшәала, хылҵшьҭрала аԥсуаа иаҳзааигәоу адыга жәларқәа рлитература ҳәа ҳзыԥхьо амаҭәар иаҵанакуа алекциақәа ркурс иаазыркьаҿны ҳазааҭгылоит.
Ҳәарада, раԥхьаӡа иргыланы арҵага шәҟәаҿы хшыҩзышьҭра азууп асахьаркыратә литература адац-ԥашә зырҿиаз, аизҳара азҭаз, ажәлар рдоуҳатә культура иахылҵыз еиуеиԥшым жанр хкыла ибеиоу адыга милаҭтә фольклор. Ажәакала, иқәыԥшу адыга литературақәа рышьақәгылараҿы ароль ду шынарыгӡо адыга жәлар рҿырҳәалатә рҿиамҭақәа, урҭ ражәа хьыршәыгәқәа. Ҳарзааҭгылоит, афольклор адыга жәлар рыԥсҭазаара аҭоурых иузаҟәымҭхо ишадҳәалоу азгәазҭо раԥхьаӡатәи ачерқьес рккаҩцәа, Шора Ногәма, Сулҭан Хан-Гиреи, иахьатәи аамҭазтәи аҭҵааҩцәа рыҭҵаамҭақәа: А. Схалиохо, К. Мами, Х.Х. Хапсироков, Л.А.Бекизова, Х.И. Баков, А. Гутов убас егьырҭгьы рыҭҵаамҭақәа.
Адыга фольклор итема хаданы иаанарԥшуеит, ашәышықәсақәа рзтәи аҭынчреи ахьыԥшымреи рзы ақәԥара. Уи ахҭыс шьақәдырӷәӷәоит, ажәлар рҭоурых-фырхаҵаратә ашәақәеи аҳәамҭақәеи. Ас еиԥш иҟоу ахҭыс хлымӡаахқәа азгәаҭоуп Хан-Гиреи иусумҭақәа « Черқьестәыла иазку анҵамҭақәа» аҟны. (1836 ш.)
Ҳәарада, аҭоурыхтә хҭысқәа ирхылҵыз ареалтә ԥсҭазаара ахьанҭарақәа ӷәӷәала ашьҭамҭа ннажьуеит амилаҭқәа рыхдырраҿы. Убри иалҵшәангьы нхыҵи-аахыҵи Кавказ иқәынхо ажәларқәа рдоуҳатә культура иахылҵыз ҿырҳәалатәи апоезиа жанрла, тематикала, доуҳала даара еизааигәоуп. Иагьа ус иҟазаргьы дарбан милаҭзаалакгьы иԥсыԥ алагаҩагаралагьы инымԥшырц залшом уи дызхаҭарнаку амилаҭтә ҷыдарақәа.
Арҵага шәҟәаҿы иааркьаҿны, хронологиала инеишьҭаргыланы ирыхцәажәоуп адыга рккаҩцәеи амилаҭтә
литературақәа руасхыршьҭаҵаҩцәеи, адыга шәҟәыҩҩцәа рырҿиамҭақәа ирызку аҭҵааратә усумҭақәеи, иазааҭгылоуп иааркьаҿны акәзаргьы урҭ ридеиатә анализ, рсахьаркыратә ҷыдарақәа. Иарбоуп аӡәык-ҩыџьак адыгеи аԥсуеи шәҟәыҩҩцәак рырҿиамҭақәа реишьашәаларақәа. Уи ала иазгәаҭоуп, адыга жәлар рыԥсҭазаара знысыз аҭоурых мҩаҿы аԥсуа жәлари дареи реимадара, жьрацәарала реизааигәара. Ашәҟәаҿы ирзааҭгылоуп аԥсшәахь еиҭагоу урҭ рырҿиамҭақәак, рзеиԥш ҟазшьарбақәа азгәаҭаны.
Иазгәаҭоуп, зырҿиаратә мҽхакы ҭбаау аурыс шәҟәыҩҩцәа-классикцәа адыга жәларқәа рлитература аҿиараҿы иҟарҵаз анырра. Убасала, иааизакны арҵага шәҟәы аҿы хаҭала ҳарзааҭгылоит жьрацәарала еизааигәоу, зҭоурыхтә, здоуҳатә ԥсҭазаара еилаҵәоу, здац-ԥашә узеилымхуа, змилаҭтә етно-психологиа аку аԥсуааи адыга жәларқәеи. Ирзааҭгылоуп, жәлар рашәаҳәаҩ Б. Ԥач, зырҿиаратә мҩа афольклори алитературеи ирзызкыз апоет, апрозаик Али Шьоџьанцыҟә. 20-30-тәи ашықәсқәа рзы раԥхьаӡатәи арҵагатә шәҟәқәа равторцәа ). Табулов, Д. Дишеков, раԥхьаӡатәи черқьес бызшәала ароман автор Х. Абуков, А. Охтов, Х. Гашоков убас егьырҭгьы рырҿиамҭақәа. Ажәакала, Асовет мчра иабзоураны, аурыс жәлар рыцхыраарала Нхыҵ-Кавказ ажәларқәа ацхыраара ду роуеит аҵарадырреи аҭҵаарадырреи реизырҳареи рырҿиареи аус аҿы. Уи амырхәага иахылҵыз рырҿиара алҵшәақәа амилаҭтә шьаҭақәа ршьаҟар ӷәӷәала ианыԥшит.
Иара убас, арҵага шәҟәаҿы иаҳарбоит ҳзыхцәажәо адыга шәҟәыҩҩцәа (А. Шьоџьанцыҟә, Т.арашь, Б.Кәаш, Б.Ԥач, А. Ҳавԥач) имаҷымкәа рырҿиамҭақәа (ажәеинраалақәа, апрозатә рҿиамҭақәа) аԥсшәахь еиҭаганы акьыԥхь ишадырбахьоу аԥсуа поетцәа  Џьонуа, К. Ломиа, М. Аҳашба, Б. Шьынқәба, М. Лашәриа, Гь. Гәыблиа,
Н. Кәыҵниа, П. Бебиа, А. Гогәуа, В. Анқәаб, Ив. Ҭарба, С. Ҭаркьыл, Б. Гәыргәлиа, Шь. кадуа, Т. Аџьба, Н. Ҭарԥҳа, Н. Ҳашыг, Ш. Аҟәсба, А. Џьениа уб. егь.9.
Хықәкыла ҳазааҭгылоит иара убас Ҳамишьа Шекихачи Аԥсны жәлар рпоет Нели Ҭарԥҳаи еиқәдыршәаз «Ҟабардаа ражәабжьқәа». Уи Нхыҵи-Аахыҵи инхо аишьцәа еимаздо цҳа ссируп ҳәа азгәалҭоит апоетесса Нели Ҭарԥҳа ашәҟәы аԥхьатәи адаҟьаҿы.
Иара убас, иазгәаҳамҭарц залшом, ҳажәларқәа алитератураҿы адагьы, аҟазараҿгьы реизааигәара, аҟазара аусзуҩцәа, абаҩхатәра ду шаадырԥшуа аешьаратә республикақәа рҿтәи аиԥыларақәа рҿы.
Ҳажәлар ршьаҿа еихгашьа, реихьӡара шьахәқәа иаҳдырбоит, агуманизм, апатриотизм, ажәларқәа риашьара атәы зҳәо аидеиа ҳаракқәа рылаҵәаны ишыҟоу.
Даара игәырхьгоу аҭоурых хлымӡаах иахҟьаны, 1992 – 1993 шықәсқәа рзтәи аԥсуа жәлар рџьынџьтәылатә еибашьра ахааназы иузмыргьежьуа ацәыӡ ду зауз ҳҳәынҭқарра азыҳәа иџьоушьаратәы иҟоуп ас еиԥш иҟоу аизҳарақәа. Ҳәарада, уи зыбзоуроу, Нхыҵ-Кавказ иқәынхо ҳашьцәа роуп. Ҳарҭ ҳаҭырқәҵара дула урҭ рыхьӡ ҳҳәоит, иаҳгәалаҳаршәоит, Аԥсны ахақәиҭразы, урҭ рхы зқәырҵаз аус ԥшьа.
Арҵага шәҟәы зхы иазырхәо зегь рахь аҳәара ҟаҳҵоит, ашәҟәы иадырбало агхақәеи ргәаанагарақәеи ҳзаарышьҭырц, ҳаԥхьаҟа инеиҵыхны аиҭаҭыжьраан ахархәара азаҳурц азы.
Адыга литературақәа ҳәа ҳзышьҭоу анкьа иаӡәыкыз, аха аҵыхәтәаны хазы-хазны ишьақәгылаз х-жәларык – адыгьеиаа, ҟабардаа, ачерқьесқәа рлитературақәа роуп. Арҭ ахжәларыкгьы дасу дара рхазы адыга ҳәа рхы рыԥхьаӡоит, узусҭада ҳәа уиазҵааргьы «садыгуп» – иҳәоит. Ҵабыргыҵәҟьаны, ажәытәанӡа, ҳара ҳашықәсԥхьаӡара ҟалаанӡагьы, ҳашықәсԥхьаӡара аныҟала ашьҭахьгьы, актәи азқьышықәсагьы налаҵаны урҭ зхылҵыз рабацәа – азыхәқәа, амеоҭқәа, акеркеҭқәа зҳәаз еиԥш, нхон Мраҭашәарахьтәи Кавказ ашьха нхыҵи-аахыҵи Амшын еиқәеи Азовтәи амшыни рыԥшаҳәақәа рыҟны. Бызшәала, хылҵшьҭрала – урҭ аԥсуаа зегь реиҳа ирзааигәоу бызшәатә ҭаацәарак иаҵанакуа жәларқәоуп. Территориала излеизааигәаз, бызшәала, хылҵшьҭрала излеигәыцхәу ала аԥсуааи адыгааи рытрадициатә культураҿы, рҭаацәаратәи руаажәларратәи бзазараҿы излеиԥшу даара ирацәоуп, ржәытә ҿаԥыц ҳәамҭақәа аԥхьа инаргыланы.
Ҳашықәԥсхьаӡара II азқьышықәса актәи азбжа инаркны еиуеиԥшым аҵгақәа ирыхҟьаны адыга жәлар рыхәҭа аӷьырак жәытәнатә аахыс иахьынхоз Мраҭашәарахьтәи Кавказ иахыҵны аҩада мрагыларахь кыр иҩаскьеит, Кавказ агәаҿы рынхарҭа ҭыԥгьы ылырхит. Абасала 14–16-тәи ашәышықәсақәа рзы араҟа иҭышәынтәаланы ишьақәгылт, иҿиеит, иӷьацеит адыгаа рҟәыҵәа дук – ҟабардаа. Мраҭашәарахь иаанхаз адыга еимшьҭракқәа реилаҵәара иабзоураны ишьақәгылт адыгьеиа жәлар. XIX ашәы-шықәса аҽеиҩшамҭазы (40–60-тәи ашықәсқәа раан) ҟабардаа рыхәҭак (еиҳараӡакгьы аҳратәра иацәыбналоз) иахьынхоз рыдгьыл ныжьны, Ҟәбина аӡы ирны аҭыԥ ҿыцқәа рҿы инхеит, убарҭ ирхылҵыз адыгаа (ҵоуп, уаҟа ирылоуп Мраҭашәарахьтәи Кавказынтә иааз адыга шьҭрақәагьы) роуп ачерқьесқәа ҳәагьы изышьҭоу. Уимоу, XIX ашәышықәсазы Кавказ иахыганы мшын нырцә иагаз, Ҭырқәтәылеи еиуеиԥшым араб тәылақәеи рҿы инхо еиуеиԥшым ашьхарыуа жәларқәа зегьы (адыгцәа рнаҩсангьы, аублаа, ачеченцәа, аингушцәа, даӷьсҭанаа, аԥсуаагьы убрахь инарылаҵаны «ачерқьесқәа» ҳәа рзырҳәоит).
Ажәакала, хәышҭаарак иааӡаз, архнышьнак ааиҩызҵәаз аишьцәа гәакьацәа реиҿыҵра, рхазынхара иабзоураны иахьа-уажәазы Нхыҵ-Кавказ ҳара иҳамоуп х-адыга жәларык. Урҭ рахьтә хыԥхьаӡаралагьы, аекономика-культуратә ҿиара аҩаӡаралагьы еиҳа иаарылыҳәҳәо игылоуп аҟабардаа.УрҭнхоитҞабарда-БалҟартәиАреспубликаҿы. Егьырҭ адыга жәларқәа реиԥш, арҭгьы Урыстәылатәи Афедерациа иалоуп. Аҳҭны қалақьс ирымоуп Нальчик, ауааԥсыра рхыԥхьаӡара 400 нызқьҩык инарзынаԥшуеит.
Аҩбатәи аҭыԥ аҿы (хыԥхьаӡарала) игылоуп адыгьеиаа. Урҭ нхоит Адыгьеиатәи Ареспубликаҿы, раҳҭнықалақь – Маикоп (Маиҟәаԥ), рхыԥхьаӡара – 130 нызқьҩык инареиҳауп.
Ауааԥсыра рхыԥхьаӡарала зегьы иреиҵоуп ачерқьесқәа (қ нызқьҩык инарыцуп), инхоит Ҟарачы-Черқьестәи Ареспубликаҿы, раҳҭнықалақь – Черқьесск. Иҳәатәуп, ачерқьесқәа ҟабардаа уажә ааскьа (100–150 шықәса раԥхьа) изларҿыҵыз ала, бызшәалагьы, традициатә культуралагьы аҟабардақәеи дареи реиҩдыраара шыуадаҩу.
Ишыҟазаалак, анс акәу арс акәу, Нхыҵ-Кавказ атерриториаҿы ишьақәгылеит, иҿиеит, иӷьацеит х-адыга жәларык, дасу дара рхатәы территориа, рхатәы економи-кеи акультуреи рыманы. Ус анакәха, урҭ рлитературақәагьы, бызшәала егьа еизааигәазаргьы (уимоу, аҟабардааи ачерқьесқәеи рбызшәа зынӡаск ишакугьы), хаз-хазы иҟоу литературақәаны ирыхәаԥштәуп. Ус ауп дара рхаҭақәагьы ишырыԥхьаӡо.
Адыга жәлар рышәҟәыҩҩцәеи рпоетцәеи рырҿиамҭақәа цәырҵуан аҭыԥантәи агазеҭқәа рдаҟьақәеи, ажурнал  рыҟны.
Ҳәарас иаҭахузеи, адыга жәлар рлитература аизҳара аҿиара ҳтәыла иқәынхо ажәларқәа рԥышәеи, иаҳараӡак аурыс классикцәеи асоветтә литературеи ирыбзоуроуп.
Аурыс литература аԥышәа ду рхы иархәаны, урҭ ирыбзоураны, раԥхьаӡа акәны адыга жәлар рлитератураҿы иит адраматургиа ажанр, уи анаҩсан ароман. Абасала, алашьцарахьтә алашарахь икылсуа иалагеит жанр рацәала адыгақәа рлитература. Ишдыру еиԥш, аколонизатортә политикеи афеодалтә мчқәеи ирхырҟьаны адыгцәа ргәыԥк атәым жәҩан аҵаҟа ԥсҭазаарас ироуеит. Араҟа ҳәарас иаҭахузеи аџьамыӷәа цәгьа иаҵагылеит, ассимилиациа иахәхеит, рыԥсҭазаара даара ицәгьахеит, аҵара аиура рцәыцәгьахеит.
Ишакәхалак Октиабртәи ареволиуциа иабзоураны ажәларқәа зегьы реиҟарара азинқәа иҟалаз ихәарҭа духеит адыга жәларқәа рыԥсҭазаара аиӷьтәреи рлитературақәа рырҿиареи рҿы.
Ҳәарада, адыга жәларқәа асовет литература ашьақәгылара аизҳараҿы хәы змам ароль нарыгӡеит ажәлар рдоуҳатә культура иахылҵыз аҿаԥыц рҿиамҭақәа.
Адыгаа рбызшәа кавказтәи абызшәақәа рҭаацәаара аԥсуа-адыгатә гәыԥ иаҵанакуеит.
Адыга жәлар рфольклор аҟны аҭыԥ ӷәӷәа ааныркылоит аморал-етикатә хымҩаԥгаратә нормақәа, араҟа урҭ апатуқәҵаратә ԥҟаԥҵәа акодекск аҳасабала ишьақәырӷәӷәоуп.
Адыга жәлар рашәаҳәҩцәаны, ражәабжьҳәаҩцәаны иԥхьаӡоуп: Алашә Дженчат, Цыгә Теучеж, Хамоҟәҟәа (Бечи) Хусен, К. Шаззо Биа, Куваево Зафес, Схалиахо Алиа, Ҭлипиа Биҭлиусҭен, Хамтоху Аиуба убас ирацәаҩны.
Адыга жәлар рашәаҳәаҩцәеи, ражәабжьҳәаҩцәеи рахьтә аҭыԥ дуӡӡа ааникылон Цыгә Теучеж, уи асовет аамҭазтәи ирҿиамҭақәа инарҭбааны арҿиаратә мҩа роуит. Цыгә Теучеж иҩызцәа иаԥырҵоз арҿиамҭақәа даара амчра рыман аулқәа рзеиԥш еилазаарақәа рҟны ргәаанагарақәа рышьақәырӷәӷәараҿы.
Иазгәаҳҭар ахәҭоуп, адыга жәлар рҿырҳәалатә поезиатә рҿиамҭақәа ашәала ишышьақәгылоу, аепос «Нарҭаа» насгьы ашәақәа  жәлар рпоемақәа  алегендақәа , аҳәамҭақәа , ацуфарақәеи, ажәаԥҟақәеи , рыла ишбеиоу.
Иахьатәи аамҭазтәи адыга шәҟәыҩҩцәа иреиуоуп: Иусуф Ҭлиусҭен, Асқер Евҭых, Дмитри Костанов, Киримзе Жане, Исҳак Машбаш, Ҳазрет Ашинов, Хамид Беретар, Ҳазрет Ԥанеш, Кадырбеч Кумпилов уб. егь. Арҭ еиқәаҳаԥхьаӡаз ашәҟәыҩҩцәа зегьы рхы иадырхәон атрадициатә шьаҭа змоу аепос иалоу аиҿырԥшрақәа, аепитетқәа, аметафорақәа. Иара убасгьы афольклортә шьаҭақәа рнубаалоит Зареи Мухадини Кумаховаа рмонографиа «Адыга бызшәақәа рфуцнкциатә стилистика» ҳәа хыс измоу аҟны. Аҵарауаа ӷәӷәала иаҵыршьуеит адыга шәҟәыҩҩцәа рырҿиамҭақәа рҟны ҿырҳәалатәи арҿиамҭа ахархәара ду шамоу.
Аԥсуаа реиԥш, адыгақәагьы ҭоурыхтә аамҭала уажә ааскьоуп (XX ашәышықәсазоуп) азанааҭтә сахьаркыратә литература анаԥырҵаз. Еиҳараӡакгьы ареволиуциа ашьҭахь, асовет шықәсқәа раан ауп урҭ рлитературақәа аҿиара, аизҳара анроуз. Урҭ дасу зегьы ирымоуп рхатәы
мҩақәа, рхатәы ҷыдарақәа, аха иҟоуп имҩашьахуа ирзеиԥшу, еидызкыло амоментқәагьы. Убарҭ иреиуоуп аԥхьаӡа инаргыланы дара зегьы ирзеиԥшу ртрадициатә, рдоуҳатә мал ду – адыга жәлар рҿаԥыц рҿиамҭақәеи XIX ашәышықәсазтәи адыга рккаҩцәа рырҿиаратә доуҳатә ҭынхеи.
Жанр хкы рацәала еилоу адыга фольклор хыҵхырҭа хаданы ирзыҟалеит адыга литературақәа рыхԥагьы. Алитература аиреи ашьақәыргылареи ашықәсқәа раан аԥсуаа рҟны Дырмит Гәлиеи, Иуа Коӷониеи афольклор ҵыргәас, уасхырс ишрымаз еиԥш ауп, адыга жәларқәа рыҩныҵҟагьы афольклор ахархәара шамаз аҟабардақәа рҿы – Беқьмырза Ԥач, Али Шьоџьанцыҟә, адыгьеиаа рҟны – Цыгә Теучеж, Тембот арашь, ачерқьесқәа рҿы – Ҭаҭлиустан Ҭабыџь, (абаза литература ашьаҭа зкызгьы уи иоуп, ихаҭа дабазоуп), Дишеков Магомет, Абдулаҳ Охтов уҳәа убас егьырҭгьы. Урҭ рсахьаркыратә рҿиамҭақәа жанрс изҵазкуазаалакгьы имҩашьо ирныԥшуан рыжәлар гәакьа рҿаԥыц ҳәамҭа асиужетқәа, амотивқәа, апоетика (асахьаркыратә форма) анырра.
Адыгьеи жәларқәеи аԥсуа жәлари хылҵшьҭрала излеигәыцхәцәоу ала, ирацәоуп урҭ рлитературақәа ирымоу азеиԥштә фольклортә шьаҭақәагьы (еиҳараӡакгьы нарҭаа репос, амифологиатәи, аҭоурых-фырхаҵаратәи, абзазаратәи ашәақәеи ажәабжьқәеи).
Иахьатәи адыга литературақәа зегьы ирзеиԥшу доуҳатә ҭынха дууп, ихыҵхырҭоуп, иуасхыруп Шора Ногәма, Хан-Гиреи, Казы-Гиреи, Ҟазы Ҳаҭажәыҟәа (Атажукин), Ҟазы-Бека Аҳметуков, Умар Берсеи, Адиль-Гиреи Кешев (Каламбии) реиԥш иҟаз XIX ашәышықәсазтәи адыга рккаҩцәа дуқәа, аԥхьаӡатәи адыга ҵарауаа, ашәҟәыҩҩцәа рырҿиамҭақәа. Ҵабыргуп, урҭ инеиужьны, инарҭбааны рхатәы бызшәала аҭҵаарадырреи алитературеи дырҿиартә еиԥш аҭагылазаашьа, алшара рымамызт, аха ирылшаз иҳаракӡаны ахә шьатәуп. Ажәлар рҳәамҭақәа реизгара, анбан шәҟәқәа раԥҵара, абызшәа аҭоурых, аетнографиа азҵаатәқәа рықәыргылара усҟантәи аамҭала иахьынӡазалшоз аҭак аҟаҵара, аҵаралашара аус аиҵыхра уҳәа шьарда ирацәоуп урҭ арккаҩцәа рҽазкрақәагьы, рылшарақәагьы. Убри аганахь ала, ҷыдала рыӡбахә ҳәазарц ахәҭоуп Шора Ногәма инаукатә усумҭа «Адыга жәлар рҭоурых. Ажәлар рҳәамҭақәа рыла», уи иажәеинраала «Хох» («Аныҳәаҿа», 1837 ш.), Сулҭан Хан-Гиреи иҩымҭақәа «Ачерқьес ҳәамҭақәа», «Бесльнии Абаҭ», Ҟазы-Гиреи иочерк «Ажиҭуӷаи аԥшаҳәа», Ҟазы Ҳаҭажәыҟәа ианҵамҭақәа: Сасрыҟәа изку аҳәамҭахьтә ҩ-цыԥҵәахак, «Пшибадиныҟәа» , «Ашамез»  уҳәа уб. егь.
Аҩыра змамыз адыга жәлар рхәыцрақәеи, ргәаҳәарақәеи, ргәаҟрақәеи, рҭагылазаашьеи исахьаркны ҟазарыла раарԥшра рҿырҳәалатәи рырҿиамҭақәа ирыбзоуроуп.
Ажәлар рҭоурых иашахаҭала аилкаара зыҟалом, ажәлар рҿырҳәалатә рҿиамҭақәа узымдыруазар.. ...уи жәытәнатә аахыс аҭоурых иаԥхьагылоуп – иҳәон М. Горки.
Егьырҭ адунеи иқәынхо ажәларқәа рҿырҳәалатә рҿиамҭақәа реиԥш, адыга жәлар рдоуҳатә культура иаҭынхоу рфольклортә материалқәа ароль ду нарыгӡеит асовет литература аиреи, ашьақәыргылареи, аизырҳареи рҿы.
Убри аганахьала, адыга жәлар ҿырҳәалатәи рпоезиа ажанрқәа рахьтә иалукааша аҭыԥ ааннакылоит нарҭаа репос.
Ишдыру еиԥш, нарҭаа репос адыга жәлар (ачерқьесқәа, аҟабардаа, адыгьеиаа) рҟны мацара акәӡам иахьыҟоу, нарҭаа рҳәамҭақәа Кавказ иқәынхо ажәларқәа аӡәырҩы ирымоуп, уи урҭ рмилаҭтә ҷыдарақәа аазырԥшуа ҭынха дуны иҟоуп. Ҳәарада, аԥсуаагьы аԥхьа инаргыланы.
Нарҭаа ирызку раԥхьаӡатәи анҵамҭақәа, еицырдыруа адыга рккаҩы Шора Беқьмурза-иԥа Ногәма ихьӡ иадҳәалоуп. Уи еизигаз афольклортә материалқәа ирыбзоураны иҭыҵуеит ашәҟәы «Адыга жәлар рҭоурых» .
Ифольклор гәакьа ахә ҳаракны ишьоит, дахаҵгылоит раԥхьатәи адыга етнограф Сулҭан Хан-Гиреи, иара убас Ҟазы Ҳаҭажәыҟәеи. Раԥхьаӡа акәны, иара ибзоуроуп ихатәы бызшәала нарҭаа ирызку аҳәамҭақәа рцыԥҵәахақәа рҭыжьра, хаҭалагьы Сосрыҟәо изку аҳәамҭақәа.
Имаҷым аҵарауаа иаҳҳәап кавказҭҵааҩ Л.Г. Лопатински нарҭаа ирызкны иҟаиҵаз аҭҵаарақәеи аҭыжьрақәеи.
Иара убас, Нарҭаа ирызку аҳәамҭақәа реизгареи ры0ҵаареи 1930-тәи ашықәсқәа инадыркны рнапы алакын Адыгьеиа, Ҟабарда, Черқьесиа ареспубликақәа рҿы ҿыц иаатыз аҭцаарадырратә институтқәа.
Капиталтә ҭыжьымҭаны иҟоуп адыгаа рҳәамҭақәа ҟабарда бызшәалеи урыс бызшәалеи рҭыжьра.
Ишдыру еиԥш, шәышықәсала, зқьышықәсала еиуеиԥшым абиԥарақәа идырҿиаз афольклор ажанрқәа рҟынтәи зегьы иаарылҳәҳәо иҟоуп Нарҭаа репос.
Меижьарада, формалагьы ҵакылагьы аԥсуа жәлар рҿаԥыцтә рҿиамҭа ажанрқәа рахьтә Нарҭаа репос еиҳа зымҽхак ҭбаау доуҳатә баҟоуп. Убриала, иаҵҳамшьырц ҳалшом апрофессор Ш. Д. Инал-иԥа иазгәаҭара: «Аԥсуа жәлар рҭоурыхи репоси ашьеи адеи реиԥш иузеилымхуа еилысны иҟоуп».
Уиала аҵарауаҩ иазгәеиҭоит иара иалоу амотивқәеи, ахаҿсахьақәеи, асиужетқәеи рыла Нарҭаа репос Кавказ иқәынхо ажәларқәа жәпаҩык еицырзеиԥшу монументалтә баҟоуп ҳәа. Аха иалкааны, амилаҭ ахаҿра аазырԥшуа аҷыдарақәа аныԥшуеит аԥсуа епос, уи ус шакәугьы, уазааҭымгылар залшом жьрацәарала еизааигәоу адыгааи
аԥсуааи рҭоурых атәы аепосгьы ишаныԥшуа ҳәа иҳәоит аҵарауаҩ.
Еиуеиԥшым ашәышықәсақәа ирхылҵыз Нарҭаа репос афырхаҵа хада Нарҭ Сасрыҟәа акласстә уаажәларратә еизыҟазаашьақәа ҿиаанӡатәи ԥсра зқәым асахьаркыратә хаҿсахьақәа дыруаӡәкуп.
Сосрыҟәо иан Саҭанеи амаҭәақәа зқәылыӡәӡәоз ахаҳә дахылҵуеит. Иаб еилкаам хьчоуп. Ахаҳә иахылҵыз Сосрыҟәо Нарҭаа ржьи ҟаза Ҭлеԥшь (аԥсуаа рҿы Аинар-жьи) диӡрыжәит.
Сосрыҟәо изку аҳәамҭақәа зегьы рҿы уи даарԥшуп иџьашьатәу абаҩхатәрақәа, агәымшәара, уамашәа иубаша амч, ахшыҩ змоу фырхаҵаны.
Сосрыҟәо имч, илшара еиуеиԥшым аус хьанҭақәа рҿы иԥишәон.
Иарбан усзаалакгьы аҿы Сосрыҟәо аԥыжәара иман. Нарҭаа рхылҵшьҭра ижәлар рразҟы ахьчаразы еснагь дыхиан. Ижәлар бзиа дырбон, ирыхәашаз, рыбзазашьа еиӷьызтәышаз, еихазҳашаз ажәлақәа (аӡахәа уҳәа уб. егь) дрышьҭан. Ус ишыҟазгьы, дгьыли жәҩани зырмацәысуаз Сосрыҟәо иашьцәа «днашԥоуп» ҳәа драҭәаршьомызт.
Иарбан ус хьанҭазаалакгьы аҿы хьаҵра ҟамҵаӡакәа аԥсра иаҿагылоз Сосрыҟәо аҵыхәтәаны залымдарыла иҭахарагьы асоциалтә ҵаҵӷәы аҵоуп. Инхеит убри еиԥш агәаанагарақәа: «Сосрыҟәо илаӷырӡқәа адгьыл аҵантәигьы ажәлар ирыхәошәа».
Сосрыҟәо дааиваҟәыло даарԥшуп афырхаҵа Бадыноҟәо. Уи зыхьӡ зыԥша дуу, ахаҵарақәа дырсимволны дцәыргоуп.
Сосрыҟәо иеиԥш, Бадыноҟәогьы иааҟаиҵо зегьы ижәлар рыԥсҭазаара аиӷьтәразы ақәԥара иазкуп.
Ари адауаԥшь, иара гәык ала изыҟоу илегендатәу иҽы, исахьаркны гиперболала еизырҳаны иаарԥшуп. Уи ишихәҭоу ихы мҩаԥигоит иаӷацәа-чынҭаа рҟны.
Бадыноҟәо егьырҭ Нарҭаа адауаԥшьқәа Сосрыҟәо, Ашамез, Баҭараз, Ҭлеԥшь дызлареиԥшым аҟазшьақәа илоуп. Бадыноҟәо еиҳа дыхьшәашәоуп, илахь еимаџахәуп. «Аиаша ахьчара» – убри акоуп Бадыноҟәо цәаҩа хаданы ихаҿра ианыԥшуа.
Сосрыҟәо еиԥш, Бадыноҟәо иишьагьы ишьак еиԥшым. Ан лымгәарҭа аҟнытәи ауп раԥхьаӡа ибжьы ахьго. Даниуагьы ихы-иҿы аччаԥшь ықәлоит. Амгәа аҟнытәи зыбжьы раҳаз асаби дыршьырц иақәыркуеит, аха иаразнак ииреи ихы-иҿы ианырбаало иччаԥшьи еиқәнартәоит.
Бадыноҟәо, Сосрыҟәо иеиԥшҵәҟьа, ахаҵарақәа аазырԥшуа ачынҭаа ирабашьуа, хамеигӡарада иқәԥо адауаԥшьқәа дыруаӡәкуп. Иара убас, Нарҭаа рбыргцәа рыԥсы шҭаз ианажәлак, ашьхақәа рықәцә иқәыргыланы, ахылаӷьара иҭарыжьуан. Бадыноҟәо асеиԥш иҟаз азалымдарақәа аԥырихуеит. Нарҭаа Бадыноҟәо абас изырҳәоит:
Нарҭаа рыдгьыл
Уазыхьчаҩны уҩагылеит
Бадыноҟәогьы, Сосрыҟәо иеиԥш, аӷа – Џьлахсҭан инапала дҭахоит.
Иара убас нарҭаа репос аҿы ацәгьа-мыцәгьақәа ирҿагыланы ақәԥара аидеиа рныԥшуеит ашьха Ошхамахо (Ельбрус) икыдҿаҳәалоу Нарҭ Насрен-Жьакьа изку аҳәамҭақәа. Абырг дҿихырц азы хеигӡара ҟамҵа дықәԥоит
Нарҭ Баҭраз. Зегь зымчу ауарбажә еикануа Баҭраз даиааиуеит. Анцәа иахь дхьаҳәны еиҿамс Баҭраз абас иҳәоит:
Еи, уара, анцәара зҟьашьыз анцәа!
Уа уҽзыуҵәахуеи аиҩхааҿы,
Аҽыҵәахра акраҭахумаҴ Арахь уцәырҵ, ухаҵазар!
Уара уҟынтә ауаа сыхьчоит, еиқәсырхоит...
Имаҷым нарҭаа репос аҿы – адыгаа итрадициатәу рџьаус иадҳәалоу аҳәамҭақәа. Нарҭаа еибашьцәа мацарақәам, урҭ иаарыхыҩцәа бзиақәоуп. Нарҭаа адгьыл қәаарыхра адагьы, ауасааӡарагьы иазҟазан. Нарҭаа репос иалаз афырхацәа доусы рнаплакқәа хаз-хазын. Ахьча Куицук, илегендартәу ажьи Ҭлеԥш, аҟазара знапы алаку нарҭ Ашамез уб.егь. Иара убас аепос аҿы аҭыԥ ду ааныркылоит аҳәса рхаҿсахьақәа. Нарҭаа ран ҟәыш Саҭанеи, агәыраз, анапҟаза Адиух, зыхшыҩ ҵару Малечиԥх, аԥшӡа Шҳафица уб.егь.
Нарҭаа-адауаԥшьқәа ирызку аҳәамҭақәа рынагӡашьа аформала ҩбаны ишоит: ажәеинраалатәи апрозатәи. Аҭҵааҩцәа иазгәарҭоит, анкьа зны аепос жәеинраалатәны иҟан ҳәа. Урҭ рҿы агиперболақәа еиҳа аԥыжәара ргон. Ипрозатәу атекстқәа еиҳа еилацалоу акомпозициа рымоуп.
Аепос иамоуп имаҷымкәа амырҭаҭратә нцәахәқәа ирызку агимнқәа: ажьира анцәахәы Ҭлеԥш, адгьылқәаарыхра анцәахәы Ҭҳагалеџь Мезиҭха (ашәарацареи абнақәеи рынцәахәы) уб.егь.
Аепос иалҵшәоуп егьырҭ ажанрқәагьы рыҿиара. Иаҳҳәап, Андемырҟан изку аҳәамҭақәа, Андемырҟангьы еиҳа ихьшәоу аамҭақәа рзы афеодалцәа ирҿагыланы ажәлар рзинқәа зыхьчоз фырхаҵоуп. Арҭ аҳәамҭақәа ишнеи-шнеиуа афырхаҵаратә ашәақәа рформа аархәоит. Нарҭаа ирызку аҳәамҭақәа ижәытәӡатәиу ажәлар рҭоурых аазырԥшуа, агәымшәара, ажәлар рзеиԥш усазы ахамеигӡара зныԥшуа ҳәамҭақәоуп.
Адыга жәлар рҿырҳәалатәи апоезиатә рҿиамҭақәа рыҟны аҭыԥ ду ааныркылоит алирикатә жанрқәа. Зегь реиҳа ижәытәӡатәиу лирикатә жанрны иԥхьаӡоуп аџьа ашәақәа. Урҭ аусура аамҭазы ауп ианҿиоз. Урҭ рыҿиара адыгаа рҟынгьы егьырҭ ажәларқәа рҟны еиԥш, адгьылқәаарыхра, арахә ааӡара (еиҳараӡакгьы ауасааӡара) иадҳәалоуп.
Иахьанӡа ицқьаны иааиз аџьа ашәақәа иреиуоуп «Аласа зхахоз рашәа». Араҟа иаагоуп зџьаабаа рацәоу аҳәса рхаҿсахьақәа. Иара убас иҟоуп аџьа ашәақәа еиуеиԥшым егьырҭ аусуратә процессқәагьы ирыдҳәалоу. Урҭқәак ргимн аџьаус иазкуп.
Раԥхьаӡа ацәаӷәара ианҭыҵуаз амш азы ирҳәоз ашәа адгьылқәаарыхра анцәахәы Ҭҳагалеџь изкуп. Араҟа адгьылқәаарыхцәа анцәа иҳәоит ацәаӷәараан ақәа бзианы ирзоуишьҭырц, иара убас амрагьы ишахәҭоу ирыгымхарц.
Ирацәоуп адыга фольклор аҿы ақьабзтә поезиагьы: анцәахәқәа ирызкугьы, аҭаацәара-бзазаратә қьабзқәа ирызкугьы.
Ақьабзтә ашәақәа ирныԥшуеит ажәлар рыԥсҭазаара аиӷьтәразы ажәытә шьхауаҩ игәазыҳәарақәа. Имаҷым иара убасгьы ақьабз иадҳәалам абзазара ашәақәагьы, урҭ еиуеиԥшым ажанрқәа рыла еилоуп. Араҟа иҟоуп абзиабаратә, аимҵақьачаратә, алафтә, асатиратә ҵакы змоу ашәақәа. Урҭ ирныԥшуеит асоциалтә еиҟарамра иахылҿиааз аԥсҭазаара хьанҭа. Иҟоуп имаҷымкәа аԥҳәыс
лзинқәа рԥырҟәҟәаара атәы зҳәо ашәақәа. Ус еиԥш иҟоу ашәақәа иреиуоуп: «Аҭаҳмада ирҭаз Фатимат лҵәыуара», «Голиагат лашәа», «Адиух лашәа».
Адыгаа ирымоуп ирацәаны абзиабара цқьа зныԥшуа, ашьхауаҩ иморал-доуҳатә мчы аазырԥшуа ашәақәа. Абар адиалог аформала еиқәыршәоу ашәа аҵакы:
Лара: Аха усгьы иҟауҵои наӡаӡа
Сылацәақәа еиқәысыԥсарҴ Наунагӡа ацәа сҭалар,
Нас уара иузыҟаҵоиҴ Иара: Усҟан сара сымчқәа
сцәыӡуеит, Аха бзиа бшызбо еиԥш
Бнышәынҭраҿы қәыршә шкәакәаҵас
Сбыкәшоит, уаҟа сбылаҵәоит.
Имаҷым агәынамӡаратә, аҵәыуаратә интонациала ишьақәгылоу арҿиамҭақәа, ҳәарада, урҭ ирныԥшуеит, аҭыԥантәи афеодалцәеи, атәымдгьылнтәи ақәылаҩцәеи, аҭырқәа сулҭани, кримтәи аханцәеи ирҿагыланы аџьажәлар хамеигӡарада ишықәԥоз. Иара убас имаҷым, Ҟабарда XVII ашәышықәсазы иҟаз анхацәа реилаҩынтра анапхгаҩы Пшикан, ҽакала «Дамалеи» «Жәҩахыр ҟьаҟьа» изку ашәақәа. Дамалеи дгәымшәоуп, дхаҵа ӷьеҩуп, уи ицәшәоит ҭауади аамсҭеи. Араҟа Дамалеи изкны иаагоу ажәақәа зегьы иара иҷыда ҟазшьоуп.
Анхацәа ари аилаҩынтра аҟны иаҵахоит. Рнапхгаҩы
дшьуп. Араҟа аҵахара амотив амалуаа рчарҳәаратә хымҩаԥгашьа ҵаҵӷәыс иамоуп:
Аҭауад ишьа ачарҳәара алоуп,
Афырхаҵа ацәҳәырахь игара иаҿуп...
Ҳәарада, ари ашәа ианыԥшуеит акласстә ҿагылара ахыԥша. Иазгәаҳамҭарц залшом ишмаҷым аԥсуа фырхаҵаратә ашәақәеи адыга ашәақәеи реишьашәалара атәы зҳәо амотивқәагьы.
Ирацәоуп ашәақәа аҭырқәа Сулҭан изку, ижьаны, мчыла адыга жәлар Ҭырқәтәылаҟа ианахыргоз атәы зҳәо. Иаагап «Сҭамԥылҟа ҳақәыргоит». Ари ашәа – аԥсадгьыл ахьҵәыуара, ажәлар ртрагедиа аанарԥшуеит. Иаагап угәы ҿызкаауа ацәаҳәақәа: «Аԥсадгьыл, ҳарҭ ҩаԥхьа ҳзеибабом... Ҳадгьыл гәакьа ҳаҟәырҟьеит!»
Ажәакала усҟантәи аамҭазы ицәырҵыз ашәақәа, ажәлар рыҩныҵҟатәи рҭагылазаашьа уадаҩ аадырԥшуеит. Урҭ адыга жәлар рҿырҳәалатә поезиа атрадициа иахылҵит, уахьынтә ашьҭахь аҩыратә литературахь ииасыз ак ауп ҳәагьы иԥхьаӡатәуп.
Апоезиатә жанрқәа акала ҵакыла иреиҵамызт аепикатә жанргьы – алакә. Адыгаа рфольклор аҿы иҟоуп анашанатә лакәқәа, аԥстәқәа ирызку алакәқәа, абзазаратә лакәқәа. Ицәыргоуп ажәлар идеалс иршьоз ахаҿсахьақәа: аибашьҩы – афырхаҵа, ахақәиҭраз иқәԥо анхаҩы цқьа, аџьаус – бзиа избо аԥҳәыс иҟәышу, зхы пату ақәызҵо ауаа ԥсыцқьақәа рхаҿсахьақәа.
Ажәытә нашанатә лакәқәа ирнубаалоит иаҳа иааскьоу аамҭақәа рзы ирзыԥшыз аԥсахрақәа, антогонисттә еиҿагыларақәа. Алакә «Амшә аԥа Баҭыр» аҿы даагоуп амифтә персонаж, иарбоуп акласстә қәԥара иалахәу агәыԥқәа.
Алакә афырхаҵа Баҭыр анхаҩы диԥоуп: уи амшә дӷьычны дагоит. Ашьабысҭа баҩлашеи, бнацхалеи дааӡоит. Адауаԥшь мчы иоуны дгьежьуеит аҩныҟа Баҭыр –амшә аԥа. Уи имч ԥишәоит ацәгьаурақәа ирҿагыланы ақәԥараҿы, уи дабашьуеит аӡиас аҿы аӡы зкыз агәылшьап, иагьықәицоит. Ари згәамԥхаз аҭауадцәа ирыӡбоит анхаҩы иԥа даԥырырхырц. Азнаказы дрышьҭит уи зегьы зфоз абынҳәақәа рахь, нас агәылшьап ахь, нас ауаа зфоз бжьҩык аишьцәа ҭазырхахьаз адауцәа рахь. Баҭыр дыриааиуеит арҭ аԥынгылақәа, иааиԥыло ахлымӡаахқәа зегьы.
Алакә аҿы хаха еиҿагылоуп ацәгьеи абзиеи. Ажәлар рфырхаҵа аиааира идыргоит. Уи ифырхаҵаратә усқәа зегьы рҿы арыцҳацәа рыхьчара агәаҟра ралгара иазкуп.
Абзазаратә лакәқәа рҿы актәи аҭыԥ ааныркылоит, аԥсабара аҿаԥхьа асоциалтә еиҟарамрақәа ирыхҟьаны ицәырҵуа азалымдарақәа рҿагылара. Адыга лакәқәа рҟынтәи аинтерес ду рымоуп аԥстәқәа, ирызку асатиратә ҟазшьа змоу алакәқәа.
Иҟоуп алакәқәа «Акәыбрқәа», «Ацгәажә шхәаџьахаз» уб.егь. Иара убас, аԥсуаа рҟны еиԥш, адыга жәлар рҿгьы апоезиатә жанр аҿы аҭыԥ ҷыда ааныркылоит Гьегьуаҟо ҳәа изышьҭоу – ашәаҳәаҩцәа рырҿиаратә мҩа.
Адыга жәлар рыҩнуҵҟа еицырдыруаз ашәаҳәацәа дреиуан Гьегьуаҟо Сагид. Уи иашәақәа апоезиатә ҟазшьа рыман, аԥсҭазаара ҿыц ахь ааԥхьара ҟарҵон. Гьегьуаҟо ирҿиаратә мҩа ахатә ҷыдарақәа аманы иагәылалоит асахьаркыратә ҩыра змоу адыга литературагьы Гьегьуаҟо иеиԥш иҟоу ашәаҳәацәа рашәақәа ркьыԥхьуеит аԥсҭазаара ҿыц иагәылиааз агазеҭқәеи, ажурналқәеи, ажәеинраалақәа реизгақәеи рҿы.
Ажәытә культқәеи асимволикатә қьабзқәеи рахьтә иналукааша аҭыԥ ааннакылоит «Ажагафа» «Аџьма кәашара» идраматәны арбара.
Ажагафа акульт ианыԥшуеит иахьатәи ҟабардаа рхылҵшьҭрақәа ижәытәӡатәиу ртотемтә динхаҵарақәа, меижьарада, ажагафа ахаҿсахьа анкьа иԥсуази зыԥсы ҭалози анцәа идҳәалан.
Иара убас ритуалтә ланарԥшыроуп дызгара ахәра змоу игәмырҿыӷьразы имҩаԥырго «Шопшаҟо».
Адыгаа рҿы иҟан ахаҵарақәа, ихәыз дамхацәар, уи «иԥсы» ажәҩан ахь иԥыруеит, иара дыԥсуеит ҳәа.
Имаҷым иритуалтә ланарԥшыраны иԥхьаӡоу еиуеиԥшым ачаратә қьабз ацикл иазку ашәақәеи аныҳәаҿақәеи (ахохқәа). Ижәытәӡатәиу адыга поезиа ацикл ахь иаҵанакуеит исахьарку ашедеврқәа «Ашшыбӷьыц», «Ажәкамбашь», «Адаӷь», «Ақәыџьма», «Ашәишәи», «Акәыбры», «Ацгәы иазку аҽхәабӷьыц», «Аҵла агәалақәа» уҳәа убас егьырҭгьы.
Арҭ арҿиамҭақәа ирныԥшуеит иахьатәи ҟабардаа, ачеркьесқәа, адыгьеиаа рхылҵшьҭрақәа иџьашьахәу рпоетикатә дунеи.
Ишдыру еиԥш, адыгаа рфольклор аҿы аҵакы змоу аҭыԥ ааныркылоит алакәқәа – анашанатә, абзазаратә, арахә ирызкны убас егьырҭгьы.
Адыга фольклор аҿы анашанатә лакәқәа ихадароу аҭыԥ ааныркылоит. Урҭ гәҭакы хаданы ирымоуп – ацәгьареи абзиареи рыбжьара ақәԥара. А.М.Горки иазгәеиҭоит: Адыга лакәқәа рҿы абзиара аԥыжәара амоуп, аиааира агоит, ахәымгара аҵахоит.
Абраҟа дыгатәуп ҳәа иуԥхьаӡар ауеит ажәлар рдоуҳатә дуқәа иаарылыҳәҳәо иҟоу Нарҭаа ирызку афырхаҵаратә епос. Идыруп, Кавказ иқәынхо ажәларқәа типологиала
«Нарҭаа» – адунеи аҿы ижәытәӡатәиу епосуп. Апрофессор Е.И.Крупнов излазгәеиҭо ала аепос ихадоу ациклқәа рцәырҵра «аиха» аепоха алагамҭа иадҳәалоуп.
Адыга жәлар рҿырҳәалатәи арҿиамҭақәа реиуеиԥшымзаара ажәлар еиуеиԥшым рсоциалтә ҭагылазаашьақәа ирыдҳәалоуп. Нарҭаа репос инашьҭарххны ицәырҵуеит аҭоурых-фырхаҵаратә ашәақәа, анаҩс алиро-епикатә ашәақәа рцикл, афырхаҵаратә ҳәамҭақәеи алегендақәеи, аҵыхәтәаны алакәтә епос, ихадаратәны, асатиратә ҵакы змаз асоциал бзазаратә лакә. Ҳәарада, ас еиԥш иҟаз алакәқәа ажәлар рыԥсҭазаара аанарԥшуан иқәԥага бџьарын, ажәлар рыхдырра арҿыхон, ирҿагылон зыҽхарззала абадақь иасуаз аҭауадцәа.
Аҭоурых-фырхаҵаратә ашәақәа иаадырԥшуан адыга жәлар рыԥсҭазаара афилософиа. Еиҭашьақәнаргылон ажәлар ииасхьоу рҭоурыхтә хҭысқәа. Иазнарҳауан рмилаҭтә хдырра.
Ажәакала ажәлар рфольклортә лексика инаркны, адыга цуфарақәа, ажәаҵарқәа, амҵәыжәҩақәа змоу ажәеицааирақәа (ахатәы философиатә ҵакы змоу) афоризмқәа, аочеркқәа, аҟәыӷа Жабаги, асатиратә ҭоурыхтә шәыгала ихырку Казаноҟәо илегенда, иадҳәалоу «Слово жабаги» убас имаҷымкәа, ажәлар ирҟәырҷахоу ражәа хьыршәыгәқәа рдырра, даара имыруга дууп изхаҭарнаку ажәлар урзааигәаны иудырырц азы.
Иазгәаҭатәуп, абас еиԥш ибеиаз афольклор ажанртә сиужетқәа реилаҵәара ишабзоуроу адыга литература аҿиара.
Нарҭ Сосрыҟәо – ихаҿсахьала даарԥшуп зыуаҩра ҵаулоу, ауааԥсыра рразҟы ачаԥара иазықәԥаҩу фырхаҵа гәымшәаны.
Шҽбаҭаныҟәо – даарԥшуп аԥсадгьыл ахьчара аидеиа хықәкыс измоу хаҿсахьаны. Уи иԥсҭазаара ҽыбӷала
ихигоит, ажәлар ираӷоу дырҿагылоуп, нарҭаа раӷацәа драӷоуп, ҩысҭаара злам фырхаҵоуп. Уи иҳәоит абас: «Сара мыцхәы сызшәырҽхәоузеи? Ахатәы дгьыл ахьчара нарҭаа зегьы ируалԥшьоуп» ҳәа.
Имаҷым адыга жәлар рпоетцәеи рышәҟәыҩҩцәеи нарҭаа репос асиужетқәа зхы иазырхәо, иара убас аԥсуаагьы уахь иналаҵаны.
Афеодализм ашьақәгылара аепохазы нарҭаа репос инашьҭагыланы жәлар рҿырҳәалатә рҿиамҭақәа рҿы ицәырҵуеит афырхаҵа ихаҿсахьа ҿыц – ажәлар ринтересқәа рыхьчара иазықәԥаҩны: Мышҽмыко Чҽчан уб.егь. Арҭ зыхьӡ ҳҳәо афырхацәа акласстә еизыҟазаашьақәа иаҿагыланы иқәԥон, убри аҟнытә, урҭ рфырхаҵара асоциал-класстә мотив аҵоуп.
Адыга жәлар рфольклортә рҿиамҭақәа рҿы иҟоуп алакә «Есмыко Есхот». Араҟа Есмыко Есхот даарԥшуп ҭауади аамсҭеи рџьамыӷәа иаҵагылоу аџьажәлар рхақәиҭразы дықәԥаҩны. Амалуаа ирымхны измам анхаҩы жәлар ирзишоит, араҟа Ҭлепш (анцәа) Есмыко Есхот изыҟаиҵоит хԥа зхала анапхгара зуа ахыци ахәымпали, уи иабзоураны ажәлар рфырхаҵа дыриааиуеит ажәлар ираӷоу, игәахәтәгьы дахьӡоит.
Кыр шықәса инеиԥынкыланы ақәыларақәеи иара убасгьы дара-дара рыбжьара иҟаз аиҿагыларақәеи ирыхҟьаны, адыга жәлар рыԥсадгьыл ахьчара иацәынханы, аҩыра апроблема алацәажәаразы аамҭа рымамызт. Ус ишыҟазгьы, ахшыҩ змаз адыга жәлар изныкымкәа рҽазыршәахьан рхатәы милаҭтә ҩыра аиқәыршәаразы.
Хан-Гиреи 1836 шықәсазы иҩуан: 15 шықәса раԥхьа ефенди шаԥсыӷаа рхылҵшьҭра Магомет, еиқәиршәеит черқьес бызшәала анбан, убас зыҽԥызшәақәаз рацәаҩуп Шора Ногәма, иара ихаҭа Хан-Гиреи, аха урҭ аизҳара рмоуит иаԥырхагақәаз амзызқәа рацәахеит.
Афактқәа изларҳәо ала адыга милаҭтә ҩыра шьақәгылеит XVIII ашәышықәса анҵәамҭеи XIX алагамҭеи рзы. Шьаҭаркҩысгьы дамоуп Шеретлыҟәа Ҳаџьы Ноҭаук.
Шеретлыҟәа даара игәы инархьуан адыгаа рхәыҷқәа араб бызшәала ашәҟәқәа изыԥхьоз иаҳәо ахьырзеилымкаауаз. Адыга жәлар иреиӷьыз рҿаԥыцтә рҿиамҭақәа рышьҭыбжьқәа абнеи аиҩхааи рдагәарақәа иахьрылаӡҩоз.
Убасала, раԥхьаӡа акәны адыга рккаҩы Шеретлыҟәа иӡбеит ажәлар рфырхацәа ирызку ашәақәеи аҳәамҭақәеи рыла иуаажәлар ирҿыхарц, аҵарадырра агәыблра диркырц, алашарахь рхы ирхарц. Дымшәакәа уи далагеит анбан аиқәыршәара, кыршықәса аџьабаа ду адбаланы, адыгаа рыԥсҭазаараҿы раԥхьаӡа акәны еиқәиршәеит адыга бызшәа алфавит. Аха ауахәама усзуҩцәа идырблит Шеретлыҟәа аџьабаа ду здибалаз иусумҭа. XIX ашәышықәсазтәи адыгаа рҵарауааи рышәҟәыҩҩцәеи рплеада аурыс прогрессивтә культура абзоурала аԥсы ахалеит Шеретлыҟәа ирккаратә ус. Уи иусумҭа иадиҵаз аџьабаа ахәшьара ду аҭаны дахцәажәоит ашәҟәыҩҩы арккаҩы Сулҭан Адиль-Гиреи.
Ажәакала, XIX ашәышықәсазтәи адыга литература аҭоурых аетнографиатә сахьаркыратә беллетристика урыс бызшәала аҿиара, адыга рккаҩцәа ирыбзоуроуп.
XIX АшӘышыҚӘСА АнҵӘАмҭеи XX АшӘышыҚӘСА АлАгАмҭеи рзТӘи АдыгА рккАҩцӘА
Адыга рккаҩцәа реизҳара аетапқәа ахатәы ҷыдарақәа рымоуп. Урҭ ҩнапыкла рҽазыркит адыга фольклори рыжәлар рбызшәа аҵареи.
Агазеҭқәеи ажурналқәеи рҿы иркьыԥхьуаз аҭоурыхетнографиатә очеркқәа, асахьаркыратә рҿиамҭақәа, аповестқәа, ажәабжьқәа, апублицистикатә статиақәа ирныԥшуан абызшәа аҿыхара, адыга жәлар рыԥсҭазаареи рыбзазашьеи реиҭакра. Урҭ рырҿиамҭақәа ирныԥшуан усҟантәи аепохазтәи ртәылаҿацә аԥсабареи, рыжәлари рхаҿсахьақәа. Абасала, адыга рккаҩцәа баҩхатәрала иаадырԥшуан рыжәлар рдоуҳатә, рматериалтә культура аҷыдарақәа. Меижьарада, аурыс классикцәа рыбзоурала, адыга рккаҩцәа ирылшеит аҵара-лашаратә мҩахәасҭақәа ралгара.
Иазгәаҭатәуп, ашәҭыц еиԥш иҩыҵхахоз адыга жәлар рлитература аҿиара, аизырҳараҿы аурыс классикцәа А. Пушкин, М. Лермонтов, В. Белински рнырра иалнаршаз шмаҷым.
Ишаадыруа еиԥш, адыга жәлар XIX ашәышықәсазтәи иаарылукааша арккаҩцәа иреиуоуп Шора Ногәма, Сулҭан Хан-Гиреи, Сулҭан Ҟазы-Гиреи, Сулҭан Адиль-Гиреи. А. Пушкин ижурнал «Современник» (1836 ?)) аҟны икьыԥхьит адыга шәҟәыҩҩцәа имаҷымкәа рырҿиамҭақәа. Уи адыга шәҟәыҩҩы Сулҭан Казы-Гиреи иповест «Ажиҭугаи аԥшаҳәа» аҵыхәтәаны иҩуеит абас: «Вот ӷвление, неожиданное в нашеҟ литературе! Сын полудикого Кавказа становитсӷ в рӷды наших писателеҟ; Черкес изәӷснӷетсӷ на русском ӷзыке свободно, сильно и живописно. Мы ни одного слова не хотели переменить в предлагаемом отрывке».10
Иара убас, адыга шәҟәыҩҩы иқәҿиара шьахәқәа џьашьо В. Белински иҩуан: Несколько слов о «Современнике», «Долина Ажитугаҟ» – признательна, как произведение черкеса (Сулҭан Казы-Гиреӷ), которыҟ владеет русским ӷзыком лучше многих почетных наших литераторов».11
Хыхь ишазгәаҳҭаз еиԥш, адыга ҭоурыхтә етнографиатә, беллетристикатә литература аизырҳараҿы Сулҭан Адиль-Гиреи алагала ду ҟаиҵеит... Уи ирҿиамҭақәа рҿы ибзиаӡаны иааирԥшуеит адыгаа рсоциалтә класстә еизыҟазаашьақәа. Иажәабжьқәа «Ачерқьес иԥҳәыс», «Ауар иажәабжь» рҿы асахьаркыратә ҟазшьеи амилаҭтә цәанырреи ӷәӷәала иаарԥшуп.
Иара убас, даараӡа ибеиоуп еиуеиԥшым тематикала иҩу абаза-адыга шәҟәыҩҩы Каламби-Кешев ирҿиамҭақәа. Аул аҿы инхоз ауаа Крылов иажәамаанақәа дырзаԥхьон. Ибзианы идыруан ижәлар рҭоурых, идыруан адыгаа рфырхаҵара аҟазшьа аҷыдарақәа, рҵасқәа, рқьабзқәа. Уи ирҿиамҭақәа иреиуоуп: «Ачерқьес ианҵамҭақәа», ажәабжьқәа «Ахәаҿы», иара убас «Абрагьцәа». Арҭ арҿиамҭақәа кьыԥхьын ажурналқәа «Библиотека длӷ чтениӷ» 159, 1860 ш.), «Русскиҟ вестник» , 1861 ш.) рыҟны.
40-тәи ашықәсқәа XIX ашәышықәсазы аҿиара иалагоит урысшәала иаԥҵоу адыга литература.
Аҳратәреи ачынуааи ирҿагыланы иқәԥоз дыруаӡәкын апоет ашәаҳәаҩ Тетершауа Цеи Мухаммед Емин. Уи
10 Пушкин А. С. Собр. Соч. М. –Л.: изд. АН СССР 1950. С. 844.
11 Белинскиҟ В.Г. Полн. Собр. Соч. Т. II, М.: Изд. АН СССР, 1953. С.180.
аџьамыӷәа иаҵагылаз ажәлар рхақәиҭреи, амсылманра рылазырҵәоз дырҿагыланы дықәԥон.
Ажәлар рзышәаҳәаҩ, иашәақәа руак, исатиратә поема «Анаиб инамаз», аҟны иҳәоит:
Иаҵаҳшьыр ахәҭоуп, адыга рккаҩцәеи ашәҟәыҩҩцәеи
XIX ашәышықәса анҵәамҭеи XX ашәышықәса алагамҭеи рзы октиабртәи асоциалисттә револиуциа аизҳара дуқәа шырзаанагаз.
шора ногәма (шора ногма) (1794–?844)
Раԥхьаӡатәи адыга рккаҩы, ашәҟәыҩҩы Шора Беқьмырза-иԥа Ногәма адыга жәлар рлитературеи ркультуреи аҿиара аизырҳараҿы имаҷымкәа арҿиамҭақәа алеигалеит. Амҽхак дууп Ногәма Шора ирҿиаратә ҭынха. Ари ижәлар рзы илиршаз ахаҵара ауаа рзы Анцәа амца жәла ицәызӡаз Прометеи ихаҵара иадукылартә иҟоуп.
Шора Беқьмырза-иԥа Ногәма диит 1794 шықәсазы Пиатигорск иацәыхарамкәа ииасуа аӡиас хәыҷы Жыцә аԥшаҳәаҿы. Ашәҟәыҩҩы раԥхьатәи ибиографиа еиқәзыршәаз Ад. Берже иажәақәа рыла, Шора дызхылҵыз абазехқәан, ажәаатәи ашәышықәса алагамҭаз устәи ихҵәаны иааит Ҟабарда Ду ахь. Берже ихаҭа иҩуан Шора адинҵара дахысит Даӷьсҭан ҳәа. Уа уи иҵозаарын араб бызшәеи, аҟәырҟани, ахәаџьа ҳәа ахьӡ иоурц. «Жәаа шықәса анихыҵуаз, – иҩуеит Берже, – уи дацәымшәо араб бызшәа идыруан», Насгьы еилкаауп, уи дырҩегьых аҭырқәшәа, аџьам бызшәа, акумык бызшәа, абазин бызшәа шидыруаз.
1818 шықәсазы, адинҵара далган, Ногәма Шора дхынҳәуеит Ҟабардаҟа, ԥыҭраамҭак дахьиз аул аҿы хәаџьас дыҟоуп. Аха иаарласны уи мап ацәикуеит, избанзар, «иара ицииз, ишьа иалоу игәаҳәарақәеи урҭи еиқәшәом аҟнытә».
Ҳәара аҭахума, аҵарадырра, алашарахь ахырхаразы агәырӷьарақәа зегьы зхәаҽуаз ислами уи «ицииз игәаҳәарақәеи» еиқәшәашьа рымамызт. Ногәма излаиҩуа ала,
«аҳәеи амцеи» рыла адыгьеиаа ирыларгалаз аԥсылманра араб ҩыра ада аҽакы аднакыломызт. Анкьатәи абырзен цивилизациа аныррақәа ртәы дрылацәажәо Ногәма Шора игәы иалсны иҩуан: «Адыгьеиаа ираҩрыжьит аҵарадырра шьҭырхырц аамҭа анрымаз» ҳәа. Абарҭқәа зегьы рышьҭахь, еилкаауп уи даныҷкәыназгьы аԥсылманра дзагәҭасуаз. Адыгьеиаа аԥсылманра ахьрыдыркылоз рыцҳара дуны иԥхьаӡон уи. Абри атәы иаахтны иҩуан иусумҭа «Адыгьеиа жәлар рҭоурых» аҿы.
Шора Ногәма идунеихәаԥшышьа ашьақәыргылараҿы акыр иаԥсахеит аӡыҵәҵәқәа рзы Кавказ иаауаз аԥхьагылара змаз аурыс культура ахаҭарнакцәеи иареи реиҿцаара. Кавказ аҭҵаараҿы ааԥсара зықәӡамыз Шора ибзианы дыздыруаз, иусгьы даара иҳаракны ахәшьара азҭоз Ад. Берже иҩуан: « Убас уи (Ногәма Шора) ибзианы дыздыруаз ирҳәоит, Пиатигорск иҟаз Пушкини иареи еибабеит ҳәа, Ногәма апоет дицхрааит аҭыԥантәи аҳәамҭақәа реизгараҿы, иара апоетгьы Ногәма изириашеит, аурысшәахь еиҭеигеит адыга ашәақәа...» ҳәа.
1828 шықәсазы Ногәма Шора (уаанӡа уи еиқәиршәахьан раԥхьаӡатәи аҟабарда грамматика) нхара ҳәа Нальчикҟа диасуеит. Абра ашьхарыуа аамсҭцәа рхәыҷқәа рманаҭтә школаҿы аус аниу ашьҭахь, Ногәма Шора арра маҵура далалоит. Убасгьы ҟаимҵакәа Петербург неишьа имамызт. Хан-Гиреи хыс дызмаз Кавказтәи ҽылатәи аескадронбжа далан ари раԥхьатәи адыгаа рҵеи ду, рышәҟәыҩҩы, ретнограф, рҭоурыхҭҵааҩ Ногәма Шора, хәышықәса инарықәгәыӷуа Петербург дыҟан. Арҭ ашықәсқәа уи иԥсҭазааразы, ирҿиаразы хәы змамыз, шықәсқәан». «Петербург сышнеизҵәҟәа, – иҩуан ашьҭахь Шора, – са сгәаҿы ицәырҵит агәаҳәара ду – аграмматика аҩразы, амаҵура иахашәалоз саамҭагьы аурыс грамматика ишахәҭоу аҵара иақәсырӡуан».
Ааԥын, 1835 шықәсазы Ногәма Петербург нижьуеит. Лаҵара мза инаркны уи поручикс аус иуеит Қарҭ ақалақь аҿы игылаз Акорпус ҷыда аҿы. Абри «Аахыҵ – Кавказтәи иԥсҭазаара» зегьы аҿы уи ихамышҭуа изынхеит, кавказтәи абызшәақәа рдырҩы, рыҭҵааҩы, академик А. М. Шегрени иареи реибадырра. Қарҭ ақалақь аҟны зшьапы зкыз Ногәмеи Шегрени реиҩызара, еиҳагьы аҽарӷәӷәеит. Ногәма 1837 шықәсазы Ҟабардаҟа данхынҳәы. академик дыҟан Ногәма дахьиз аул аҿы, нас Ногәмагьы уи иԥсы ахьишьоз Пиатигорскҟа дизцалон. Уа урҭ аҩыџьагьы абызшәадырратә 0ҵаарақәа ирҿын, ҟабардаа рграмматика азҵаарақәа ирылацәажәон, ирыӡбон, еимаркуан. Академик Шегрен имшынҵаҿы инижьит абри еиԥш анҵамҭа: «Ногәма ицаҳәцаҳәуа иҟоу поетуп, уи сара сҿы ажәеинраалақәа ракәын ииҩуаз, ма аурысшәаҟынтә еиҭеигон». Абарҭ Шегрен зыӡбахә имаз апоезиатә рҿиамҭақәа рҟнытә ҳара ҳҟынӡа иааӡеит еицырдыруа «Аныҳәаҿа» («Хох – Здравица»)
Шора Ногәма дбызшәадырҩын, дҭоурыхҭҵааҩын, детнографын, дпоетын, ааԥсара ҟамҵакәа активла еизигон афольклортә материалқәа, ԥсабарала дпропагандист ӷәӷәан.
Усҟантәи аамҭазы асоциал-еилазааратә ҭагылазаашьа шыцәгьазгьы Шора Ногәма илшеит ихатәы милаҭтә литература ауасхыр азышьҭаҵара. Уи иқәгыларақәа рҿы иазгәаҭатәуп аурыс литература аклассик А.С.Пушкини иареи реибадырра, аурыс жәлари адыга жәлари реизааигәара. Аҭырқәа сулҭани аџьамцәеи ирылымшароуп ҳажәларқәа реиҟәгара, ҳара ҳамҩеи аурыс жәлар рымҩеи акызароуп ҳәа иазгәеиҭон уи.
Шора Ногәма имаҷымкәа аамҭа азԥиҵәоит «Ачерқьес жәлар рҳәамҭақәа» ҳәа иеиқәиршәаз афольклортә материалқәа реизгара, акомментариақәа рзыҟаҵара, иоригиналтәу арҿиамҭақәа ркьыԥхьра.
Шора Ногәма идыруан имаҷымкәа абызшәақәа, ҳаҭыр ду изрықәын иабиԥарақәа рқьабзқәа, игәаанагара акапан ду аман.
Иазгәаҭатәуп, кавказтәи абызшәақәа рдырҩы, рыҭҵааҩы, академик А. Шегрени иареи Қарҭ реибадырра, уаҟа ашьапы зкыз урҭ реиҩызара. Урҭ аҩыџьагьы реиҩызара аԥхьаҟа еиҳагьы аҽарӷәӷәеит: абызшәадырратә 0ҵаарақәа ирҿын, аҟабардаа рграмматика азҵаарақәа ирылацәажәон, ирыӡбон еимҵаркуан.
Шора Ногәма ашьхауаа рҵас, рқьабз, рыбзазаратә ԥсҭазаара аҭоурых иадҳәалаз азҵаарақәа ҭакԥхықәрыла дрызнеиуан.
Шора Ногәма ааԥсара ҟамҵаӡакәа аус адиулоит аҟабарда нхацәа рхәыҷқәа еиуеиԥшым азанааҭқәа дырҵаразы аурыс қалақьқәа рахь рышьҭра. Уи иҭаацәаратә ҭагылазаашьа шыуадаҩызгьы инаукатә усуреи илитературатә рҿиаратә усқәеи еилеигӡон.
1838 шықәсазы Ногәма Шора Ҟабардатәи аамҭалатәи аӡбарҭа маӡаныҟәгаҩыс дарҭеит. Ара уи азҵаара ықәиргылеит аҟабарда школ аартра, насгьы аҵаразы Урыстәылаҟа ҟабардатәи анхацәа рыҷкәынцәа рдәықәҵара аԥшьигарц. Абри аамҭазы уи даҿуп аҟабарда бызшәа аграмматика анагӡареи «Адыгьеиа жәлар рҭоурых» аҩреи. Абарҭ иусумҭа хадақәа данрылга, Ногәма Шора даҳәоит ирҿиамҭақәа икьыԥхьаанӡа Петербургҟа ддәықәырҵарц, Санкт-Петербургтәи аимператор иакадемиаҿы иахәаԥшны еилдыргарц иҭахын.
1844 шықәса лаҵарамзазы Шора Ногәма дцоит Петроградҟа, аха игәы иҭаз изынамыгӡеит: Рашәарамза 10,?844 шықәсазы иаалырҟьаны адабла исуеит, иԥсҭазаара далҵуеит. Джуп Петроград, аԥсылман ԥсыжырҭаҿы, инышәынҭра уаҩы издырам. Шора Ногәма иҭынхаз инапылаҩыратә усумҭақәа зегьы, уажәы иаадыруа аҟабарда
нбани, аҟабарда – аурыс жәари, ҩ-редакциак змоу «Аҟабарда бызшәа аграмматикеи», «Адыгьеиа жәлар рҭоурыхи», раамышьҭахьгьы иҭынхеит хәыҷи-дуи иҩны иҟоу жәибжь тетрад, иара убас араб бызшәа аҟынтәи иҟаиҵаз аиҭагақәа, ипоема маҷқәеи убас егьырҭ иусумҭақәагьы.
Шора Ногәма иԥсы ҭанаҵы аус здиулоз иусумҭа хада «Адыгьеиа жәлар рҭоурых» акьыԥхь абеит 1861 шықәсазы. Аспециалистцәа излазгәарҭо ала, усҟантәи кавказҭҵааратәи алитература зегьы аҿы, амҽхаки аҵаулареи рыла, иҟамызт усумҭак, Ҟабардатәи ашәҟәыҩҩы, аетнограф, аҭоурыхҭҵааҩы инапы иҵихыз ижәлар рҭоурых иацназгоз. Ногәма «Иҭоурых» иаанарԥшуеит ажәытәӡа инаркны азеижәтәи ашәышықәса алагамҭанӡа адыгьеиа жәлар знысыз аҭоурых мҩа.
Ногәма Шора ииҩыз «Аҭоурых» иалоуп аҳәамҭақәа рацәаны. Урҭ автор ианиҵеит жәлар ржәытә ажәабжьқәа рформа еиҭаҳәашьа ала. Арҭ аҳәамҭақәа ирылԥхаауеит Шора Ногәма Џьегьуаҟәа ҳәа изышьҭоу жәлар рашәаҳәацәа рҟынтәи ианиҵаз ашәақәа, аҳәамҭақәа.
Шора Ногәма иахьа иуаажәлар дырдыруеит дҵарауаҩны, дҭоурыхҩҩны мацара акәымкәа, зажәа цаҳәцаҳә ашоура амымҵәац, зыбзиабареи зцәаныррақәеи исахьарку ажәала изҳәаз, ижәлар ржәытә ԥсҭазаара, рхәыцрақәа, ргәахәтәы ахьӡара маншәаланы, иҿацаӡа иаазырԥшыз поетны. Апоет дзызхьуаз игәҭыхақәа наӡеит, ижәлар алашара ду ахь икылсит, иара ихьӡгьы ԥсра ақәымкәа инеиҭарҳәоит.
Сулҭан хан-гиреи (Султан хан-гиреҟ) (1808–?84№)
Сулҭан Хан-Гиреи адыга (ачерқьес) шәҟәыҩҩуп, ҭоурыхдырҩуп, детнографуп, дырккаҩуп. Уи диит 1808 шықәсазы Гревеане аул аҿы (уажәтәи Ареспублика Адыгьеиа). Иаб бжедугаа рхылҵышьҭра иатәыз ҭауадын. Сулҭан Хан-Гиреи ижәла хылҵшьҭрала Крымтәи аханцәа раҳҭынра иалҵыз ракәын. Ачерқьесцәа ианрыланха, урҭ ассимилиациа рыхьит, крымтәи рхылҵшьҭратә хьыӡқәа заҵәык ранахеит.
Иаб иԥсҭазаара даналҵ ашьҭахь жәаҩа шықәса зхыҵуаз Сулҭан Хан-Гиреи Иҷыдоу Кавказтәи акорпус акомандаҟаҵаҩ аинрал А. П. Ермолов диҭан. Хан-Гиреи ддәықәҵан Петербургҟа акадетцәа ркорпус ашҟа. Араҟа аҵара қәҿиарала даналга ашьҭахь Сулҭан амаҵура далагеит Черниговтәи аказакцәа рескадрон аҿы, анаҩсан диаган апоручик ичын иҭаны Кавказтәи ашьхарыуаа рескадронбжахь. Ишьахәыз ирратә кариера дахәамԥшыкәа, Хан-Гиреи иӡбеит атәанчарахьы дцарц. Ҳәарада, ари мзызс иаҵаз иара иполитикатә хәаԥшышьақәа ракәын. Уи даараӡа агура игон аурыс ориентациа, дагьақәгәыӷуан Кавказтәи азҵаара аҳәынҭқар ҭынчмҩала иӡбап ҳәа. Аха баша гәыӷрахеит. Хаҭала Хан-Гиреи дыззықәԥоз ихылҵшьҭрақәа реидкыларазы аҽазышәарақәа лҵшәадахоит. Усҟантәи аамҭазтәи аиллиузиақәа дымҩашьо агәра идыргеит аҳәынҭқар иполитика алабз-ҩабзрақәа (агьангьашрақәа, амҵақьақьарақәа) ҩ-хаҿрак шрымаз.
Хан-Гиреи амаҵура данаҟәыҵ ашьҭахь дынхоит Екатеринодар, инеиужьны алитература аус инапы алеикуеит. Иԥсҭазаара далҵуеит 1842 шықәса анҵәамҭазы.
Сулҭан Хан-Гиреи иаамҭазы зыҩаӡара ҳаракыз ауаа ркатегориа даҵанакуан. Уи идыруан араб, атиурк бызшәақәа, ибзиаӡаны идыруан аурыси ихатәы бызшәақәеи. Сулҭан икалам иҵыҵит ачерқьес жәлар ретнографиеи рмифологиеи аҭоурыхи ирызку аусумҭақәа: «Черқьесиа анҵамҭақәа», «Ачерқьесцәа рдинхаҵара, рҵасқәа, рқьабзқәа, рыбзазашьа» зхыԥхьаӡара рацәоу асахьаркыратә рҿиамҭақәа: «Ачерқьес ҳәамҭақәа», «Бесльни Абат», «Аҭауад Канбулат», «Қәынчук иқәылара» уб.егь.
Ашәҟәыҩҩы илшеит иреиӷьу адыга милаҭтә ҟазшьақәа раарԥшра: ахаҵара, аиашара, апатриотизм, гәыкала аизыҟазаара.
Аинтерес аҵоуп Хан-Гиреи иажәабжь «Қәынчук иқәылара», ахаҵа гәымшәа аҽыбӷаҟаза Қәынчук изку, аҭырқәа ԥашьа имҵаирсыз бзиа иибоз Гиуль леиқәырхаразы иҩызцәеи иареи иаадырԥшыз ахаҵарақәа. Қәынчуки иҩызцәеи Азов иақәлоит, дыршьуеит Ԥашьа, дыргоит аӡӷаб. Урҭ ашьҭазаҩцәа рыхьӡоит Ҟәбина ахықәан рыԥсы аныршьоз аамҭазы. Аибарххара, аҭачкәымеилаҵараҿы иҭахоит Қәынчук иҩызцәа. Иара аӷа инапы даҿамшәарц азы Гиули иареи еицыԥоит, аҿҟьарҭа ҳаракы аҟынтәи еилашуа аӡиас рҽарҭоит.
Урҭ ахьҭахаз аҭыԥ ажәлар рҿы «Қәынчук илбаарҭа» ҳәа иашьҭоуп.
Хан-Гиреи афольклортәи аетнографиатәи материалқәа ҟазарыла ихы иаирхәоит иаԥиҵаз асахьаркыратә рҿиамҭақәа рҿы.
Иуҳәар алшоит, ауаҩытәыҩса ихдырра аира инаркны жьрацәарала еизааигәоу ажәларқәа ретнографиа, рыбзазаратә хдырра ианымԥшырц шзалымшо (дара амилаҭқәа
иртәу), кодекск аҳасабала ртрадициатә культура иадҳәалоу, символра зуа адыргақәа.
Ҳәарада, гәахәара дула иудукылаша зҵаароуп аԥсуааи адыгааи рышәҟәыҩҩцәа рырҿиамҭақәа рҿы иуԥыло аетника-ҭоурыхтә ҵакы змоу ахҭысқәа.
Меижьарада, уи ус иагьыҟазароуп, иузымԥсахуа ҭоурыхтә хсаалоуп.
Убасала, ҳазааҭгылоит аԥсуа шәҟәыҩҩы Б.Ҭыжәба дызлацәажәо ипрозатә рҿиамҭа «Аԥсырҭ». Араҟа иаарԥшуп зқьи хәышә шықәса раԥхьа, асоциалтә хақәиҭреи аполитикатә хьыԥшымреи рзы аԥсадгьыл ахақәиҭразы зхы иамеигӡоз аԥсуааи атәымтәылатәи аимҵәацәеи реиҿыхара. Иара убас ахархәара рымоуп аԥсуа жәлар рдоуҳатә культура иахылҵыз арҿиамҭақәа. Иалоу аперсонажцәагьы зырхнышьна еиҩызҵәаз абшьҭрақәа, аҩеишьцәа, ԥысҳахырааи адыгааи хәышҭаарак еидызкылоз аӡиас ду аԥан иадкыланы иаҳирбоит. Урҭ реицәажәараҿы, иалкааны иазгәарҭоит, ԥысҳахырааи адыгааи Нарҭаа рҟнытә ауп иахьаауа дад, ҳәа. Насгьы иҳамҳәар алшом «Қәынчук иқәылара» аҿы иазгәаҭоу аҭагылазаашьа иақәҿнаҭуеит уҳәартә иҟоуп ароман «Аԥсырҭ» аҟны иаагоу ахҭыс хлымӡаах (ҳара ҳера афбатәи ашәышықәсазы Аԥсни аԥсуааи зҭагылаз).
Ишаадыруа еиԥш, араҟагьы аԥсадгьыл ахьчара, абшьҭрақәа реидгылара еиднакыло аидеиақәа реиқәҿыҭра, иԥсабаратәу закәан ԥҟарак еиԥш иԥхьаӡаны иаабоит, афырԥҳәызба Гәрандеи (Аԥсырҭ иааӡаз) Алхаси рыԥсҭазаара шеиларҵаз... аҷкәын хәыҷгьы дышрымаз... Аха абырзенцәа анрықәла иԥҳәыси ихәыҷи ишырбоз, урҭ шихьчоз дшыршьыз. Гәранда ахәыҷы дышьҭԥаа дшыҩыз... абырзенцәа шлышьҭалаз... Лхәыҷы атәымтәылаҿы шьоукы дырмаҵуҩымхарц...наунагӡа иԥсадгьыл дацәымӡырц... иԥсыбаҩ иԥсадгьыл иамадахарц...дылгәыдыҳәҳәала дшылкыз... абахә данынхықәгыла дшыԥаз... аҩыџьагьы ицҟьашәҟьа ишцаз...
Иаазыркьаҿны иаҳҳәозар, усҟантәи аамҭазы, аԥсадгьыл ахьчаразы, асоциалтә хақәиҭреи аполитикатә хьыԥшымреи рзы ашьа казҭәоз Қәынчуки, Алхаси Гәрандеи реиԥш иҟаз афырхацәа рхыԥхьаӡара маҷмызт.
Насгьы иҳамҳәар ҳалшом, Хан-Гиреи исахьаркыратә рҿиамҭақәа рҟны еиԥш, Б.Ҭыжәбагьы аԥсуа жәлар рҿаԥыцтә рҿиамҭақәеи (еиҳараӡакгьы алегендақәеи, амифқәеи, ажәаԥҟақәеи) аҭоурыхтә (аҩыратә) хыҵхырҭақәеи ихы иархәаны, иара ихатә рҿиаратә хыҭҳәаа наԥшьны автор сахьаркыратә ажәала, еиуеиԥшым аганқәа рыла иҽазишәеит ҳара ҳера афбатәи ашәышықәсазы Аԥсни аԥсуааи зҭагылаз, ахҭысқәа раарԥшра.12
Ҳазааҭгылап даҽа рҿиамҭак, ҵҩа змам аетнографиатә материаллеи афольклор асиужетқәа рылеи ишьақәгылоу Хан-Гиреи ирҿиамҭақәа рахь иаҵанакуа, адыга жәлар рдоуҳатә хаҿы, рхәыцрақәа, ргәырҩа, рҭоурых ахь ҳхьазырԥшуа «Бесльни Абаҭ», иара убас уи ҭоурыхла иазааигәоу И. Коӷониа ипоема «Абаҭаа Беслан».
Адыга шәҟәыҩҩы Хан-Гиреи ирҿиамҭа «Бесльни Абаҭ» аҿы иаазыркьаҿны иаҳирбоит мраҭашәаратәи адыгаа (шаԥсыӷаа, бжедугаа уб.егь.) рҭоурыхи урҭ рҟазшьа аҷыдарақәеи. Араҟа Абаҭ, автор ихаҭа дызлаихцәажәо ала, иҳаилиркаауеит уи хаҭала дшидыруаз. Абаҭ иашьагьы аублаа дшырааӡоз, насгьы Убых шихьӡыз.
Аԥсуа-адыга жәларқәа рышәҟәыҩҩцәа И.Коӷониеи Хан-Гиреии ҳазлацәажәо рырҿиамҭақәа ирныԥшуеит ауаҩытәыҩса изы зегь реиҳа ихадоу ахымҩаԥгаратә ԥҟаррақәа: аламыс, аиҩызара, абзиабара, ахаҵара, ахьыӡахьымӡӷ, ахақәиҭраз ақәԥара, амилаҭ қьабзқәа рыхьчара.
12 Зыхәба С.Л. Агәыӷра ҳазҭо аҭоурых. Алашара. 1997. ?. 37
И. Коӷониа ипоема «Абаҭаа Беслан» аҿы Беслан даарԥшуп «Аԥсны иааӡаз» ԥсыуа фырхаҵаны.
Хан-Гиреи «Ибесльни Абаҭ» шаԥсыӷтәи ҭауадуп.
Ҳәарада, И.Коӷониеи Хан-Гиреии рырҿиамҭақәа жанрла еиуеиԥшым. «Абаҭаа Беслан» – афольклортә епикатә поетика зныԥшуа поемоуп, уи шьаҭас иамоуп Абаҭаа Беслан изку аҭоурых-фырхаҵаратә ҳәамҭақәеи ашәақәеи.
«Бесльни Абаҭ» жанрла алитература 0ҵааҩцәақәак аочерк ахь иадыркылоит, аха арҿиамҭа асахьаркыратә литераутра еиҳа иадырҳәалоит даҽа 0ҵааҩцәақәак.13
И. М. Ҭхагазитов «Бесльни Абаҭ» ажанр «аповест – ҳәамҭа» иадикылоит, иреалтәу аҭоурыхтә хаҿы алегендахь ирхоит, амифологиатә цәа аҟәниҵоит.14
Хан-Гиреи идеалтәу ахаҿсахьа аԥимҵазаргьы, уи иазааигәоу адыга ҵасқәа, (адыгагәҽ) рпринципқәа ирықәныҟәо иакәны даҳирбоит. Уи илоуп ахаҵара, дгәымшәоуп, иԥсы цқьоуп, аҳаҭырқәҵара аус ҽышәала дазнеиуеит, афеида иашьҭам, ԥсабарала дораторуп, деибашьҩы гәымшәоуп. Бесльни Абаҭ хықәкы хаданы имаз, Бзиуктәи аибашьра ду ҟалаанӡа аҭауадцәа ирымаз уи ашьҭахь ирцәыӡыз авторитет аргьежьра ауп.
Хыхь иазгәаҳҭаз, аҟазшьақәа ирҳәоит афырхацәа Абаҭаа Беслани Бесльни Абаҭи реизааигәара атәы.15
Иашахаҭаны, ус ауп аԥсуа фырхаҵаратә ашәақәеи аҳәамҭақәеи рҿы итиптәу аԥсыуа фырхаҵа хаҿны дшаарԥшу Абаҭаа Беслан.
Иҟоуп, 1960 ш. Ш.Хь. Салаҟаиа ианиҵаз ажәабжьқәа. Араҟа автор иажәақәа рыла, Абаҭаа Беслан ихаҿсахьа аӷьеҩра аҵаны иаԥҵамзаргьы, (С.Т.) араҟа хархәара змоу агипербола, хымԥада, нарҭаа рфырхаҵаратә епос аныррала ицәырҵыз мотивны иԥхьаӡоит. 16
Ашәҟәыҩҩы Хан-Гиреи иповест «Бесльни Абаҭ» ила иаԥиҵоит иҭоурыхтәу ареалтә хаҿсахьа, иааирԥшуеит ижәлар рыԥсҭазаареи рыбзазареи аҷыдарақәа, ретикатә культура XVIII ашәышықәса анҵәамҭеи – XIX ашә. актәи азыбжеи рзы.
Иааизакны иаҳҳәозар, аԥсуа-адыга шәҟәыҩҩцәа ХанГиреии Коӷониеи рырҿиамҭақәа рҿы исахьаркны иаԥырҵоит рыжәлар ржәытә бзазашьа. Араҟа ҳацәымҩашьо иаабоит ажәлар рҿаԥхьа ауалԥшьа анагӡараҿы ихадоу агәыҭбаареи, хара ахәыцреи, жәлар змырбзазо амч еиқәаҵәақәеи ирҿагыланы ақәԥара шакәу. Уи алзыршо мчқәаны иҟоуп аламыс, апату, агәымшәара, аиҿамсра.
1қАԥсуа фольклор. Ианиҵеит, аԥхьажәеи азгәаҭақәеи иҩит Ш.Хь. Салаҟаиа. Аҟәа, 2003. Ад. 228-235, 238.
Сулҭан Ҟазы-гиреи (Султан казы-гиреҟ) (1807–?863)
Ирацәам, аамҭак азы Хан-Гиреи аус ицызуаз Сулҭан Ҟазы-Гиреи илитературатә ҭынха. Ҳара ҳҟынӡа иааӡеит ҩ-рҿиамҭак – «Ажитуӷаи аԥшаҳәа», «Аџьам анекдот». Диит С. Ҟазы-Гиреи 1807 шықәсазы. Уи иаб заа диԥхоит, убри аҟнытә аҵарадырра иоурц азы аманатцәа, ашасцәа рышкол даҭан. 1826 шықәсазы С. Ҟазы-Гиреи арра маҵзура далалоит. Уи далахәын 1826 – 1828 шықәсқәа рзтәи аурыс-џьамтә еибашьра. Аибашьра ицалахәын С.ХанГиреи, Л. Пушкин, М.Пушьчин убас егьырҭгьы.
1830 шықәсазы С. Ҟазы-Гиреи амаҵура далалоит Кавказтәи ашьхарыуаа рескадронбжахь. 1853 шықәса инаркны уи Ҟубантәи аказакцәа рырхәҭа акомандаҟаҵаҩыс дыҟоуп. 1859 шықәса инаркны аус иуеит Кавказаа рырхәҭа ихадоу аштаб аҿы. С. Ҟазы-Гиреи иԥсҭазаара далҵуеит 1863 шықәсазы.
С. Ҟазы-Гиреи иповест «Ажитуӷаи аԥшаҳәа» кьыԥхьын А.С.Пушкин иҭижьуаз ажурнал «Современник» аҟны 1836 шықәсазы. Иџьоушьаратәы иҟоуп: иаалырҟьаны алитератураҿы ибнакыбжоу Кавказ аԥа ҳашәҟәыҩҩцәа дахьаарывагылаз, ачерқьес бызшәеиԥш, урыс бызшәала ибзиаӡаны, ицқьаны, ҟазарыла дахьцәажәо.
Аповест «Ажитуӷаи аԥшаҳәа» аҿы ачерқьес офицер қәыԥш амҩан дзызхәыцуаз ипланқәа аарԥшуп. Араҟа автор ицәанырра зегьы итәылаҿацә гәакьа, ижәлар, иабиԥара рлахьынҵа ииасхьоуи аԥхьаҟатәи аԥеиԥши ирызкуп.
«Современник» аҩбатәи атом аҿы 1836 шықәсазы икьыԥхьын «Аџьам анекдот». Уаҟа иаҳәоит Шьамтәылатәи шах Ҭахмаз иаҳҭынраҿы иҟаз адраматә хҭысқәа ртәы. Ақьачақь иԥсҭазаара ашәарҭадара иҭаргыло, илшеит ашах қьынцыц ирлахҿыхра, убасала ихы ацәигоит, дрыцәцоит дзықәшәараны иҟаз ауадаҩрақәа. Автор дизыгәдууп ирпатудоу, ирыцҳау, аха иҟәышу ақьачақь.
Сулҭан Ҟазы-Гиреи ирҿиамҭақәа аинтерес рыҵоуп амилаҭ ахаҿра ашьақәгылараҿы, урҭ даара лагала дууп адыга литературақәа рзы.
Сулҭан Адиль-гиреи (Султан Адиль-гиреҟ) (1821–?876)
Сулҭан Адиль-Гиреи адыга шәҟәыҩҩцәа – арккаҩцәа рхыԥхьаӡарахь даҵанакуеит. Уи диит 1821 шықәсазы, аҵарадырра иоуеит Петербург. Сулҭан Адиль-Гиреи 18 шықәса шихыҵуаз аурыс арратә маҵура далалоит. Амаҵура дахысуан Кавказтәи ашьхарыуаа рескадронбжаҿы. Иҷыдоу Кавказтәи акорпус акомандаҟаҵаҩы идиутантс дыҟан. Акоманда ҟаиҵон еиуеиԥшым арратә еиҵашарақәа рҟны. Арра маҵура дахысуан Варшавеи Петербурги. Кавказҟа дгьежьит 70-тәи ашықәсқәа рзы, имаҵура наигӡоит Қарҭ аинрал ичын иманы.
Адиль-Гиреи раԥхьатәи ирҿиамҭақәа акьыԥхь ахь ицәырҵуеит XIX ашәышықәса 40-тәи ашықәсқәа рзы агазеҭ «Кавказ» аҟны. Уи аамҭазы уи иаԥхьагылоу ароль наигӡон, ари агазеҭ аҿы иркьыԥхьуан аурыс ԥхьаҩцәа аинтерес дзыркуаз Кавказ ажәларқәа рыԥсҭазаара аазырԥшуаз амилаҭтә шәҟәыҩҩцәа рырҿиамҭақәа. С. Адиль-Гиреи ибзиаӡаны зыжәлар рҭоурых, ретнографиа, рқьабзқәа, рыбзазашьа здыруаз дыруаӡәкын. Дақәыӡбаҩын адыга аилазаара аҿы акласстә еизыҟазаашьақәа рызҵаара. Дазықәԥаҩын ижәлар аҵарадырра рыларҵәара, имилаҭтә культура ашьҭыхра.
Даара узырхәыцша аҵакы рымоуп С. Адиль-Гиреи ирҿиамҭақәа ҳәа азгәеиҭоит алитературадырҩы А. Х. Хакуашев. Арккаҩы ихәыцрақәа урыдрыԥхьалоит. Арҭ ажәақәа рызкуп С. Адиль-Гиреи иажәабжьқәа «Шәлиман ахәаџьа», «Ачерқьес иԥҳәыс», «Ауар иажәабжь» уб. егь. Ажәабжь «Шәлиман ахәаџьа» аҟны автор хырҩа азиуеит, илаԥш
ахигоит Чечниатәи Имам Шамили Даӷьысҭантәи Шәлиман ахәаџьа реиҩызара ахыбгалара мзызс иамаз. Ажәабжь аҿы автор, Шәлиман ахәаџьа ихаҿсахьала дааигоит ауаҩы цқьа, ауаҩ иаша, апринцип змоу, зидиалқәа гәыкала ирзыҟоу гәаартыла Шамиль имаҵ зуаз аӡә иакәны. Ажәлар ринтересқәа дацәхьаҵуа, дахамыҵгыло далагаанӡа.
Ажәлар рынасыԥ ахаҭабзиара иацәхьаҵыз Шамиль ихымҩаԥгашьа згәамԥхаз Шәлиман-хәаџьа, аурысқәа рахь диасуеит.
Сулҭан Адиль-Гиреи аурыс классикатә литература атрадициақәа дрықәныҟәо, иааирԥшуеит ачерқьес ҭыԥҳа лҟазшьеи, агәахәара зцу ацқьареи адоуҳатә мчи.
Ажәабжь «Ачерқьес иԥҳәыс» аҿы Адиль–Гиреи дашьҭоуп ихәыцрақәа зегьы ачерқьес ҭыԥҳа илықәнаго ахаҿсахьа аарԥшра иазикырц. Уи хылҵшьҭрала уамак иалаҟам, маллагьы ибеиам ԥҳәысуп, ҽакала, аҳ лырпатудара изыгәаӷьрымызт. Ажәабжь аҿы иаҳәоит афырԥҳәызба лзы зегь реиҳа ихадоу ахпатуқәҵареи абзиабара цқьеи шракәу, дагьазыхиоуп уи лыԥсҭазаара ахҭынҵара. Аҳ иааишьҭыз ус иалҳәоит: «Сыԥсыр ауп акәымзар, схы сырпатудом, сҭаацәа адамраҿы исыргәамҵуам».
Лыпату ԥиҽырц зыҽԥызшәоз аҳ, «насыԥда, разҟыда» ҳәа анлеиҳәа, аԥҳәыс лхы ҳаҭыр ақәҵо: «сразҟыдоуп, суаҩшьҩуп, аха иламысдоу, зхы пату ззақәым аԥҳәыс слеиуам» – ҳәа аҭак ҟалҵоит.
Ажәабжь «Ачерқьес иԥҳәыс» гуманисттә рҿиамҭоуп, араҟа автор хашшаарак аҳасабала иааирԥшуеит ачерқьесцәа рпатриархалтә феодалтә еилазаараҿы аԥҳәыс лҭагылазаашьа иамаз ауадаҩрақәа.
Сулҭан Адиль-Гиреи иԥсҭазаара далҵит 1876 шықәса ԥхынҷкәын 30 рзы Қарҭ. Ҳа ҳаамҭазы уи иԥсыбаҩ ииагоуп Адыгьеиа, аул Тлиусҭенҳабль ахь, уаҟа рабшьҭратә нышәынҭраҿы анышә дамадоуп.
умар берсеи (умар берсеҟ) (1807 –)
Умар Берсеи XIX ашәышықәса аҩбатәи азыбжазтәи адыга рккаҩцәа рабиԥара даҵанакуеит. Арҵаҩы-арккаҩы, алингвист, раԥхьаӡатәи адыга шәҟәыҩҩы, ажәамаанаҩҩы Умар Берсеи диит 1807 шықәса рзы Ҟәбан атәылаҿацә аулқәа руак аҿы. Дшыхәыҷӡаз аҭырқәа ԥашьа диаадырхәахьан. Уи игәеиҭахьан Умар Берсеи илаз абаҩхатәреи аҵарадырра азыҳаҵҳаҵареи, убри азы дишьҭуеит Парижҟа иҵара иациҵарц. Шықәсқәак рышьҭахь Умар Берсеи дгьежьуеит иԥсадгьыл ахь, идикылоит аурыс тәылауаҩра. Аурыс арратә маҵзура аҟны дыҟан еиҭагаҩык иаҳасабала. Ибзианы идыруан араб, афранцыз, атиурк, аурыс бызшәақәа.
Тәанчара данца Ставропольтәи агимназиааҿы ачерқьес бызшәа дирҵон. Агимназиаҿы уи амилаҭтә кадрқәа азыҟаиҵон. Наукала ачерқьес бызшәа аус адулара иахәҭоуп ҳәа иԥхьаӡаны, Умар Берсеи далагоит ачерқьестә нбан аиқәыршәара. Иусура хыркәшаны анаукақәа Ракадемиахь ириҭоит. 1853 шықәсазы иҭыжьын Қарҭ. Абри анбан ала уи ачерқьесцәа идирҵон рхатәы бызшәа.
Иҭижьит «Ачерқьес бызшәа аграмматика» (1858), «Иаазыркьаҿу аурыс-ачерқьес жәар» (185)) «Ачерқьес азбука аурыс графика шьаҭас иаҭаны» (1861), «Аҟабарда бызшәа азы алфавит аурыс графика шьаҭас иаҭаны» (П. К. Услари иареи, 186№) уҳәа уб. иҵ.
Даара иҵаулоуп Умар Берсеи иажәамаанақәа рҵакы. Урҭ ӷәӷәала ирныԥшуеит амилаҭтә колорит, усҟантәи
аамҭазтәи асоциалтә еиҿыхарақәа. Ас еиԥш аҵакы змоу Берсеи иҩымҭақәа рахьтә иаагап иажәамаана «Авизири ажәабжьҳәаҩи». Араҟа автор авизир дҵәылихуеит. Ажәабжьҳәаҩ иԥсабаратәны илаз ихшыҩҵарра иабзоураны даҵамхакәа аҭак ахьыҟаиҵо азы дҳареикуеит.
Ажәамаана «Абгахәҷи абгадуи» аҟны иаарԥшуп аанда кылҳара хәыҷы икылсны абаҳча иҭалаз, иҟәышу, иаҩысҭаау абгахәыҷи, игаӡоу, зхы иақәгәыӷуаз абгадуи рыхҭыс.
Абгахәҷы еилнакааит ацәа иҭамӡо акрафар, изымныҟәо, икаҳабӷало, излааз амҩала ишзымцо. Абгаду акәзар изымқәацо акрафеит. Абгахәыҷы амҩан иаԥылаз аԥықәсыларақәа зегьы имарианы ирыцәцеит, абгаду уи алымшеит, абаҳча аԥшәма уи ӷәаӷәала ақәнага иақәиршәеит. Ажәамаана амораль абас иҟоуп: уақәымгәыӷын амал. Берсеи иажәамаанақәа «Ақәыџьмеи, алеи, абгахәыҷи» аҟны иаарԥшуп ала зтәыз аԥшәма иахәҭамкәа иахьиргәааз азы арахә ирықәлоз абгеи иареи аиҩызара шрыбжьарҵаз. «Уигәҭамсын уҩыза, уи уаӷа диҩызахар ауеит» – аҳәоит ажәамаана амораль. Берсеи ирҿиамҭақәа рҿы дахыччоит ахамаԥагьара («Ҩ-арбаӷьк»), абарбарра («Арԥыс»), агаӡара («Аԥҳәыси акәти»), акаҷбеира («Ажьии ахәшәтәҩи»).
Автор иажәамаанақәа рҿы ишьақәирӷәӷәоит ауаҩытәыҩса хәызмоу иҟазшьақәа: ахшыҩҵарра, агәеилгара уҳәа уб. егь. Ауаа рыгра бааԥсқәа рықәԥҽра азыҳәан Берсеи ихы иаирхәоит аллегориеи иҵару асатиреи. Умар Берсеи иажәамаанақәа ижәлартәуп. Урҭ рыжәлартәра ианыԥшуеит амилаҭтә ҟазшьа. Автор икәша-мыкәша иҟоу аиашахаҭарақәа ажәлар ирхылҵыз ауаҩы иблақәа рыла дрыхәаԥшуеит. Ачерқьес жәаԥҟақәеи ацуфарақәеи Берсеи иажәамаанақәа рмораль аарԥшраҿы ахархәара рымоуп. Агыгшәыг персонажцәа рхаҿсахьақәа ачерқьес лакәқәа ирылоуп аԥстәқәа рхаҿсахьақәа ирзааигәоуп.
Автор ирҿиамҭақәа рҿы иаарԥшу ахаҿсахьақәа абгахәыҷқәа, абгадуқәа, арбаӷьқәа уҳәа ирнубаалоит ажәлар урҭ рахь ирымоу агәаанагарақәа. Ажәабжьҳәара Берсеи иажәамаанақәа рҿы автор иҟынтәи ицоит. Ажәамаана ихадоу аҵакы Берсеи анҵәамҭаҿы иааирԥшуеит моральк еиԥшны, иара нас ауп аԥхьаҩцәа ианрыдигало алкаақәа.
Зсахьаркыратә ҟазшьа ҳараку, ираӡоу, аҩаӡара змоу, ажәамаанақәа ртекстқәа ирныԥшуеит абызшәа амариара, ацқьара. Уи иҵаулоу аҵакы амоуп, ажәлар рҟәыӷара иашьашәалоуп.
Ставропольтәи агимназиаҿы Берсеи иусумҭақәа рынагӡараҿы иаԥсаны рхы аадырԥшит иҵаҩцәа, иналукааша Нхыҵ-Кавказтәи анаукеи акультуреи русзуҩцәа Ҟазы Ҳаҭажәыҟәеи Адиль-Гиреи Кешеви.
Ҟазы ҳаҭажәыҟәа (кази Атажукин) (1841–?89))
Адыгаа рҵарадырреи ркультуреи аҭоурых аҿы иналукааша аҭыԥ ааныркылоит Ҟазы Ҳаҭажәыҟәа иусумҭақәа. XIX ашәышықәса аҩбатәи азыбжазтәи ауаажәларратә усзуҩы, арккаҩы, збызшәа ҵауланы издыруа, ажәлар рырҿиамҭақәа реизгаҩ, раԥхьатәи аиҭагаҩ. Аҳратәра ашықәс хьанҭақәа раан, ижәлар гәакьа рлитература, ркультура аҿиараҿы илиршаз маҷым, даарагьы акраҵанакуеит.
Ҟазы Ҳаҭажәыҟәа диит 1841 шықәсазы Аҭажукино-3 ақыҭан аҭауад иҭаацәараҿы, Нальчиктәи аокруг аҿы. Дшыхәыҷӡаз иан диԥхоит, иаб, зтәыла иахыҵны Ҭырқәтәылаҟа ицаз, иԥа дырзынижьуеит иуацәа, аԥсҭазаараҿы хархәарак злоу маҭәахәык изынмыжькәа. Ҟазы Ҳаҭажәыҟәа 1850 шықәсазы Ставропольтәи агимназиа дҭалоит, уи усҟантәи аамҭазы иара адемократиатә традициақәеи алҵшәақәеи рыла Урыстәыла зегьы иадыруан. Араҟа уи иоуеит адырра ҳаракы, насгьы араҟа ауп иахьеибадыруа, зҵаҩцәа рхатәы бызшәеи ажәлар рҿырҳәалатә рҿиамҭақәеи рахь абзиабара рылазырҵәоз, абаҩхатәра злоу ачерқьес бызшәа арҵаҩы Умар Берсеии иареи.
1858 шықәсазы Ҟазы Ҳаҭажәыҟәа агимназиа қәҿиарала далганы, далалоит арратә маҵзура, игәы иҭоу ипланқәа рынагӡаразы. Уи Қарҭ, имаҵура ахьымҩаԥысуаз дырзааигәахеит акультуреи аҵарадырреи русзуҩцәа, иаҳараӡак ашьхарыуаа рбызшәа аҭҵаара знапалакыз
еицырдыруа кавказҭҵааҩы П.К.Услари У. Берсеии. Урҭ руаӡәк ицхыраарала еиқәиршәоит алфавит, аҟабарда бызшәа анбан, иҭижьуеит аԥхьаразы, раԥхьатәи ахатәы бызшәала ашәҟәқәа: «Кабардинскаӷ азбука». Анбан шәҟәы анҭыҵлак ашьҭахь уи Нальчик иааиртуеит ажәлар рырҵаҩцәа разыҟаҵаразы акурсқәа, иаргьы араҟа аамҭанык азы ахатәы бызшәа дирҵон. Аха аҳәынҭқар инапхгареи аҭыԥантәи афеодалтә хылҵшьҭрақәеи адымгылт адыга рккаҩы инапы злеикыз аус. Дук мырҵыкәа ашкол аркын, ашәҟәқәагьы ықәган.
Имаҵураҿы даныҟазгьы, аԥсшьара данца ашьҭахьгьы иԥсҭазаара далҵаанӡа Ҟазы Ҳаҭажәыҟәа инижьуам инаукеи ирккаратә усуреи. Уи ипублицистикатә статиақәа рҿы аус адиулоит амилаҭтә ҩыра аиҿкаареи ахатәы бызшәа дырҵареи апроблема, аурыс бызшәа аҟынтәи еиҭеигоит аусумҭақәа, еизигоит ажәлар рҿырҳәалатәи рҿиамҭақәа. Акьыԥхь иазирхиеит хыԥхьаӡара рацәала нарҭаа рҳәамҭақәеи, ашәақәеи, алакәқәеи. Ихатәы бызшәалеи аурыс бызшәалеи уи иикьыԥхьыз аҳәамҭақәеи, ипублицистикатә нҵамҭақәеи аҵак ду рымоуп, иагьлагала дууп адыга милаҭтә культура аизырҳара аҿы.
АҞАбАрдА лиТерАТурА
Аҟабарда жәлар, хыхь ишаҳҳәаз еиԥш, адыга жәларқәа ирыхәҭакуп, насгьы ааскьоуп аҩыра анроуз, асахьаркыратә литературагьы анаԥырҵаз. Ҵабыргуп, егьырҭ адыга жәларқәа (аедыгьаа, ачерқьесқәа) реиԥш, урҭгьы ирыман инарҭбааны рхы иадырхәашаз афольклортә традициа беиеи XIX ашәышықәсазтәи арккаҩцәа дуқәа рдоуҳатә ҭынхеи. Аха урҭ, егьа рымҽхак ҭбаазаргьы, ицхыраагӡақәан, хархәагақәан, иҟаҵатәын иара алитература ахаҭа хатәы бызшәала.
Ҵабыргуп, XIX ашәышықәсазы иҟан хыԥхьаӡарала даара имаҷзаргьы, уаанӡа ишазгәаҳҭахьоу еиԥш, адыгаа зегьы ирзеиԥшыз аҵарауаа-арккаҩцәа, асахьаркыратә ҩымҭақәа хатәы бызшәала иаԥызҵоз.
Аҟабарда сахьаркыратә литература ахаҭа аҿиара ианалагаз XX ашәышықәсазоуп, Ҟабарда Асовет мчра анышьақәгыла (1920 ш.) ашьҭахь.
Аԥсуа литература еиԥш аҟабарда литературагьы аҿиара иалагеит апоезиа ажанр ала. Раԥхьаӡатәи апоетцәа (Беқьмырза Ԥач, Амирхан Ҳавԥач) рырҿиаратә мҩа иалагеит ареволиуциа ҟалаанӡа – ажәлар рашәаҳәаҩцәак ражәабжьҳәаҩцәак раҳасабла. Аҵыхәтәан, асовет аамҭазы, асахьаркыратә литературатә рҿиамҭақәагьы маҷымкәа иаԥырҵеит. Убри азоуп урҭ афольклори асахьаркыратә литературеи рҳәааҿы игылоуп ҳәа изыԥхьаӡоу (убарҭ акыр дрышьашәалан Аԥсны XX ашәышықәса алагамҭазы еицырдыруа иҟаз жәлар рашәаҳәаҩ апоет-сатирик Жана Ачба).
Ҟабардатәи аҩыратә сахьаркыратә литература ашьаҭа зкыз ҳәа дыԥхьаӡоуп абаҩхатәра ду змаз еицырдыруа апоет Али Шьоџьанцыҟә (1900–?941 ш.ш.). 17 шықәса анихыҵуаз, 1917 шықәсазы Ҭырқәтәыла даныҟаз, уи ииҩыз алирика-патриоттә цәаныррала иҭәу иажәеинраала «Сан бахь» ала ашьапы акуеит ҳаамҭазтәи аҟабарда советтә литература.
Аџьынџьтәылатә еибашьра ду ҟалаанӡа 1920 – 1930тәи ашықәсқәа рзы еинылт аҟабарда литература ажанр хадақәа зегьы – апоезиа, апроза, адраматургиа. Али Шьоџьанцыҟә арҭ ашықәсқәа раан, алирикатә рҿиамҭа лыԥшаахқәа инарываргыланы, иаԥиҵеит, инеиҵыху аепикатә рҿиамҭақәагьы. Убарҭ иреиуоуп апоемақәа «Аӡын ҵхы», «Мадина», «Ҟазбурун», раԥхьаӡатәи иажәеинраалоу ироман «Камботи Лиацеи». Беқьмырза Ԥачи Амирхан Ҳавԥачи асовет аамҭазтәи ражәеинраалақәа, рпоемақәа, урҭ инарывагылаз апоет ҿарацәа Алим Кешоков, Адам Шьоџьанцыҟә, Амирхан Шомахов рпоезиатә, рпрозатә рҿиамҭақәа.
Аибашьра ашықәсқәа раан Ҟабарда аамҭала аӷа импыҵахаланы иҟан. Аҟабарда шәҟәыҩҩцәа абџьар зкыртә иҟаз аибашьра амца иалагылан, ажәалагьы, аҳәаҭыхлагьы еибашьуан. Аибашьраҿы иҭахеит гәыԥҩык ашәҟәыҩҩцәа, алитература ашьаҭаркҩы Али Шьоџьанцыҟәгьы убрахь дналаҵаны.
Аибашьра ашықәсқәа раан аҟабарда литератураҿы, зегьынџьара СССР еиднакылоз ажәларқәа рлитературақәа рҟны еиԥш, еиҳа аԥыжәара аманы иҿион апоезиа ажанр (Алим Кешоков, Амирхан Ҳавԥач, Адам Шьоџьанцыҟә, Беҭал Кәаш ражәеинраалақәа, рпоемақәа). Апрозаҿы урҭ ашықәсқәа раан зыӡбахә уҳәартә иҟоу ажанр ма3қәа роуп – ажәабжьқәа, аочеркқәа, афелиетонқәа. Еиҳараӡакгьы убарҭ иреиуоуп Алим Кешоков иочеркқәеи
иажәабжьқәеи: «Ахыза цәыш», «Аибашьратә ршаҳаҭга», «Ахаҵа ԥаҵакьаҿ», «Акәыбаҟаҵаҩ» уҳәа убас жәпакы, ажәлар рфырхаҵареи аибашьратә ҭагылазаашьа уадаҩи аазырԥшуа арҿиамҭақәа.
Адраматургиа аганахь ала аӡбахә уҳәар ҟалоит Ҳаҷым Ҭеун ипиеса «Аԥышәара» (1944 ш.) – ҟабардатәи апартизанцәа афашистцәа ирҿагыланы рықәԥара аазырԥшуа арҿиамҭа.
Аибашьра ду ашьҭахьтәи ашықәсқәа раан аҟабарда литератураҿы ихадоу аҭыԥ ааныркылон аибашьратә фырхаҵаратә хҭысқәа реиԥш, аибашьра ашьҭахьтәи аԥсҭазаара аарԥшрагьы (Ҳ. Ҭеун, А. Шорҭан, А. Ҳавԥач, Ад. Шьоџьанцыҟә ражәабжьқәа, рповестқәа), еиҳараӡак ихҭыс дуны, амилаҭ ҳәаақәагьы ирҭыҵны, Урыстәылагьы, СССР егьырҭ ареспубликақәагьы рҟны еицырдыруа иҟалеит абаҩхатәра лыԥшаах змаз аҟабарда поет, апрозаик Алим Кешоков ирҿиамҭақәа. Уи иажәеинраалақәа, ипоемақәа, ипрозатә рҿиамҭақәа, еиҳараӡакгьы абызшәақәа жәпакы рахь еиҭагоу идилогиа «Ахрақәа ыцәам» – лагала дууп аҟабарда литератураҿы еиԥш милаҭрацәала еилаз асовет литератураҿгьы.
Аибашьра ашьҭахьтәи ашықәсқәа раан еиҵагылт иара убасгьы абаҩхатәра ҟаимаҭ змоу арҿиаҩцәа ҿарацәа ажанрқәа зегьы рҟны. Убарҭ иреиуоуп З. Ҭҳагазитов, З. Налоев, К. Ельгаров, П. Мисаков, М. Кармоков, Ф. Балкарова уҳәа уб.егь. Урҭ иреиӷьу рырҿиамҭақәа рыхьӡынҩылоуп Ҟабарда ажәытә-аҿатә аҭоурых хҭысқәеи иахьатәи аԥсҭазаареи.
Аҟабарда сахьаркыратә литература аҿиара Октиабртәи асоциалисттә револиуциа дуӡӡеи 1920 шықәсазы Асовет мчра ашьақәгылареи ирыбзоуроуп.
Октиабртәи ареволиуциа аамҭа «Аԥсҭазаара аира» ахьӡиҵеит апоет, жәлар рашәаҳәаҩ, асатиратә ашәақәа зыҩуаз Б.Ԥач.
1924 шықәсазы аҭыҵра иалагеит агазеҭ «Карахалк».
Еиҿкаахоит иҷыдоу аҵараиурҭақәа, иҭыҵуеит ашәҟәқәа. Агазеҭ «Карахалк» адаҟьақәа ирнылоит А. Шьоџьанцыҟә раԥхьатәи иажәеинраалақәа.
Асовет мчра аԥхьатәи ашықәсқәа рзы Б.Ԥач иаԥиҵоит ибаҩхатәра ду аазырԥшуа арҿиамҭақәа: «Ленин изы ашәа». «Ажәра», «Абыргцәа рҿы шәгәыбзыӷыз» уб.егь. Убасҵәҟьа иҿион ажәлар рашәаҳәаҩ Амырхан Ҳавԥач ирҿиамҭақәа, уи иҩымҭақәа рҿы ашәа рзиҳәон апартизан ҟаԥшьқәа ридеалқәа: «Хамаша Кешев», Ҟабарда еицырдыруа ашәа «Ленин»
Ареволиуциа ашьҭахьтәи ашықәсқәа рзы аҟабарда жәлар рыԥсҭазаараҿы, алитература аҿиараҿы афольклор аҭыԥ ӷәӷәа ааннакылон. Ареволиуциеи аграждантә еибашьреи ирыбзоураны аизҳара роуит ажәлар рпоезиатә рҿиамҭақәа.
Ажәлар рҿаԥыцтә рҿиамҭақәа, анхацәа ахәура иҭазыргылоз агвардиа шкәакәа ахҿа еиԥш ирҿагылан.
Усҟантәи аамҭазы анхаҩыжәлар иаԥырҵоз ашәақәа, аҳәамҭақәа, ажәаԥҟақәа, ацуфарақәа рыԥсы ҭоуп, аԥыжәара рымоуп, иахьагьы ахақәиҭрахь ааԥхьара ҟарҵоит. Иаагап: «Апартизанцәа рашәа», «Амгьал азы ашәа», «Икнаҳау изы ашәа», аҳәамҭа «Ленин иахь», «Апартизан Жамбот», асатира «Аамсҭеи адаӷьи» уб.егь.17
Асатира «Уорки адаӷьи» цәырҵуеит 20-тәи ашықәсқәа рынҵәамҭазы. Ари аҩымҭаҿы даарԥшуп аамсҭа, ар шкәакәаа иреиуаз, ар ҟаԥшьаа ргыгшәыг иацәшәоз, адаӷь аҟәаҿҟәаҿра асовет еиҳабыра ибла ихгылоушәа инарбон. Дшәон аӡхықәқәеи аӡыхьқәеи рааигәара днеир абгақәа дырҿаҵахәхар ҳәа.
Егьырҭ зҩыра қәыԥшу ажәларқәа рлитературақәа рҟны
17 Уахә.: «Советскҽ кәбердеит и (УҼРЫ) уатҽ» КБНИИ. Нальчик, 1956. 52
еиԥш аҟабарда жәлар рлитератураҿгьы апрозеи адраматургиеи раасҭа аԥыжәара рымоуп Ԥач Шьоџьанцыҟәи, Шекихачеви, Борукаеви уҳәа убас егьырҭгьы рпоезиа.
Апрозеи адрамеи рцәырҵреи рыҿиареи азы (ажәабжь, аповест, ароман, адрама) иаҭахын ибеиоу, аҿиара ду змоу алитературатә бызшәа, иҳараку акультуреи, исахьарку аҟазареи. Абарҭқәа зегьы, ҳәарада, алитературатә процесс, апоезиа аизырҳараҿы акапан ду рымоуп.
20-тәи ашықәснҵәамҭазы аҟабарда поезиа ианыԥшуеит аизҳара, агазеҭқәеи ажурналқәеи рлитературатә даҟьақәа рҿы ирнылоит аҟабарда поетцәа еиуеиԥшым тематикала иҩу рырҿиамҭақәа.
Б. Ԥач ареволиуциа ҟалаанӡатәи ашықәсқәа рзы апоет-трибун, ауаажәларратә усзуҩы ҳәа дыԥхьаӡан. Даара дуаҩы цқьан, дуаҩ иашан, ахаҵара злаз уаҩ гәымшәан. Ирҿиамҭақәа тема хадас ирымаз анхацәа залымдарыла ирызныҟәоз ирҿагыланы ақәԥара акәын. Уи дпоетын, дмелодистын, дкомпозиторын.
Б. Ԥач илитературатә ҭынха, 14 поезиатә цәаҳәала ишьақәгылаз крызҵазкуаз ирҿиамҭақәа рыхәҭак аџьынџьтәылатә еибашьра аан ибжьаӡит. Аибашьра ашьҭахь иааԥшыз иашәақәеи иажәеинраалақәеи рвариантқәак ҭыҵит ишәҟәқәа рҿы, урысшәала – Москва, ҟабарда бызшәала – Нальчик.
Б. Ԥач ирҿиамҭақәа ҭаиҩуан иара еиқәиршәаз алфавит ала. Араб дыргақәа ихы иаирхәоит аҟабарда бызшәаҟны. Ари алфавит ала Б.Ԥач аҵара дирҵон иқыҭа уаа. Акрызҵазкуаз иарбан усзаалакгьы иара ида аӡбара зыҟаломызт.
Дырҿагыланы дықәԥон, драбашьуан, иҿаԥиҽуан ахәымгақәа, аӷьычцәа, ақәылацәа, абақь иасуаз ауаа барбарцәа, ахәаџьацәа асабрада рҿихуан, ажәлар ридеалқәа дрыдгылон.
Б. Ԥач шьахәла инаигӡон иаԥхьагылаҩцәа Џьабаги Казаноков, Шора Ногәма, Ҟазы Ҳаҭажәыҟәа руалԥшьа. Ибзианы идыруан апоезиатә ажәа амч. Имаҷымкәа еиқәиршәеит асахьаркыратә ҷыда ҟазшьақәа змоу ажәа ҟәышқәа, ажәаԥҟақәа, амҵәыжәҩа змоу ажәақәа. Иаагап урҭ рахьтә (аурыс еиҭагала)4
Аҵабырг хаҭа – уи оуп: Гәаҟреи рыцҳареи ҳәа зцым. Абзамыҟә рҽхәажәак иаҳар, Дҟәышушәа ихы ибоит. Ахеилага данашьлак – Зынӡа дгаӡахоит. Аԥсҭазаараҿы ухала иуҵаз, Ахаан аӡәгьы иуирҵараны
дыҟам.
(еиҭ. А.Л. Жьиԥҳа)
30-тәи ашықәсқәа рызтәи аҟабарда литература
Апоетцәа шьахәқәа Али Шьоџьанцыҟәи Алим Кешокови ирыбзоураны ҟабардаа рлитература, 30тәи ашықәсқәа рзы иааџьоушьартә еиԥш аҩаӡара аиуит. Убарҭ ашықәсқәа раан ауп ианцәырҵыз А.Шьоџьанцыҟә ироман «Камботи Лиацеи», ипоемақәа «Мадина», «Аӡын ҵхы» уб.егь. Арҭ арҿиамҭақәа исахьарку епикатә ҩымҭақәаны ишьақәгылеит. Ицәырҵуан амилаҭтә литература аԥсы ахазҵоз апоетцәеи ашәҟәыҩҩцәеи.18
Адыга милаҭтә литература аурыс литература абзоурала еихнагон аԥхьатәи ашьаҿақәа. Ирызҳауан адгьылқәаарыхратә, ақыҭанхамҩатә усқәа. Иазҳауан аҵарадырра. Амилаҭтә школқәа есышықәса иаурыжьуан шәҩыла адырра змаз аҿар. Атехникумқәеи еиҳау аҵараиурҭақәеи иҿыцу занааҭла акадрқәа аурыжьуан.
30-тәи ашықәсқәа рылагамҭазы аҟабарда поезиеи апрозеи шьақәгылон ажәытәи аҿатәи реиҿагыларатә принципла, аҽакала иаҳҳәозар контрастла.
Ажәеинраалақәеи ажәабжьқәеи («Ишәҭуа аҳаҵла амҵан», «Тембот иаҩсыз имшқәа» А. Шьоџьанцыҟә, «Ари ухашҭыр ҟалом», «Максидов», «Аиааирагаҩцәа», «Адунеи ссир» А. Ҳавԥач, «Аразҟы» Кешоков уб. егь. Урҭ инҭкааны ишон ҩ-хәҭакны: актәи аҿы иааԥшуан агәырӷьара зцымыз, ииасхьоу ахҭыс, аҩбатәи аҿы насыԥ змоу
аамҭа ҿыц. Аха арҭ агәаанагарақәа ашәҟәыҩҩцәа шақәгәыӷуаз еиԥш изыҟамлеит.
1937 шықәсазы Ҟабарда-Балҟартәи автономтә область Ҟабарда-Балҟартәи Автономтә Советтә Социалисттә Республиканы еиҭашьақәгылеит.
Уи аамҭазы иқәыԥшыз аҟабарда литература иҭышәынтәалоу арҿиамҭақәа рыман: апроза, адраматургиа, апоезиа ахатәы аԥхьаҩцәа раудиториа.
1936 шықәсазы аҟабарда литература ацәыӡ ду аиуеит. Иԥсҭазаара далҵуеит жәлар рпоет Беқьмырза Ԥач. Апоет дахьымӡеит анапылаҩыратә «Ахьтәы шәындыҟәра» иҭаз ирҿиамҭақәа рҭыжьра.
Усҟантәи аамҭазтәи Сталин икульт иахылҿиааз арепрессиақәа ирыхҟьаны иҭахеит ашәҟәыҩҩцәеи апоетцәеи жәпаҩык Дж.Налоев, П.Шехикачев, Т.Борукаев, З.Максидов, К.Кожаев, А.Пшенокова, М.Афаунов уб.егь.
30-тәи ашықәсқәа аҩбатәи азыбжазы аҟабарда литература иаланагалт имаҷымкәа аҩымҭа ҿыцқәа. Али Шьоџьанцыҟә алитератураҿы аҟазара аазырԥшуа аҿар рҵаҩыс дроуеит. Абаҩхатәра змоу иҵаҩы Алим Кешоков дцәырҵуеит афилософиатә лирика дазҟазаны. Амирхан Ҳавԥач инаигӡоит Б.Ԥач итрадициақәа. Ицәырҵуеит И.Кажаров ипопулиартәу иашәақәа. Алитература иалаҵәоит иқәыԥшу амчқәа – Б.Кәашев, Ад. Шьоџьанцыҟә, А.Шомахов, Б.Белуков уб.егь. Урҭ рырҿиамҭақәа ирныԥшуеит, аоптимисттә гәалаҟазаара.
Иазгәаҭатәуп, Ал. Шьоџьанцыҟә иҟынӡагьы ҟабардаа рфольклори рлитературеи иадыруан апоема ажанр (Б. Ԥач ипоемақәа: «Беқьмырза иԥҳәысаагара», «Москва иазку сара сажәа», «Ҟабарда»). Раԥхьатәи ашьаҿа ҟаиҵеит алирикаҿы Б. Ԥач «Аҟама», «Агәахәара». Еицырдыруа аҟабарда лирика дахаҭарнакны даақәгылоит абаҩхатәра ду змаз Али Шьоџьанцыҟә иҵаҩы – Алим
Кешоков. Уи лирикк иаҳасабала ирлас изҳаит. 1940-1941 шш. рзы иаԥиҵеит ажәеинраалақәа жәпакы.Уи аҟабарда лирикатә поезиа аҳаракыра анаҭеит. А.Кешоков илирикатә фырхаҵа («Сара сымра») иаԥхьагылаз совет уаҩын, иҳараку асоветтә идеалқәа дырзықәԥаҩын, аоптимисттә цәанырра иман, итәыла аԥхьаҟа аԥеиԥш ду шазыԥшыз агәра игон. Имаҷым А.Кешоков иажәеинраалақәеи иестетикатә идеал аазырԥшуа илирикатә рҿиамҭа «Иқәԥраа инеиуа аҽыҩ уақәтәаны» уб.егь. Апоет иҭахым ҭынч дыштәоу аԥсра, уи иҭахуп иԥсра даԥыларц «Иқәԥраа ицо иҽыҩ дшақәтәоу».
Ареспубликаҿы азеиԥш культура аҩаӡара иабзоураны иазҳаит атеатр адраматургиа. 30-тәи ашықәсқәа рынҵәамҭазы ицәырҵуеит адраматургцәа ҿарацәа. Ҩышықәса рыла (1939 – 1940) урҭ ирҩит иаԥырҵеит х-пиесак: «Мажиҭи Мариаҭи» (М. Тубаев). «Каншоуби Гошагаги», (З.Кардангушев), «Али – Батыр» (А.Шортанов).
Апиесақәа ирныԥшуеит усҟантәи аамҭазтәи афеодалтә еилазаара амчқәа анхаҩыжәлар аџьамыӷәа цәгьа ишҭадыргылоз. Ажәакала, анхацәеи ачынуааи ркласстә еизыҟазаашьақәа рсиужет ала ибеиоуп аҟабарда драматургиа. Иаагап, М.Тубаев ипиеса «Мажиҭи Мариаҭи».
Аҳ Ельџьерунҟәа иԥҳа ԥшӡа Мариаҭ бзиа дылбоит аҳратәра иатәу зых иақәиҭу арԥыс Мажиҭ, иаргьы бзиа дибоит, аха идыруеит дара рыбжьара акагьы шыҟамло. Мариаҭ илышьҭан Ҟабарда даара зыхьӡ нагаз аӡәырҩы.
Аҳкәажә лыԥҳаԥса аҳ Абиев дилҭарц лыӡбеит. Ачара аилашымҭазы ргәырҽанӡамкәа даакылҟьоит Мажиҭ иҩызцәа иманы, дымҵаирсуеит бзиа иибо. Аҳәаҭыхла аилаҩынтра ҟалеит. Мажиҭ дҭахоит. Мариаҭ лҽылшьуеит.
Ажәакала, 30-тәи ашықәсқәа рзы ишьақәгылеит Ҟабарда асахьаркыратә литераторцәа рплеада. Иҭыҵуеит аинтерес зҵоу ашәыҟәқәа: «Ажәеинраалақәеи апоемақәеи» Б.Ԥач, А.Шьоџьанцыҟәи Кешокови рлирикатә ашәақәа, Х.Теунов иповест, И.Кажарови А.Ҳавԥачи рпиесақәа. Иазҳауеит аԥхьаҩцәа рхыԥхьаӡара. Убасала аҟабарда литература афольклор ахҿа иҭысны аурыс классикцәа рԥышәа абзоурала, аҩаӡара ҿыц ахь ихалт.
Али шьоџьанцыҟә (Али шогенцуков) (1900–?941)
Али Шьоџьанцыҟә Ҟабарда асоветтә литература ашьаҭаркҩы ҳәа дыԥхьаӡоуп. А. Шьоџьанцыҟә диит 1900 шықәсазы Ҟабарда, Кучмазокино ақыҭан (уажәы Бақсан) Ҟабарда-Балкариа Ареспубликаҿы анхаҩ ӷар иҭаацәараҿы. Иабду Ԥшьҟан ибон имаҭа илаз агәырҵҟәыли, абаҩхатәреи. Ахәыҷы ашкол дҭарҵоит 1908 шықәсазы. Ақыҭа школ Али Шьоџьанцыҟә ибзианы далгеит 1914 шықәсазы. Ашкол даналга ашьҭахь А.Шьоџьанцыҟә иҭахын Нальчик ареалтә училишьче дҭаларц (ареволиуциа ҟалаанӡатәи Ҟабардатәи аучилишьче), аха дрыдрымкылеит, избанзар, араҟа аҵара зҵоз крызмаз, мчызмаз аҭауадцәа рыхшара ракәын.
1914 шықәсазы Али Шьоџьанцыҟә дҭалоит Бақсантәи адоуҳатә семинариа. Усҟантәи аамҭазы араҟа аԥсабараҵара, агеографиа, аҟабарда бызшәеи аҭоурыхи рҵаҩыс даман Нури Цагов. Цагов дук ҵуамызт Ҭырқәтәылантәи дгьежьишьҭеи иабацәа рыԥсадгьыл ахь. Уи ибзианы идыруан ихатәы бызшәа, дырҵаҩ бзиан, ахәыҷқәа бзиа дырбон, иҵатәхәқәа рхаҭабзиара бзиан, рҵакы дуун, иҿцәажәара хаан, иавторитет ҳаракын. Аха рыцҳарас иҟалаз, уи иҩаӡарақәа ирхырҟьаны Цагов иҵатәхәқәа Аҟран иаӷоуп, аеретикатә ҵакы рымоуп ҳәа иусура дамырхуеит. Ари даара гәырҩа дуны изыҟалеит Али Шьоџьанцыҟә. Убри аҵыхәала иҟаиҵаз аҿагылара иахырҟьаны иаргьы асеминариа дыҭцан. Арҵаҩи аҵаҩи ргәы камыжькәа
Н. Цагов «иҩны уаҭахк» адҟаҵаланы иааиртит еиҳау аҵараиурҭа, еицырдыруа «Цагов иуниверситет». Уи раԥхьаӡатәи ажәлар руниверситет акәны иҟалеит ҟабардаа рҭоурых аҿы. Араҟа даӡәыкны, даарылукаартә дазҿлымҳаны аҵара иҵон Али Шьоџьанцыҟә, ихы деигӡомызт, амшцәгьа дыннакыломызт, шьапыла дцон бзиа иибоз ирҵаҩы ишҟа. Аҵара даналгалак, Нури Цагов ицхыраарала дцоит Баталпашинскҟа, дагьҭалоит 1915 ш. азы Даӷьсҭан, Ҭемир Хан-Шуре (уажәы ақалақь Буинакск), Нхыҵ-Кавказаа рзы еиҿкааз арҵаҩцәа разыҟаҵаратә курсқәа. Араҟа аҵара иҵоит март 1916 шықәсанӡа. Илҵшәа бзиақәа ирыбзоураны акурсқәа рдирекциа уи ддәықәнаҵоит аҵарахьы Ҟрымҟа ақ. Бахчисараи И. Гаспрински ихьӡ зху апедагогикатә училишьчахь. Ирҵон Аҟран, абызшәақәа, агеографиа, аҳасабра. Араҟа уи аҵара иҵон 1917 шықәсанӡа. Убри аамҭазы Урыстәыла иҟалеит февральтәи абуржуазиатә револиуциа. Убри иахырҟьаны аҵараиурҭа анапхгаҩцәа иреиӷьыз аҵаҩцәа Константинопольҟа идәықәырҵоит, уаҟа аҵара иалдыргарц азы. Урҭ дрылан Али Шьоџьанцыҟә. Игәалашәоит иԥсҭазаара амш хьанҭақәа. Али ихыҵуан 17 шықәса Сҭампыл аҵарахьы дандәықәырҵоз. Араҟа ауп ирҵаҩы Нури Цаговгьы аҵарадырра ахьиоуз. А. Шьоџьанцыҟә Ҭырқәтәыла дрықәшәоит уаҟа инхоз ачерқьесцәа. Ибла ихгылоушәа игәалашәараҿы инхоит урҭ рыбла гәыразқәа. Араҟа уи аҵарагьы аусурагьы еилеигӡон. Абаӷәазаҿы аидара ақәихуан. Уи аамҭазы Шьоџьанцыҟә изцәырҵуеит амуза. Иҩуеит иажәеинраала ссир «Ан» («Нанҽ»). Атәым жәҩан аҵаҟа уи дымчыданы, дҭынхаданы ихы иԥхьаӡон. Араҟа уи иаԥиҵоит имаҷымкәа арҿиамҭақәа. Ибжьаӡызгьы рацәоуп.
А. Шьоџьанцыҟә 30 шықәса ижәлар аҵарадырра рыҭаразы хамеигӡарада рҵаҩыс аус иуан. Агитациа-пропагандатә усура ду мҩаԥигон. Али Шьоџьанцыҟә ирацәаны
имоуп ашәақәа, арҵага шәыҟәқәа, аметодикатә цхыраагӡақәа, кыр ахрестоматиақәа дравторуп. 1927 шықәсазы ҟабарда-черқьес бызшәала еиқәыршәоу анбан шәҟәы авторцәа рколлектив далахәын. Ари аизга ианылоит «Дышԥаиԥылар акәузеи арҵаҩы аҵаҩы» алагарҭатә школқәа рзы.
Ирацәоуп Али Шьоџьанцыҟә иџьабаа. Имаҷым инапы иҵыҵыз аҩымҭақәа. Ареспубликаҿы еицырдыруа шәҟәыҩҩыс дшьан. Имоуп апоемақәа, ажәабжьқәа, ажәеинраалақәа рацәаны. Раԥхьаӡатәи ипоема «Мадина» (1935 ш.) дызнысыз иԥсҭазаара аматериал ала иҩуп.
Имоуп 1927 шықәсазы ииҩыз икьыԥхьым ипоема «Атәым жәҩан аҵаҟа» ашьхауаа ирызкыз, заа ибжьаӡхьаз. Раԥхьаӡатәи иажәабжь иахьӡуп «Ԥуҭк ашыла». Хәызмам рҿиамҭаны иԥхьаӡоуп раԥхьаӡатәи исоциалтәу иажәеинраалоу ироман «Камботи Лиацеи» (1934 – 1936 шш.). А.Шьоџьанцыҟә ибзианы идыруан; араб, аҭырқә, афранцыз, аурыс бызшәақәа. ыдала дырзааигәан аурыс шәҟәыҩҩцәа: А.С.Пушкин, М.Лермонтов, Н.Некрасов, Л.Толстои, М.Горки, В.Маиаковски. Ахәшьара ду риҭон урҭ рырҿиамҭақәа. Дымҩашьо идыруан алитература аҿиара ажәлар ишрыбзоуроу, урҭ рҭоурых, рбызшәа, ркультура, ртрадициақәа, рҵасқәа ишрыдҳәалоу. Ирҿиамҭақәагьы шьаҭас, гәыцәс ирымоу ажәлар рыԥсҭазаара иагәылҵыз ахылҩа-ԥсылҩа ауп ҳәа иԥхьаӡоит. Ажәларқәа зегьы рмилаҭтә литературақәа реизҳара, рыҿиара, реихаҳара афольклор иабзоуроуп ҳәа иаҵишьуан Али Шьоџьанцыҟә.
Али Шьоџьанцыҟә аус иуан (еилеигӡон) наукатә усзуҩыс КБАССР амилаҭтә 0ҵаарадырратә институт аҟны. Араҟа имҩаԥысуаз афольклортә експедициақәа ирыбзоураны еизыргаз аматериалқәа ихы иархәаны, акьыԥхь иазырхианы, иҭижьуеит раԥхьаӡа «Нарҭаа репос» (1941).
Имоуп ирацәаны аамҭа ҿыц иахьӡынҩылоу, аԥсҭазаара ҿыц ӡырызго ажәеинраалақәа. Убарҭ иреиуоуп, иаҳҳәап: «Бақсангес», «Саҭанеи-ԥшӡа», «Ҳамид», ахәыҷқәа ирызку ажәеинраалақәа: «Агарашәа», «Аҟәраанқәа», « Ацгәы – блаҩажь» уҳәа уб.егь.
Даара аус рыдиулахьан аҟабарда литература ашьаҭаркҩы Беқьмырза Ԥач ирҿиамҭақәа, иҩхьан уи изкны акритика-биографиатә ҟазшьа змоу астатиагьы. Уи анылеит Ҟабарда Автономтә Республика 20 шықәса ахыҵра иазкыз аиубилеитә еизгаҿы.
Али Шьоџьанцыҟә дықәԥон ашәҟәыҩҩцәа ҿарацәа ркадрқәа реиҵааӡаразы. Инапхгарала ирызҳаит апоетцәа ҟазацәа рабиԥара: Алим Кешоков, Баҭал Куашев, Адам Шьоџьанцыҟә уб.егь.
Аџьабаа ду ибеит А.Шьоџьанцыҟә амилаҭтә музыка, ахореографиа, адраматургиа, атеатртә ҟазара реизырҳараҿы. А.Шьоџьанцыҟә еиҭеигеит ихатәы бызшәахь аурыс советтә композиторцәа рашәақәа. Урҭ иреиуоуп: «Шьчорс изы ашәа», «Чапаев изы ашәа», «Сулико», «Агәаҩақәеи ахәқәеи рыла» уб. егь.
Али Шьоџьанцыҟә ихьӡ иадҳәалоуп атеатр аҿиара. Раԥхьаӡа акәны ҟабардатәи аопера «Ҟызбирун» алибретто зҩыз Али Шьоџьанцыҟә иоуп. Аха рыцҳарас иҟалаз, аопера аҵыхәтәанынӡа изшьақәымгылеит, ҳара ҳҟынӡа иааит афрагментқәа. Иара убас «Атәцәа рашәа» 1939 шықәса рзы иаԥиҵоит афырхаҵаратә поема «Афырхаҵа қәыԥш» (1940 ш.).
Али Шьоџьанцыҟә ипоемақәа:«Камботи Лиацеи», «Мадина», «Афырхаҵа қәыԥш» ирныԥшуеит ажәлар рыԥсҭазаара аҟынтәи ҭоурыхла еиуеиԥшым аамҭақәа. Араҟа автор иааирԥшуеит ареволиуциа ҟалаанӡа аҟабарда жәлар афеодалцәа рнапаҵаҟа ианыҟазтәи рыԥсҭазаара хьамҭа асахьақәа. Иара убас, ҟабардаа ареволиуциа ашықәсқәа раан абольшевиктә партиа анапхгарала аџьажәлар аӷа хәымга иҿагыланы, шьаарҵәырала, аԥсҭазаара ҿыц азы рықәԥара!
Ароман «Камботи Лиацеи» афырхаҵа хада Камбот аҳратәра иҿаҳәаны иаку ҷкәыноуп. Лиаца уи дмаҵуҩуп, урҭ бзиа еибабоит. Ахақәиҭра иазықәԥоит. Рыхгьы ақәырҵоит. Абриала автор ииҳәарц ииҭаху еилкаауп.
Апоет аинтернационалист ихы иаирхәоит украинеи ауаԥси рырҿиаҩцәа дуӡӡақәа Т.И.Шевченкои К.Хеҭагурови ирызкыз аиубилеитә еизгақәа рредакциа аус адулара. Аџьынџьтәылатә еибашьра дуӡӡа ианалага, раԥхьаӡа акәны зыбжьы зыргаз дреиуоуп А.Шьоџьанцыҟә. Усҟантәи иажәеинраалақәа зегьы амитингқәа реилашыраҿы акәын иахьҿиоз, иахьиуаз. Иагьҭижьуеит аибашьра иазкыз атемала ажәеинраалақәа «Зегьы абџьар шьҭышәх». Иҭыҵит уи 1941 шықәсазы. Аибашьра аилашымҭаз уи дытҟәаны дыргоит, дақәшәоит Кременчуктәи аконцлагер, уахьынтәи Бобруисктәи аконцлагер ахь диаргоит. Уа ицҭакын, иҩызцәа, итәыла иеиуаз, Индрис Кажаров, Лукман Шидугов, Корнеи Афаунов, Шахбан Тажев, Фуад Дишеков. Урҭ дрылан Мчак Балкаров Али Шьоџьанцыҟә иажәеинраалақәа амузыкахь ииазгаз. Даара игәаҟыз, аха згәы казмыжьуаз А.Шьоџьанцыҟә дҭахеит абҵара 29, 1941 шықәсазы Бобруиск аконцлагер аҟны, аӷа иҳәатәы дацымныҟәакәа дышпатриот иашаз. Абасала дҭахеит аиашамҩа иазықәԥоз, ауаҩы игәы иҭнымҵәо ауаҩы гәыбзыӷ, ауаҩ ҟәыӷа зыхьӡ кьаҿу Али.
Апоема «Мадина» аҟны ахаҿсахьа хада Мадина аҭауад инапаҵаҟа иҟоу, итҟәоу ауаҩы иԥсҭазаара зыԥсҭазаароу ԥҳәызбоуп.
А. Шьоџьанцыҟә ипоема аҟны иаҳирбоит усҟантәи аамҭазы ҭауади-аамсҭеи анхаҩыжәлар ишрызныҟәоз. Аџьамыӷәа цәгьа ишҭагылаз, ишзиндаз, рыԥхӡи рылаӷырӡи шеилаӡҩоз. Ажәакала аҟабарда жәлар рыԥсҭазаара адаҟьа еиқәаҵәақәа аазырԥшуа сахьаркыратә ҩымҭоуп. Мадина зхы иақәиҭу анхаҩ ӷар Умар диԥҳауп. Лыԥшӡара иабзоураны дырҭиуеит, ибеиоу аӡәы дирҭоит. Лыхаара зегьы анылцәыӡлак Мадина лыԥсҭазаара даара ицәгьахоит. Апоемаҿы дыцәгьахәыцҩны, Пилов иԥара дыхнахны даабоит ланшьа Касим (лара бзиа илбо Заур ихьӡуп) Абар Касим иаҳәшьа илеиҳәо:
Ишԥа нас, маҳәыс дышәгәаԥхамаҴ
Ҳаӡӷаб ԥшӡа, иргашаирҳәаша,
Изаҳбалакгьы диаҳҭомаҴ Ари еиԥш збахьада,
изаҳахьада: Калымда аҭаца лгара!
Сыла ишабо ҳлылгоит ҳауԥшәыл хәыҷ,
Гаӡарала лынасыԥ ҳҿаҟәоит! Мап, уи ҟалашьа амаӡам, Уԥҳа Заур диаҳҭаран ҳаҟаӡам! ... Уаҳа ари еиԥш алшара Уоураны уҟам ахаан!
... Ужәцәеимаа еиҟәыԥԥа, аӷар цәа ухьыкәкәа
Уԥсҭазаара гәаҟрала
иухугалап – Сара, уҭынха гәакьак еиԥш,
Амал афҩы хаа уҩнра иҭазгалап!
Бзиоуп, ишуҭаху иҟаз, Уԥҳа ахымхәа диҭа нас!
(еиҭ. А.Л. Жьиԥҳа)
беқьмырза Ԥач (бекмурза Пачев) (1857) (1854) – 1936)
Ԥач Беқьмырза Џьегәаҟәо дпоетуп, аҟабарда апоетикатә традициатә ҩыра дашьаҭаркҩуп, асовет литература ашьаҭаркҩцәа дыруаӡәкуп, дажәабажьҳәаҩ дууп. Иаҳхысыз ашәышықәса 80-тәи ашықәсқәа раан Ԥач Беқьмырза арабтә графика шьаҭас иаҭаны еиқәиршәеит алфавит. Иара убри иалфавит ала акәын иԥсы ахьынӡаҭаз дызлаҩуазгьы.
Беқьмырза Ԥач диит 1854 шықәсазы аҳратәра ажәлар рыхәдаџьал ианақәыӷәӷәоз аамҭазы. Диит, изҳаит анхаҩ ӷар иҭаацәараҿы Нарҭан ақыҭан, Нальчик араион аҿы.
Дшыхәыҷыз аӷарреи амамзаареи иныԥшит. Иажәеинраалақәа руак аҿы уи иҩуеит:
Аӷар ҳдунеиаҿы диуеит Арыцҳареи, агәаҟрақәеи
ибарц. Ибзиаӡан ижәдыруеит
шәхаҭагьы, Уи ҩызалагьы дышбеиам.
(еиҭ. А.Л. Жьиԥҳа)
28 шықәса шихыҵуаз иӡбеит ԥҳәыс дигарц, аха рыцҳарас иҟалаз, бзиа иибоз аҭыԥҳа абеиацәа дырхылҵшьҭран азы мап ицәыркуеит. Усҟан дымҵаирсыр акәхеит, убри дахырҟьаны Беқьмырза дҭаркуеит. Араҟа уи иҩуеит ипоема «Беқмырза аԥҳәысаагара иҽшазикыз». Иаб ииулак иԥа ихы дақәиҭитәуеит.
Ԥач ажәлар рҿаԥыцтә ҳәамҭақәа дрызҟазан, бзиа ибон. Ирҿиамҭақәа ирныԥшуан ажәлар рдоуҳатә культура иахылҵыз апоезиа абызшәа, атематика, асиужет. Хамеигӡарада дырҿагылоит, иҿаԥиҽуеит анхаҩыжәлар гьангьашрыла ирызныҟәо, змилаҭтә хдырра лаҟәыз ауаа. Ицааиуан афоризмтә жанрқәа раԥҵара. Усҟантәи аамҭазы анхаҩыжәлар бӷа еиҵых рызымҭоз акласстә еибаркырақәа дырҿагыланы дықәԥон, иҿаԥиҽуан. Аексплуататорцәа рҿагылаҩ, ажәлар рыхьчаҩ Б.Ԥач иҩуан:
Рыцҳашьарак илам Аҭауад гәаҵәажәпа...
Ех, уажәшьҭа иаԥырхтәуп Ажәытә дунеи еиҿкаашьа!
(еиҭ. А.Л. Жьиԥҳа)
Апоет Б. Ԥач иажәеинраалақәа ирныԥшуеит ижәлар гәакьа рдунеи хьанҭа. Ареволиуциа ҟалаанӡатәи иҩымҭақәа ирылсны ицоит ахақәиҭразы ақәԥара амотивқәа. Абар уи ииҩыз 1912 шықәсазы аҟабарда нхацәа рықәгылара ашыкьымҭаз «Еиҵашәҵа шәабџьарқәа!» иаҳәо:
Нас шәҩагыл, сашьцәа! Шәҽеидышәкыл, шәықәгыл, Ахақәиҭразы, анасыԥазы, Аиааиразы, ашьоуразы.
Усгьы акыр иҳачҳаит ҳарҭ, Акыр ҳалаӷырӡ каҳҭәеит... Иазхоуп, шәабџьар еиҵашәҵа, Шәыҭауадцәа ԥхашәҵа!
(еиҭ. А.Л. Жьиԥҳа)
Уи абиԥара ироуам. Аибарххараҿ афырхаҵара
знымԥшыз (перевод А.Шпирта) Уи ахьӡ лаша даԥсахом!
(еиҭ. А.Л. Жьиԥҳа) Асовет аамҭа иазкны уи иҭижьит апоемақәа, ажәеинраалақәа. Ирҿиамҭақәа рҿы автор иааирԥшуеит асоциализм аргылаҩцәа рыҩнуҵҟатәи адунеи Б.Ԥач 1921 шықәсазы гәахәарыла даԥылоит аԥсҭазаара ҿыц. Уи иҩуеит:
Сгәаҵаҿ иҭаҵәахны исзынкылом
Ажәытә ҳазхааныз аԥсҭазаара ацәымӷра!
Сара, ахцәышла Беқьмырза, Сеигәырӷьоит иеиҭеиз
Ҟабарда!
(еиҭ. А.Л. Жьиԥҳа)
1920 шықәса рзы иҩуеит Ленин изкны ажәеинраала – «Ленин имч амшын иеиԥшуп!» Аҟабардаа рлитератураҿы ари В.Ленин изку раԥхьаӡатәи ажәеинраалоуп. В. Ленин данԥсы ашьҭахьгьы иҩуеит «Ленин иԥсы ҭоуп» ҳәа ажәеинраала.
Б. Ԥач ижәлар рыԥсҭазаара ибзианы идыруан. Гәылаԥсыла дырзааигәан. Гәык-ԥсыкала бзиа ибон. Ажәларгьы уи ипоезиа бзиа ирбон. Уи иҩуеит:
Аԥсҭазаара ахә здыруа, Аиашаз еибашьхьоу, Аиашаз зхы иамеигӡо,
Зыжәларгьы зҭаху, Адунеи ааҳәыргьы, Зҩызцәа зымҭииуа,
Ауаа рыԥсы аҿыхраз, Агәаҟра иазыхиоу.
Уи иоуп зыжәлар ирҵеиу, Гәаҭалагьы иԥшӡоу!
(еиҭ. А.Л. Жьиԥҳа)
Арҭ ажәақәа ажәлар рԥа иаша апоет Беқьмырза Ԥач изырхоуп.
Ԥач Беқьмырза иҩымҭақәа рахь иаҳа иеицырдыруеит: «Беқьмырза аԥҳәысаагара игәы ишҭаз», «Аҟама», «Бзыццода хаҵа?», апоема «Москва иазку сара сажәа», «Ҟабарда», «Иапониатәи аибашьра», асатиратә жәеинраалақәа «Аҭауад», «Аҳкуажә», «Ахәаџьа» иара убас ареволиуциатә ҵакы змоу Б.Ԥач иепикатә рҿиамҭақәа.
Ԥач Беқьмырза иԥсҭазаара далҵит 1936 шықәсазы.
Амырхан ҳавԥач (Амирхан хавпачев) (188№–197№)
Амырхан Ҳавԥач аҟабарда литература ашьақәгылара аҿиараҿы аҭыԥ ӷәӷәа аанызкыло дыруаӡәкуп. Диит 1882 шықәсазы анхаҩ ӷар иҭаацәараҿы Кахун ақыҭа (Шипшево).
Апоет иаб Асхад адгьыл амамзаара иахырҟьаны даара зџьабаа хьанҭаз, зҭаацәа рныҟәгара зцәыуадаҩыз нхаҩын. Убри аҟнытә, адгьыл рендала ишьҭыхны, дықәаарыхны иҭаацәа аланыҟәигон. Абжьааԥны амал змаз ауаа рҿы аус иуан. Иԥсҭазаара даара иуадаҩын. Ақыҭаҿы зыбыз ҵарыз уаҩын. Апоезиа атәгьы илан. Абар уи иажәеинраалаҿы ииҳәо:
Уа дрымоуп анаместник, ҟазшьалагь дыхԥароуп, Аамысҭацәа ракәзар, рхы ада акы иазхәыцуам.
Ҳарҭ анхацәа баша ҳнарылаӡ
ҳцоит!
Асхад бзиа ибон апоезиатә еицлабрақәа. Абас еиԥш иҟаз аицлабрақәа рахь Амырхан қәыԥшгьы, иаб иеиԥш, даарыԥхьо иалагеит. Араҟа раԥхьаӡа акәны идырит ажәа ҵар аҵакы.
Амырхан Ҳавԥач ибзиаӡаны идыруеит ижәлар рфольклор, рдоуҳатә культура иахылҵыз рырҿиамҭа ҟаимаҭқәа
(еиҭ. А.Л. Жьиԥҳа)
ртрадициатә шьаҭа, дпоетуп, дмелодиступ. Уи ареволиуциа ҟалаанӡагьы аҵарадырра змамыз Џьегуаҟәо импровизатор иеиԥш апоезиатә баҩхатәра ааирԥшхьан. Иаԥиҵеит имаҷымкәа ашәақәа. Ибзиаӡаны идыруеит Кабарда аҭоурых. Апоет исахьаркыратә рҿиамҭақәа ирныԥшуеит ажәлар рҿырҳәалатә поезиа ашьҭамҭақәа, аҟабарда жәлар рхаҿра аазырԥшуа итрадициатәу аҟазшьақәа. Абасала, Амырхан Ҳавԥач дпоетхоит. Апоет даныхәыҷыз инаркны ила иабаз ижәлар ргәаҟрақәа ирызкны иҩуеит апоема «Сара схәыҷра». Ареволиуциа ҟалаанӡатәи иажәеинраалақәа иреиуоуп «Ахаҳә аиҳа ихьанҭаны». Уи иҳәоит абас:
Шәара шәымҩақәа хаҳәыроуп,
Ахаҳә аасҭа ихьанҭоуп шәыԥсҭазаарагьы,
Шәымхырҭақәа рыцҳашьарак рылам...
Шәчашәмгьалгьы ахаара агуп...
(еиҭ. А.Л. Жьиԥҳа)
Амырхан Ҳавԥач дыҩуан еиуеиԥшым тематикала. Уи имоуп анасыԥ иалхәдааз аҭыԥҳа илызку ашәа «Хаҵа ирҭииз лашшыԥхьыӡ», аԥара иахҟьаны инасыԥдахаз:
Сиргәаҟлааит, амала симгәӡааит,
Агәыбзыӷра сыгуижьҭеи анбыкәу...
Сашьа иҭаххеит феидак
сылихырц, Абар, шьҭа сҭииуп,
аџьармыкьаҿ сышьтәазшәа...
Ах, аӡӷаб луалхәҭа, шаҟа имаҷны илзыԥҵәоузеи!
Сара сыҭҟәаны стәоуп, схаҵа – деибашьуеит.
Нас сылаӷырӡ сыблақәа аблааит, хьаасгьы исымам.
(еиҭ. А.Л. Жьиԥҳа)
Амырхан Ҳавԥач иажәеинраалақәа зегьы асоциалисттә бжьы рхоуп. Иаагап, аллегориатә ҵакы змоу иажәеинраала «Акәыбры азы ашәа». Араҟа автор ихтны иҳәом акәыбры аҭыԥан иргыло аперсонаж дарбану, ақыҭаҿтәи акулак иакәу, аҳ иакәу.
Ажәеинраала «Ажәкамбашь азы ашәа» аҟны автор иааирԥшуеит ихатә ԥсҭазаара:
Ҳара ҳаԥсҭакыга, ҳа ҳҩыза, ҳаҳәшьа!
Ӡынӡа ҳааԥсагәышьеит бареи сареи шьҭа,
Иҩахьӡа ҭәа кьакьак мацара бҟаҟо,
Схәыҷқәа сзыбааӡеит, анҵас бырзыҟан. Сара рыцҳа аҵыхәтәантәи сча,
Сгәаҟ-ҵәаҟха иҭызгаз сара сымхырҭа,
Уалны исшәеит, баргьы бгәынқьуа,
Баҵалан ибгеит аҭауад иаҳҭынра!..
Уа зны-зынла баргьы ибзычҳауам, бгәаҟуеит,
Аха ибылшо аҿымҭреи, ахәаареи роуп.
Сара ацәажәашьа здыруеит, аха изхәарҭозеи,
Ахәаарагь азин сымамзар. Ак сҳәаргьы – ма сыбыз
хырҵәашт, Ус ҿымҭӡакәа сыҟоуп, шьҭа
сашьцылеит уи.
(еиҭ. А.Л. Жьиԥҳа)
Амырхан Ҳавԥач ибаҩхатәра аҿиара амҩа ианылоит Урыстәыла ареволиуциатә еилаҩынтрақәа рхы аныҵдырҳәҳәоз аамҭазы. Ҳавԥач анхацәа реилаҩынтрақәа еиҳа дырзааигәан, аха изеилкаауамызт апролетартә револиуциа ахықәкы. 1913 шықәсазы аурыс револиуциа ацәқәырԥақәа Кавказ ашьхақәа рҟынӡа ианааи, Зольтәи анхацәа реилаҩынтра аныҟаз Ҳавԥач еиликааит ахҭысқәа еиҭакрақәак ишрызкыз. Араҟа апоет еиликаауеит аԥара ауаҩы дшыбжьнахыз, уи иҳәоит абас:
Аԥара рацәа уҿаҳазар, Аҩысҭаа уикыит оуп. Раӡынла аԥараҭра ирҭоит. Уи аӷарцәа рыцҳаишьом,
иԥҟоит.
Аԥараҭра шаҟа иҟәазу аҟара, Аӷар игуп, дуашәшәыроуп. Аԥараҭра зегь рхы угеит, Аха аҩсҭаара анилҵлак, Арыцҳара ихьӡоит
Уи аԥараҭра илалаӡ, Иара аԥарагьы нҵәоит.
(еиҭ. А.Л. Жьиԥҳа)
1920 шықәса рзы Ҟабарда ишьақәгылеит Асовет мчра. Анхацәа ирзыгьежьуеит ицәаӷәам рыдгьылқәа. Иара убас ҳпоетгьы дазыгьежьуеит иуӷә. Ақыҭсовет абжьагарала, анхацәа ирылаирҵәоит аҵарадырра аҵакы, урҭ ирабжьеигоит рхәыҷқәа аҵара дырҵара мап ацәырымкырц, ахәуаџьацәа ирзымӡырҩырц, асовет мчра ирзаанагаз ашкол иахаҵгыларц. Усҟантәи аамҭазы Ҟабардатәи апоетцәа – Ԥачи, Шьоџьанцыҟәи, Борукаеви, Шекихачеви – рккаҩцәаны иаақәгылеит.
1924 шықәсазы Амырхан Ҳавԥач авожд дуӡӡа изкны иҩуеит «Ленин изы ашәа». Апоет Ленин амра дадикылоит:
Амра гылон, иҭашәон –
Са сгәаҿы есымша илашьцан. Аха игылеит даҽа мрак, Игылеит, аха иҭашәаӡом... Уи ашәахәақәа сгәы иҭаԥхеит, Аҵаа иҭазгьы дырӡыҭит.
Уи амра – Ленин иоуп. Ҳа
ҳԥыза, Агәы ҭбаа ду зызҭаз,
Уи игәеисыбжь иацны Ажәларгьы рыгәқәа еиҟараны
еисуеит. Згәы цқьоу зегьы рҿы
Ленин игәоуп еисуа...
«Ленин – ҳара ҳамра».
(еиҭ. А.Л. Жьиԥҳа)
Ажәлар ргәырҩа азышәаҳәаҩ Амырхан Ҳавԥач асоциализм аргылаҩцәа дырзышәаҳәаҩны даақәгылоит. Апоет аибашьра атематика иазку ирҿиамҭақәа рҿы еиҿаиргылоит ажәытәи аҿатәи. Аибашьра аамҭазтәи
ирҿиамҭақәа ажәытәӡатәи афырхаҵаратә ашәақәа рхыԥша рнубаалоит. Иаагозар;
Днаҵԥраауеит ахьшь еиԥш, Днаԥшааԥшуеит хыхьынтә, Длаҟәыр, дықәԥоит Итилиџьи
еиԥш...
(еиҭ. А.Л. Жьиԥҳа)
Иажәеинраала ҿыцқәа иреиуоуп «Ишәырԥшӡа» (1951), «Зегьы урдырырц азы» (195№).
Иаагап, апоет амилаҭтә ҟазшьа зныԥшуа иажәеинраала «Ачараҿ иҟалаз», Ҟабарда ачараҿы аҭаца амилаҭ хаҿра аазырԥшуа амаҭәа лшәырҵон, акасы лхадыршәуан, лхылҿы ҭарыҳәҳәон.
Лкасы наԥхьалҳәан, ус лҳәеит аҭаца:
«Иссируп сыхьтәы маҭәа, ак узацҵом,
Аха изыҵәахтәу сзеилкаауам схы-сҿы,
Амра аԥҭақәа ианырҵәахуа
еиԥш... Сылақәа кьаҳәумаҴ
Мап, наҟ исхышәх, исҭахым ус акгьы,
Сылақәа рылашара зҵәахуа!» Аҭакәажә илаҳаз лызхамҵеит, Иџьалшьан адашьма
длықәтәеит...
Аҭаца лкомсомолтә дырга аашьҭылхын
Лгәышԥы иалыркит.
Анхәа ҿаалҭит, «Ус изуӡом!» Аха ашәаҳәабжь акгьы
днамырҳаит, Акәашацәа узнымкыло
идәықәлеит, Ачара ашыкьбжьы иналаӡ
ицеит Аҭакәажә лажәа цҳафырқәа... (еиҭ. А.Л. Жьиԥҳа)
Ари ажәеинраалаҿы апоет иазгәеиҭоит ажәытәи аҿатәи хаха реиҿагылара, аҿатә аамҭа аиааира шаго. Иара авторгьы аҿарацәа дышрыдгыло.
Имаҷым иԥсҭазаара аҵыхәтәантәи ажәашықәсазы апоет ипсихологиатә дунеихәаԥшышьа ҳаразкуа апоетикатә рҿиамҭақәа убарҭ иреиуоуп: апоема «Ахәыҷра», абаллада «Абзиабара иахҳәаау алегенда» ажәеинраалақәа «Сыԥҳәыс лзы», «Апартиатә билет», уб. егь. Арҭ арҿиамҭақәа апоет ипсихологиатә дунеихәаԥшышьа ҳараркуеит.
1963 шықәсазы Амырхан Ҳавԥач иҭижьуеит алакәқәеи-ановеллақәеи рышәҟы «Аԥҟақәа рлакә». Аизга иагәылалеит ԥшь-новеллак «Аԥҟақәа рлакә», «Асыс шкәакәа», «Ачачка» «Ҟарамурза», «Амыткәма». Ирҿиамҭақәа рҿы Ҳавԥач иаҳирбоит ижәлар знысыз аԥсҭазаара хьанҭа. Урҭ зҭагылаз аџьамыӷәа, изҵагылаз ауӷә, ареволиуциа ирзаанагаз аиҭакра дуқәа уҳәа уб.егь.
Аҟабарда жәлар рпоет Амырхан Ҳавԥач ирҿиаратә мҩа алҵшәақәа рзы ианашьан Ленин иордени «Аҳаҭыртә дыргеи».
Абас иҳаракын Амырхан Ҳавԥач ироль аҟабарда-балҟартә сахьаркыратә литература аҿиараҿы. Уи наӡаӡа ижәлар рыԥсҭазаара далахәуп.
Асқьерби шорҭан (Аскерби шортанов) (1916–?985)
Асқьерби Тахир-иԥа Шорҭан иаарылукааша аҟабарда драматургцәа, алитературадырра ахаҭарнакцәа дыруаӡәкын. Еиуеиԥшым апрозатә рҿиамҭақәа дравторуп, иара убас апублицистикеи аҭҵаарадырратә усуреи инапы рылакын. Асқьерби Шорҭан диит 1916 шықәсазы Лескен-2 ақыҭан (Анзорово) Нальчик ақалақь.. Далгеит атеатртә институт. Далахәын Аџьынџьтәылатә еибашьра ду. Еицырдыруа Ҟабарда-Балҟартәи Ашәҟәыҩҩцәа реидгыла алахәыла, аҟазараҭҵааратә наукақәа дыркандидатуп.
Раԥхьаӡатәи илитературатә шьаҿақәа 30-тәи ашықәсқәа рылагамҭа иаҵанакуеит, арҭ ашықәсқәа рзы активла иҿиоз аколнхара, асовнхара атеатртә ҟазаратә усхкқәа уҳәа уб. егь. реиҿкаара, рымҩаԥгара ҟазарыла дрылахәын. Раԥхьаӡатәи қәгылараны иҟан аҟабарда бызшәахь еиҭагоу А. Корнеичук ипиеса «Платон Кречет» Шиллер итрагедиа «Ацәыгьхәыцреи абзиабареи». Амилаҭтә драматургиа аиреи аиҿкаареи ареспубликаҿы азанааҭтә театр аартра иабзоуран (1937). Абарҭ ашықәсқәа рзы А. Шорҭан иаԥиҵоит ихатәы драма «Аул – Батыр» (1940).
Ашәҟәыҩҩы раԥхьаӡатәи ирҿиамҭа ду рызкын Ҟабарда-Балҟариа аграждантә еибашьраан имҩаԥысуаз ахҭысқәа, иаанарԥшуеит апартизанцәа ргәыԥ ҟаԥшьааи ар шкәакәеи реиҿагылара.
Адрама «Аул–Батыр» кьыԥхьӡамызт, анапылаҩыра Аџьынџьтәылатә еибашьраҿы ибжьаӡит.
Ҩажәа шықәса рышьҭахь, Шорҭан деиҭазыхынҳәуеит идраматә рҿиамҭа асиужет, иаԥиҵоит апиеса «Урҭ амшқәа раан» ҳәа хыс иаҭаны. Ашәҟәыҩҩы ихы иаирхәеит адрама «Аул Батыр» ихадоу асиужет шьаҭа. Еиқәирхеит ихадоу аперсонажцәа. Аҟабарда драматургиеи аҟабарда театртә ҟазареи рҿы иҳаракны ахә ршьеит аԥхьаҩцәеи ахәаԥшцәеи, илагала дунгьы иҟалеит Шорҭан ипиеса «Аул – Батыр».21
Арҿиамҭа ианыԥшуеит ареволиуциа аидеиа абзоурала ажәлар рдоуҳатә культуреи рпсихологиеи иацыз аизҳара апроцесс.
Рыцҳарас иҟалаз, қәгыларак-қәгыларак рыла ишьақәгылаз, афашистцәа рхаантәи апартиатә цәанырра злыжжуаз абџьарҵас икшоз апиесақәа «Луиза», «Хҩык атанк ныҟәцаҩцәа», «Афырхацәа рҭаацәара» рнапылаҩырақәа нымхаӡеит..
1947 шықәсазы иҭыҵуеит аибашьра ашьҭахьтәи раԥхьаӡатәи А. Шорҭан ипиеса «Алашара анакуа». Тема хаданы апиеса аҿы иқәгылоуп аибашьра ашьҭахьтәи ақыҭақәа рҿы аколнхарақәа аметод ҿыцқәа рхархәарала реиҭашьақәыргылара.
1955 шықәсаазы иҭыҵуеит А. Шорҭан аибашьра ашьҭахьтәи аҩбатәи ипиеса «Ҭаацәарак аҟны», ажәытәра ацәынха-мынхақәа ирҿагыланы аҿатә абиԥара рықәԥара тема хадас иаманы.
Аибашьра ашьҭахьтәи ашықәсқәа рзы ашәҟәыҩҩы иҵегьы игәы ацԥыҳәаны аус адиулоит аҟабарда жәлар рҭоурых. Кыр шықәса иҩуеит ароман «Ашьхарыуаа». Урыстәылеи Ҟабардеи реидылара 400-шықәса ахыҵра аиубилеитә мшазы иҭижьит аҭоурыхтә драма «Наунагӡа» (1957). Адрамаҿы ашәҟәыҩҩы иазгәеиҭоит XVI
ашәышықәсазы Ҟабардеи, Ҟрыми, Ҭырқәтәылеи, Урыстәылеи ирыдҳәалоу ахҭысқәа Иван IV напхгара аниуаз аамҭазы.
Ҳәарада, адрамаҿы хадара зуа фырхацәаны иаарԥшуп ажәлар ирхылҵыз ауаа: аԥҳәыс еиба Хабиба, ашәаҳәаҩ Џьегәаҟәо, Каспот, Зули, аурыс адауаԥшь Игнат.
А. Шорҭан ипиесаҿы инарҵауланы, алогика аҵаҵаны иааирԥшуеит амсылмантә динмаҵзуҩцәа рықәӡбара (рҿаԥҽра).
А. Шорҭан – аҟабарда фольклор аҭҵаарадырратә усзуҩы нагацәа дреиуоуп. Уи кыр шықәса инеиԥынкыланы аус иуан ажәлар рҿаԥыцтә рҿиамҭақәа реизгареи ркьыԥхьреи рыҭҵаареи аус рыдулареи рҿы. Ашәҟәыҩҩы ироман «Ашьхарыуаа» афольклортә ажәабжьҳәаратә жанр хкқәа рҿы хархәара рымоуп символра зуа амаҭәарқәа. Убас араҟа аҳәа аиашаӡбара, аиашара агара иасимволуп. Ажь рыц адауаԥшь Сосрыҟәо имҵаирсыз Ельбрус анапахьы аагара аҭоурых мацара акәӡам изыдҳәалоу, уи ареволиуциатә еиҭакрақәагьы ирыдҳәалоуп.
Ажәлар ашьоурахьы ирыԥхьоз аӷацәа итҟәаны ирымаз Бот дахьжу аҭыԥ, символра ауеит дзыргәаҟуаз агәымбылџьбарақәа рзы.
Ароман аҿы хҭысқәак аагоуп Нарҭаа репос аҟнытә. Иара убас ахархәара рымоуп аҟабарда лакәқәа ирыҟазшьоу акомпозициатә маҭәахәқәагьы.
Асқьерби Шорҭан ироман «Ашьхарыуаа» ԥшьшәҟәыкны иҟоу раԥхьаӡатәи аҟабарда роман епопеиоуп. Ианыԥшуеит егьырҭ аҿиара змоу алитературақәа рхыԥша. Иаҳараӡак аурыс ҭоурыхтә роман.
Ажәакала зҩыра қәыԥшу аҟабарда литератураҿы раԥхьаӡатәи ароман ацәырҵра даара крызҵазкуа хҭысны иҟалеит. Уи еицырдыруеит ареспубликаҿы адагьы, ҳтәылаҿы, иара убас аҳәаанхыҵгьы. Уи ықәдыргылахьеит А. Шьоџьанцыҟә ихьӡ зху аҳәынҭқарратә театр аҿы, ахәаԥшцәагьы қәҿиара дула ирыдыркылахьеит.
Ароман «Ашьхарыуаа» аҟны иаарԥшуп XIX ашәышықәса аналагамҭазы Англиеи, Ҭырқәтәылеи, Урыстәылеи реидыслара ӷәӷәақәа раан Аҩадатәи Кавказ зҭагылаз аԥсҭазаара хьанҭа, иаарԥшуп араҟатәи ажәлар хацәнымырха изҿыз ақәԥара. Иамоуп аепикатә мҽхакы ҭбаа, асиужеттә коллизиақәа рдраматизм ала, инарҭбааны ажәлар рыԥсҭазаара злаанарԥшуа ала, афырхацәа рҟазшьа ӷәӷәақәеи, аҩымҭа иахоу амилаҭцәеи рыла – Шорҭан Асқьерби ироман ҟалеит аҟабарда литературазы илагаламҭа дуны. Уи аплан рацәа змоу, инеиҵыху сахьаркыратә рҿиамҭоуп. Аамҭа еиҿанаргылаз, еинышәашьа змам, еиуеиԥшым ауаа рацәаҩны иаабоит ҳара ароман аҟны. Уи адаҟьақәа рҿы иаҳԥылоит, хыхь ишазгәаҳҭаз еиԥш, ахархь уаа, аҭауадцәа, аҳәынҭқар ичынуаа, аруаа, арккаҩцәа – аинтеллигентцәа дыруаӡәкуп Шора Ногәма убас егьырҭгьы.
Адилогиа «Ашьхарыуаа» амилаҭтә прозаҿы раԥхьаӡатәи епопеиак аҳасабала ицәырҵуеит.
Ажәакала, А. Шорҭан раԥхьаӡа акәны аҟабарда сахьаркыратә литература аҟны инарҭбааны иааирԥшит ижәлар знысыз имариамыз рҭоурыхтә мҩа.
Иазгәаҭатәуп, Асқьерби Шорҭан имаҷымкәа ишиҩхьоу ажәабжьқәа, аочеркқәа, аџьабаа ду шибахьоу ҟабардаа рҿаԥыцтә рҿиамҭақәа реизгареи рыҭҵаареи аус аҟны, еиҳараӡакгьы нарҭаа репос иазку аусумҭақәа рҿы.
беҭал кәаш (бетал куашев) (1920–?957)
Беҭал Ибрагим-иԥа Кәаш диит ноиабр мза 22, 1920 шықәсазы Черек ақыҭан, Урвантәи араион аҿы. Апоет, аҭҵааҩы, аиҭагаҩ Асовет аамҭазтәи аепоха иалиааз Беҭал Кәаш иԥсадгьыл дазықәԥаҩны, дазышәаҳәаҩны дҟалеит.
Ҳәарада, апоет алитература инапы анаиркы аҟабарда поезиа аҩаӡара шьарда иҳаракхахьан. Уи раԥхьаӡатәи илитературатә шьаҿақәа реихгара Али Шьоџьанцыҟә ибзоуроуп.
Б.Кәаш ирҿиаратә ԥсҭазаара аҿҳәара маҷӡан (1947– 1957 шықәсқәа). Ари аамҭа кьаҿ иалагӡаны уи иаԥиҵоит аҵак ду змоу ажәеинраалақәа, апоемақәа (апоет – аҿыцаԥшьгаҩ) аҟабарда фольклор иазкны анаукатә усумҭақәа, ажәеинраалеиҿартәышьа иазкны аҭҵаамҭа ҩ-томкны.22
Ашколи аҵараиурҭақәеи рҿы (Нальчик ақ.) Кәаш аус адиулон аурыс классикцәа: Пушкин, Лермонтов, Тиутчев, Толстои, Тургенев рырҿиамҭақәа. Уи ҿырҳәала идыруан «Евгени Онегин» хыԥхьаӡара рацәала Пушкини, Лермонтови аҟабарда литература арҿиамҭақәеи, еиҳараӡак Али Шьоџьанцыҟә иажәеинраалақәеи ипоемақәеи – ԥыҭк ихьшәаны А.Кешоков илирикатә рҿиамҭақәеи.
1936 ш. Б. Кәаш дҭалоит Ҟабарда-Балҟариатәи апедагогикатә институт афилологиатә факультет. Араҟа уи дырзааигәахоит В. Маӷковскии С. Есенини рырҿиамҭақәа, уи рныруеит ипоезиатә рҿиамҭақәа. Ари аамҭа иаҵанакуеит, раԥхьаӡатәи илитературатә ԥышәаратә шьаҿақәа рахь иԥхьаӡоу: ихатәы бызшәахь иеиҭеигаз ауаԥс шәҟәыҩҩы Кә. Хеҭагуров ипоема «Аӡбара аламҭалаз». Иҩуеит имаҷымкәа ажәеинраалақәа аполитикатә усзуҩцәеи апоетцәеи ирызкны.23
1940 шықәсазы далгоит Нальчиктәи апедагогигатә институт. Уи даналга дцоит Приморскҟа, араҟа аурыс бызшәеи алитературеи рҵаҩыс аус иуеит.
1941 шықәса аибашьра раԥхьатәи амш аҽны, арҵаҩ ҿа, апоет Б. Кәаш дцоит хатәгәаԥхарала арра, иҽалеирхәуеит аибашьра Сталинград инаркны Берлинынӡа, акапитан ичын ала, ахысыҩцәа ррота командирс даман.
Аибашьра ашьҭахь 1947 шықәсазы уи дҭалоит аспирантура СССР Анаукақәа Ракадемиа Абызшәеи ахәыцреи ирызку аинститут аҿы. Раԥхьаӡатәи ишәҟәы «Моҟ труд» ианылоит аибашьра ашьҭахьтәи иажәеинраала «Индыл» (Волга) (1948).
Аӡиас Волга ахаҿсахьала апоет ибоит Урыстәыла, аԥсадгьыл ду асахьа, Ҟабарда-Балҟариагьы уахь иналаҵаны.
Аҟабарда поет Б. Кәаш илирика иазҳауан ҩынҩажәижәабатәи ашықәсқәа рзтәи асовет поезиа аӡышьҭрала.
Имаҷым Б.Кәаш ас еиԥш аҵакы аазырԥшуа иажәеинраалақәа рхыԥхьаӡара «Амра ахьҭашәо» уб. егь.
Апоетцәа Б. Кәаши А. Кешокови ражәеинраалақәа аиԥшымзаара шырнубаалогьы урҭ аҩыџьагьы рпоезиатә ҵакыла кыр еизааигәоуп.
Иаҳҳәар ҳалшоит А. Кешоков «Ихәыцуа илирика» ихадоу амотив – ицыхцыху игәы иапоетизациоуп ҳәа, «Аҽыҩ сшақәтәоу», «Аразҟы», «Агәы» уб.егь.
Ахақәиҭра абзиабара («Адгьыл иқәтәоит анаҟә») илашәу аразҟы анымшәара («Аԥша иаҳәеит...») иҳараку аусқәа рынагӡаразы аҽазышәара («сымала сҵәыуом...») абас иҟоуп Б.Кәаш илирикатә фырхаҵа иҟазшьақәа.
Анасыԥ, аԥшӡара, аԥсҭазаара аҵакы – аџьаусаҿы, ақәԥараҿы, илашәу аразҟы анымшәара, – абарҭ игәаҭеиуа амотиви аидеиеи аҿиара рымоуп имаҷымкәа Б. Кәаш игәҭахәыцратә жәеинраалақәа («Ошхамахәо», «Сгәаҳәарақәа ргара», «Алаӷырӡқәа» уб. егь.) рҿы.
Аҟабарда поетцәа Кешокови Кәаши рфырхацәа реизааигәараҿы хадара ауеит аԥсҭазаара аҟынтәи ицо алирика-философиатә хәыцшьа.
Имаҷым аҟабарда поет Кәаш илирикатә рҿиамҭақәа рхыԥхьаӡара:. Илашоу аԥсҭазаара ҿыц иасимволу афырԥҳәызба лыхьӡ иазку апоема «Алашара», иҵару аполитикатә хырхарҭала иҩу, аибашьра хьшәашәа аепоха иаҵанакуа абзиабара, аԥсҭазаара, аԥсадгьыл иазку «Индыл» уб.егь. Апоезиа иаҷыдаҟазшьоуп гәаартылатәи ацәажәара. Б. Кәаш иажәеинраалақәа ирныԥшуеит уи ижәлари аԥсадгьыли рахь имоу абзиабара. Урҭ игәы ҭыӷьӷьаа поезиатә бызшәала драцәажәоит:
Уара уда сара сыҟоуп, зымҵәыжәҩа ԥҵәаз ахьшь
еиԥш, Уара уда сара сыҟоуп, зхала
игылоу ахҿарах еиԥш. Архнышьна ачун зыхшьым –
сара,
Ачыргәа ахш зызҭам – сара. Сан-сыԥсадгьыл, сыԥсҭазаара
аҵакы сурбеит, Сқәыԥшра ашықәсқәа раан
сумырҟьалеит. Ан лҳақ аԥа изшәомаҴ –
Абри оуп сара сгәы ззыҳәо. Ирымҳәои, аҳәарақәа ран
ашьапы иашьуам ҳәа... Сыԥсадгьыл, аԥсра сазхиоуп
уара ухьӡала! Уҿаԥхьа исыду ауалԥшьагьы
сырхынҳәып.
(еиҭ. А.Л. Жьиԥҳа)
Абас еиԥш иҟоу иҟәымшәышәу, иҵаулоу апсихологизм инареиӷьу аҟазшьақәа аныруеит Б. Кәаш илирика. Уи дырзышәаҳәаҩуп ҳаиҿыхарақәа, ҳиааирақәа ҳәа азгәеиҭоит аҵарауаҩ З. Налоев иусумҭа «Адыгаа ркультура аҭоурых» аҿы. (Нальчик 1985).
Иалкаатәуп, идыргәаҟыз ажәларқәа рыдышшылара, аҭынчраз ақәԥара темас измоу апоема «Ҩыџьа Џьонраа» (1948). Араҟа апоет илира аҿаԥнаҽуеит ауаа раҳаҭыр лазырҟәуа, урҭ рыбжьара аибашьра ҿыц амцабз рыбжьазҵо ацәгьахәыцҩы.
Џьон шкәакәеи Џьон аиқәаҵәеи рразҟы иазку илахьеиқәҵагоу ажәабжь ҳзеиҭеиҳәоит автор.
Апоема афырхацәа раԥхьаӡатәи реиԥылара ахьыҟалаз Европа аибашьра адәаҿы ауп. Араҟа урҭ рлахьынҵа аҿаԥхьа еиҟароуп. Ҩыџьа аиқәлацәа гәымшәарыла иқәԥоит афашистцәа ирҿагыланы. Аҩыџьагьы хәуп дгьылк аҿы.
Џьон шкәакәа иџьеишьоит абџьар ицызку иашьа еиқәаҵәа ишьа аниба:
Аибашьра ашьҭахь иаразнак америкатәи аҭеиҭԥш змоу арасизм, (амилаҭеилыхра) ахы цәырнагоит. Уи, ҳәарада, Џьонраа аҩыџьагьы ираӷацәаны ицәырҵуеит.
Џьон шкәакәа асанитарцәа дышьҭырхуеит, «аиқәаҵәа» дааныжьны. «Иҟоума убри еиԥш иҟоу уск, аԥсрада, анегр амҩа анирҭо!» Аха згәы ҭаԥшақьоу, иҳалалу анегр агәыӷра ду имоуп, аиааира ашьҭахь зегьы рыҽшырыԥсахуа, ԥсыхәа змам акагьы шыҟам, ауаҩытәыҩсатә зинқәеи иԥсадгьыли «аиқәаҵәақәа» ишрыздыргьежьуа.
Аха Америка урҭ жәытәла ирԥылеит – ашкәакәақәа оркестрла, аиқәаҵәақәа ақәырхит рацәак аҳасабала аидарамҩангага баӷәазаҿы. Зегь ҿыц иалагоит: апатудатәра, аусурҭадара, аҭагылазаашьа бааԥсы. Аҵкыс еицәангьы: бџьарла еишьцәаз («бџьарла еишьцәоу») аиашьа шкәакәа аибашьра ҿыци арасизми дырнапхгаҩны дҟалоит. Ажәак изымҳәо иџьеишьоит Џьон аиқәаҵәа. Агәыраз Џьон! Уи макьанагьы иҵегь агәра игоит Америка адемократиеи аиашареи: арасистцәа рмитинг аҿы уи иаахтны дықәгылоит аибашьра амца ацразҵо рҿаԥхьа, аҭынчреи аиашьареи еилазго дырҿагыланы.
Б. Кәаш ипоема «Ҩыџьа Џьонраа» аперсонаж хадацәа – еиуеиԥшым арасақәа, еиуеиԥшым адунеихәаԥшышьақәа, еиуеиԥшым аклассқәа ирыҵаркуа хаҿқәоуп. Ҩыџьа афырхацәа – ҩ-разҟык, ҩ-дунеик ирсимволқәоуп. Америка жәлар шахоит ашкәакәақәеи аиқәаҵәақәеи рыла. Ашкәакәақәа аибашьра амца ацразҵо ауаа, ԥаршеиқәа; аиқәаҵәақәа – аҭынчра азықәԥаҩцәа, ауаа бзиақәа.
Кәаш ипоезиаҿы иалукааша лагала ҿыцны иҟоуп асинтаксистә инверсиа, аинтонациа ацәажәаратә бызшәа азааигәара ажәеинраала аритмтә – рифматә беиара. Апоезиатә рҿиамҭақәа рыдагьы, Б. Кәаш икалам иҵыҵит имаҷымкәа анаукатә усумҭақәа; «Ҟабарда-черқьестәи афольклор аизгареи акьыԥхьреи аҭоурых», «Нарҭаа репос ажәеинраалеиҿартәышьа» уб.егь.» . Ҳәарада, урҭ рҵакы дууп адыга жәларқәа рҿаԥыцтә рырҿиамҭақәа наукала рыҭҵаара знапы алаку рзы. Б. Кәаш акрызҵазкуа арҿиаратә ҭынха азынижьт аҟабарда поезиа. Апоет ирҿиаратә усура ишасакьаҳәымҭаз иԥсҭазаара далҵит
1957 шықәсазы.24
Алим кешоков (Алим кешоков) (1914–№001)
Адыга поет, ашәҟәыҩҩы, Алим Кешоков иналукааша аҭыԥ ааникылоит иахьатәи Урыстәыла ажәларқәа рлитературақәа рҿы. А. Кешоков иаб дырҵаҩын, аграждантә еибашьра далахәын, актәи аревком ахантәаҩыс даман, ибзиаӡаны идыруан Б. Ԥачи А. Ҳавԥачи, иара убас егьырҭ аҟабарда поетцәа-ажәабжьҳәаҩцәа афольклор астиль ала иаԥырҵаз рпоемақәеи рашәақәеи. Урҭ рыхәҭак аурысшәахь еиҭаганы иҭыжьын.25
А. Кешоков иан лҟнытә иаҳахьан еиуеиԥшым ажанрқәа ирыҵаркуаз ҵҩа змамыз ажәлар рҿаԥыцтә рҿиамҭақәа.
Апоет А.Кешоков заатәи ирҿиамҭақәа жәпакы афольклор атрадициала ишьақәгылоуп.
Баксантәи ақыҭанхамҩатә школ аҿы аҵара аниҵоз инаркны изцәырҵуеит А. Кешоков арҿиаратә баҩхатәра. Араҟа уи ацхыраара ду ииҭоит Али Шьоџьанцыҟә. (ахатәы бызшәа дирҵон).
А.Кешоков ихаҭа иазгәеиҭоит ирҿиаратә мҩа аизырҳараҿы Али Шьоџьанцыҟә ибзоуроу шмаҷым атәы: 26 Насгьы раԥхьаӡа акәны араҟа ауп иара А. Шьоџьанцыҟә ибзоурала, иахьидырыз аурыс классикцәа А. Пушкин, М. Лермонтов, убас егьырҭгьы аӡәырҩы рырҿиамҭақәа. Ажәакала, аурыс поезиатә культура иабзоуроу рацәоуп А. Кешоков ирҿиара мҩа ашьақәгылараҿы.
1935 шықәсазы А. Кешоков дҭалоит Орџьоникиӡе ақалақь аҿы арҵаҩратә институт афилологиатә факультет. Нас дцоит Москваҟа иҵара анагӡара. Уи ашьҭахь дгьежьуеит Нальчикҟа. Напхгара азиуеит Амилаҭтә культура аҭҵаарадырратә институт. Еизигоит, икьыԥхьуеит, иҭиҵаауеит, афольклортә рҿиамҭақәа. Активла аус адиулоит Б. Ԥач иҭынха аҭыжьра. Иҩуеит астатиақәа аҟабарда культура азҵаатәқәа ирызкны. Еиқәиршәоит арҵага хрестоматиақәа алитература иазкны, аурыс классикцәа рырҿиамҭақәа рахьтә ихатәы еиҭагақәа ргәылаҵаны. Дазҿлымҳауп итәыла аҭоурых аҵара, аус адиулоит аҟабарда орфографиа, уи аҭышәынтәалара уб.егь.
Раԥхьаӡатәи иажәеинраалақәеи ипоемақәеи знылаз ашәҟәы «Ашьхақәа ршьапаҿы» аҭыҵымҭаз А. Кешоков 1941 шықәса кәыркәа мзазы аибашьра дцеит.
А. Кешоков иаԥиҵеит иаарылукааша ажәеинраалақәа жәпакы. Убарҭ иреиуоуп «Агәлымҵәах» (1940) «Аҽы сшақәтәоу» (1941) уб. егь.
Ажәеинраала «Аҽы сшақәтәоу», заатәи илирикатә рҿиамҭақәа иреиуоуп. Араҟа фырхаҵа хаданы даарԥшуп аамҭа ҿыц иааӡаз арԥыс-аоптимист. Уи девизс имоуп: «Иааиԥмырҟьаӡакәа амҩа сықәыз сара»
Сҽы ццышә ԥыруеит, ахаҳә дуқәа аҵаԥҽуа,
Хланҵы иҭаԥсоит урҭ ҵа змам аҵауларахь... Сҩыза, абзиа са сзы иуҭахызар,
Амҩа сызқәу ахаан 88
инымҵәааит! Ахрақәа зырхәашо арҩаш мчыс иалоу
Имааԥсо, еиқәымтәо ацәқәырԥ абжьоуп.
Амҩан са сшымгәыӷӡо аԥсра абла схыԥшыларгьы,
Сҽыццышә сақәтәаны, сԥыруа сазцоит.
(еиҭ. А.Л. Жьиԥҳа)
Кешоков иҩуан афилософиатә ҵакы змаз ажәеинраалақәа, аетиудқәа, имоуп имаҷымкәа аибашьра аамҭазтәи ажәеинраалақәа «Афырҭын», «Ашьхаҿ афырҭын», «Ахәра», «Аокеан иахагылоу аҵла» уб.егь.
А.Кешоков ироман «Ашәымҭа ссир» аатуеит уи афырхаҵа Асҭемыр иԥа Лиу иирала.
Алим Кешоков инапы иҵыҵит крызҵазкуа атемақәеи ахҭысқәеи ирызку ф-поемак: «Ашьха ашьапаҟны», (1938). Араҟа иаагоуп ҟабарда имҩаԥысуаз акласстә қәԥара, октиабртәи асоциалтә револиуциа аламҭалази, аграждантә еибашьреи Ҟабарда Асовет мчра ашьақәыргылареи ашықәсқәа раан «Аԥсыӡкҩы иԥҳа» (1940) аҟны иаабоит апантә Польша мраҭашәаратәи Белоруссиа ианамҭоз аԥсеивгаха, уи ахақәиҭтәреи Асоветтә Белоруссиа адлареи ртәы.
Апоема «Аб» (1944 – 1945) афырхаҵа ихаҿала ашәҟәыҩҩы аԥхьаҩцәа иреилиркаауеит Аибашьра дуӡӡа аамҭазы аҟабарда ҭаацәарак рҭоурых аԥсадгьыл ҵаула аԥа – аԥсахҩы дызшьуа аб гәеицамк ихаҿсахьа.
Апоема – легенда «Ақәыԥшра адгьыл» (194)), аҟны амч еиқәаҵәақәа зхы иақәиҭу нарҭаа ртәыла аҿареи аԥшӡареи рымызхырц зҭахыз раӷацәа ахьаҵахо, асимволикатә сахьала иаанарԥшуеит автор афашисттә мпыҵахалаҩцәа ирзыԥшу рлахьынҵа, рԥеиԥш.
Даара аинтерес ду аҵоуп Кешоков ироман «Ашәымҭа ссир» афырхацәа рыхьӡқәа: Лиу Асҭемир иаб Думасар, Сарыма, Жансох, Аркаша, Таша, Сосрыҟәо, Тина хәыҷы уб.егь.
Ароман асоциалтә проблема дуқәа ықәнаргылоит. Иалоу афырхацәа зегьы аҭоурыхтә ҵаҵӷәы рымоуп. Ароман иафырхацәа хадоу дара ажәлар рхаҭа роуп. Иаарԥшуп еинышәашьа змам ареволиуциа қәԥара, уи ақәԥараҿы аҿатә ԥсҭазаара атенденциа ҿыцқәа аиааира ргара. Иазгәаҭазар ахәҭоуп адыгааи аԥсуааи рпрозатәи рпоезиатәи рҿиамҭақәа тематикалеи идеалеи иахьеиқәҿырҭуа. Ас иҟоу арҿиамҭақәа рхыԥхьаӡара маҷым. Араҟа ҳазааҭгылар ауеит А. Кешоков ироман «Иԥҵәаз аҽеимааи» аԥсуа шәҟәыҩҩы Қь. Агәмаа иповест «Абаандаҩи». Арҭ аҩ-рҿиамҭак рҿы ишьҭыху атемақәа аамҭала еиқәҿырҭуеит. Аџьынџьтәылатәи аибашьра аамҭазтәи ахҭысқәеи уи иалагылаз аибашьцәа рхаҿсахьақәеи хымҩаԥгашьала, психологиала аҩымҭақәа акыр еиднакылоит еизааигәанатәуеит. Араҟа хаҵа-ԥҳәыс ҳәа еилых ҟамҵакәа ирылшо зегь ҟарҵоит азеиԥш ус азы. Урҭ имҩашьо ирныԥшуеит аԥсҭазаараҿы аидгылара зегьы ишрыцку. Рхыԥхьаӡара маҷым Кешоков ироман «Иԥҵәаз аҽеимаа» иагәылсуа ҵҩа змам ахаҿсахьақәа: 16 шықәса зхыҵуа афырԥҳәызба аферма напхгара азҭо, нас аибашьра зҽалазырхәуа (фиурер идгылаҩцәа кырынтә зыԥсы рцәызгахьоу) Лан Хабиба – агәеицамк, ахақәиҭра иазықәԥо, аҿар ргәы шьҭызхуа, лԥа Альбиан, амилаҭ дивизиа захьӡыз архәҭа напхгаҩыс иамаз, уи иԥшәма ԥҳәыс Ирина уб. егь. Автор ироман аҿы иаҳирбоит афашистцәа ргәыӷра ду здырҳәалоз аиааира иасимволны рмашьынақәа ирымаз «Аҽеимаа» шыԥҽуа, рхықәкгьы нагӡара шамоуз.
Хыхь ишазгәаҳҭаз еиԥш, 1941 – 1945 шықәсақәа рзтәи Аџьынџьтәылатәи аибашьра хлымӡаах асовет уаа зыхәра аӷьара уадаҩыз аҭагылазаашьа рнаҭеит.
Милаҭрацәала еилаз асовет уаа, милаҭ еилыхра ҟамҵакәа, маӡа-аргама, рымч-рылша зегьы ахақәиҭра агара иазыркуеит. Абар абарҭ ахҭысқәа шаныԥшуа Қь. Агәмаа иповест «Абаандаҩы». Ашәҟәыҩҩы ишааирԥшуала, иаҳирбоит хацәнымырха иқәԥо асоветуаа аӷа хәымга ицәымӷра рылаҽны иҟоуп, инагӡаны, еилкааны, рхаҿы иааганы ирымоуп рыԥсадгьыл аӷа инапаҿы ианаанха дара бӷеиҵыхрак шырмоуа, атәра ишҭагыло.
Аповест иамоуп хыԥхьаӡарала имаҷымкәа аперсонажцәа. Урҭ ихадоу ҩ-гәыԥкны ишаны ҳрыхәаԥшыр ҟалоит. Актәи агәыԥ еиднакылоит аԥсадгьыл ахьчаҩцәа – Адамыр, Сҭеԥан, Борис, Нина, Алиса уҳәа уб. егь.
Аҩбатәи агәыԥ еиднакылоит анемец фицар Ерих Шульци уи идгылаҩцәеи, насгьы аԥсадгьыл аԥсахҩы Прудникови.
Аповест аҿы иалукаартә иҟоуп Адамыр дахьҭаку дзызхәыцуа, игәҭахәыцрақәа ртәы зҳәо ацәаҳәақәа. Урҭ агәра ҳдыргоит иара иҩнуҵҟатәи ипсихологиатә ҭагылазаашьа зеиԥшроу ала, ижәлари иԥсадгьыли рзы ихы дшамеигӡо.
Зыԥсадгьыл зхы ақәызҵо, зыжәлар рразҟымҩа иазықәԥо уи дыԥсит ҳәа дыԥхьаӡам ҳәа иԥхьаӡоит аԥсреи абзареи ирыбжьагылаз арԥыс. Иагьа ддырххазаргьы, Адамыр аӷацәа ирыхәашаз ажәак иҿыҵшәомызт, ичҳара аԥыжәара агоит. Афашистцәа ирҿагыланы иқәԥоз апартизанцәа рыбзоурала Адамыр ахақәиҭра иоуеит, иҩызцәа дрылагыланы еиҭа аибашьра дналагеит.
Араҟа иаарԥшу апарторганизациа анапхгаҩы Сҭеԥани аԥсадгьыл абзиабара еиднакылаз аҭыԥҳацәа Нинеи Алисеи уҳәа аԥсадгьыл ахьчара иазку акыр аусқәа мҩаԥыргоит.
Нина анемец бызшәа ахьылдыруаз абзоурала ауп Адамыр дызлеиқәхаз, Ерих Шульц асовет партизанцәа дшыркыз. Сҭеԥан напхгара зиҭоз ауаа дбаандаҩыртәит
уи афашист хәымга. Аиашара аиааира агоит. Араҟа иаагоуп зыԥсадгьыл зыгәҭыхоу, хамеигӡарак ҟамҵакәа иқәԥо, зхы-зыԥсы иашьҭам афырхацәа, урҭ ирнубаалоит агәымшәара, апатриотизмра ҳәа азгәарҭоит ари аҩымҭа иахцәажәахьоу акритикцәа Ш.Д. Инал-иԥеи Р.Х. Қапбеи.
Меижьарада, А. Кешоков иреиӷьу ирҿиамҭақәа шаҳаҭра руеит урҭ равтор, апоезиа ус баша напҟазарак аҳасабала дшазымнеиуа, уи иара дахәаԥшуеит зыҩаӡара ҳараку ажәлар рымаҵ аура иазку иԥшьоу миссиак аҳасабала.
ҳаҷым ҭеуна (хачим Теунов) (191№–1983)
Ҳаҷым Исҳаҟ-иԥа Ҭеуна раԥхьаӡатәи аҟабарда шәҟәыҩҩцәа рабиԥара даҵанакуеит.
Ҳаҷым Ҭеуна диит 1912 шықәсазы. Аҵара иҵон Горки ихьӡ зхыз Москва Литрабфак аҟны, Ажурналистика аинститут иатәыз агазеҭқәа рредакторцәа ркурсқәа рҟны. Ашьҭахь СССР ашәҟәыҩҩцәа реидгыла аҟны иҟоу Иреиҳау алитературатә курсқәа дрылгеит. Аус иуан агазеҭ аредакторс, Ҟабарда ВЛКСМ аобласттә комитет амаӡаныҟәгаҩыс, аобласттә комитет арадио напхгара азиуан. Ҳаҷым Ҭеуна иповестқәеи иажәабжьқәеи; «Аслан», «Лад иԥҳәысаагара» уҳәа убас егьырҭгьы ҟабардатәи апроза аҿиараҿы аҭыԥ ду ааныркылоит. Урҭ акьыԥхь рбеит Аџьынџьтәылатәи аибашьра иалагаанӡа. Аибашьра ашьҭахь уи иҭижьит апрозатә рҿиамҭақәа еидызкылоз ашәҟәқәа акымкәа-ҩбамкәа.
Ҳаҷым Ҭеуна иҭижьхьеит ароманқәа ҩба. Уи деицырдыруеит иара убас, аҟабарда литературеи адыгаа ркультуреи ҭызҵаауа наукатә усзуҩны. Акырынтә иҭрыжьхьеит уи ишәҟәы «Ҟабарда алитературеи ашәҟәыҩҩцәеи».
Ҳаҷым Ҭеуна заатәи иочеркқәа «Ахатәцәырҵра ссир» – аҟабарда жәлар рашәаҳәаҩ апоет Беқьмырза Ԥач илитературатә патреҭуп. Араҟа автор иааирԥшуеит ижәлар гәакьа ркультура аҭоурыхи иқыҭауаа рыԥсҭазаара иадҳәалоу агәалашәарақәеи. Иара убас ареволиуциа ҟалаанӡатәи аҟабарда рккаҩы Шора Ногәма иԥсҭазаареи ирҿиаратә мҩеи дрыхцәажәоит аочерк «Ҩадатәи алашара» аҟны. Уи уаҟа иаҵишьуеит адыга рккаҩы Шора Ногәма идунеихәаԥшра ашьақәгылара аурыс культура ахыԥша шаныԥшуа.
Ҳаҷым Ҭеуна иочеркқәа «Апоет имҩа», «Аԥсҭазаареи апоезиеи» рҟны анализ рзиуеит иара иаамҭазтәи ашәҟәыҩҩцәа Али Шьоџьанцыҟәи Алим Кешокови рырҿиамҭақәа.
Ҳаҷым Ҭеуна раԥхьатәи иповест «Аслан» анаҩстәи иажәабжьқәа «Ахьтәы уасцәа», «Арҩаш ҿыц» рҿы ирзааҭгылоуп ареволиуциа ашьҭахь аҩажәатәи, аҩажәижәабатәи ашықәсқәа рзы ҟабардаа знысыз аҭоурых мҩа. Иара убас аҟабарда жәлар рҭоурых инарҵауланы иаарԥшуп ашәҟәыҩҩы ироманқәа «Угәы аԥхара рыҭ», «Шогьемыҟәаа рабшьҭра» рҟны. Аповест «Аԥсы лашақәа» иашьашәалоу ароман «Угәы аԥхара аҭ» аҟабарда интеллигенциа абиԥара ҿа рыԥсҭазаара аарԥшра иазкуп. Ажәакала, Ҳаҷым Ҭеуна ирҿиаратә мҩа зегьы ианыԥшуеит иҵауланы ижәлар рыԥсҭазаараҿы ирхыргахьоу аҭоурыхтә хҭысқәа рхыԥша. Араҟа инарҭбааны иаарԥшуп аибашьра атема.
Иналукааша аҭыԥ ааннакылоит ашәҟәыҩҩы ирҿиараҿы акыр шықәса аус здиулоз ироман «Шогьемыҟәаа рабшьҭра». Ароман аҿы автор иаҳирдыруеит Ԥыҭҩык аҟабарда ҭаацәарақәа рабиԥарақәа рразҟы, 1912 шықәса инаркны Нхыҵ-Кавказ, ареволиуциатә еиҭакрақәа ҟалаанӡа, афеодал-патриархалтә аамҭазтәи ауаа рыхдырра аҽшеиҭанакуаз.
Инарҭбааны иаҳҳәозар, ареволиуциа ҟалаанӡа шьхатәылан асоциал-економикатәи, аполитикатәи ҭагылазаашьа зеиԥшраз, акапиталисттә еизыҟазаашьақәа ашьхарыуаа рыԥсҭазаара ишалаҵәоз, аџьажәлар рмасса, рпролетартә хдырра маҷ-маҷ ишҿыхоз, Ленин игвардиа
иеиуаз ареволиуционерцәа рҟазшьақәа шышьақәгылоз уҳәа раарԥшра ауп изызку Ҳаҷым ироман «Шогьемыҟәаа рабшьҭра». Абри апроблематика дазҿлымҳан ашәҟәыҩҩы алитература аҟны раԥхьатәи ишьаҿа анеихига – иповест «Аслан» анаԥиҵа нахысгьы.
Ҳаҷым Ҭеуна ироман «Шогьемыҟәаа рабшьҭра» сахьаркыратә еибыҭашьеи идеиатә ҵакылеи излеизааигәоу маҷым аурыс классик А.М.Горки иаԥҵамҭа «Артамоноваа рус».
Ҳаҷым Ҭеуна 1971 шықәсазы ироман «Шогьемыҟәаа рабшьҭра» азы ианашьан Ҟабарда-Балҟариатәи АССР Аҳәынҭқарратә премиа.
Адам шьоџьанцыҟә (Адам шогенцуков) (1916–?995)
Адам Шьоџьанцыҟә апоет, ашәҟәыҩҩы диит 1916 шықәсазы. Далгеит Ҟабарда-Балҟариатәи арҵаҩратә институт. Такәы аамҭа иара абри аинститут аҟны рҵаҩыс аус иуан. Далахәын Аџьынџьтәылатә еибашьра ду. Ианашьоуп ирацәаны аҳамҭақәа. Аибашьра ашьҭахь аус иуан аҭҵаарадырратә институт аҟны, ареспублика акультура аминистрс, ажурнал «Ошхамахо» аредактор хадас, ашәҟәыҩҩцәа Реидгыла ахантәаҩыс. Адам Шьоџьанцыҟә аԥхьаӡа иргыланы дпоет-лирикуп. Уи иҭижьхьеит ирацәаны ажәеинраалақәа реизгақәа.
Адам Шьоџьанцыҟә аус иуеит иара убасгьы апроза ажанр аҿгьы. Раԥхьаӡатәи иажәабжьқәа иреиуоуп «Агәаара» (1939 ш.), апартизанцәа ирызку ажәабжь «Раԥхьатәи ашьаҿа» (1941 ш.9, аповест «Сафиаҭ лааԥынра» (1956 ш.) . Иара убас «Амшцәгьа алагамҭаз иԥхо амра», «Уара ухьӡ ихьӡысҵоит» убас егьырҭгьы.
Аповест «Сафиаҭ лааԥынра» асиужет даара имариоуп. Араҟа инагӡахоит аҟабарда ҭыԥҳа лгәаҳәара уи иҭахаз лашьа дызлацәаӷәоз атрактор ныҟәцаҩхоит, далацәаӷәоит, агәра лгоит аҳәса «ахацәа» иреицәаны аус шырымуа.
Сафиаҭ абзиабара цқьа, ауаҩытәыҩса дҳаразкуа ахпатуқәҵаратә цәаныррақәа, ажәытәра ацәынха-мынхақәа ркажьра, аҿыц аамҭа иаанаго аԥсҭазаара ашәагақәа патула рықәныҟәара, аԥҳәыс ауаажәлар реилазаараҿы ҭыԥс иаанылкыло уҳәа абарҭқәа зегьы ибзианы еилылкаауеит,
агәыӷра дуӡӡа лызцәырнагоит. Ари аповест аҿы ибзианы иаарԥшуп иразу, иҳараку, афольклор атрадициақәа ирхылҵыз ауаҩытәыҩсатә еизыҟазаашьақәа. Аповест тема хадасгьы иамоу аҟабарда ҭыԥҳа Сафиаҭ лхаҿсахьала ашәҟәыҩҩы иаҳирбоит Ҟабарда-Балҟариа ақыҭа аҿыц ԥсҭазаарахь амҩа ҭбаа шылнахуа, ажәлар ркультура аҩаӡара аҳаракра аиааирагьы шаго.
Ажәакала, ашәҟәыҩҩы Сафиаҭ лхаҿсахьа ала иааирԥшуеит ахаҵа акала иҵамхо афырԥҳәызба гәеицамк лроль, аҭаацәаратәи ауаажәларратәи ԥсҭазаараҿы.
Хыхь ишазгәаҭоу еиԥш аповест ипрозатәу апоема аҩаӡара аҟынӡа инагоу аестетикатә хаҭабзиарақәа ҳаракуп. Абзиабара ауаҩы иҟазшьа бзиақәа рыхьчареи реихаҳареи иазкуп Адам Шьоџьанцыҟә ҳазлацәажәо иповест «Сафиаҭ лааԥынрагьы».
1963 шықәсазы ажурнал «Ошхамахо» аҿы икьыԥхьын Адам Шьоџьанцыҟә иповест «Залина». Араҟагьы автор лирикк иаҳасабала иӡбоит аморал-етикатә ҟазшьа змоу апроблема. Аповест атема азкуп гәаартылатәи абзиабара ду, иахьатәи аамҭазтәи аҿар рыбзиабара. Ирылшома иахьатәи аҿар иаалырҟьаны рыбзиабара аҿаԥхьа ицәырҵуа акрызҵазкуа ауадаҩрақәа риааира. Изалшома ажәытәтәи ацәынхамынхақәа бзиа иеибабо рынасыԥ иаԥырхагахар? Абарҭ азҵаарақәа ықәиргылоит автор иҿаԥхьа.
Аповест аҵакы аилкаара мариоуп. Иҟәышу, згәы аарту Залина бзиа дылбоит ақәыԥш Мусаби. Иаргьы убасҵәҟьа аҭак ҟаиҵоит. Бзиа еибабо даара иқәыԥшқәоуп, урҭ еиҳау аҵараиурҭа иазхәыцуеит. Аха Залина лыбзиабара иҽазҵәылхны дашьҭоуп знапы цқьам, аколхоз аферма аиҳабы Хапача.
Залина лашьа Назир, ишыҟалах здыруада, Хапачеи иареи еиҩызцәахоит. Назир дгәыӷуан Хапача хьаадабаада аунитверситет аҭаларазы акрызҵазкуа ақьаадқәа
изиԥшаап ҳәа. Аус убраанӡа инеит, Назир дицхраауеит агмыг Хапача инапы злаикыз ахәымгараҿы. Залина лымҵарсра аҟны амҵарсцәа ирықәмақаруа, русқәа уадаҩхо ианыҟала Залина лабду Каншао (Залина аҭаацәа лымаӡамызт) аӡӷаб дазааигоит лхатә гәаԥхарала дыргазшәа арзаҳал лҩыртә. Абырг дацәшәон аус аӡбарҭа аҟынӡа инеир ҳәа, уи Назиргьы иԥырхаган, насгьы Хапача иҭынхацәагьы дрыцәшәон.
Ажәакала, Залина иуадаҩыз аҭагылазаашьа ӷәӷәа дҭагылан, ишылҭахымыз диццоит бзиа илымбо Хапача.
Аха Мусаби дықәԥоит. Залинеи иареи рыбзиабара ахьчаразы. Уи ицәтәымуп адаҭ ацәынха-мынхақәа. Хапача димпыҵижәжәоит бзиа иибо аҭыԥҳа.
Аҵыхәтәаны Мусабии Залинеи еицыҟалоит, урҭ насыԥ рымоуп, инарыгӡоит иҿахҵәаны иҟаз рыԥсҭазаара.
Адам Шьоџьанцыҟә еиҭах аԥсҭазаара аҟны ицқьоу, иԥшӡоу, инеиҵыху, иҳараку алирикатә бжьы ахаҵаны иҩуеит ари аповестгьы. Уи автор ипроза иаҟазшьоуп. Амала, егьырҭ аҩ-повестк излареиԥшым, ари аповест аҟны иӷәӷәоуп апублицистикатә хыҵхырҭақәа.
Залинеи Мусабии рыбзиабара цқьеи, доуҳалатәи рыҩаӡара аҳаракыреи, аԥсҭазаара ҿыцахь аҿар рааԥхьараҿы аԥыжәара агоит.
Иара убас иазгәаҭатәуп Мусабии, Залинеи, Каншаои реиԥылара, имшәаӡакәа раԥхьаҟатәи рпланқәа реиҿкаара. Адам Шьоџьанцыҟә алирикатә цәа зыҟәынҳәҳәы иҟоу иповестқәа аҿар иахьатәи рыԥсҭазаара аарԥшра иазкуп. Ашәҟәыҩҩы араҟа иааирԥшуеит аҿар рдоуҳатә беиара,
урҭ аиаша рыхьчоит, ирнышәом амци ахәахәеи. Иазгәаҳамҭар залшом, адыга шәҟәыҩҩы Адам Шьоџьанцыҟәи аԥсуа шәҟәыҩҩы Алықьса Џьонуеи еимаздо акы акәны иҟалаз урҭ рпоемақәа «Аԥсҭазаара иацу», «Ашьеи абзиабареи». Аҩпоемакгьы цәаҳәа-ҟаԥшьны иргәылсуеит ауаҩы игәаҵаҿы ииуа зегьы иреиӷьу ацәанырра абзиабара. Аха уи абзиабарагьы еиуеиԥшымкәа ахы цәырнагоит: аԥсадгьыл ахь абзиабара, ан лыбзиабара, аиаҳәшьа лахь абзиабара, аиашьа иахь абзиабара. Аӡәы игәы иаанагар ауеит, абзиабара аха змада аибашьра аилашымҭаз ҳәа. Ауаҩы, аибашьҩы, аԥсреи абзареи данрыбжьагылоу ауп аԥсҭазаарахь агәыӷра хәшәҵас, амч илазҵо абзиабара анизцәырҵуа. Уи аамҭазы уи ицәеижь зыхьчо акәылӡы ауп, игәы зыхьчо абзиабара ауп. Уи ацәанырра цқьа акәын изыхьчоз апоемақәа рфырхацәа хадақәагьы.
Адгьыл гәынқьуан аԥсы
ҭазшәа, Аҭҟәацрақәеи, атанк
аихашьапқәеи рыбжьы ахыҩуа, Ажәҩан хәаҽуан, иҵәаауан, Аҳаирпланқәа реиҿахысра
азхымго.
(еиҭ. А.Л. Жьиԥҳа)
...Ианааҭынчрахалак Аслан Беканов иааикәыршаны иҟаз аԥсабара ԥсаатәҵас, дышьҭԥааны дагошәа, зегьы еилыкка ибла иаахгылон. Мшаҽнеиԥш, иаԥхьа даацәырҵуан иан.
Сан ахцәышла, сан напы хаа, Схәышҭаара амца, алҩа афҩы! Игәалашәара дацлабуеит
дааҟәымҵкәа, Агәалашәароуп имоу ауаҩы... (еиҭ. А.Л. Жьиԥҳа)
Дахьымӡарашәа, дыццакны икьаҿ аџьыба иааҭигон афотосахьеи, асалам шәҟәи. Даԥхьон афотосахьа
ианыз аҩыза «Гәаларшәагас, сашьа изын – Азима». Ԥшьаала иӡамҩа инахьыжжуан илаӷырӡ. Ихәыцрақәа дыргәылахар ҳәа ишәоушәа, аибашьра хлымӡаах ԥсҭҳәаны адгьыл инахатәон.
Абасҵәҟьа акәын аԥсҭазаара дышԥнашәоз Баҭал
Смырбагьы:
«Аҭынчра збодаз,
Аҭынчра абаҟаз, ауаҩы ишьа ахькашуа. Афронт аҳәаа иқәмацәысуан, Абџьарқәа гәынқьуа.
Уа зсалдаҭра фырхаҵароу
Иназыгӡоз зҭоуба,
Дрыцны днеиуеит Баҭал Смырба, Аԥсынтәыла аԥа».
(А. Џьонуа).
Зқәыԥшра зхьыкәкәоз арԥыс аибашьра дықәнагалеит аукраина дгьыл ахь. Араҟа ауп раԥхьаӡа акәны иабџьар ауаҩы иқәкны дахьхысыз. Ԥсеивгарак анроулак, Баҭал ихәыцрақәа иԥсадгьыл ахь диаргон. Гәкаҳарак инмырԥшыкәа иҭаацәа рахь иҩуан асалам шәҟәы:
«Сан бышԥаҟоу? Саб уеибгоума?
Кама хәыҷ – саҳәшьа?
Ишәцәызӡауам зегьы шәыгәхьаазгоит, Схәыцра шәыцуп, шәгәыӷра сыцуп Иахькаҭәауа ашьа.
Уахгьы-ҽынгьы ара.
Сыбла ааихьысшьыр,
Сыԥхыӡ иалоуп ҳара ҳхәышҭаара... Сан бымгәырҩан. Саб усцәымшәан, Ишәарҭазаргь абра,
Лассы-лассы шәышәҟәы соулар
Шԥасҭаху сара! Исзыжәыҩла ҿыцс иҟоу Ҳара ҳ-Аԥсынра...»
Исалам шәҟәы аибашьра иахганы, иԥсадгьыл ахь амҩа иқәлон...
Аибашьра шцац ицон. Дҵак даҽа дҵак ашьҭанеиуан.
Ад. Шьоџьанцыҟә ифырхаҵа Аслан дызлаз архәҭа Орлов инапхгарала дырҩагь аӷа иҿагыланы аибашьра иаҿын. Аслан аӡәаӡәала иҩызцәа ивыршьаауан. Адгьыл иҽаҟаратәны, аӷа дцәыҵатәаны дахьхысуаз ахыбрахь дҳәазо иҿынеихеит. Ииулакгьы уи ахыбра ԥижәеит, ԥсеивгарак ҟамҵакәа дҩагылеит дырҩагь. Илаԥш наиқәшәеит аӷацәа руаӡәк. Уи Аслан икомандир Орлов иахь иабџьар ахы ирхахьан. Мгеимцарак иалагӡаны икомандир днаиԥыххылеит, иҭҟьаз ахгьы иара иқәшәеит.
Маҷк дааблаҟьан, нас дыччашәа ҟаиҵеит,
Аха иҽизнымкылт, дкаҳаит
афырхаҵа, Аслан дызшьыз уи афашист
иқәкны Орлов деиҵамхакәа ихымца
зегь ихиҟьеит.
(еиҭ. А.Л. Жьиԥҳа)
Орлов ирхәҭеи иареи ирымаз адҵа нагӡан. Акомандир Аслан иџьыба иҭаз афотосахьеи асалам шәҟәи ааҭигеит:
Сергеи Орлов асалам шәҟәи, афотосахьеи ааҭиган,
Зашьа заҵә изыԥшыз аҭыԥҳа дналҿаԥшит...
Уи лыблақәа урыддырхалон, Лыџьымшьқәа ажәҵысқәа
реиԥш иԥыруан.
(еиҭ. А.Л. Жьиԥҳа)
Аслан ари асалам шәҟәы ашьҭра дахьахьымӡаз даара игәы инархьит Орлов. Аха дырҩагь еибашьран. Аслан дназлаз, иҭахақәаз зегьы аиашьаратә ԥсыжырҭаҿы анышә иамардеит.
Азеиԥш ҳаҭгәынаҿ анышә иарҭеит,
Шаҳаҭс ирымаз аԥҭа заҵәқәа ракәын.
Ажәа дуқәа ҳәамызт, ашәҭ шьыҵәрақәа шьҭаҵамызт,
Абаҟагьы ргыламызт,
(еиҭ. А.Л. Жьиԥҳа)
Урҭ амшқәа кыр хара инаскьахьан, аибашьра аҳәаақәа Берлинынӡа инеихьан, убраҟа ауп дахьырхәызгьы Сергеи Орлов. Аибашьра дызҭанаргылаз зегьы ихганы аиааира мшы аҟынӡа днеит.
Даҽа мыҟәмабарақәак дрықәшәон даҽа фырхаҵак Баҭал Смырба. Баҭал дызлаз архәҭа аӷа итанкқәа ирҿагыланы аибашьра иаҿын. Артҟәацгақәа иманы урҭ дырҿагыланы ддәықәлеит Баҭал. Руак аԥжәара илиршеит рацәак изааигәахаанӡа. Аха иаԥхьаҟала даҽак ижәлан иааиуан. Адгьыл длықәиеит уажәы-уажәы дырҟьацны ихысуама уҳәартә еиԥш ишәарҭаран. Артҟәацга ақәыжьра дахьӡеит, нас деиқәзырхараны иҟаз аҭабиа дҭаиазаап:
«Иԥсны ибзахаз шьауардынҵас,
Ергьҳәа деихан, анышә далҵит имч гәаҭо азныказ,
Даашанхан имаха-шьаха днаха-аахеит,
уажәазы деибган,
Инеиҿишьит инапсыргуҵа Даҵаԥшуа жәҩан!»
Уи ашьҭахь ԥыҭк мырҵыкәа, аштаб ахь иԥхьеит. Ара уи раԥхьатәи идҵа ирҭеит. Ԥшьҩык, аӡәык еиԥш еицны аӷа ицҳа аԥжәаразы инеиуан. Егьа уадаҩра рзаԥҵазаргьы инарыгӡеит рыдҵа.
«Абар ҩынтәуп Баҭал Смырба Дпартизануа уа. Даԥылоижьҭеи аӷа итилаҿ Ааԥынтәи аҿа.
Уи иарԥысра аҭәымҭаҵәҟьами, Иџьаџьауа иԥаҵа, Ибзиабарагь аҽаҵәахуама, Иара атәы ҟамҵа.
Апратизан ӡӷаб Саианко Нина, Лыблақәа ҭыԥхо
Игәы дҭалеит,
Игәы дҭыҵуам,
Агәыбылра мцахо,
Аха жәала ҳәашьа изаҭом Ус ишиҟазшьоу.
Ари аԥҳәызба қәыԥш аибашьраҿы лбара Баҭал изы ахьаа рацәа ацын. Уи данлыхәаԥшуаз, ибла иаахгылон иҩнра, иашҭа, иҭаацәа. Баҭали Нинеи рцәанырра иаарыкәыршаны иҟазгьы еицгәарҭахьан. Ркомандир Божко Баҭал днаиԥхьан иеиҳәахьан, Нина уи иҩызара дшаԥсоу, даргьы чарак рыздырхиар шахәҭоу атәы. Баҭал икомандир иажәақәа рҭакс ус иҳәеит:
«Сшәыҳәоит са саҭашәымҵарц, Миха Иван-иԥа,
Баҭал даахәыцит дамаԥхашьо, Аҭак иҳәарц ӡба:
Иҭабуп ас ҳахьелышәкааз, Аха ачара – мап,
Ачараура аибашьра ашьҭахь Аԥсны ҳахьӡап!..»
Иаалырҟьаны архәҭақәа ироуз адҵала, рымаҭәа еизганы даҽа бнак ахь ицар акәхоит. Уа зегь рылымкаа, Баҭал иргылоит қьала хәыҷык, мшьамбала ишышны. Рҩызцәа аҵәы алаҵо, Нина лзы ауп ихы аџьабаа заирбо ҳәа алаф рҳәон:
«Убри ашьҭахь
Хара имгакәа, амаӡа аахтны
Баҭали Нинеи рҩызцәа ааицәажәан, Уа рхәышҭаараҟны рразҟы еибырҭеит, Ирызгәдуу, ҭынч иааилатәаны.
Абна еиужьра ыҵырцәажәо
Ҭынхара рзуны...»
«Баҭал Смырба аӷа итилаҿ Дарӡрыжәит ашьаура
Уахгьы ҽынгьи изеиԥшны
Дацәымшәо аԥсра.
Нинеи иареи мышкы еибамбар Рзычҳауазма шьҭа,
Нинеи иареи ҭаацәарак ракәны Рҽеидыркылт убра».
Нина лцәа ахшара далашәахьан, уи Баҭал еиҳагьы игәы арҭынчуамызт, иԥсҭазаара дшақәымгәыӷуаз мҩашьо Нина абас еиԥш леиҳәеит:
«...Аиааира аамҭа сахьымӡакәа Ибдыруеи сҭахар,
Сани саби
Саҳәшьа Камеи идырҳа схабар. Сыхьӡ зҳәаша ҵеик диргьы, Иԥсынҵры мҩа ӡба,
Сҭаацәа ахьынхо басҳәахьеит Мышкызны ддырба!..»
Ус ишыҟаз, аӷа дырҩагь иҽырбааԥсны дрыжәлеит, аха еиҳарак ашәарҭа иҭагылаз Нинеи ахәцәеи ракәын. Урҭ ирымариашаны ауп атанк ахы рханы ишаауаз. Ари збаз Баҭал артҟәацга кны атанк иҽаҵеижьит.
«Афырхаҵеи аԥсцәаҳаи Ааиҿагылеит абра, Афырхаҵеи аԥсцәаҳаи Ирзыԥшын аԥсра, абылра. Аԥша иуыууаз хлымӡаахха, Иқәыҩуан адәы. Шәаџьҳәара рызнауазшәа Уа иҭахаз ӡәырҩы...»
Еилгеит аибашьра. Зыԥсы ҭаны еиқәхаз рыҩныҟақәа рахь ихынҳәит. Нина дук мырҵыкәа хшара длоуит. Уи дыҷкәынан, Баҭал ихьӡылҵеит. Дырҩагь хашҭра иқәымкәа иԥсы ҭалеит Баҭал Смырба. Нина есымшааира лгәы иҵаххуан Баҭал иажәақәа. Уи иҭаацәа рахь дцар лҭахын, аха агәыӷьра лцәыуадаҩын. Лара илдыруан Баҭал иҭаацәа рыҷкәын иӡбахә ҳәа акгьы шырзымдыруаз. Нина амҩа дықәлеит Аԥсынтәылаҟа.
«Лара лзыҳәан аҽарҿыцуеит Аԥсны агәыбылра,
Лара лзыҳәан игәырԥшаагоуп Аԥсныҟа аара.
Ахәыҷи лареи ирзыԥшыми Гәыӷрала аҽырхиа, Агәырҩеи агәырӷьареи Зҭало амӡырха!»
Маҷк даҽакала имҩаԥысит Аслан Беканов иҭоурых. Акомандир Орлов аибашьра анеилга Аслан иҭаацәа рахь дцеит. Аҩны дахьнеиз Аслан иаҳәшьа Азима лыԥҳа лакәын иҟаз. Азима лан данааи Орлов Аслан исалам шәҟәы риҭеит, иагьреиҳәеит уи иҭахашьахаз. Ари аҩнаҭа иамаз агәаҟра даҽа гәаҟрак ацлеит. Азима лыԥшәма аибашьрантәи дзымхынҳәит, уи иацлеит Аслан иҭахарагьы.
Аамҭа аангылазшәа ибон
Сергеи, Урҭ гәыдеибакылан
иахьынӡаҵәыуоз, Аԥсы ивараҿ итәаны,
Рыгәшәа еибырҳәон зыԥсы ҭоу–
Аԥсҭазаара – ԥсҭазаароуп...
(еиҭ. А.Л. Жьиԥҳа)
Орлов дахьыхынҳәуаз имамызт, иашьцәа ҩыџьа ҭахахьан, иан дыԥсхьан. Занааҭла Сергеи дтрактористын, аусура аԥшаара изымариамхеит. Дагьаангылеит Аслан иҩнаҭаҿы. Азима илцәыуадаҩын агәылацәа рцәыҵацәажәарақәа рычҳара, аха лашьа иҩыза лара дарӷьажәҩаны даалывагылеит. Егьа лхы лжьарц иақәылкызаргьы, уеизгьы Сергеи лгәы изцон.
Ауаҩы ус дшоуп – игәы анасыԥ иазыҳәоит.
Дгылоит Азима, лшәарақәа налхырҟьа,
Бзиабарала дгәыдылкылоит
Сергеи, Лнапқәа мҵәыжәҩаҵас
икәыршаны.
(еиҭ. А.Л. Жьиԥҳа) Егьа гәаҟра ихигазаргьы Сергеи иԥсҭазаараҿы амш лашақәа ааины иааидгылеит.
Аҳаракыра ду ахь дхалеит уи дымшәакәа,
Аҩыџьагь рынасыԥаз деибашьуа.
Нас уаҟа дшыҟоу, ажәҩан
иалԥаа, Разҟы наӡак рзааигап
илашаӡа!
(еиҭ. А.Л. Жьиԥҳа)
Абри аҩыза аҵыхәтәақәа рымоуп арҭ аҩ-поемак. Ҳәарада, авторцәа аламала ус ирмыӡбеит ари аҩыза атема алацәажәара. Хықәкы хадас иарҭаз ауаҩы иԥсҭазаараҿы еснагь ацәаҳәа еиқәаҵәа, ацәаҳәа шкәакәа шашьҭанеиуа агәра ҳаргара ауп. Егьа ажәҩан хәашьызаргьы, егьа аԥсҭҳәа хызаргьы, знымзар зны амра ахы цәырнамгар залшаӡом. Уи амш абаразы, иаԥсоуп анхара...
Иааизакны, Адам Шьоџьанцыҟә ипроза аилазаашьа ианубаалоит ишәаҳәо аколорит бызшәала ишҩу, алироромантикатә ажәабжьҳәаратә ҟазшьа шамоу.
Ашәҟәыҩҩы ипрозатә рҿиамҭақәа, аҟабарда проза иузаҟәымҭхо иадҳәалоу хәҭақәоуп, уи илашоу, иоригиналу аҟабарда литература аҭоурых адаҟьақәа ирнылоит.
АчерҚьеС лиТерАТурА
Ачерқьес литература, хыхь ишаҳҳәахьоу еиԥш, адыга литературақәа ируакуп. Уи иит, иҿиеит, иӷьацеит, иахьагьы аизҳара амҩа иангылоуп Ҟарачы-Черқьестәи Ареспубликаҿы.
Ачерқьес литература егьырҭ адыга литературақәа рылымкаа ҷыдарас иадубало – ахы инаркынгьы уа еиҳа аԥыжәара рыман апрозатә жанрқәа, иара убасгьы адраматә 8ҵамҭақәа. Апоезиа акыр ихьшәаны ауп ишцәырҵуа. Убас иҟан, иаҳҳәап, абаза-черқьес шәҟәыҩҩы ). Ҭабулов ипиесақәа «Зули», «Зарылиа», Ҳ. Абуков иажәабжьқәа, ифелиетонқәа, ироман «Инџьықь ахықәан» (1930 ш.), Магомеҭ Дышеков иажәабжьқәа, ипиесақәа, ироман «Ашәаԥшь» (1930 ш.) уҳәа егьырҭгьы.
Ачерқьес литература заатәи аԥҵамҭақәа рҟны иаарԥшуп ачерқьес жәлар асоциалтә хақәиҭразы рықәԥара, изнылаз аԥсҭазаара ҿыц амҩа аӡыргара.
1930–?950-тәи ашықәсқәа раан жанрла, тематикала акыр аҽарҭбааит ачерқьес литература. Ицәырҵит арҿиаҩцәа ҿарацәа. Апроза инаваргыланы аизҳара амҩа ианылт апоезиагьы. Арҭ аҩжанркгьы рҿы 30-тәи ашықәсқәа раахыс қәҿиарала аус руан иаалукааша ачерқьес шәҟәыҩҩцәа Абдулаҳ Охтови Хусин Гашокови. Лагала дуны амилаҭ литератураҿы иҟалеит А.Охтов иповест «Асиаҭ лхаҳә», ипоема «Бела Лыԥсҭа», Хусин Гашоков илирика, ипоемақәа «Ашьха ԥҳәызба», «Аибашьра ду ашьҭахь», иповест «Аби аԥеи» уҳәа егьырҭгьы.
Ҳазну аамҭазтәи ачерқьес литература иахаҭарнакцәоу абаҩхатәра злоу ашәҟәыҩҩцәа рҩымҭақәагьы инарҭбааны аԥхьаҩцәа ирылаҵәахьеит. Апрозаикцәа С. Хатунов, М. Адамоков, С. Мисроков, М. Ахметов, Х. Братов, апоетцәа А.Ханфенов, А.Ахметов, В.Абитов, Б. Тамбиев уҳәа жәпаҩык егьырҭгьы.
Уажәтәи Аҟарачы-Черқьестә республикаҿы жәытәнатә аахыс еигәылацәаны еидынхалоит ачерқьесцәа, аҟарачқәа, абазаа, наҩеиаа.
Иаарыкәыршаны иҟоуп ирхамышҭуа рҭоурых адаҟьақәа зырҵабыргуа рӡиас иаҵәа Ҟәбина, Теберда аӡиасқәа, иҭынчым Зеленчук Дуи, Зеленчук Маҷи.
Абарҭ ашьхақәа рҿы иит аепикатә ҳәамҭа шьахәқәа адауаԥшьқәа Нарҭаа ирызкны.
Ачерқьес жәлар ақәылацәа ирҿагыланы ианықәԥоз аамҭазы урҭ ашьҭан аурысцәеи дареи реиҩызара, агәыӷра рыман ацхыраара рырҭап ҳәа. 1557 шықәсазы АҟабардаБалкариа, Адыгьеиа, Ҟарачы-Черқьесиа Урыстәыла иадлоит. Ари хҭыс дуны иҟалеит Нхыҵ-Кавказ ажәларқәа рыԥсҭазаараҿы.
Урыстәыла адлара иабзоураны, иӷәӷәахеит, аекономикатә, аполитикатә, акультуратә еизыҟазаашьақәа.
Ҳәарада, араҟагьы иҟан ашьхарыуаа аҵарадырра, анаука раҟәгара азы иофициалтәу, аҳратәра аколониалтә шовинисттә политика имҩаԥнагоз аиҵаҟьарақәа, урҭ ирҿагыланы, Нхыҵ-Кавказтәи ажәларқәа ринтересқәа рыхьчаразы ақәԥара. Ачерқьестәыла Урыстәыла адлара апрогрессивтә ҵакы аман. Аурыс ҵарауаа, ашьхарыуаа рҵарадырра аизҳаразы ацхыраара иҟарҵоз адагьы, дара рхаҭақәагьы ирҵон урҭ рбызшәа, рҵасқәа, рҭоурых. Иазгәоумҭарц залшом аурыс ҵарауаа, алингвистцәа шазҿлымҳаз адыга жәлар аҩыра аҵара роуразы имҩаԥыргоз аус дуқәа. Шегрен, Лиулие, Берже, Услар, Лопатински рымч-рылшарала, Урыстәыла
ацивилизациеи аурыс ҵарауааи ирыбзоураны ицәырҵуа иалагеит арҵаҩцәа, ҟабардаа, ачерқьесцәа, адыгьеиаа рхаҭарнакцәа – Шора Ногәма, Умар Берсеи, Ҟазы Ҳаҭажәыҟәа, Ҭалиб Кашежев убас егьырҭгьы.
Шора Ногәма еицырдыруа иусумҭа «Адыга жәлар рҭоурых», адагьы 1840 шықәсазы иҭижьит «Адыга литература алагамҭа аԥҟарақәа» ҳәа ашәҟәы аурыс графика шьаҭас иаҭаны. Аха рыцҳарас иҟалаз аҳ инапхгара еиҵанаҟьеит ажәлар рмассақәа рҿы ари аидеиа рыларҵәара. Ус еиԥш иҟаз аԥынгылақәа аԥырнахит Октиабртәи ареволиуциа.
Асовет мчра иаԥнарҟәҟәеит аҳратәра иқәнаргылаз ажәлар реиҩызара аԥықәсыларақәа, иаԥнаҵеит иреалтәу аҭагылазаашьа маншәалақәа ажәларқәа рекономикеи ркультуреи арҿиаразы.
Ишьақәгылаз амчра ҿыц Урыстәыла амилаҭқәеи ажәларқәеи рзинқәа еиҟаранатәит. Урҭ ироуит алшара рмилаҭтә економикеи ркультуреи реизырҳаразы.
Ажурнал «Револҩциӷ и горец» аҿы ианылон имаҷымкәа аматериалқәа атәыла аекономикеи акультуратә ргыларақәеи ирызкны. Ажәакала, асовет мчра иабзоураны, аурыс жәлар рыцхыраарала Нхыҵ-Кавказ иҭыҵуа иалагеит ажурналқәа: «Аџьа», «Апионер», «Ахатәы бызшәа» уб. егь. Ажурналист Озов Нух иҩит анбаншәҟәы адуцәа рзы «Анхаҩы аколнхаҩы имҩа».
Меижьарада, раԥхьаӡатәи ашәҟәқәа ашьхауаҩ – иланааӡон ауаҩы исоциалисттә дунеихәаԥшышьа, ишьақәнаргылон ауаҩ ҿыц иааӡаратә методқәа.
Усҟантәи ашықәсқәа рзы ашьха ҭыԥҳа илызку атема ачерқьес литератураҿы иаԥызҵаз дреиуоуп Ҭаҭлусҭан Табулов. Иара убас уи дазҿлымҳан аҵарадырра ижәлар рыларҵәара. Убри аҟнытә уи иҽазишәоит анбан аиқәыршәара араб графика шьаҭас иаҭаны абазеи ачерқьеси бызшәақәа рыла. Аха рыцҳарас иҟалаз, уи алфавит алашарахь
изцәырымҵит ахархәара амоуит. Асовет мчра инанагӡеит Табулов игәахәтәы. Асовет мчра ашьақәгылара ашьҭахь уи аус иуан аулқәа Ельбурган, Ԥсыж, Инџьықь-ҷкәын рҿы. Аус иуеит арҵага шәҟәқәа абазеи ачерқьеси бызшәақәа рыла реиқәыршәараҿы. Уи еиқәиршәеит раԥхьаӡатәи анбан шәҟәы ихатәы бызшәала (абаза бызшәала), аҿырԥштәы рацәеи, асахьақәеи ажәабжькьаҿқәеи, абзазаратә очеркқәеи ацҵаны.
).Табулов исахьаркыратә рҿиамҭақәа иреиуоуп апиесақәа «Зули» «Зарылиа» аинсценировкақәа «Аусуҩи анхаҩи», «Ажәи аҿыци», «Алашареи алашьцареи» уб.егь. Апоемақәа «Псыж», «Ельбурган», ажәабжь «Џьалдуз», иара убас иажәеинраалақәа, иажәабжьқәа. Урҭ рыдагьы, ).Табулов исахьаркны, аус рыдуланы икалам иҵихит имаҷымкәа афольклортә текстқәа. Апиеса «Зарылиа» аҿы иааирԥшуеит ажәытә афеодалтә, апатриархалтә аамҭазы аҳәса рҭагылазаашьа. Анаҩсан, апиеса аҿы иаарԥшуп «Зули» ашьха ҭыԥҳа лҭагылазаашьа асоциализм аргылара актәи ашықәсқәа рзы.
).Табулов инапы иҵыҵит иара убас анаукатә усумҭақәа: «Аԥынгылатә дыргақәа ачерқьес бызшәаҿы», «Абаза диалектқәа ирызкны», «Абаза жәаԥҟақәеи ацуфарақәеи», «Аурыс-абаза жәар» убас иҵегьы.
Раԥхьаӡатәи ачерқьес литераторцәаны, Ашәҟәыҩҩцәа Реидгыла иалахәылацәаны иҟалеит ачерқьесқәа рганахь ала Халид Абуков, Магомед Дышеков, Абдулаҳ, Охтов, Хусин Гашоков уҳәа уб. егь. Раԥхьаӡатәи апоезиатә еизга ҭыҵуеит 1939 шықәсазы, уаҟа ианылоит апоетцәа ҿарацәа ражәеинраалақәа: Х. Гашоков, А. Охтов, М. Ахметов, М.Охтов, рырҿиамҭақәа.
1953 шықәса инаркны иҭыҵуеит имаҷымкәа аколлективтәи хаз игоу авторцәеи реизгақәа апрозеи апоезиеи рҿы.
Апрозаикцәа азааҭгылеит 30-тәи ашықәсқәа рзы еиҳа напыкла иркыз атематика: ареволиуциа, ақыҭанхамҩа, аколлективизациа, ашьхарыуаа асоциализм амҩа ранылара.
Ачерқьес жәлар акласстә еиҿагыларақәа ҿаԥҽуа, ажәытәра ӷәӷәала изныруаз рқьабзқәа ԥсахуа, аҳәынҭқарра ҿыц аргылара иазықәԥаҩцәаны иаақәгылт.
Абарҭ афактқәа рыла ишьақәгылоуп Гашоков иповест «Аби аԥеи».27
Имаҷым ақыҭауаа аколнхараҿы ԥхӡашала иаадрыхуаз, ашкол хәыҷқәа аџьаус рҽалархәра, еиуеиԥшым аус хкқәа ртәы зҳәо, иахьатәи аԥсҭазаара ҿыц иазку ашәҟәқәа.
Иара убас асахьаркыратә 8ҵамҭақәа ирныԥшуеит аамҭа ҿыц иахылҿиааз аимак-аиҿакқәа, аконфликтқәа. Ус иҟоу арҿиамҭақәа иреиуоуп апрозаик қәыԥш Мухарбиа Адамоков иповест «Аслани Мадинеи», Сулҭан Мисроков иповест «Ҳаамҭазтәи аԥҳәызба», иара убас егьырҭ ашәҟәыҩҩцәа рочеркқәа, ажәабжьқәа еидызкыло ашәҟәқәа.
Хыхь ишазгәаҳҭаз еиԥш, арҭ арҿиамҭақәа аҿатә аамҭа аадырԥшуеит: аколнхара аԥсҭазаара. Ажәакала, ажәытәи аҿатәи реидыслараҿы аҿатә аԥыжәара аргара ауп арҿиамҭақәа тема хадасгьы ирымоу. Иалоу афырхацәагьы ҩ-хырхарҭакны ишоит: ажәлар рзеиԥш интересқәа раасҭа зхатәы ԥсҭазаара аԥыжәара азҭо ганкахьала ламыс цқьала аусура, даҽаганкахьала, ажәлар рлахьынҵа лашазы ақәԥара хықәкыс измоу аҿатә уаа.
Апоет-лирик Алим Ханфенов ирҿиамҭақәа иахьатәи аамҭазтәи ачерқьестә поезиаҿы иналукааша аҭыԥ ааныркылоит. Уи аибашьра ашьҭахьтәи ачерқьес поезиа арҿиаҩцәа, ахаҭарнакцәа дыруаӡәкуп. Апоезиатә еизгақәа хԥа дравторуп. Раԥхьаӡатәи иеизга «Раԥхьатәи ашьаҿа» ианы27 Гашоков Х. «Отец и сын». Черкесск, 1963 (черқьес бызшәала). 113
лаз иажәеинраалақәа ирныԥшуеит икәша-мыкәша иҟалаз аиҭакрақәа дшыҳараркуа, агәыӷра дуқәа шизцәырырго. Анаҩстәи иеизгақәа ирнылаз апоет илирикатә жәеинраалақәа реиҳарак азкын, ачерқьеси аурыси жәларқәа реиҩызара. Ицоит аибашьра. Ихәу арҵаҩы дылажьуп асы:
Дыхьҭшьуа дшыҟаз
Абырг дылбеит: Ижәҩахырқәа ҭбааӡа,
Илиа Муромец уҳәап, Иԥсыԥ алагаҩагара есааира
икәадахоит.
– Саб! –
Ҿысҭит ацәа сшалаз. Уи аурыс бырг иаҳан, Дсыцхраарц иҿааихеит.
Ачерқьесқәеи аурысқәеи реиҩызара ахыҵхырҭа, ашәышықәсақәа иргәыласоуп ҳәа азгәаҭо апоет иҳәоит:
Ажәытәӡан Мшыннырцәтәи ахан данҳақәла,
Ҳақәихырц иҭахны, Урыстәыла дуӡӡа Сыԥсадгьыл еиқәнархеит.
(еиҭ. А.Л. Жьиԥҳа)
Иазгәаҭатәуп, апоет иахьатәи аамҭа асахьа ҭызхуа иажәеинраалақәа. Араҟа уи ицәыригоит ажәлар рхаҭарнакцәа рхаҿсахьақәа, ачерқьесцәа рфольклор аҟынтәи аиҿырԥшрақәа, аԥсабара асахьақәа, ашьхарыуаа рыбзазара атәы зҳәо апоет изгәакьоу апеизажқәа, амилаҭ рхаҿра аазырԥшуа, символра зуа ахаҿқәа.
Ашьхараҿ сиит, исызҳаит, Схәыҷны аӡиас амҵан сыхәмаруан.
Адыгатәыла – сыԥсҭазаара! Раԥхьаӡа «Нана» ҳәа ахьысҳәаз,
Сыдгьылқәа ахьыздырыз!
(еиҭ. А.Л. Жьиԥҳа)
Ҳәара аҭахума араҟа аиҭакрақәа, ахаҿсахьа ҿыцқәа, аныԥшуеит. Ажәеинраала «Амза хаҳә» аҿы ачерқьес ҭыԥҳа бзиа илбо амза хаҳә лзааигарц идылҵоит. Асовет уаҩ, ақәыԥш, аԥсҭазаара ҿыц иалиааз ауаҩы изы иҟамзароуп дыззымиааиуа, имч зқәымхо ԥықәсыларак ҳәоуп ари ажәеинраала иаҳәо:
Иԥшӡаны алаф набҳәан,
Аха алаф уажә иаамҭам. Ажәлар закәы мчузеи ирымоу, Уигьы ҳара иҳалшозар!
Агәра згоит нашанак шыҟам, («Ех» ҳәагь дынқәыԥсычҳаит
ус) Амза хаҳә ахьыҟоу сзыԥшаар,
Ба бахьыҟоу ибзаазгар.
(еиҭ. А.Л. Жьиԥҳа)
Апоетцәа ҿарацәа рабиԥара иаҵанакуеит В.Абитов, Ҩ.Хакунов, Х.Братов, А.Черкесов, Б.Тамбиев уб.егь. ачерқьес поезиа иаларгалеит иҿыцу ацәаҳәақәа.
Урҭ рпоезиатә рҿиамҭақәа рҿы иаадырԥшуеит ирызгәакьоу апоезиа иналукааша апоетикатә традициақәа.
Иаарылукаартә иҟоуп, В. Абитов ипоезиатә рҿиаратә мҩа. В. Абитов ипоезиатә рҿиамҭақәа зегьы ифольклор гәакьа ахыԥша рнубаалоит, ихадаратәны иаликаауеит асоциалисттә епоха иалиааз ахаҿсахьа ҿыцқәа ирныԥшуа
аиҭакрақәа. Еиуеиԥшым тематикала иҩу (аҭынчра адунеи зегьы аҿы, ажәларқәа реиҩызара, ауаа ҿыцқәа, Ленини апартиеи ирызкны, асовет ԥырҩцәа афырхацәа ирызкны) иажәеинраалақәа ҵҩа рымам.
Апоет игәы цыхцыхуа дазышәаҳәоит аамҭаҿыцазтәи ашьха ҭыԥҳа лыԥшӡара, иҭахуп, имԥсыц ажәлар рҳәамҭа, наӡаӡа еицакра ақәымзарц зыԥшӡара уатҟәо Нарҭаа рҭыԥҳа Адиух лхаҿсахьа. Апоет игәаанагарала, ҽа аамҭак еиԥшымкәа идырлашоит илегендатәу Адиух лнапқәа ашьха ӡиас Инџьықь ахықәқәа. «Мап, дымԥсӡеит, лыԥсы ҭоуп Адиух, – иҳәоит апоет иахьатәи ашьха ҭыԥҳацәа рзы. Ачерқьес литератураҿы апроза еиԥш, апоезиагьы ашьақәгылара амҩа иануп. Ашьхарыуа ҭыԥҳа илызку атема иахьанӡагьы иактуалтәу зҵаараны иқәгылоуп. Иуадаҩуп, аԥҳәыс лпоезиатә хаҿсахьа иазкны иахьатәи аамҭазы аепитет аԥшаара ҳәа рыԥхьаӡоит ачерқьес поетцәа ҿарацәеи урҭ раԥхьагылаҩцәеи.
хусин гашоков (хусин гашоков) (1913 – 1983)
Х. Гашоков ачерқьес литератураҿы дцәырҵуеит 30-тәи ашықәсқәа аҩбатәи азыбжазы, уи амилаҭ поезиа ашьаҭаркыҩцәа дырхыԥхьаӡалоуп.
Х. Гашоков ипоетикатә рҿиамҭақәа хроникалеи тематикалеи х-периодкны ишоит: аибашьра алагамҭазтәи (1934–?94?шш.), аибашьра аамҭазтәи (1941 –194џшш.), аибашьра ашьҭахьтәи апериодқәа рыла. Иажәеинраалақәа ркьыԥхьуан аизгақәеи, альманах «Ставрополиеи» рҟны. Раԥхьатәи иажәеинраала – «Зхы иақәиҭтәу аҳәса рахь» – икьыԥхьуеит 1934 шықәсазы агазеҭ «Черқьес пльыжь» («Черқьес Ҟаԥшь») аҟны. Ачерқьес поетцәа ражәеинраалақәа раԥхьаӡатәи аизга «Черқьестәи апоетцәа ҿарацәа ражәеинраалақәа» захьӡу Х.Гашоков иажәеинраалақәа рыла иаатуеит. Абар урҭ «Октиабр», «Аконституциа амш», «Кремль», «Арра ицаз рахь», «Аҿарацәа афырхацәа рахь», «Аҟарул», «Ҩымш амаҵура сырҭеит», «Зых иақәиҭыртәыз ашьхарыуа ҳәсақәа рахь» убас егьырҭгьы. Апоет иажәеинраалақәа тема хадас ирымоу аԥсҭазаара ҿыц ашьақәырӷәӷәара ауп.
Ареволиуциа иабзоураны ачерқьес жәлар рхы иақәиҭхеит аҭыԥантәи афеодалцәа рҟынтәи.
Уи шьақәдырӷәӷәоит ажәеинраалақәа; «Октябрь», «Кремль» рҟны автор иҳәоит абас:
Аԥсҭазаара аҟны еиԥш, ачерқьес поезиаҿгьы иналукааша аҭыԥ ааныркылоит аԥҳәыс лхақәиҭра иазку амотивқәа. Иара убас, автор заатәи иажәеинраалақәа рҿы хшыҩзышьҭра риҭоит аиҩызара атема. Уи рныԥшуеит ажәеинраалақәа «С.Киров иахь», «Маиаковски иахь», «Чапаев иахь» уб.егь. Араҟа автор иааирԥшуеит ашьхарыуаа аурыс жәлар рахь ирымоу абзиабара.
Апоет иажәеинраала «Сентиабртәи амҩа» аҟны ихы иаирхәоит атрадициатә ҟазшьа змоу, амра апоезиатә хаҿсахьа, алашара, аԥхарра, агәыразра иасимволуп ҳәа. Апоет раԥхьатәи ипоема «Аибашьра ду ашьҭахь» аҟны ашәа рзиҳәоит аибашьра ду иалахәыз Аԥсадгьыл ахы иақәиҭызтәыз, аиааира згаз уи ахьчаҩцәа.
Апоет ипоемаҿы иубарҭоуп ихәыҷра шықәсқәа раан иаҳахьаз алегендақәа ирылоу аҳәса рхаҿсахьақәа рахьтә ан (Даду) символра зуа хаҿсахьаны дшаарԥшу.
Ачерқьес ԥҳәыс Даду амыҟәмабарақәа дзықәшәаз зегьы лышьҭахьҟа иныжьны маҷк аԥсеивгара лызҭаз Асовет мчра аиааира далагәырӷьон. Лыҷкәын заҵәы Али дизгәдууп, игәы шьҭылхуан, лыԥшәма (аграждантә еибашьра иалахәыз) инышәынҭра камыжькәа аул аҿы дыҟан. Абраҟа ауп Даду иахьлыхьӡаз аибашьра ду. Лыҷкәын заҵәы имҩа
ныҳәаны Аԥсадгьыл ахьчаразы днаскьалгоит. Аул иалаз аӷацәа лыҷкәын иуаҭах аҿы иҵәахны имаз Асовет мчра абираҟ кныхны икарыжьуеит. Даду илулак абираҟ аӡы злаарго акәмаан иҭаҵаны ақыҭсовет ахантәаҩы иахь илгоит. Араҟа агәаӷьра ду аалырԥшуеит ачерқьес ԥҳәыс, ашьхаҭыԥҳа Даду. Абар уи атәы зҳәо ацәаҳәақәа:
Аӡә даалаган мчык лылеиҵазшәа,
Лыкҷырақәагь цеит, дыԥшӡахеит.
Лбырфын ааикәарҳәны илырҽын
Инҭалҵеит аҟабарда кәмаан. Лылаӷырӡ лыблақәа
инрықәлеит, Усҟан дылгәалашәеит лԥа –
Лхаҵа икәымжәы иавакнаҳаз Аҳәала адгьыл изылжит...
(еиҭ. А.Л. Жьиԥҳа)
Автор апоемаҿы ан ачерқьес ԥҳәыс лфырхаҵара аарԥшуа иаҳирбоит ижәлар рморалтә хаҿы.
Ан лԥа данынаскьалгоз асахьа абас иааирԥшуеит Гашоков:
Бгәы рӷәӷәала ахаҳәеиԥш, Аиԥырҵра баиааиуеит. Маҷк ан лгәаҿы иаалашеит, Даду лԥа
дылгәыдлырӷәӷәалеит, Ан маӡала лылаӷырӡ лырбоит,
Дычча-ччо лыҷкәын илақҭа дҭаԥшуеит,
Арахь лгәаҵа амца ҭашуеит, Лыҷкәын ашәара закәу
изымдырырц. Ус даақәацеит, агәашәахь
шьаҿак ҟалҵеит, Лнапы налҟьеит: «Амҩа бзиа!»
Ишԥалцәыцәгьоу алаӷырӡ аҵәахра,
Ишԥалцәыцәыгьоу аҩныҟа агьежьра!
Лкасала лылабжыш лырбоит, Ҩаԥхьа лгәы лырӷәӷәоит.
(еиҭ. А.Л. Жьиԥҳа)
Автор даҳирбоит зыԥсадгьыли зыҷкәын аибашьҩи рышҟа бзиабарала иҭәу ан афырԥҳәыс лцәанырра ҟәымшәышәқәа.
Араҟа автор иааирԥшуеит ашьхаҭыԥҳа лыҩнуҵҟатәи лдунеи ҿыц.
Абар уи илҳәо, аӷацәа аул аҿы рааира еигәырӷьаны ирԥыло ҭауади-аамысҭеи рахь днаҳәны:
Шәаангыл уажә ҳар ҟаԥшь аауеит,
Урыстәыла шәарҭ шәзаиааиуам, Агәнаҳарақәа иҟашәҵаз аӡәгьы ишәанаижьуам,
Стәыла аӡиасқәа ҵаулоуп, урҭ шәыргоит,
Шәӡааҟәрылоит, ма адгьыл бгоит,
Уа шәҭаҳауеит.
Сыжәлар рымч дууп,
Уи аӡә даиааираны дыҟаӡам. Иахьа ҳамш лашьцазаргьы, Амра мышкызны иҳазгылоит, Сгәы ахьынӡеисуа – сыԥсы
ҭазаауеит, Агәырӷьара амшқәагьы збоит,
Адгьыл шәызқәу гәынқьуеит, афашистцәа!
Аҵарақәаҵәҟьа рҽырҵәахуеит шәхы инықәԥшыр.
(еиҭ. А.Л. Жьиԥҳа)
Автор ипоемаҿы зықәрахь инеихьоу аԥҳәыс – ан гәымшәа дааирԥшуеит амилаҭ традициатә ҟазшьа ҷыдақәа лнубаало, (лнашәа-аашәара, лҽеилаҳәашьа, лцәажәара). Иубарҭоуп лыжәлар гәакьа, рдоуҳатә культура иахылҵыз атрадициатә ҟазшьақәа апоемаҿы уи дсимволны дшыҟарҵаз.
Ажәакала, Гашоков ипоема «Аибашьра ду ашьҭахь» аҿы Ани Аԥсадгьыли реиҟәыҭхара азалымшара азгәаҭоуп.
Иара убас, Гашоков имоуп аибашьра ашьҭахьтәи атрадициатә тема шьаҭас измоу апоема «Ашьха ԥҳәызба». Араҟа автор иаҳирбоит Октиабр Ду иабзоураны, Ашьхаҭыԥҳа лразҟы дааузымдырыртә аҽшаԥсахуа.
Иазгәаҭатәуп, усҟантәи аамҭақәа рзы иҩу Кавказ ашәҟәыҩҩцәа рырҿиамҭақәа зегьы ишырнубаало аԥҳәыс лзиндара, лымчымхара, ҭауади-аамысҭеи рҿаԥхьа адагьы, ашьхаҭыԥҳа лаб, лашьа, рҿаԥхьа дызқәиҭымыз шырацәаз. Ан лыԥҳа лҿахәы лызҳәомызт, лхаҵа диԥыҩлар ҟаломызт, иаарҳәоз налыгӡалар акәын. Убас иҟан рабацәа, рабдуцәа ишьақәдыргылаз акодекс. Абарҭ
аҵасқәа рҵыхәтәа ԥнаҵәеит Октиабртәи ареволиуциа. Апоема аҵакы абас иҟоуп: Асиаҭ, ашьхаҭыԥҳа бзиа илбо аӷар Халил димҭакәа, лаб мчыла амал змоу ашьхауаҩ аҭауад дииҭоит аҭныхԥса бзиа иоурц азы.
Асиаҭ згәы мыҭрысуаз, ажәытә ҵасқәа хьаас имкыкәа илыӡбоит лаб иҟнытәи дзықәшәараны иҟоу шылдыруагьы, бзиа илбо Халил диқәшәарц. Асиаҭ лан, лхаҵа иҿаԥхьа лзинқәа шмаҷызгьы, даара лҽазылшәоит аб агәра илыргарц дышиашам:
Узнала мать и обомлела:
– Довольно, старыҟ не хочу. Ӷ век в семье молчала целыҟ Ну, а сегоднӷ не молчу.
Ан ианеилылкаа – дшанхеит: Иазхоуп, дажәуп уи,
дысҭахӡам. Ара сааижьҭеи ажәак
шәымасымкыцызт, Уажә иааит аамҭа, уаҳа
сылшом.
(еиҭ. А.Л. Жьиԥҳа)
Аха ан лажәақәа хьаас имкит аб, длықәҟааит: «Абас иҟоуп ҳа ҳабдуцәа рҵас» «Абас иҟоуп ҳара ҳзакәан иаша». Абарҭ аҵасқәа, азинқәа зегьы ашҭа иҭалаз Октиабртәи ареволиуциа иацҟьеит. Асиаҭи Халили цоит Ар ҟаԥшьаа рԥылара. Абар апоема аҵыхәтәантәи ацәаҳәақәа:
Ҵхагәыла, аҩны дындәылҵын, Лымаҭәа хәҷқәа аалгәыдкылан, Дыццакы-ццакуа илзымдыруаз Амҩала лҿыналхеит.
Уахь – арҩаш кыдҟьан Иахьлеиуаз ахьубарҭам, Уахь – амра ангыло, Ашьха ақәцәқәа зегь
ахьыҟаԥшьхо,
Лтәыла зегь лнапсаргәыҵа
ианушәа иахьылбо, Ашьха мҩахәасҭала днеиуан,
Ашәахәақәа лыкәыршаны, Ашьха мҩахәасҭала днеиуан, Лразҟы даԥыларц Асиаҭ.
(еиҭ. А.Л. Жьиԥҳа)
Х. Гашоков аибашьра ашьҭахьтәи ашықәсқәа рзы иҩуеит апоемақәа: «Аколнхара ԥхьагыла иаланхо ауаа», «Ачерқьес жәлар гәырӷьоит» иара убас апублицистикатә, аиҩызаратә пафос злыжжуа аԥсадгьыл иазку ажәеинраалақәа: «Ашьхараҿ алашара», «Сыԥсадгьыл ахь», «Сара с-Черқьестәыла», «Гагарин», «Ленин» уб.егь.
Х.Гашоков раԥхьаӡатәи акосмонавтцәа ирзикуеит ухы-угәы иҭымҵәауа ажәеинраалақәа:
Алакә еиԥшу ажәабжь ҿыц ҳагәқәа ҭнаргәырӷьааит,
Алакә еиԥшу ажәабжь адунеи иахыҵәеит.
– Акосмонавт дԥыруеит! – Ассир ҟалеит! «Акосмонавт дԥыруеит» – Иҳанаҳәоит аефир.
(еиҭ. А.Л. Жьиԥҳа) Анаҩсан апоет ихаҭа ( Гашоков) дҵаауеит:
Аеҵәақәа рышҟа амҩа узаазыртыдаҴ
Акомсомоли, апартиеи роуп Иури дзааӡаз,
Асовет жәлар роуп уи амч
дугьы илазҵа.
(еиҭ. А.Л. Жьиԥҳа) Абас иҟоуп ачерқьес советтә поезиа апионерцәа ируаӡәку Х.Гашоков ирҿиаратә мҩа.
магомеҭ дашьыҟәа (магомед дышеков) (190№–194№)
Ачерқьес сахьаркыратә проза аҿиареи ашьақәгылареи Магомеҭ Ԥшьҟан-иԥа Дашьыҟәа ихьӡ иадҳәалоуп.
Ашәҟәыҩҩы диит 1902 шықәсазы Зеиуко аул ҞарачыЧеркестәи Ареспубликаҿы.
Магомеҭ Дашьыҟәа 20–ҷ-тәи ашықәсқәа рзтәи ачерқьестә интеллигенциа дырхаҭарнакуп. Имаҷым илагала амилаҭтә литература аҿиараҿы.
Дашьыҟәа такәаамҭа ачерқьестә газеҭ «Адыгҽ псҽукҽ» («Ачерқьес ԥсҭазаара») аҿы аус иуан, иара убасгьы рҵаҩыс арҵаҩратә техникум аҿы. 1934 ш. раахыс СССР Ашәҟәыҩҩцәа реидгыла далан. 30-тәи аш. азы уи иҭижьуеит имаҷымкәа арҵага шәҟәқәа ашколқәа рзы. Уи раԥхьаӡатәи иажәабжьқәа рҿы аҭыԥ хада ааннакылоит ааӡара атема. Автор иажәабжьқәа ашкол хәыҷқәеи, ашколқәранӡатәи ахәыҷқәеи ирызкуп. Дашьыҟәа раԥхьаӡатәи ирҿиамҭа «Ажәытәи аҿатәи школ» аҿы ахәыҷқәа идеилиркаауеит ажәытәан аӷарцәа рхәыҷқәа ишрызныҟәоз, ашколқәа шмаҷыз, аҳратәра анапхгара имҩаԥнагоз аколониалтә политика атәы уҳәа уб.егь.
Автор абарҭқәа зегьы раарԥшразы ҿырԥштәыс дааигоит Мусса хәыҷы – арҿиамҭа афырхаҵа. Убри ахы иагьахьӡуп «Мусса ирҵара шымҩаԥысуаз». Мусса аӷар диԥоуп. Иаб имаз идгьыл хәыҷы имҭиир ада ԥсыхәа имоуит аус адиулартә еиԥш аҭагылазаашьа ахьимамыз азы. Иара ихаҭагьы акулак ихәура даҵагылоит. Усҟантәи аамҭазы зықьҩыла анхацәа ӷарцәа рхәыҷқәа милаҭ еилых ҟамҵакәа разҟыс ирымаз акулакцәа рхәура аҭалара акәын. Автор ирҿиамҭаҿы иаҳирбоит Мусса акулакцәа рхәы3қәа дышрыҵашьыцуаз. Иазгәеиҭоит, иара убас, ачерқьес ҷкәын ибаҩхатәра аарԥшра азы амазара ду шаҭахыз. Аӷарцәа рхәыҷқәа рзы ашколқәа рышәқәа ыҵарҟаца ишаркыз.
М. Дашьыҟәа иажәабжьқәа «Ахәыҷы ааӡарҭа», «Ахәыҷ баҳча» рҟны автор ааӡаратә тема ашьақәырӷәӷәаразы ихы иаирхәоит асахьаркыратә ажәа амыругақәа. Иара убас, М. Дашьыҟәа ихәыҷтәы жәабжьқәа рҿы ахшыҩзышьҭра амоуп акласстә қәԥара атема. Раԥхьаӡатәи ашықәсқәа рзтәи ирҿиамҭақәа рҟны еиԥш М. Дашьыҟәа анаҩстәи иажәабжьқәа рҟынгьы аконтрастра ауеит ажәытәи аҿатәи реиҿагылара. Хадара зуа аперсонажцәа иқәҵуа ажәытәи иааиуа адунеи ҿыци ирхаҭарнакцәоуп.
Ажәабжь «Ахәыҷқәеи аӷарцәеи» иаанарԥшуеит аӷарцәа ареволиуциа ҟалаанӡатәи рыԥсҭазаара. Араҟа иаагоуп анхаҩ ӷар Ҳасан иҭаацәара. Уи ихшара рыхҩыкгьы ицәҳәуп, иҟьантазуп. Иаагап ажәабжь аҟнытәи епизодқәак. Ҽнак зны Ҳасан ихәыҷқәа рзы аӡыс ишьит. Аха уи афаха дара ирызҭодаз. Ауаҩ беиа Ҭеимыр ихшара ааин ирфеит. Ахәыҷқәа млаго инхеит. Раб даныԥсы ашьҭахь ахәыҷқәа рхала инхеит. Иабацарыз? Амалуаа рхәура иҭалоит. Ус ишыҟаз, Октиабр ирзаанагоит ахақәиҭра. Жамбот изҳаит, Ар ҟаԥшьаа дрылалоит, ареволиуциа аӷацәа дырҿагыланы дықәԥоит. Иашьа Бадырӷьы Ар ҟаԥшьаа дреиуоуп. Дыхәны абнаҿы дышьҭоуп, иашьцәа еиҵбацәа ихылаԥшуеит.
Ари ажәабжь ареволиуциа атема иахьӡынҩылоуп. Автор аҩымҭаҿы иаҳирбоит ашьхарыуаа хамеигӡарада ишазықәԥо ареволиуциа аиааира агара. Иара убас иагьыҟалоит. Раԥхьатәи шьаҿан ароман «Ашәаԥшь» аҭыҵра (1934). Араҟа иаатуеит Нхыҵ-Кавказ Асовет мчразы ақәԥара инеиҵыху, иҭбаау аепикатә сахьа.
Асовет мчра ашьақәыргыларазы ақәԥараҿы аидеиа аарԥшуп автор иажәабжьқәа рцикл «Агыгшәыгқәа» аҟынгьы. Ари ацикл иалоу ажәабжь «Ауааи ақәыџьмақәеи», аҟны автор дааирԥшуеит Калмык захьӡу жәаха шықәса зхыҵуа, ақыҭа школ иалгаз, аколнхара аҿы аус зуа ҷкәына еилҟьа хәыҷык дфырхаҵаны. Иааирԥшуеит, Калмык уи иашьа Осман (бжьшықәса зхыҵуа) апартиатә еиҿкаарақәа ирывагыланы апионерцәеи ашкол хәыҷқәеи активла аколнхара ишацхраауа. Иара убас, ицәыргоуп аамҭа ҿыц аӷацәагьы акулак – «алашә Ҟаиҭуҟәо» ажәлар рмазара зӷьычуа, урҭ ирҿагыланы ақәԥаразы ааԥхьара ҟазҵо иакәын.
Иара убас, ажәабжь «Ҩ-шьапык зҵоу ақәыџьмақәа» аҿ ы афырхацәа Мураҭи Хамзаҭи рықәра шмаҷугьы, аколнхара рахә рыхьчоит. Урҭ аколнхара иаҵаӷьычуаз ацыркь Жакамухов Миштак, дыркуеит. Ари ала автор иаҳирбоит, асовет мчра ашьақәыргылараҿы ахәыҷқәагьы ирылшоз шмаҷмыз. Урҭгьы Асовет мчра ҵыргәас ишамоу.
Аҵыхәтәантәи ажәабжь «Ақәыџьма ӷьычуеит» аҿы ихадоу ароль налыгӡоит аӡӷаб – апионер. Лара илыбзоураны дыркуеит аколнхара жәқәа зӷьычуаз акулак. «Акулак игәра гатәым, ари ахәыҷқәа зегьы ирдыруазароуп» –иҳәоит автор.
Ажәакала, М. Дашьыҟәа иажәабжьқәа рҿы иаарԥшуп ашьха қыҭақәа рҿы акласс қәԥара иалагылаз афырхацәа рхаҿсахьақәа.
Иара убас, М. Дашьыҟәа иҩуеит персонаж хадақәаны ахәыҷқәа злоу апиесақәа. Аперсонажқәа шоит иҵоуроуи иҵоурами рыла.
Иҵоуроу ахаҿсахьақәа Ар ҟаԥшьаа рхәыҷқәа, иҵоурам ахаҿсахьақәа – аинралцәа, афабрикантцәа, амалуаа
рыхшара роуп. Урҭ аҩымҭақәа рҿы автор ахәыҷқәа агәра диргоит аиаша аусуцәеи анхацәеи рганахь ишыҟоу.
М. Дашьыҟәа ироман «Ашәаԥшь» темас иамоуп аӷарцәа ргәыԥ рҽеидкыланы Асовет мчразы иқәԥаҩцәаны рцәырҵра. Араҟа инарҭбааны иаарԥшуп черқьес ҭаацәарак аҭоурых. Анхаҩы Баҭыр ԥшьҩык ахшара имоуп. Лиут, Осман, Мусса, Сырма. Баҭыр даара дӷарны дынхон. Ҭаацәаныла зегьы аҭыԥантәи ауаҩы беиа Тембот, ихәура иҭан. Абзиара ҳәа акгьы дахьымӡакәа актәи аурыс револиуциа ашықәсқәа рзы Баҭыр иԥсҭазаара далҵуеит. Ахәыҷқәа еиҭымны инхоит. Аԥсҭазаара цәгьа, амлакра еиҵанарӷәӷәеит. Ароман иалоу аперсонажцәа рахьтә арыцҳацәа рҽеидыркылоит Ҳамид игәыԥ аҿы. Ҳамид иҩызцәеи иареи анхацәа кыдцаланы измоу ирҿагыланы иқәԥоит.
Ароман аҿы иаарԥшуп ареволиуциа адгылаҩцәа, ашьхарыуаа ӷарцәеи, аурыс нхацәа ркласси, абольшевикцәа рхаҭарнакцәеи еидгыланы рықәԥара. Иара убас, М. Дашьыҟәа ироман иалоу аперсонажцәа иреиуоуп Тезада, Баҭыр иԥҳәыс, Ҳамид Быков, зыдгьыл гәакьа ахақәиҭразы иқәԥо, ажәлар рнапхгара ҿыц ашьақәырӷәӷәара иашьҭоу.
Ароман иалоу афырхацәа ибзиаӡаны ирдыруан иарбан хақәиҭраз урҭ ззықәԥоз. «Ҳара ҳақәԥоит арыцҳацәа рхы иақәиҭхарц, урҭ аџьамыӷәа рҭаргылара ашьҭамҭа ыӡырц. Ҳара ҳхала ҳакәӡам абуржуазиатә классқәа ирҿагыло. Урыстәыла иқәынхо арыцҳацәа зегьы аҭынчраз, ахақәиҭраз иқәԥоит. Аҳ дларышьҭуеит... аха макьана анапхгара абуржуазиатә класс рнапаҵаҟа иҟоуп, агәра аагоит иаарласны ирымаҳхуеит ҳәа. Ус иагьыҟалоит, урыстәылатәи аусуҩцәа рхатә зинқәа рзы иқәԥоит. Аиааирагьы ргоит».
Ароман аҿы иаарԥшуп ҩ-класск хацәнымырха реиҿагылара. Аҵыхәтәаны, аусуҩцәа ркласс аиааира агоит.
Араҟа М. Дашьыҟәа ироман афырхаҵа хада Ҳамид аӷацәа рыблала абас даарԥшуп: «Ҳамид дҟәышуп... Аул зегьы ӷацәас иумазар еиӷьуп, иара аӡәк иаасҭа», – абас ихцәажәоит афицар Курукови уи идгылаҩцәеи. «Амаҭ уҩыҵра иҵоукыр ҟалома», – рҳәоит уи изы аӷацәа.
Афырхацәа рыхдырра иазҳацыԥхьаӡа аҽаԥсахуеит урҭ рбызшәа. Ҳамиди уи иҩызцәеи, уаанӡа ирзымдыруаз ажәақәа «ареволиуциа», «абуржуазиа», «аексплуатациа» уажәы ибзианы еилыркаауеит, зҵаара хаданы ирзықәгылоуп урҭ шьаҭанкыла раԥыхра.
Афырхацәа рбызшәа беиоуп ажәаԥҟақәа, ажәацҳафырқәа рылагьы.
М. Дашьыҟәа ироман «Ашәаԥшь» аҿы иаҳирбоит ажәытә дунеи аԥсра, ақәӡаара, ашьхауаа рмассақәа шьаҿа ӷәӷәала аԥсҭазаара ҿыц ашҟа амҩа ранылара.
ҳалид Абуков (халид Абуков) (1900–?943)
Ҳалид Қәычықә-иԥа Абуков раԥхьаӡатәи ачерқьес милаҭтә шәҟәыҩҩы, асовет черқьестә литература ашьаҭаркцәа дыруаӡәкуп. Ачерқьес проза шьаҭаркҩыс дамоуп. Ирҿиаратә ҭынха хыԥхьаӡарала идумзаргьы, аинтерес ду аҵоуп.
Диит Ҳ. Абуков 1900 шықәсазы ачерқьес аул Хумара Ҟарачы-Черқьестәи Ареспубликаҿы.
Абуков ирҿиаратә усура напы аиркит аҩажәатәи ашықәсқәа рынҵәамҭазы, акулакцәа рықәхра аполитика анымҩаԥыргоз аамҭазы. 1929 шықәса инаркны Ҳ. Абуков иочеркқәеи ифелетонқәеи ркьыԥхьуан «Ачерқьес ԥсҭазаара» адаҟьақәа рҿы. Ҳәарада, ари агазеҭ ароль ду нанагӡеит ачерқьес жәлар рыԥсҭазаара ҿыц мҩала аиҿкаараҿы. Ари аус иалахәын раԥхьаӡатәи ачерқьес литераторцәа Абдулаҳ Охтов, Хусин Гашоков, Магомеҭ Дашьыҟәа, зегь раԥхьаӡагьы Ҳалид Абуков.
Ҳ. Абуков инапы иҵыҵит имаҷымкәа афелетонқәа, асатираҿгьы иажәа ҵарын, уи исатиратә рҿиамҭақәа рбызшәа аҵарра аԥсҭазаара ҿыц аргылареи, ауаҩ ҿыц иааӡареи ирԥырхагоу аҿаԥнаҽуан.
30-тәи ашықәсқәа ралагамҭа иалукааратәы ианыԥшит ашьхауаҩ иԥсҭазаара. Асовет мчра ашьақәгылара атәылауаа зегьы азин рнаҭеит рҵарадырра аизырҳара. Ари азҵаара аганахьала даара иҟазшьарбагоуп ашәҟәыҩҩы ифелетон «Ҳалид-Рыцҳа иахьа дцәажәоит» аҿы, «Ҳалид рыцҳаҿы» иҳәо ажәақәа: Иахьа ҳара зегьы ҳаиҟароуп. Автор далацәажәоит атәыла иқәынхо ажәларқәа зегьы зинла реиҟарареи, реиҩызареи ринтернационализми.31
Ҳ. Абуков ифелетон аҿы ихадароу аҭыԥ ааннакылоит ашьхаҭыԥҳа лхаҿсахьа.
Ҳ. Абуков азҵаара ықәиргылоит аԥҳәыс аԥсҭазаара ашәагақәа рыла лызнеира. Иарбан усзаалакгьы аҿы азинқәа реиҟаратәра.
Ҳ. Абуков ифелетонқәа зегьы рҿы хаҿсахьа хаданы дықәгылоит Ҳалид Рыцҳа. Уи ачерқьес хандеиҩы ихаҿсахьоуп, аԥсҭазаара ҿыц аргылара иаԥырхагоу, ирҿагылоу хамеигӡарада драқәԥоит. Ажәакала, Ҳалид Рыцҳа ихадоу прототипуп ицәырҵыз ачерқьес литература қәыԥш азы – ахандеиҩы-аргылаҩ, ауаажәларратәи аҭаацәаратәи бзазараҿы асоциалисттә еизыҟазаашьақәа рышьақәыргылара азықәԥаҩ. Ҳ. Абуков ифелетон афырхаҵа ачерқьес шәҟәыҩҩцәа рырҿиамҭақәа рҿы раԥхьатәи иҵоуроу афырхаҵа ихаҿсахьоуп.
Ҳ. Абуков ифелетонқәа рҵакы ҵаулоуп, анхаҩыжәлар агәыӷра дуқәа рзаазго рҿиамҭақәоуп. Автор ифелетонқәа рбызшәа ҵаруп, исахьарку ражәа амч бџьарда икшоит, ахыҭҟьа иаҩызоуп. Апролетартә гуманистцәа рреволиуциа асоциализм аргылараҿы аиааиара аргаразы ааԥхьара ҟазҵо бираҟуп.
Имаҷым сахьаркыла иҳараку Ҳ. Абуков ифелетонқәа рхыԥхьаӡара. Иаагозар: «Амч змоу иан дҵәыуом», «Иахьа Ҳалид Рыцҳа дҵәыуоит» уҳәа уб. егь.
Ҳ. Абуков ифелетонқәа тематикалеи формалеи еиуеиԥшым, араҟа абзазараҿы иуԥыло ихадоу азҵаарақәа рыдагьы дрықәыӡбоит, ахымҩаԥгаратә кодекс иахыԥо ауаагьы. Абар уи зҳәо афелетон «Иахьа ҳарҭ зегьы ҳаи31 «Черкес Пләыжь» «Черкьесиа Ҟаԥшь», 1929. ?9. 131
ҟароуп» иаҭахханы ианыҟала «Черқьес Пләыжь ашәақь ала» сиехсуеит аԥсҭазаара ҿыц аҿиара иаԥырхагоу иҳәоит афырхаҵа.32
Иара убас Ҳ. Абуков ифелетонқәа «Иахьа Ҳалид Рыцҳа деисырц акааигымхеит» – аҟны ашариат ала зҽызҵәахуа, аԥҳәыс лыпату иахыччо дахьырхәтәуп, уи дыцәгьоуҩызар, азакәан аҿаԥхьа аҭакԥхықәра идуп, – иҳәоит автор. Афелетон «Иахьа Ҳамид Рыцҳа иԥынҵа ибыӷуеит» аҿы иҳәоит, аҳәынҭқарра анапхгара зуа рахь ахандеиҩцәа шадыԥхьалатәу. «Иахьа Ҳалид Рыцҳа даиааит» аҿы иаарԥшуп, аԥсҭазаара ҿыц аԥыжәара шаго.33
«Иахьа Ҳалид Рыцҳа дкәашоит» аҿы ауаа ирымоуп имаҷымкәа изыргәырӷьаша амзызқәа – иҳәоит Ҳ. Абуков.
Ажәакала, рхыԥхьаӡара маҷым Абуков ифелетонқәа. Иаҳҳәар ҳалшоит автор – Ҳамид ихаҿсахьала ачерқьес литератураҿы иҵоуроу афырхацәа рхаҿсахьа аԥиҵеит ҳәа.
Иара убас акрызҵазкуа ҩаӡараны иԥхьаӡоуп ачерқьес литератураҿы раԥхьаӡатәи уи иепикатә рҿиамҭа – ароман «Инџьықь ахықәан» аҭыҵра.34 Ароман аԥҵоуп 20-тәи ашықәсқәа рынҵәамҭазы. Тема хадас уи иамоуп ареволиуциа ахылҩа-ԥсылҩа иарҿыхаз ашьхауаа аурыс пролетариат урҭ ирырҭаз анырра ду иабзоураны рыхдырра аизҳара.35
Ароман аҿы иаарԥшуп ҩ-лагерк: ганкахьала, аӷарцәа (ананамгацәа) Ҳасан, Багир, Забиҭи Уважоҟои рхаҿсахьала, даҽаганкахьала, аргәаҟцәа–атаман Пиотр
32 «Черкес Пләыжь», 1929, №9.
33 Газ. «Ставрополь правда». 1961. 9.
34 «Черкес Пләыжь», 1929, №9.
Конофонт-иԥа Пиатидриухов, аамҭалатәи аиҳабыра рымчра, Мусса – аҭыԥантәи аҭауад, апристав.
Ҳасани Бачири актәи алагер еиҳа итиптәу хаҭарнакцәоуп. Урҭ ишыхәыҷқәаз еибааӡеит.
Мусса иаб даныԥсы ашьҭахь, аҳҭынра инапахьы ианиас уи иҩыза Ҳасан иахь иҽиԥсахуеит, хылҵышьҭрала дахьӷарыз азы. Ҳасан даара игәы инархьыртә еиԥш иҽиԥсахуеит Мусса. Ииҭаху, ишиҭаху илеигӡоит.
Анхацәа зыргәаҟуаз, ииҭаху зегьы рылазыгӡо Мусса ихымҩаԥгашьа згәамԥхо Ҳасани иҩызцәеи имшәакәа иҿагыло иалагоит. Ас еиԥш Ҳасани иҩызцәеи рхымҩаԥгашьа згәамԥхо Мусса иабџьар дахоит. Ҳасан еимгеимцарак иалагӡаны, дымшәакәа аҭӡамц аҟынтәи аҳәа книԥаауеит, игәиҽаниҵоит Мусса. Уи ашьҭахь Ҳасан дабрагьуеит. Хара имгакәа ишьа иуеит. Ҳасан ишьны ишьҭоу еибааӡаз, зхәыҷра еилаз Мусса дахьихагылоу ахәыцра дҭанагалоит. Даҽаганкахьала, иҟаиҵаз дазыразын, ашьажәҩы дахьаԥыригаз, абрагьцәа рхыԥхьаӡарагьы иахьацлаз. Дук мырҵыкәа иалагоит февральтәи ареволиуциа, аҳратәра ахырбгалара аҿы аурыс большевикцәа ирывагыланы еибашьуаз Ҳасани иҩызцәеи иареи аиааира ргоит. Уи иабзоурангьы ихдыршәҭуеит аамҭалатәи аиҳабыра. Апролетартә револиуциа аиааира агоит.
Ароман исахьарку ҷыдарақәаны иалкаатәуп акы иаламҩашьо уи акомпозициа. Ароман ҩуп иҳараку романтикатә тонла. Араҟа иарбоуп Черқьестәыла хәыҷы аҳәаҵас ҩ-хәҭакны изшо аӡиас Инџьықь Ду. Зқьышықәсала зны ҭынч ԥшьаала, зны игәааны, иаӷьны ахықәқәа ирҭыҵуа, илеиуеит ара ашьха ӡиас.
Автор уи ала иҳәар иҭахуп ари ашьха ӡиас ихараӡоу аамҭақәа ирыдҳәалоу аҭоурых шамоу. Ачерқьесцәа рабшьҭрақәа Кавказ ианықәнагалаз аамҭа иадҳәалоу имаҷымкәа аибашьрақәа шахнагахьоу. Игәакьоу Черқьестәыла аӡиас ахықә ашьа аҿажжы ишцоз.
Зықьҩыла ашьхарыуаа еилашуа Инџьықь аӡиас ахықәан ишроуз аԥсҭазаара аҵыхәтәа. Инџьықь ацәқәырԥақәа рыбжьы шаҳаҭра шауа ачерқьес жәлар ииасхьоу рыԥсҭазаареи раԥхьаҟатәи рԥеиԥши реиԥылара, аиааира амш шааигәахо, абольшевикцәеи апролетарцәеи рымч аиааира шаго.
Абдулаҳ уаҳҭа (Абдулах охтов) (190)–1971)
Ачерқьес литература ашьаҭаркцәа ируаӡәку Абдулаҳ Нашхәа-иԥа Уаҳҭа, диит ажьырныҳәа 25, 1909 шықәсазы ԥыхьатәи Баҭалԥашинтәи аокруг Ҟәбантәи аобласт Бесленеи аул иахьаҵанакуаз, иахьатәи Ҟарачы-Черқьестәи ареспублика анхаҩ ӷар иҭаацәараҿы.
Абдулаҳ Нашхәа-иԥа Уаҳҭа ирҿиаратә мҩа 30-тәи ашықәсқәа рзтәи ачерқьестә литература қәыԥш аҿиара иадҳәалоуп.
Ашәҟәыҩҩы ирҿиаратә мҩа зегьы ижәлар рыԥсҭазаареи, рхәыцрақәеи, ргәыӷрақәеи ирыдҳәалоуп. Ирҿиамҭақәа ҵаҵӷәыс ирымоуп ачерқьес жәлар рашәақәа, рҳәамҭақәа, рлакәқәа, урҭ иагьрылшеит уи ибаҩхатәра аӡыргара.
1931 шықәсазы Черқьестәи арҵаҩратә техникум далганы рҵаҩыс аусура далагоит иаԥиҵо ашкол аҿы. Аԥсҭазаараҿы иҟалоз аиҭакра дуқәа гәахәарыла иҽрылаирхәуан.
Октиабр аиааира иабзоураны Абдулаҳ ирҿиаратә баҩхатәрагьы ахы цәырнагоит. Иаԥиҵон апрозатә ҩымҭақәа реиԥш, апоезиатә рҿиамҭақәагьы.
Алитератор қәыԥшцәа М. Дашьыҟәа, Ҳ. Абуков, Х. Гашоков рырҿиамҭақәа еидызкыло аизга «Ҳхы ԥаҳшәоит» (1934 ш.) аҿы икьыԥхьуп раԥхьаӡатәи исахьаркыратә рҿиамҭа «Али» ацыԥҵәаха! Иашьҭарххны иҩуеит ажәабжь «Апионер иуалԥшьа насыгӡеит».
Ирҿиамҭақәа рҿы автор иаҳирбоит аԥсҭазаара ҿыц амҩа иану, аӷарра иалиааз ацәгьауцәа хацәнымырха ирҿагылоу Хазис ифырхаҵара.
Аибашьра ҟалаанӡатәи ашықәсқәа рзы А. Охтов аус иуан иара убасгьы анаукаҭҵааратә институт аҿы. Уи аамҭа иалагӡаны, еизигеит имаҷымкәа ачерқьес жәлар рҿырҳәалатә рҿиамҭақәа, 1939 шықәсазы иҭижьуеит алакәқәа реизга «Анашанатә аҳәа» захьӡу.37
А.Охтов хаҭала Аџьынџьтәылатә еибашьра Ду далахәын. Имаҷым автор ари аибашьра атема иазкны иаԥиҵаз арҿиамҭақәа. Уи етап ҿыцхеит автор ирҿиаратә мҩаҿы.
Аибашьреи аибашьрашьҭахьтәи ашықәсқәа раантәи ипоезиатә, ипрозатә 8ҵамҭақәа, ишәҟәқәа, иеизгақәа апоезиеи апрозеи ржанрқәа рҿы шьарда ирацәоуп: «Ажәеинраалақәеи ажәабжьқәеи», «Аешьаразы ажәа» (1957), «Бела лыԥсҭа», «Аразҟымҩа» (1960), аповест «Асиаҭ лхаҳә» (196№) уб.егь.
А. Охтов ирҿиамҭақәа рҿы ихадоу аҭыԥ ааннакылоит ашьхаҭыԥҳа лхаҿсахьа аарԥшра. Ари атема хада иазку арҿиамҭақәа иреиуоуп: «Жәашықәса рышьҭахь» «Абырфын қьаса», «Аҩбатәи аиԥылара» убас егьырҭгьы.
Арҭ ажәабжьқәа пафосс ирымоуп ачерқьеси аурыси жәларқәа реиҩызара аҵаулара. Урҭ рфырхацәа хадақәангьы иаагоу ачерқьесқәеи аурысқәеи роуп.
Иара убас ажәабжь «Абырфын қьаса» аҿы автор далацәажәоит шьала иӡрыжәу Андреи Лебедеви ачерқьес ҷкәын Назири реиҩызара атәы. Имаҷым ари ажәабжь аҟны аиҩызара цқьа шьақәзырӷәӷәо ахҭысқәа.
Автор иманшәаланы иааирԥшуеит ахәра ӷәӷәа змаз ачерқьес Назир деиқәзырхаз, амедеиҳәшьа қәыԥш Раиа Богданчикова лхаҿсахьа.
Иазгәаҭатәуп аокупациа ианҭакыз аамҭазы ачерқьес ҭыԥҳа қәыԥш Сураҭ хамеигӡара ҟамҵакәа ихәыз аибашьҩы Николаи Олеиников илҭаз ацхыраара.
Аиҩызцәа Андреии Назири, Волгоград инаркны Карпатынӡа иуадаҩыз амҩа еицанысит. Назир ӷәӷәала данырхә иԥсхыҵымҭаз иҩыза ииҭоит бзиа иибоз ачерқьес ҭыԥҳа Нафица лҟнытә имаз лҳамҭа абырфын қьаса.
Аибашьра еилгеит Андреи нџьнырк иаҳасабала афымцастанциа аргыларазы даауеит Кавказҟа. Уи аул аҿы длықәшәоит Нафица. Машәырны Андреи инапы иакыз лнапқәҵамҭа қьаса лыбла нақәшәеит. Андреии Назири реиҩызара ӷәӷәа ирыбжьалаз атәы анеилылкаалак, Нафица ақьаса Андреи имылхӡом (иара илиҭарц далагоит аха), Назири, лареи, ачерқьес жәлари рахь ашәышықәсақәа шьала еиднакылаз аиҩызара, аиашьара, иасимволны иҟазааит, лҳәоит. Андреи Лебедев иҽаԥсеитәуеит аул иаланхо рыбзиабара, уаҟа афымца станциа иргылоит.
Рхыԥхьаӡара рацәоуп ас еиԥш аҵак ду, аԥсҭазаара ҿыц еиднакылаз ажәларқәа реиҩызара атәы зҳәо Охтов иажәабжьқәа «Ҳабиба игәала», «Аҭоурыхтә еизара ду аԥыларахь», «Агәырӷьара амш», «Аҽыбӷаҟаза» уб.егь.
Аповестқәа «Асиаҭ лхаҳә», «Ишәҭуа аҭҳәаа» рыла Охтов дцәырҵуеит иҭышәынтәалоу прозаикны.
Автор арҭ ирҿиамҭақәа рҿы иаҳирбоит ифырхацәа роптимисттә дунеихәаԥшышьа, аибашьра ашьҭахьтәи аԥсҭазаара ирзаанагаз аиҭакрақәа ирыдҳәалоу агәыӷра ҿыцқәа. Аидгылара, абзиеибабара, аилибакаара, аԥсҭазаараҿы иуԥыло аԥықәсыларақәа зегьы узлариааиуа бџьарны ишыҟоу.
Хазы шәҟәны урыс бызшәалеи черқьес бызшәалеи 1962 шықәсазы иҭыҵуеит шәагаала уамак идуум, аха ҵакыла иҵаулоу аповест «Асиаҭ лхаҳә». Араҟа автор иааирԥшуеит Октиабртәи ахҭысқәа ҟалаанӡатәи ижәлар рҭоурых адаҟьақәа. Далацәажәоит зыԥсҭазаара аԥсылманра иаҿаҵахәхаз ачерқьес ҭыԥҳа қәыԥш Асиаҭ ллахьынҵа. Дрықәыӡбоит усҟантәи аамҭазы аԥыжәара змаз амсылмантә динхаҵара, зхатә интересқәа рынагӡараҿы зхы иазырхәоз амула Шагит-Али иеиԥш иҟаз ауаа ԥаршеицәа рхаҿсахьақәа.39
Аповест аҟны контрастла даарԥшуп ауаҩы гьангьаш Шагит-Али. Уи ганкахьала уахьихәаԥшуа иԥшьоу ауаҩы цқьа, анцәа имаҵуҩы исахьа имоуп, даҽа ганкахьала, иҟьашьу, ҩ-цәак зхарԥоу гыгшәыгуп.
Шагит-Али кырынтә иҽазишәоит жәалыԥшаахла, аҭагылазаашьа ихы иархәаны аԥҳәыс еиба Нисааф лыԥҳа заҵәы Асиаҭ инапахьы дааигарц. Шагит-Али иажәа ҟәымшәышәқәа акгьы рылнамӡозшәа аниба уи алушәак иҽиԥсахуеит. Шагит-Али ибжьы ҭцаны, ирмчны, ихжәаны: «Бтәа, бтәа!» – ҳәа ишзалшо лӡамҩа ҵнаблаартә еиԥш дылҿасуеит, аԥҳәызбагьы аӷьеиҩҳәа адиван днықәҳауеит.
Асиаҭ аԥхыӡ хьанҭа даланы даалҵызшәа илзыҟалеит ахәымга Шагит-Али ас еиԥш ихымҩаԥгашьа. Ашырҳәа дҩаҵҟьан, инапы длагәҭасын, арҵәааҳәа дыҳәҳәо адәныҟа, алашарахь ддәылԥеит. Убри аминуҭазы ауп ианыҟалаз ахлымӡаах: лыпату ақәҵәҟьара змаӡаз Шагит-Али Асиаҭ дызлаҟамыз ала длыхцәажәо илыжәиҵоит афанатикцәа рџьар: «Еи, дышәкы, акаҳԥы, ахаас! Уи ахаҵа дицышьҭан. Даӷрагылеит ашаҩы изакәан ԥшьа! Дышәшьы, агәнаҳаҟаҵаҩы» ҳәа.
Убри аамҭазы, Асиаҭ дук дымхәыцкәа, аӡиас Инџьықь ацәқәырԥақәа лыҽрылҭоит. Аҵыхәтәантәи аминуҭқәа рзы ауп ианеилылкаа агыгшәыг Шагит-Али ҳамҭас илиҭахьаз амулеҭ аҵакы. Мгеимцарак ала дгәаҟуа, ажәытә дунеии амсылмантә дини ашәиԥхьыӡқәа рзышьҭуа, илхылхуеит.
Аповест аҿы автор иҟалаз ахҭыс хлымӡаах, иреалисттә позициала ихаҭәааны иааирԥшуеит. Араҟа иаликаауеит усҟантәи аамҭазы ацәгьахәыццәа, ахәымгақәа, анхацәа зтәызтәуаз имчыданы иҟазҵоз ауаа хәаԥсақәа. Убри аамҭазы аповест аҟны автор иаҳирбоит зқәыԥшра шықәсқәа инадыркны Асиаҭ бзиа дызбоз Аслан ицәанырра цқьа, уи иааирԥшуа ахаҵара, ашьоура. Уи дзанышәом Асиаҭ лаҳаҭыр аԥҽреи, аҳра зуаз аамҭа иахылҿиаауаз азалымдаррақәеи.
Сибраҟа ахгара зқәырҵаз Аслан, дԥахны, аӡиас Инџьықь дахганы даныргоз, акануеицәа дрыҳәоит: митәык идуум, аӡы иаххьоу ахаҳә гәаларшәагас идыркырц. Акануеицәа инарыгӡоит Аслан дыззыҳәаз.
Аслан иҭахын епитафиак аҳасабала ахаҳә аҟны ианиҵарц аӡӷаб лыхьӡ, уи иразҟыдоу Асиаҭ лҩызцәа ирызку ашьоура иасимволны иҟаларц. Даара иманшәаланы аповест аҟны ихы иаирхәоит автор ачерқьес жәлар рфольклоргьы, уи иабзоураны иааԥшуеит амилаҭ иаҷыда ҟазшьоу ацәаҩақәа.
Абас еиԥш иҟоу аԥсҭазааратә ҭагылазаашьа уадаҩқәа аазырԥшуа дреиуоуп аԥсуа шәҟәыҩҩы М. Лакрбагьы.
Ишаадыруа еиԥш, XIX ашәышықәсазы Аԥсны итрагедиа дуны ҳажәлар ирзыҟалеит амҳаџьырра. Убри азоуп ари ахҭыс аԥсуа жәлар рсахьаркыратә ҩымҭақәа рҿы (лымкаала Миха Лакрба ирҿиараҿы) игәыҭшьаагаха изаныԥшыз.
Амҳаџьырра атема иазикыз Миха Лакрба иҩымҭақәа аԥхьаҩ амцеиԥш ицралоит, ихәы-ижьы қақаӡа
иаргылоит. Ҳәарада, зыԥсадгьыл аанзыжьыз амҳаџьыр хлаҳәадақәа зыниаз, ирхыргаз агәаҟра ус аламала ҳәашьа узаҭом. Иаагап М. Лакрба иновелла «Агәырҩа». Усҟантәи ҭауади-аамсҭеи, Аԥсны цәзырҳәуаз ақәылацәеи ирҿагыланы иқәԥоз анхацәа, рыцҳашьарада ар рыжәҵаны ирхәаҽуан. Уаҳа царҭа анырмоулак, урҭгьы Ҭырқәтәылаҟа иеихон.40
«Агәырҩа» аҿы даабоит ахлымӡаах иақәшәаз ан. Уи атәым жәҩан аҵаҟа лыӷра иҭиааз лыҷкәын лцәа дадылҵартә аҭагылазаашьа ҟалеит. Уи здырыз ан гәықәха аҳәызба лыхәда иаҵшьны лҽылшьырц далагоит, лԥагьы убри аҳәызбала иҽишьуеит, лара деиқәхеит. Ари еиҳау атрагедиа абаҟоу!
Абри ахҭыс ан гәаҟ ирзеиҭалҳәеит аишьцәа Ҳанашәи Қьерыми. Жәибжь шықәса ирҭагылаз раҳәшьа заҵә амшын данашьы, акаамеҭ ҳақәшәеит ҳәа ҿаҵа рфомызт, иџьабон. Уигьы хашҭшьа амамызт, аха ан илхылгаз агәаҟра анраҳа еиқәнаҳәалеит. Ари ахьыҟалаз Трабзон ақалақь аҿоуп.
Ажәабжь аҿы иаабоит ауаҩы акыр ицәа ишҭаӡо, анхаҩыжәлар аамҭа ирзаанагоз аҭагылазаашьа рҽандмыршәар ада ԥсыхәа шрымамыз. Имгәыӷкәа иԥсхьада ҳәа, шырҳәо еиԥш, ргәы карыжьуамызт, ибӷаӷон, аԥсҭазаара иазықәԥон иахьынҳаланы.
Ҳәарада, анхацәа рыбжьара иҟан урҭ рмал иалачоз зыжәлар зыԥсахуаз ауаа хәаԥсақәа, ацәгьахәыццәа, ахәымгақәа, анхацәа рмал иалачоз, амш алазгоз, ирҿагыланы иқәԥозгьы шьарда ирацәан. Охтов иповест «Асиаҭ лхаҳә» афырхаҵа Аслан еиԥшыз Аӡын Данаҟаи уҳәа иҩызцәа аӡәымкәа-ҩыџьамкәа, зыжәлар реиқәырхаразы иқәԥоз ахацәа рыхьӡ наӡаӡа ԥсра ақәым.
40 Лакрба М. «Иҩымҭақәа реизга».  атом. Ад. 210. 140
Иара убас иҟан аҭырқә фицарцәеи, аԥашьацәеи, авизирцәеи рахьтә анхаҩыжәлар ирыдгылозгьы, аԥсуа мҳаџьырқәа ирыцхраауаз. Иаҳҳәап, М. Лакрба иновелла «Есма-Ҳаным» аҟны Есма лгәымшәареи, лыгәаӷьреи, лыԥшәма аҭырқәа визир игәыҭбаареи ирыбзоураны лашьагьы ларгьы, убас егьырҭгьы еиқәхоит.
Ҳәарада, даара узырхьаауаз аҭагылазаашьа рыман аԥсуа ҭыԥҳацәа амҳаџьырра ашықәсқәа раан. Урҭ рыԥшра, рсахьа, рыхӡырымгара акыр зымчыз аҭырқәцәа қьаф аларур рҭахын. Ари трагедиа дуун аӡӷабцәа ԥхьаҟатәи рлахьынҵазы. Аха иҟан ауаа қьиацәа ирыднагалозгьы, убри алагьы рыжәлар хәыҷык иадамхаргьы ацхыраара рырҭон.
Иаарылукааша иепикатә рҿиамҭақәа руак – апоема «Бела лыԥсҭаҿы» А. Охтов иааирԥшуеит ашьхарыуаԥҳәызба имариамыз лыԥсҭазааратә мҩа, лынасыԥ лашазы ақәԥара, ажәытә аамҭазы илԥылоз азалымдарақәа рнымшәара, аҵыхәтәантәи, асоциалтә еиҭакра иабзоураны, лыԥсҭазаара аҽшаԥсахуа, аамҭа иаанагаз аиҭакрақәа ларгьы, лыжәларгьы агәыӷра дуқәа шырзаанагаз.
Абасала, А. Охтов, егьырҭ иаԥхьагылоу ачерқьестә шәҟәыҩҩцәа реиԥш, илагала дууп ачерқьес литература аҿиараҿы.
АдыгьеиА лиТерАТурА
Егьырҭ адыга жәларқәа зегьы реиԥш адыгьеиа литературагьы шьаҭас, хыҵхырҭас иамоуп адыгаа рзеиԥш фольклортә фонди XIX ашәышықәсақәа рзтәи адыга рккаҩцәа рдоуҳатә ҭынхеи (жәраԥсра зқәым нарҭаа репос, алакәқәа, амифологиатә, абзазаратә, аҭоурыхфырхаҵаратә поезиа, Шора Ногәма, Хан-Гиреи, ҞазыГиреи, Ҟазы Ҳаҭажәыҟәа рнаукатә, литературатә ҭынха уҳәа уб.егь).
Адыгьеиа литература милаҭтә литературак аҳасабала ашьаҭа аҳаит асовет аамҭазы. Уи ахыҵхырҭаҿы игылан Цыгә Теучеж, Тембот арашь (Керашев), Аҳмеҭ Ҳаҭхәа (Хатков) реиԥш иҟаз абаҩхатәра змаз арҿиаҩцәа дуқәа. Ҵабыргуп, урҭ зегьы рырҿиаратә цәаҩа инеибеиԥшны иҟамызт: џьоукы афольклор еиҳа иазааигәан, егьырҭ – апрофессионалтә сахьаркыратә литература иахаҭарнакцәан. Иаҳҳәап, Цыгә Теучеж (1855 – 1940 шш.) апрофессионалтә поезиеи афольклори рҳәааҿы дгылан (аԥсуаа рҟны Жана Ачба дызлаугәалаиршәо рацәоуп), иажәеинраалақәеи ипоемақәеи реиҳарак ҿырҳәала акәын ишаԥиҵоз, ҵоуп ашьҭахь ихала аҩреи аԥхьареи иҵеит, аха ипоезиатә естетика фольклортәын. Зынӡаск даҽакуп Тембот арашьи, Аҳмеҭ Ҳаҭхәеи. Урҭ жәлар рҿаԥыцтә рҿиамҭақәа инарҭбааны рхы ишадырхәозгьы, рырҿиамҭақәа индивидуалтә сахьаркыратә 8ҵамҭақәоуп, авторцәагьы раамҭала ҵарадыррала ибзианы иазыҟаҵаз рҿиаҩцәоуп.
1920-тәи ашықәсқәа раан алитератураҿы ҽышәала аус зуаз рҿиаҩцәан: Цыгә Теучеж, Тембот арашь, Аҳмеҭ Ҳаҭхәа, Ибрагим Цеи. Еиҳараӡак, урҭ ражәеинраалақәа, рпоемақәа, ражәабжьқәа, рповестқәа рызкын ажәытәи аҿатәи еиҿаргыланы (контрастла), ажәытә аамҭа иақәыӡбаны, аҿатәра ӡырганы аарԥшра.
1930-тәи ашықәсқәа раан урҭ ашәҟәыҩҩцәа еиҳабацәа иаарывагылт агәацԥыҳәареи азыҟаҵара ҷыдеи змаз арҿиаҩцәа ҿарацәа: Мураҭ Ԥараныҟә, Иусуф Ҭлиусҭен, Асқьер Евтых, Хусен Андрухаев, Ҟиримзе Жане, Асқьер Ӷадаӷатль уҳәа уб. егь. Еиуеиԥшым ажанрқәа рҟны аус зуаз арҭ аҿарацәа ирыбзоураны ицәырҵит аҩымҭа ҿыцқәа жәпакы. Урҭ реиҳарак зызкыз усҟантәи аамҭазы адыгьеиа қыҭаҿы иҟалоз аиҭакра дуқәа ракәын, ҷыдалагьы аколлективизациа атема.
ыдала аӡбахә ҳәатәуп Нхыҵ-Кавказтәи алитературақәа зегьы рахьтә, раԥхьаӡа акәны аколлективизациа атема иахьӡынҩылоу иаалукааша адыгьеиа шәҟәыҩҩыапрозаик Тембот арашь ироман «Шамбуль» («Ажәылара», ашьҭахь уи ахьӡ еиҭакын «Анасыԥ ахь амҩа» ала).
Аџьынџьтәылатә еибашьра ду ашықәсқәа ԥышәара дуун адыгьеиа шәҟәыҩҩцәа рзы. Урҭ реиҳараҩык хаҭала абџьар кны аибашьра иалагылан, аӷа иҿагылан. Аибашьра адәаҿы 1941 ашықәсазы хьыӡла-ԥшала дҭахеит апоет қәыԥш Хәсин Андрухаев. Асовет шәҟәыҩҩцәа зегьы рахьынтә раԥхьаӡа Асовет Еидгыла Афырхаҵа ҳәа аҳаҭыртә хьӡы зыхҵазгьы иара абри адыгьеиатәи апоет қәыԥш иоуп.
Аибашьра ашьҭахь адыгьеиа литератураҿы ицәырҵит ирацәаҩны ашәҟәыҩҩцәа ҿарацәа. Абиԥара еиҳабыра хаҭарнакцәа инарываргыланы арҭ ашықәсқәа раан арҿиамҭа хатәрақәа аԥырҵеит апоетцәеи апрозаикцәеи: Исҳаҟ Машбаш, Ҳамид Беретар, Гиса Схаплок, Ԥшьмаф
Кашубаев, Сафер Ԥанеш, Н. Куиок, Р. Неҳаи уҳәа ирацәаҩны.
Апоезиаҿгьы апрозаҿгьы иахьатәи адыгьеиатәи алитератураҿы еиҳа улаԥш зыдхалаша ашәҟәыҩҩцәа дреиуоуп ареспублика анҭыҵгьы ибзианы еицырдыруа ашәҟәыҩҩы Исҳаҟ Машбаш. Хыԥхьаӡарала ирацәоуп уи иажәеинраалақәеи ипоемақәеи еидызкыло аизгақәа, аха лымкаала дазгәаҭатәуп И. Машбаш прозаик-романистк иаҳасабалагьы. Егьырҭ абызшәақәа рахьгьы еиҭаганы аԥхьаҩцәа ирылаҵәахьеит, ргәы иақәшәахьеит уи ироманқәа: «Алуқәа», «Адыд хара аныҩбжьқәа», «ХанГиреи» уҳәа уб. егь.
цыгә Теучеж (цуг Теучеж) (1855–?940)
Аҩра, аԥхьара ззымдыруаз, аҵара змамыз Цыгә Теучеж ирҿиамҭа адыгьеиа литература аҭоурых аҿы ихадароу аҭыԥқәа руак ааннакылоит. 70 шықәса рыҩныҵҟала уи имаҷымкәа иаԥиҵеит ҿырҳәалатәи апоезиатә рҿиамҭақәа. Ирҿиарамҩа зегьы афольклортә шьаҭа гәыцәс иамоуп.
Цыгә Али-иԥа Теучеж диит нанҳәа мза 15, 1855 шықәсазы Габукаи ақыҭан, Адыгьеиа Ареспубликаҿы, анхаҩ ӷар иҭаацәараҿы. Иаб дыԥсит хәышықәса шихыҵуаз. Даара ихьанҭан Цыгә ихәыҷра, дышмаҷыз идырит амамзаара, ахьҭа, хатәы џьабаала аарыхра закәыз. Дцәаӷәон, дбаҳауан, амалуаа рхәура дҭан. Абас иԥсҭазаара шыцәгьазгьы иаамҭа хьанҭа ихы иаирхәон, дырзыӡырҩуан алакәқәа, аҳәамҭақәа, адыга жәлар рфырхаҵаратә ашәақәа, «рмыткәма ашәақәа». Цыгә Теучеж игәыӷрақәа зегьы ажәлар рыбзиабара иадиҳәалон. Ихаҭа иаԥиҵоз ашәақәа иргәылсны ицон асоциалтә еиҟарамра амотивқәа. Иажәеинраалақәа руак аҿы Цыгә иҳәоит:
Иҟан сшьапқәа алымт анырҿыкәкәозгьы,
Амлашьреи сареи ибзиан ҳаибадыруан,
Сан рыцҳа қьырала срылҭон, Тәыс сыҟан, акамбашьқәа
сыхьчон, Изныкымкәа ауардынгьы
схысхьан, Сгәамҵхамҵуа акамбашьқәа
срыцын, Сыжәцәеимаақәа кылҵәҵәа
иҟан... (еиҭ. А.Л. Жьиԥҳа)
Ипоезиатә жәа ҵарыла иҿаԥиҽуан аӷьычцәа, ақәылацәа, ашәа азиҳәон аџьажәлар раамсҭашәара, рыԥшӡара. Бџьарсгьы, мчысгьы имаз иажәа ҵар акәын. Ареволиуциа ҟалаанӡатәи иашәақәа «Бзиуктәи аибашьразы», «Мафоҟәо Урысби изкны» уб. егь. злеиҿартәыз жәлар рашәа аформала акәын, иажәақәа абџьар ҵар иаҩызан, иажәа амч ӷәӷәан, арыцҳара аамҭа иҭагылаз аџьажәлар ргәы шьҭнахуан, ацхыраара рнаҭон.
Цыгә Теучеж дазҟазан асатиратә куплетқәа реиқәыршәара. Уи ипоезиатә бызшәа даара ибеиан. Уи иашәақәа рҳәон аџьажәлар рмитингқәа, реизарақәа рҟны. Акультура аусзуҩцәа еиҿыркаауаз ахәылԥазқәа иашәақәа рыла идырԥшӡон.
Ус инықәырсны имариам Цыгә Теучеж иаԥиҵаз ашәақәа рыхә ашьара. Ишаадыруа еиԥш, ашәа уагьарччоит, уагьарҵәыуеит, уагьахьчоит, уагьҭанархоит. Ашәа аҵакы даара иҵаулоуп, даҽакы еиԥшымкәа амч ӷәӷәоуп. Ашәақәа злашьақәгылоу ажәақәагьы абџьар иҭҟьо ахы иаҩызоуп. Убас иҟоуп Цыгә Теучеж иашәақәа рыкапан.
Цыгә Теучеж ирҿиамҭақәа рахьтә лымкаала рыхә ҳаракны ишьоуп асовет аамҭазтәи иҭоурыхтә поемақәа: «Ҭауади-аамсҭеи рабашьра», (1933), «Урысби Мафоҟәо», (193)). Урҭ адыгьеиа литература аклассикатә рҿиамҭақәа ирхыԥхьаӡалоуп. Апоемақәа рҿы иаарԥшуп ХХ ашәышықәсазтәи адыгьеиа жәлар рыԥсҭазаара аҟынтәи ахҭыс хлымӡаахқәа. Арҭ апоемақәеи ареволиуциа ҟалаанӡатәи апоет иашәақәеи даара аиԥшымзаара рныԥшуеит.
Иаҳҳәаз апоемақәа шьаҭас ирымоуп ииашахаҭоу аҭоурыхтә фактқәа, араҟа иаарԥшуп, ажәлар рыԥсҭазаара хьанҭа шьахәла изныԥшыз асахьақәа.
Даҽаганкахьала, апоет дрықәыӡбоит ҽаӡә инасыԥдара иабзоураны, зхатәы насыԥ ачаԥара иашьҭоу ауаа гәымбылџьбарақәа.
Цыгә Теучеж ипоема «Урысби Мафоҟәо» аҟны иаҳирбоит адыгьеиа жәлар ХХ ашәышықәсазтәи рсоциалтә ԥсҭазаара иалиааз афырхаҵа Урысби ахақәиҭра дазықәԥаҩны.
Ажәлар рфырхаҵа дрылыҷҷаауан зегьы: имч, ихшыҩ, иҟыбаҩ, иеиҿамсра, ажәлар раӷацәа дырҿагыланы иаул гәакьа аимҵәара иацәихьчон. Урысби ифырхаҵара иарӡыӡон, еиланаргьежьуан ҭауади-аамсҭеи, иаармарианы амал, ахашәалахә аиура бзиа избоз ргәахәтәы иахьигӡомызт.
Апоема «Ҭауади-аамсҭеи рабашьра» афырхаҵа Ханахәыҟәо Кимчери ихала дыҟамызт уи ажәлар рмассақәа драԥхьагылаҩын.
Апоемаҿы иаабоит ҩ-класск хаха реиҿагылара. Ганкахьала, Ханахәыҟәо Кимчери, Допчен, Жечаго убас егьырҭгьы, даҽаганкахьала, аҭауад Кунчуко Ԥшьмаф, Ахеџьагоҟьо Пшикуи, Џьеџьуко, Бешуко Коцеж, аамсҭа Шуманыҟьо уб.егь.
Цыгә Теучеж ипоемақәа аԥхьаҩ дыдмырхәыцырц залшом. Ииашаҵәҟьаны уи ирҿиамҭақәа ирнубаалоит, апоет дфырхаҵа иашаны, дгәымшәаны, ижәлар рыԥсҭазаара дазышәаҳәаҩны, идоуҳа мчы ӷәӷәаны дышрылагылоу. Абарҭ иара илаз афырхаҵаратә ҟазшьақәа роуп ирҷыдаҟазшьоу ипоемақәа ирылоу аперсонажцәагьы.
Цыгә Теучеж ирҿиамҭақәа рҟны имаҷымкәа ихы иаирхәоит ижәлар ражәа хьыршәыгәқәа ирхылҵыз ажәаԥҟақәеи ацуфарақәеи. Абар дара урҭ, зҵакы ахыҭҟьа иаҩызоу афоризмқәагьы: «Ацәгьа умбакәа абзиа уздыруам», «Аҭауад ифатә акаркалмышә иаанагоит», «Амчра змоу игәаҳәарақәагьы нагӡахоит», «Амшә абӷьыц анақәшәа, ихәааит, анышәгәал анааха иаҳәаша иақәымшәеит», уб.егь.
Иара убас, ауаа реицәажәарақәа рҟны рхы иадырхәоит амҵәыжәҩа змоу Цыгә Теучеж ицәаҳәақәа: «Ажәытә дунеи ззымдыруа ицәыцәгьоуп аҿатә аилкаара», «Ахаҳә ссақәа – ахаԥыц цырцырқәа» убас егьырҭгьы.
Апоема «Мафоҟәо Урысби» аҟны имҩаԥысуеит ани аԥеи рыбжьара афольклор иатрадициа ҟазшьоу адиалог. Ан дазыразым, заацәоуп ҳәа илыԥхьаӡоит Урысби «аҽы кәадырны» дақәтәар. Урысби иан дыхҭеикит иаб иҽы маҭәақәа илҭарц. Уи аамҭазы Урысби, аҭак абас иҟаиҵоит:
Сара сқәыџьмахаргьы, Аҳәарақәа ырҟаауа сдәықәлом. Суарбахаргьы, слаҟәӡаны
сԥыруа, Акәҷарақәа зӷьычуам.
(еиҭ. А.Л. Жьиԥҳа)
Арҭ аметафора ҟазшьа змоу ажәақәа рыла иаарԥшуп афырхаҵа Урысби бзиа иибо Кәтас лҭынха Учужук ирҭо аҭак. Учужук хьымӡӷыс иԥхьаӡон Кәтас аӷар Урысби дахьиццоз.
Сара ауарбажәгьы самгеит ...кәҷышьҵас,
Алагьы самыжәжәеит,
кәытҵас.
(еиҭ. А.Л. Жьиԥҳа)
Иара убас, араҟа имаҷымкәа иаҳԥылоит, еицәажәо рыда, ирҳәо аҵакы даҽаӡәы изеилымкаарц азы маӡалатәи реицәажәарақәа. Автор қәҿиарала ихы иаирхәоит бџьарҵас иҭҟьо афольклор иахылҵыз апоезиатә цәаҳәақәа.
Абасала, иажәеилазааратә формеи ажәлар рдоуҳатә культуратә бызшәеи еиларҵәаны рааԥшра ахьилшаз иабзоураны Цыгә Теучеж ипоезиатә рҿиамҭақәа ажәлар зегьы ирхатәы доуҳатә ҭынха дуны иҟалеит.
Тембот Ҷарашь (Тембот керашев) (190№–1988)
Иналукааша адыгьеиа шәҟәыҩҩы, аҵарауаҩы, СССР Аҳәынҭқарратә премиа алауреат, адыгьеиа литература ашьаҭаркыҩцәа ируаӡәку Тембот Магомет-иԥа арашь диит 1902 шықәсазы Адыгьеиа Ареспублика, Кошеҳабль ақыҭаҿы.
Аҵара иҵон зны иқыҭаҿы, нас Маиҟәаԥ, Краснодар. Инапы алакын ажурналистика, апублицистика, жәлар рҿаԥыцтә рҿиамҭақәа реизгареи рыҭҵаареи. Аус иуан адыгьеиа газеҭқәа рҟны, 1930-тәи ашықәсқәа раан Адыгьеиатәи аҭҵаарадырратә институт адиректорс. Акьыԥхьра далагеит 1925 ш. инаркны.
Тембот арашь илитературатә рҿиаратә мҩа иахылҵуаз ахылҩа-ԥсылҩа акәын аԥсҭазаарахь агәаҳәара изҭоз, дзырӷәӷәоз. Апоет агәра игон уамаӡа зхызгаз ижәлар рдоуҳатә культура иалшараны иҟоугьы шмаҷым.
Ҳәарада, аԥсҭазаара ҿыц ахь амҩа алхразы амилаҭтә литература аҿиара аизырҳара, аихаҳараҿы ауалԥшьа анагӡара ус имариамызт. Т. арашь изы мацара акәым егьырҭ еиуеиԥшым амилаҭқәа ркультура арҿиаҩцәа рхаҭарнакцәа рзгьы иаагозар: М. Шолохов, А. Толстои, Ч. Аитматов, Р. Гамзатов, Д. Гәлиа, уб. егь.
Тембот арашь дшыҷкәынӡаз аамҭа ҿыц аидеиақәа иҽрымеидоит, ҽышәала иҽалаирхәуеит аҿыцргылара. Акьыԥхь аҿы дцәырҵуеит астатиақәеи, аочеркқәеи, ажәабжьқәеи рыла. Уаҟа иааирԥшуеит адыгьеиа жәлар
рыԥсҭазаараҿы 20-тәи ашықәсқәа рынҵәамҭеи 30-тәи ашықәсқәа ралагамҭеи рзы иҟалаз ареволиуциатә еиҭакрақәа, ажәытәи аҿатәи реиҿыхарақәа. Уи зныԥшуа иажәабжьқәа иреиуоуп: «Арҟ», «Машьыҟә ихьмыӡӷ», «Сариеҭ лымаӡа» уб.егь.
Тембот арашь дравторуп адыгьеиа жәлар рдоуҳатә культура иахылҵыз апоезиа цәаҩа знубаало ажәабжьқәа: «Хашҭра зқәым ахҭыс», «Ахаҵа иԥышәара», аповестқәа «Шаԥсыӷаа рҭыԥҳа», «Абрагь», ароманқәа «Аҽыуаҩ заҵә», «Ажәылара».
Шәагаалагьы, ҵакылагьы аибашьранӡатәи уи ирҿиараҿы ирылукаартә иҟоуп инеиҵыху иепикатә ҩымҭа – ироман «Ажәылара» (1940 ш.). Аурысшәахь уи еиҭаган «Анасыԥ ахь амҩа» ҳәа хьӡыс иаҭаны, икьыԥхьын Москва 1947 шықәсазы. 1948 шықәсазы ароман азы автор ианашьан Нхыҵ-Кавказтәи ашәҟәыҩҩцәа рахьтә зегь раԥхьаӡа акәны СССР Аҳәынҭқарратә премиа.
Ароман азкуп 1930-тәи ашықәсқәа раан ақыҭаҿы имҩаԥысуаз асоциал-економикатә еиҭакрақәа, аколнхарақәа реиҿкаара аарԥшра. Аҩышьа формалеи, аконфликт хада аҟазшьалеи, афырхаҵа илахьынҵа аарԥшышьалеи акыр иааигәаны иугәаланаршәоит иара иқәлаз, иагьишьашәалаз аԥсуа романист ду Иван Папасқьыр ироман «Ҭемыр», «Аԥсынҵры ду ахь».
Иџьашьатәым, Т. арашь ироман («Ажәылара»), И. Папасқьыр ироман «Ҭемыр» («Аԥсынҵры ду ахь»), типологиала реизааигәара, иалоу аперсонажцәа рлахьынҵақәа реиқәҿыҭрала, жьрацәаралатәи аиҭынхара атәы шьақәзырӷәӷәо аетнографиатә критериқәа: ажәытә милаҭтә қьабзқәа, аҵасқәа, абзазаратә ҭагылазаашьақәа уҳәа убас ҵҩа змам адыгааи аԥсуа жәлари рмилаҭтә ԥсҭазаара иахылҩа-ԥсылҩоу, кодекск аҳасабала иԥсабаратәны ирыциз асистема, ахымҩаԥгаратә етикет, адыга хабзҽ – адыгагәҽ, аԥсуара уҳәа уб. егь. рыла реишьашәалара.
Ажәакала, Т. арашь ироман «Анасыԥ ахь амҩа», И. Папасқьыр «Аԥсынҵры ду ахь» (Ҭемыр) иккаӡа иудырбоит аамҭа ҿыц, анхаратә форма ҿыцқәа рыбзоурала ажәлар рыԥсҭазаара ианыԥшуа аиҭакрақәа, ашьхарыуа жәлар рыхдырра аҽшаԥсахуа.
Иара убас, иазгәаҭатәуп, адыгьеиа шәҟәыҩҩы Т. арашь аԥсуа шәҟәыҩҩы И. Папасқьыри рира шықәсқәагьы ак шакәу, рдунеитә ԥсҭазаара аԥсахрагьы шықәсқәак шракәу ирыбжьоу. Насгьы Т. арашь адыгьеиа литератураҿы раԥхьаӡатәи романистзар, адыгьеиа новелла азҟаза ҳәа дцәырҵзар, И. Папасқьыргьы аԥсуа литератураҿы раԥхьаӡатәи ароман ажанр ашьаҭаркҩны ановелла ажанр («Ақабла», «Кәнач», «Акаруал шәақь», «Аимҭахара» уҳәа уб. егь.) рҿы аихьӡарақәа змаз шәҟәыҩҩны даарԥшуп.
Ҳазааҭгылап, зжанр-сахьаркыратә ҷыдарақәа, ажәлар рдоуҳа аморалтә кодекс иахылҵыз, аԥсуа новеллист М. Лакрба иновелла «Ахаҵа иԥышәара». Ииашахаҭаны, араҟагьы иуԥымларц залшом аԥсуааи адыгааи ртрадициатә хымҩаԥгашьа аазырԥшуа (аҵас, ақьабз, аламыс уҳәа уб.егь.) амотивқәа. Абар М. Лакрба иновелла «Аҩызцәа» иаҳәо: – Иҟасҵоит зегьы, – иҳәеит иара, Беслан даналга. Егьа исзаԥсахаргьы, сцоит абыржәыҵәҟьа уҽы сақәтәаны. Уара сара сҿы уԥшыз. Амала, исшәысҵари, лара дмааԥшырц азы.
Аҩыџьагьы аахәыцит.
Изакәу удыруоу, – инациҵоит Махаз. Иушәых умаҭәа иаарласны, сара уара утәқәа сшәысҵоит. Уара ԥшьаала уҩнал ауада, арӷьарахь аҩнашә уанааҩнало игылоуп акаруаҭ, ушьҭала уԥшыз.
– Ибзиоуп, – иҳәан дақәшаҳаҭхеит Беслан. Беслан имаҭәа шишәыз Махаз дҽыжәлеит, абжьы мыргакәа аҩнашә
ааиртит. Дныҩналан, ашә маҷк иаавҵырны, инижьит – убри аамҭазы ашә абжьы аагеит. Беслан игәы нҭыԥсааит...
Ашә абжьы аԥҳәыс дшаанамырԥшыз ангәеиҭа, ԥшьаала арӷьара иҽеиҭеит. Махаз ишиеиҳәахьаз еиԥш, алашьцараҿы аиарҭа ааиршьшьын, ихыза дҩахан дхәыҵалеит, нас даақәыԥсычҳаит.
Аха аиарҭаҿы аӡәы дшықәиаз гәеиҭеит.
– Махаз уааҳәы сара сахь..
Уи иаҳаит лара лыԥсы алагаҩагара бжьы. Шьыжь ҟалаанӡа иара изы шықәсык аамҭа цозшәа ибон. Ацәылашамҭаз Махаз дгьежьит. Дынҽыжәҵуаны еиԥш, иара ԥшьаала аԥацха ашә днасит. Ашырҳәа Беслан
дындәылҵит, Махаз дшааиз аниаҳа.
– Инагӡоуп иуҳәаз! – иҳәеит деигәырӷьаны Махаз.
– Уажәшьҭа угәы ҭынчыз. – Иара ашырҳәа имаҭәақәа ишәихуа далагеит...
Махаз дамхацәеит, иԥҳәыс цәгьала даалырԥшит ашьыжь. Ихәда лнапы нықәшьуа ихы аалыршьшьит, усгьы нацылҵеит.
– Сыхаара, учмазаҩхама, угәы бзиоу? Сара акыр аамҭа уаарԥшра саҿын иаха, усзаамырԥшит, снапқәа укәыршаны сышьҭан, аха умааԥшӡакәа уцәан... Угәы бзиоу?
– Мап, мап, сара сычмазаҩӡам! –дгәырӷьаҵәа ҿааиҭит Махаз, нас иԥҳәыс дааигәыдиҳәҳәалан дигәӡит».
Абар Т. арашь ирҿиамҭа «Ахаҵа иԥышәара» иаҳәо:
«–... Уара убас уццакуазар, аамҭа рацәак ҳамгап, аҩны зегьы аасырԥшуама, сҽааилаҳәаны, аҽы кәадырны сҽеиқәсыршәап. Сара уара суцхраарц азы сҩызцәак саарыдҵаалар сҭахуп. Исыҭ умаҭәеи уҽи. Уҽеилых!
Иааџьеишьеит исҳәаз, аха аҽеилыхра иҽазикит. Ҵаҟа ишәыз амаҭәала данынха Ҟызбыч иара ихаирԥеит ихамы, итапанчагьы иара инаииркын, ус иҳәеит: уа усзыԥшыз сгьыжьны адырра усҭаанӡа. Иҩыза имаҭәала иҽааилеиҳәан Ҟызбыч иҽы кәадырны агәара дынҭыҵит. Иҩыза аҩныҟа дныҩналан, иҟаиҵо дақәымшәо ауасхыр аҿы даақәгылеит. Иаҳаит ицәаз аԥҳәыс лыԥсыԥ алаагаҩагара абжьы, амҿтәы каруаҭ абжьы илымҳа инҭасит.
Ҟызбыч иԥҳәыс лакәхап ицәо ҳәа игәы иаанаго ииура дақәымшәо даашанхеит. Дахьгылаз аԥхӡы хьшәашәа иқәнаҭәеит, деилышшеит. Иҟасҵарызеи? Аԥҳәыс луада хаҵак дшыҩноу гәалҭар, дыҳәҳәаны зегьы аалырԥшуеит. Сышԥашьҭало Ҟызбыч иԥҳәыс лывараҿы, иара иҭыԥаҿы? Уи иус иаарласны иҟаиҵар акәын, аиарҭахь деихеит дқәыԥсычҳауа, дааԥсаны дыҟоума, дҳәацымыцуа акәымкәа ииарҭаҵәҟьа акәушәа, Ҟызбыч ииарҭа дынхәыҵалеит. Аԥҳәыс лцәа ԥхаӡа иааидкьыслеит, иара ицәа дынҭаӡыӡеит, днаскьан днышьҭалеит иԥсыԥ мго. Дыгәрымуа днаҳәын днықәиеит.
Аԥҳәыс, зыбӷа иеирхан ишьҭаз, дааҳәын дылгәыдылҳәҳәалеит, дшыцәаз ак иалҳәеит иара:
– Сыхаара дарбану уаха ҵхыбжьон иузааз, ииҭахыз, дзышьҭоузеи?
Аҭак мҳәакәа дқәыԥсычҳаит, ахаҵа иус ахь ус шлымам леилиркаарц.
Ари ахаҵа аҵх нымҵәошәа ибон. Аха уи дыззыԥшыз ҟалеит, аӡә аҩнашә дшасыз иаҳаит. Аҩыџьагьы рымаҭәақәа рыԥсахыит, асас дцеит, ҳамҭас ирҭаз аҽы днақәтәаны, Ҟызбыч иԥҳәыс лахь дааццакит.
Ҟызбыч иԥҳәыс лывараҿы днышьҭалеит, дааигәыдиҳәҳәалеит, адгьыл гьежьуашәа дааҟалеит убри аамҭазы. Аха иԥҳәыс арҵәааҳәа лыбжьы наҭлырҟьеит, наҟ днаигәыҵасын аҵәыуара дналагеит.
– Исҭахым уара уҿы анхара, сызуцынхом! – дҵәыуон лара. – Ууаҩым уара, убнауаҩуп! Сургәыбзыӷуеит уара иануҭаххо, абжьааԥны узқәа сеиарханы ушьҭалоит!!!.
Дзыӷьаҵәыӷьаҵәуаз еиликааит Ҟызбыч. Даара игәы ҭгәырӷьаауа дааҟалеит уи...»
Меижьарада, иааҳгаз арҿиамҭақәа рҿы иаабо аетнографиатә фактқәа, доуҳала иҳәаақәҵоу ареалисттә традициақәа, ажәытә ҵасқәа, ақьабзқәа, амилаҭ ҟазшьа иадҳәалоу аетикатә моралтә кодекс, ауаҩра, аламыс, агәыҭбаара уб. егь. реиқәҿыҭра адыгааи аԥсуааи шьаладалатәи реиуара шьақәзырӷәӷәо ауасхырқәа ируакуп.
Типологиала еизааигәоу ашәҟәыҩҩы Т. арашь иповестқәа «Шаԥсыӷаа рҭыԥҳа», «Абрагь», «Аҽыхьча ишьоура», рыҟны ареволиуциа ҟалаанӡатәи адыгаа рыԥсҭазаара аиқәҿыҭра адагьы тематикала реизааигәара ҳирбоит, насгьы иалумкаарц залшом Т. арашь идунеихәаԥшышьа исахьаркны азнагашьа ашәҟәыҩҩы ибаҩхатәра шыҳаранакуа.
Аповест «Шапсыӷаа рҭыԥҳа» иугәаланаршәоит 1796 ш. Бзиуктәи аибашьра дуи 1812 ш. рзтәи Урыстәылатәи Абиԥаратә еибашьреи.
Аповест «Абрек» аҿы иарбоуп 1904–?905-тәи ашықәсқәа рзтәи аурыс иапониатә еибашьра. Уи ҵакылеи жанртә еилазаашьалеи аҭоурых-револиуциатә прозахь иаҵанакуеит.
«Аҽыхьча ишьоура» аҿы иазгәаҭоуп адыгаа Ҭырқәтәылаҟа рахгара XIX ашәышықәса 60-тәи ашықәсқәа.
60-тәи ашықәсқәа рзы иҭыҵуеит Т. арашь иеизга «Абаӡех шәарыцаҩ бырг». Уахь иагәылалоит ашәҟәыҩҩы асоциал-психологиатә ҵакы змоу иажәабжьқәеи иновеллақәеи: «Абаӡех шәарыцаҩ бырг», «Аԥшәма ԥҳәыс», «Аԥҳәызба лажәа», «Аҵыхәтәантәи ахысыбжь». Ихьшәаны иҭыҵуеит ароман «Аҽыуаҩ заҵә».
Аҭоурыхтә тематика иазкыз арҿиамҭақәа инарываргыланы Т. арашь ирҿиаратә мҩа атематика аҿатә ԥсҭазаарахьгьы ахы хан. Иаҳараӡак уи азкын адыгьеиа қыҭа
акультуреи, абзазареи, ақыҭаҿтәи аҿар рааӡара реизырҳаразы ицхыраагӡоу ихадароу апроблемақәа рыӡбара. Ус еиԥш иҟоу ашәҟәыҩҩы ирҿиамҭақәа иреиуоуп аповест «Ан ҟәыш лыԥҳа», ароман «Куко». Аҩымҭаҿы иқәгылоу апроблемақәа рыла урҭ «ақыҭатә проза» иаҳа иазааигәоуп.
Урҭ рахьтә Т. арашь имоуп асценахь ицәырҵхьоу адраматә рҿиамҭақәа: «Ан ҟәыш лыԥҳа», «Аҭыԥҳаи ашәҭқәеи» астатиақәа, аочеркқәа, ажәабжьқәа.
Т. арашь ирҿиамҭақәа рбызшәа аҷыдара азгәаҭо С. Дангәылов иҩуеит: «Адыгаа рмал ду – рбызшәоуп – арашь – адыга бызшәадырҩуп. Ԥштәырацәала, афоризмла иҩычаны, иара иаҵкыс еиӷьны аӡәгьы издыруам афольклор, арашь ирҿиамҭақәа гәылҭәаауп исахьарку афольклортә ажәақәа рыла, уи аиумор, уи аколорит даҽакы иузадкылом. Убри азоуп Т. арашь иҩымҭақәа зегьы ажәлар иҳаракны ахә зыршьо, изақәҿырҭуа».41
Т. арашь ҳаҭыр ду изақәын ихатәы бызшәа, иан лбызшәа ирҵауланы, иҭоурыхтәны, афилософиатә ҵакы аҵаҵаны дахцәажәон: «Абызшәа, ан лхәыҷы иқьышә иқәылкуа, ауаҩы изы амч ду амоуп. Иарбанзаалак ажәа зызку аҵакы аарԥшра акәӡам уи амч зыдҳәалоу. Ажәлар рҭоурыхтә мҩа, уи амилаҭтә ҟазшьа, уи ахықәки агәҭахәыцрақәеи, уи аҭеиҭԥш, аамҭа ацәаара инақәыршәаны уаԥхьа игылоу ажәлар рыԥсы зыҿҳәароу зегьы ан лбызшәа аҟынтәи иаауеит, иузеиҟәымҭхо ауаҩы игәы иалаҵәоит, иуаҩытәыҩсатә ԥшӡароуп ҳәа уаҩы ииԥхьаӡо зегьы, ибзиараны, ихаҵараны уаҟа еилаҵәоит. Иҟам даҽа мчык, ауаҩ игәаҵаҿы инеиртә ан лбызшәа еиԥшны. Абас еиԥш иҟоу агәҭахәыцрала еилымшәо еидҳәалоуп амҵәыжәҩақәа зауз арашь иажәа: иӷару адыгьеиа бызшәа акәӡам, уи ззымҳәо иоуп иӷару.
Иааизакны, Т. арашь ирҿиамҭақәа рҟны ҟазара дула иааирԥшуеит ижәлар рҵас-қьабз шьахәқәа, рыуаҩра ҳарак, рыламыс ацқьара, уи илшеит ижәлар рменталитет аарԥшра.
Т. арашь адыгьеиа милаҭтә шәҟәыҩҩны даанхоит.
ибрагим цеи (ибрагим цеи) (1890–?936)
Ибрагим Салеҳ-иԥа Цеи диит ажьырныҳәа 11, 1890 шықәсазы Адыгьеиа, Шьенџьи аул аҿы, анхаҩы иҭаацәараҿы. Ибрагим иаб 1899 шықәса рзы дҭеиҵоит Екатеринодар ақалақь аҿы фышықәсатәи Александровтәи ареалтә ҵараиурҭа. Ибрагим абызшәеи алитературеи ибзианы игәникылон. Аха рыцҳарас иҟалаз, аматериалтә еиқәымшәарақәа ирхырҟьаны дызҭаз аҵараиурҭа дзалгом. Абольшевиктә еиҿкаарақәа дахьрылахәыз азы ацхыраара изҭашазгьы аӡәгьы дҟамлеит.
1917 шықәсазы И. Цеи аԥсҭазаара даара дкыднаҟьеит, Нхыҵ-Кавказ ақалақьқәеи ақыҭақәеи деимҟьо дрылан хныҟәгагак аԥшааразы, еиуеиԥшым аусхкқәа инапы рылакын, дацәымҩашьо, дацәыԥхамшьо аус иуан. Крым, Армавир, Керч, Феодосиа, Симферополь, Иалта, Ҟәбан зегьы дырхысхьан. И. Цеи аусура бзиа ибон, аџьаус знапалакыз, зыԥсҭазаара иазықәԥоз игәаҵанӡа дидгылаҩын. Аԥсҭазаара иԥнашәаз И.Цеи «Амсылмантә газеҭ» аусура иҽалаирхәуа далагоит. Иҩуеит астатиақәа ашьхарыуаа рҵаралашара иазкны. Истатиақәа «Нхыҵ-Кавказтәи аԥсылманцәа рыԥсҭазаара ахьтә», «Иаҭахузеи», «Аӷа хәымга иҿагыланы» рҿы бжьы ҿацала ажәлар дрыԥхьоит гәкамыжьра ҟамҵакәа, адыгеиа аулқәа рҿы рышколқәа раартра напы адыркырц азы. Ачымазара ҿыкқәа зегьы реиҳа иҿку амдырра ауп, ижәдыруаз ҳәа иуаажәлар дрыԥхьон аҵарадыррахь.
Ибрагим Цеи раԥхьаӡатәи ирҿиамҭа «Аинтеллигент гәаҟ» икьыԥхьуп 1913 ш.азы «Амсылмантә газеҭ» аҟны, аҵарадырра апроблема иазкуп. Персонаж хаданы автор дааирԥшуеит Абуков ҳәа аӡәы ажәлар рҿаԥхьа иқьақьоз, аҭагылазаашьа иҽақәыршәаны зхатәы интересқәа ирышьҭаз, ақәҵәиаашьа иақәшәоз.
Ари арҿиамҭа аҵакы иазааигәоуп И. Цеи иажәабжь «Анџьныр Хагупов». Ажәабжь афырхаҵа Хагупов аҵара змоу уаҩ беианы даарԥшуп. Уи илшоит ижәлар рзы имаҷымкәа аусқәа рыҟаҵара, аха уи, Абуков иеиԥш ихазгьы феида ахьизааго аҭагылазаашьақәа дырзышәарыцоит, уахь иаҳа иблақәа хоит. Арҭ арҿиамҭақәа рҿы иаабоит адыгьеиаа рыԥсҭазаара аиҭасратә аамҭазы. Уи ирҿиамҭақәа рҿы ижәлар рыгәҭыхақәа рыцеиҩишоит, рхьаа шихьаау дирдыруеит, урҭ раԥхьаҟатәи рԥеиԥш шицрыхо, аҳратәра иарлашәыз ижәлар рыхдырра аҿыхаразы ихы, илшара дшамеигӡо. Иара убас, иазгәаҳҭаз арҿиамҭақәа ҵакыла ирзааигәоуп ареволиуциа ҟалаанӡатәи И. Цеи асоциал-политикатә ҵакы змоу ипублицистикатә статиақәеи иочеркқәеи: «Ажьакца», «Аӷәыцәҳәы иқәхаз», «Аилашәшәымҭаз» уб. егь. Араҟа автор иааирԥшуеит ашьхарыуаа рыԥсҭазаара иацыз ауадаҩрақәа. Урҭ шалыхәдаз ауаҩытәыҩсатә насыԥ лаша, нхарҭас ишрымаз ацәыҵлашьцарақәа рҿы.
И. Цеи иқәҿиаз исахьаркыратә рҿиамҭақәа рахь иԥхьаӡоуп ажәабжьқәа: «Мусса» (1913), «Азҩа» (1913), аповест «Иусуф» (1915) уб. егь. Автор иҩымҭақәа рҿы дрылацәажәоит дызну аамҭазтәи ахҭысқәа, дрықәыӡбоит аӷьычцәа, иааирԥшуеит усҟан адыгьеиаа рыбжьара даара иҿианы иҟаз аҽӷьычра, ХХ ашәышықәса алагамҭазы иҟаз асоциал-психологиатә еиҿагыларақәа.
И. Цеи дахаҵгылаҩын егьырҭ ажәларқәа рхаҭабзиарақәа зегьы. Автор ирҵауланы, еиуеиԥшым ахырхарҭақәа рыла иааирԥшуеит аурыс жәлар рахь ижәлар ирымаз аиашьаратә еизааигәара. Далахәын аҿатә ԥсҭазаара аиааира агаразы ақәԥара аҵыхәтәантәи имшқәа рҟынӡа. Аус иуеит Шенџьитәи аревком ахантәаҩыс, амаӡаныҟәгаҩыс, анаҩс комиссарс ашьхаусқәа Ркомиссариат Ҟәбан – Амшынеиқәатә аревкомитет аҟны. 1920 шықәсазы Ҟәбан Асовет мчра анышьақәгыла анаҩсангьы И. Цеи аҭакԥхықәра змаз аҭыԥқәа рҿы аус иуан.
1924 шықәсазы И. Цеи ихиркәшоит идраматә рҿиамҭа ду «Аимҵәаҩцәа», 1925 шықәсазы икьыԥхьуеит идрама «Кочас», иара убас аҭоурыхтә ҽтнографиатә очеркқәа.
Анаҩстәи ашықәсқәа раан иҭижьуеит ажәабжьқәа «Фатима лразҟы», «Ажәытә ҳәахьала», апиесақәа «Ақьабзқәа», «Тоне Рома», акомедиа, «Ухахьы иузаамго» уб. егь.
И. Цеи дыҩуан алитературатә жанрқәа зегь рҿы, аха иара ирҿиаратә мҩаҿы иаҳа аԥыжәара аман адраматургиа. Уи имоуп жәаба инареиҳаны адраматә рҿиамҭақәа. Иара адыгьеиа театр аҟазара аҿиараҿы аинсценировкақәа имаҷымкәа аус рыдиулеит. 20-тәи ашәышықәса актәи азыбжазы даара иҽишәеит Адыгьеиа театр аартразы. Араҟа иқәдыргылоз адрамақәа авторс, режиссиорс, актиорс ирымаз И. Цеи ихаҭа иакәын. И. Цеи ирҿиамҭақәа зегьы ирныԥшуан ибеиоу адыга жәлар рфольклортә традициақәа. Адыгьеиа жәлар рдоуҳатә культура ахыԥша зхылҵуаз арҿиамҭақәа иреиуоуп уи иажәабжьқәеи иновеллақәеи. Автор иновеллақәа рҿы иҿаԥиҽуеит ажәытәра, аҿатәра ашьақәырӷәӷәаразы дықәԥоит, анхаҩыжәлар ирхылҵыз ауаа ргәымшәара, рхаҵара ӡыригоит.
И. Цеи иман адыгьеиа аристократцәа рхаҭарнакцәа рыбнауаҩра аазырԥшуаз ановеллақәа. Убарҭ иреиуоуп: «Аб мҽыӷ», «Ухы сфап» уб. егь.
И. Цеи афольклор амотивқәа инарҭбааны ихы иаирхәоит ироман «Ҳацыҟә-Ҳаџьы» аҟны. Автор араҟа иааирԥшуеит октиабртәи ареволиуциа ҟалаанӡатәи аҳратәра аамҭа. Автор адыгьеиаа ржәытә рсоциалтә бзазара инарҭбааны изныԥшуа ироман хаз шәҟәны аҭыжьра дахьӡаӡом.
Адыгьеиаа реилазаара аҟнытәи автор еиуеиԥшым аклассқәа рхаҭарнакцәа ааирԥшуеит. Ароман аҿы аҭауадцәа ркласс ахаҭарнак, Ҳацыҟә даарԥшуп зыхшыҩи зымчи аамҭа аҭагылазаашьа иззақәмыршәаз иакәны. Ҳацыҟә дашьцыламызт аџьаус. Уи бзиа избозгьы дырхыччон. Дааӡан аҭауад ҭаацәараҿы. Иаб заа диԥхоит. Аҳкәажә, лхаҵа иԥсра ашьҭахь, ирымаз раҳҭынра амал ахы лзамҭазт, илцәеиԥхьыттеит. Лыхшыҩ аҭыԥаҿы ианааи, илызхымгакәа, лыԥсҭазаара далҵуеит. Даанхеит Ҳацыҟә деиҭымны, имазара хәыҷы даҭынханы. Изынханы имаз имазара хәыҷгьы иуацәа ирыбзоураны, лассы иныҵабеит, дӷархеит. Амамзаара, амлакра иныԥшуа далагеит. Аҳаҭыргьы мыцхәы ишиқәрымҵозгьы иныԥшит.
Ари еиԥш аҭагылазаашьаҿы Ҳацыҟә дыблаҟьар ауан, – инахараз рыуа, иаб иҩыза Мамсыр иакәмызҭгьы: «Аӷьычреи ақәычреи рҟны аԥышәа ду змаз Мамсыр Ҳацыҟә ҽӷьыч еилҟьаны дҟаиҵоит. Диааӡаҵәҟьеит Мамсыр Ҳацыҟә: Шаԥсыӷ, Ҭемыргоиа, Ҟабарда, Ставрополь, Дон, Ҟәбан адәкаршәрақәа рҿы ақәыларақәеи аимҵәарақәеи иирҟаҵон.
Ҩажәа шықәса зхыҵуаз аҭауад Ҳацыҟә дпрофессионал ӷьычны, дыцәгьаршыҩны дҟалеит. Ашәҟәыҩҩы ироман аҿы дааирԥшуеит зыԥсҭазаара алӡаара иаҿу аристократ ихаҿсахьа.
И. Цеи ибзианы идыруан ижәлар рҿаԥыцтә рҿиамҭақәа. Адыгьеиа жәлар рфольклор амотивқәа рыла иҩит ахәыҷқәа рзы апоема (иажәеинраалоу алакә) «Ажьақәа рыԥсхәра» адыгьеиа литератураҿы уи раԥхьаӡатәи хәыҷтәы рҿиамҭаны ицәырҵит.
И. Цеи имаҷымкәа икалам иҵыҵит аиҭагақәа: К.Чуковски «Абарон Миунхаузен ихҭысқәа», «Са сдадыр», «Амҵ-цокотух», С. Маршак иажәеинраалақәа уб. егь. Абарҭ арҿиамҭақәа рыла уи ашьаҭа икит адыгьеиатәи ахәыҷтәы литература.
И. Цеи ирҿиамҭақәа рҿы иаарԥшуп аҩажәатәи аҩажәижәабатәи ашықәсқәа рзы имҩаԥысуаз ахҭысқәа. Уи иҩуан аамҭа ҿыц иацыз, агәырӷьарақәеи, арыцҳарақәеи ашьхарыуаа ҳәсақәеи, аҿари рразҟы аазырԥшуаз арҿиамҭақәа. Аԥсҭазаара ҿыц ашьақәгылара активла далахәын. Ибзиаӡаны идыруан аурыс, аукраина, аҭырқәа, акрым-ҭаҭартә бызшәақәа.
И. Цеи иповест «Азаҵә», иажәабжь «Фатима лразҟы» кьыԥхьуп адыгьеиа, аурыс, бызшәақәа рыла, иара убас аурыси аукраинеи классикцәа рырҿиамҭақәа (И. Крылов, Т. Шевченко, К. Чуковски, С. Маршак) адыгьеиа бызшәала.
Иԥсҭазаара аҵыхәтәантәи ашықәсқәа рзы аус здиулоз иреиуоуп аповест «Исҳаҟ иԥҳәыс», атрагедиақәа «Акомиссар Шовгенов», «Аума зхылҿиааз агха», «Гошегаг илыхҳәаау ашәа», аха аԥсра игәыхәтәы дахьнамыгӡеит. Аҳратәра ашықәсқәа раан адыгьеиа жәлар рахьтә зегь раԥхьаӡа ажәлар рымаҵуразы зкалам шьҭызхыз И. Цеи иԥсҭазаара далҵит 1936 шықәсазы 46 шықәса дшырҭагылаз.
Аҳмеҭ ҳаҭхәа (Ахмет хатков) (1901–?937)
Аҳмеҭ Џьанҳәат-иԥа Ҳаҭхәа диит цәыббра 24, 1901 шықәсазы, Ҳаҭажукаи аул, Ҟәбан аобласт, Маиҟәаԥтәи аҟәшаҿы (уажәтәи Шовгентәи араион) Адыгьеиатәи Ареспубликаҿы.
Аҳмеҭ Ҳаҭхәа дышқәыԥшӡаз дҭалоит иаул аҿтәи ашкол.
1913–?914 шш. рзы уи аҵара иациҵоит ақалақь Уфа Ҭаҭартәылатәи арҵаҩратә семинариаҿы. Ихьшәаны уи диасуеит урысшәала аҵара ахьырҵоз Ставропольтәи асеминариахь. Араҟа Ҳаҭхәа дрызҿлымҳан аурыс литературеи аурыс классикцәа рырҿиамҭақәеи. Иаҳараӡак бзиа ибаны еиҭеигон адыгьеиа бызшәахьы аурыс классик А.С. Пушкин ипоезиатә рҿиамҭақәа.
А. Ҳаҭхәа қәҿиарала аҵара далганы дгьежьуеит Адыгьеиаҟа, адыгьеиеи аурыси бызшәақәа дырҵара аус инапы аиркуеит. Иаԥхьа зҵаара хадас иқәгылаз – ижәлар аҵарадырра рыларҵәара акәын.
Ишаадыруа еиԥш, 20-тәи ашықәсқәа рзы ауп адыгьеиа школқәа аизҳара амҩа иананылаз. Аус адырулон хатәы бышәала афункциақәа рырҭбаара. Иҭыҵуан раԥхьаӡатәи анбанқәа, арҵагатә шәҟәқәа, арҵага – методикатә литература. Даара аҭыԥ ду ааннакылеит амаҭәар амҩаԥгараҿы Т.арашьи А. Ҳаҭхәеи еицыҭрыжьыз адыгьеиа литература иазкны арҵага шәҟәқәа ахрестоматиақәа. Арҭ ашәҟәқәа кырынтә, 1930-тәи ашықәсқәа нҵәаанӡа аиҭаҭыжьра иаҿын.
Убасала, А.Ҳаҭхәа раԥхьаӡатәи арҵагатә программақәеи, аметодикатә литературеи, арҵагатә шәҟәқәеи дравторны, раԥхьаӡатәи адыгьеиа рҵаҩы, ашәҟәыҩҩы А. Ҳаҭхәа, амилаҭтә литература аизырҳараҿы злагала дуу шәҟәыҩҩны дыԥхьаӡоуп.
А. Ҳаҭхәа илитературатә ҭынхақәа иреиуоуп: ажәабжь «Аԥара иахәхаз», (1927); «Аҿыц» (асценировкақәа реизга, 192)), «Алира» (ажәеинраалақәеи ашәақәеи реизга 1931); «Аҟарул» (Ажәеинраалақәеи ашәақәеи реизга, 1935); «Ахаҵара» (ажәеинраалақәеи апоемақәеи урысшәала, 1938); А.С.Пушкин иалкаау ирҿиамҭақәа реиҭага (193)); «Унха, ауаҩы!» (ажәеинраалақәа, апоемақәа, ажәабжьқәа, 195)). Уи адагьы икьыԥхьын имаҷымкәа аочеркқәа, апублицистикатә статиақәа.
Адыгьеиа жәлар рҿырҳәалатә рҿиамҭақәа рахьтә лымкаала аҭыԥ ду ааныркылоит аџьатә ашәақәа. Апоет ари ажанр ала иаԥиҵоит, еиҿикаауеит ажәеинраалақәа рцикл: «Аҭәархра амза» (1924), «Аҽаҩра амш» (192)) уб. егь. Араҟа автор иаҳирбоит анхаҩы иԥсҭазаара зегьы анхара мҩа ишадҳәалоу. Анхацәа рџьабаатә хдырра аҽшаԥсахуа.
30-тәи ашықәсқәа рзы Аҳмеҭ Ҳаҭхәа ииҩыз иажәеинраала «Хаҵа сиццоит аибашьҩы ҟаԥшь» ианыԥшуеит ажәлар рашәақәа рхыԥша, стильла реизааигәара.
А. Ҳаҭхәа ирҿиара иалеигалеит хадара злоу даҽа темак – аԥсҭазаара хаҭа иахылҵыз аинтернационализм. Уи арҿиамҭа азкын мшаԥымза 28, 1931 шықәсазы Америкатәии Европатәии ашәҟәыҩҩцәа ргәыԥ Адыгьеиаҟа раара. Идеиасгьы иамоу адгьыл иқәынхо ажәларқәа зегьы рыбжьара аизыҟазаашьа бзиа ашьақәыргылара ауп.
30-тәи ашықәсқәа рзы ажәеинраалақәеи, ажәабжьқәеи, ашәақәеи ржанр адагьы, апоет ицааиуа иалагеит ажанр ҿыц – алиро-епикатә поема.
Фышықәса рыла А. Ҳаҭхәа иаԥиҵоит ԥшь-поемак: «Иҭахада, ҳарҭ ҳабацоҴ» «Унха, ауаҩы!», «Зумор», «Кот Хаджи». Ипоемақәа идеалеи тематикалеи еиԥшым, типологиала урҭ ааигәанатәуеит автор уаҟа ииӡбо асоциалтә проблемақәа. Убри аҟнытә дунеик иқәынхо, ҳәынҭқаррак иатәу ауаа шан еиҿагылаз ҩ-мчык рыла: политикалеи идеологиалеи, жәытәи-ҿатәи еиҿагылоу аклассқәа рыла ишьақәгылан.
Апоема «Иҭахада, ҳабацои ҳарҭҴ» адыгьеиа литература аҭоурых иалалеит, амилаҭ ахьчара шьаҭас измоу рҿиамҭаны. Уи еиҭагоуп адыгьеиа бызшәа аҟынтәи аурысшәахь.
Апоема «Унха, ауаҩы!» акьыԥхьахь ицәырҵуеит 1936 шықәсазы Т. арашьи А. Ҳаҭхәеи еицырдыруа аурыс шәҟәыҩҩы Н. Островски ибара инеит. Рнеира мзызс иамаз ашәҟәыҩҩы ироман «Аџыр шыӡрыжәхаз» адыгьеиа шәҟәыҩҩцәа рхатәы бызшәахь иахьеицеиҭаргаз акәын.
Ҳәарада, аурыс классик Н. Островски даара ахә дуны ишьеит ари ахҭыс. Дрыхцәажәеит адыгьеиа шәҟәыҩҩцәеи урҭ рырҿиамҭақәеи. Ари даара ргәы иахәеит А. Ҳаҭхәеи Т. арашьи. Абри реиԥылара, реибабара ҵаҵӷәысгьы иаиуеит А. Ҳаҭхәа ипоема «Унха, ауаҩы!»
Автор ипоемаҿы иааирԥшуеит аҳратәра аамҭазтәи атҟәа-ԥҳәыс Зулиф лгәырҩақәа рҵыхәа шыԥҵәо, аизыҟазаашьа хьанҭақәа аизыҟазаашьа ҿыцқәа рыла рыҽшырыԥсахуа.
А. Ҳаҭхәа ирҿиаратә диапазон есышықәса аҽарҭбаауан.
Дхәыдамызт А.Ҳаҭхәа егьырҭ алитературатә жанрқәа – апрозеи адраматургиеи рҿгьы. Ашәҟәыҩҩы ирҿиаратә ҭынханы иаадыруеит апрозатә рҿиамҭақәа: «Аԥара аҿаҵахәы», «Ҳаицәмыӡып», «Аҭауад Џьеџьыҟә ибзамыҟәра», адраматә рҿиамҭа «Чилапии».
А. Ҳаҭхәа иеиҭагамҭақәа иреиуоуп имаҷымкәа асахьаркыратә 8ҵамҭақәеи, арҵагатә шәҟәқәеи. Хыхь ишазгәаҳҭаз еиԥш, урҭ иреиуоуп Н. Островски ироман «Аџыр шыӡрыжәхаз», ихаданы ҳәа иԥхьаӡоу А.С. Пушкин иажәеинраалақәа: «Аӡын хәылԥазы», «Кавказ». Иара убас аепикатә рҿиамҭақәа рахьтә «Кавказтәи атҟәа», «Полтава» уб. егь.
Даара ихьаагатәу акоуп А.Ҳаҭхәа иеиҭагамҭа А.С. Пушкин ироман «Евгени Онегин», анапылаҩыра абжьаӡра, Маиҟәаԥ аккупациа ашықәсан (194№).
А. Ҳаҭхәа ирҿиаратә мҩа зынӡа 14 шықәса роуп иаҵанакуа. Арҭ ашықәсқәа рыҩнуҵҟала ирацәоуп апоет иҟаиҵаз. Уи данысит даара ихьанҭаз аԥсҭазааратә мҩа, ихәыҷра инаркны иуаҩыбжаранӡа.
Абасала, Аҳмеҭ Ҳаҭхәа ҵҩа змам алагала ду ҟаиҵеит иқәыԥшу адыгьеиа поезиеи, иааизакны алитературеи реизҳараҿы. Еиҳараӡак 1920 – 1930-тәи ашықәсқәа раан.
исҳаҟ машбаш (исхак машбаш) (1931)
Исҳаҟ Шьмаф-иԥа Машбаш иахьатәи адыгьеиа литератураҿы иналукааша шәҟәыҩҩуп, поетуп, прозаикуп. Уи иажәеинраалақәа, ипоемақәа, ироманқәа ирныԥшуеит атәылауаҩратә пафос ҳарак. Ашәҟәыҩҩы ирҿиамҭақәа рҿы кыр инарҵауланы иаарԥшуп ауаҩы адәахьтәи ихҭысқәа реиԥш иҩныҵҟатәи дунеигьы.
И. Машбаш диит 1931 шықәсазы Уруԥ ҳәа изышьҭоу аул аҿы Ҟәбан ҿыцтәи араион, Краснодартәи атәылаҿацә аҿы. Аҵара иҵон аԥхьа иқыҭа школ аҿы, нас Маиҟәаԥ ақалақь аҿы арҵаҩратә ҵараиурҭаҿы, ашьҭахь Москва СССР Ашәҟәыҩҩцәа реидгыла иатәыз А.М. Горки ихьӡ зху Алитературатә институт аҿы. Далгеит иара убасгьы иреиҳау апартиатә школгьы. 1970-тәи ашықәсқәа раахыс аус иуеит Адыгьеиа Ашәҟәыҩҩцәа реидгыла ахантәаҩыс.
Исҳаҟ Машбаш итәылаҿгьы, итәыла анҭыҵгьы ибзианы дырдыруеит поетк иаҳасабалагьы, прозаикк иаҳасабалагьы. Уи ирҿиаратә мҩа хациркит поезиала 1940-тәи ашықәсқәа рзы. Раԥхьаӡатәи ипоезиатә рҿиамҭақәа реизга «Ауаа ӷәӷәақәа» ҳәа хыс иаманы иҭыҵит Маиҟәаԥ 1953 шықәсазы. Убри аахыс Маиҟәаԥ, Москва егьырҭ ақалақьқәа рҿы адыгьеа бызшәала, урысшәала иҭижьхьеит жәабала апоезиатә еизгақәа.
Убарҭ иреиуоуп ишәҟәқәа: «Са сдунеи», «Ашәҟәы ҿыц», «Еҵәаџьаа», «Амардуанқәа», «Иалкаау» уҳәа уб. егь. Урҭ рҿы сахьаркыратә ажәа лыԥшаахла ицәыргоуп Адыгьеиа ажәытә-аҿатә, иахьатәи ауаҩытәыҩса игәы иҵхо, дызмырҭынчуа апроблемақәа. И. Машбаш исахьаркыратә бызшәа ажәлар рбызшәа иагәылсны иаауеит.
Ашәҟәыҩҩы ипоезиа уасхырс иазышьҭалоит ижәлар рҿаԥыцтә рҿиамҭақәа рбеиара, урҭ иргәылаку аҟәыӷахарақәа (ажәаԥҟақәа, ацуфарақәа, ажәарццакқәа) уб. егь.
Ашәҟәыҩҩы ишәҟәы «Азеиԥш гәара»42 аҿы иааирԥшуеит, иабду, ргәыла ишизиҳәоз Нарҭ Сасрыҟәо изку адыга жәлар рашәа. Абар уи: Саусҽрыкәоу тикәан Саусҽрыкәоу тинҽф».43
Ажанртә еилазаашьала, тематикала, идеиатә ҵакыла еиуеиԥшым И. Машбаш исахьаркыратә рҿиамҭақәа, урҭ рпоезиатә бызшәа ашьақәгылашьа.
Ажәакала, аамҭеи аԥсҭазаареи реиҭакрақәа инарықәыршәаны, аҽаԥсахуеит апоет илирикатә рҿиамҭақәа рсахьагьы.
Ҳәарас иаҭахузеи, агәҭахәыцратә процесс аибашьра ҟалаанӡатәи апоезиа аҟынтәи иаауеит. Аха иубартә еиԥш, уи ахаҿра ааԥшуеит 50-тәи ашықәсқәа рынҵәамҭеи 60-тәи ашықәсқәа ралагамҭеи рзы. Ус еиԥш иҟоу ашәҟәыҩҩы ирҿиамҭақәа иреиуоуп, абаллада «Аҽы абжьара». Ишнеишнеиуа, И. Машбаш илирикаҿы рҽеиҭаркуеит адунеии ауаҩи реизыҟазаашьа. Уи убоит аизгақәа; «Мелодии» (1964) («Амардуанқәа», (1967) «Ацҳақәа», (197№), «Азараҟьа», (1974), «Араӡын қәа», (1977) уб. егь. рҿы. Иааизакны арҭ арҿиамҭақәа рҿы афилософиатә хәыцрақәа иҵаулоу апозициа ааныркылоит.
И. Машбаш иепикатә жәабжьҳәаратә поезиахь иаҵанакуеит: «Аҭаца», «Амшын», «Ашәа», «Сашьа еиҳаб». Аҵыхәтәантәи азкуп Асовет Еидгыла афырхаҵа Ҳә. Андрухаев иԥсҭазаара. Автор ас еиԥш иҟоу арҿиамҭақәа рҿы аԥыжәара риҭоит идгьыл гәакьа аҿаԥхьа зуалԥшьа анагӡара иазықәԥо афырхацәа.
Амузыкалтәра – иҷыдоу ҟазшьоуп И.Машбаш иажәеинраалақәеи ипоемақәеи рзы.
Иаагап, ипоема «Амшын» аҿы ицәыргоуп зыдгьыл гәакьа ныжьны Ҭырқәтәылаҟа ицоз адыгаа ртрагедиа иадҳәалоу асцена гәыҭшьаагақәа.
И. Машбаш – ашәҟәыҩҩы ду, ипоезиа анаҩсангьы имоуп зхыԥхьаӡара рацәам еиуеиԥшым атематика (асовет аамҭазы иахьатәи аԥсҭазаара иахьӡынҩылоу) иазку ароманқәа: «Ирҵәыуахьоу ирзыԥшым», «Ауаҩы ҩынтә диуам», «Абзиара ҟаҵа», «Асыршәы шықәсқәа» уб. егь. Арҭ арҿиамҭақәа рҿы ирзааҭгылоуп рхақәиҭреи рхьыԥшымреи рзы хамеигӡарада иқәԥоз адыгьеиа жәлар иреиӷьу рхаҭарнакцәа ԥсра, хашҭра зқәым рхаҿсахьақәа раарԥшра.
Аҵыхәтәантәи ашықәсқәа рзы ашәҟәыҩҩы иаԥиҵеит ароманқәа «Алуқәа», «Хан-Гиреи», «Ҩыџьа атҟәацәа», «Адыгаа», «Харатәи адыдбжьы» уб. егь.
И. Машбаш иепикатә рҿиамҭа «Алуқәа» аҟны иааирԥшуеит аурыс-кавказтә еибашьраан илабҿабаны иҟалахьоу ахлымӡаах хҭысқәа рҟынтәи афактқәа. Иара ашәҟәаҿы ишаирбо еиԥш, Ҭырқәтәыла (Сҭамбул) аҭоурыхтә архив аҟны иибаз адокумент мҩақәҵагахеит ари ароман аԥҵараҿы. Автор иҳәоит: ашәышықәсақәа «Рылу» ауп адыгьеиа жәлар кылызхыз. Париж антропологиатә музеи аҟны сааҭгылеит, сыҩныҵҟа зегьы еилаҩынтит, дысгәалашәеит адыгаа ирцәымӷыз аҳ аинрал Засс. Уи иҿагылоз адыгаа рыхқәа хыҵәҵәаны, амасар иахеиҵон, нас ақыҭақәа рымҩа аҿықәан иаирсуан (избоз алаиршәаларц). Уи анаҩсангьы, иара убри аинрал арҭ ахқәа «аспирт» рыҵаҭәаны еиуеиԥшым амузеиқәа рахь идәықәиҵон.
И. Машбаш иҳәоит: исынасыԥны исымбеит араҟа ари аҩыза!.. Сылаԥш нақәшәеит амузеи актәи азал аҟны икнаҳаз акарта ду, латын алфавитла араҟа иазгәаҭан – Черқьесиа. Араҟа иарбан адыгаа рхылҵшьҭрақәа, ииасхьоу ашәышықәсақәа рзы Ҳадгьыл иқәынхоз: абаӡехаа, ашаԥсыӷаа, натухаиаа, аублаа, абжедуӷцәа, атемиргоиаа, амахошцәа, бесленеиаа, ҟабардаа...
Насыԥ сыманы схы збеит араҟа иахьырхамышҭыз, сыдгьыл гәакьа иқәынхоз схылҵшьҭрақәа, иара убас, апланета иқәынхоз ажәларқәа зегьы, ахацәа, аҳәса рмилаҭтә маҭәарқәа рыла еилаҳәаны рсахьақәа.
Сгәы ԥсит, иабаҟоу адыгаа? Аҭоурых аҿы азгәаҭара иаԥсаӡамзи?
Сыԥшын, – избеит, абар, ижәытәтәи имаҭәақәа, деилыхха, иабџьар! Иара убас ачерқьес ҭыԥҳагьы. Даара сдыргәырӷьеит арҭ рҿаԥшылара.
– Арҭ черқьесцәоуп, – иҳәеит ҳамҩаԥызгоз, маҷк рҭоурыхгьы дахцәажәеит: иахьынхоз, хыԥхьаӡарала миллионқәак шыҟаз, Нхыҵ-Кавказ Амшын еиқәа мраҭашәарахь Ҟубан аҿықәан, Ҟабарданӡа, Терекнӡа. Рхы иашьҭоуп адыгцәа, егьырҭ ачерқьесцәа ҳәа.
Адыгаа – ижәытәӡатәиу ажәларқәа иреиуоуп. Шәышықәсала иҿион урҭ рдоуҳатә хаҿсахьақәа, рмилаҭтә традициақәа. Адыгаа иааџьоушьартә еиԥш сасдкылаҩцәоуп. Ражәа кьаҿуп, рҟазшьа џьбароуп. Ахаҵара – амилаҭ ирыпатууп ҳәа иршьоит. Урҭ рхаҵареи рыпатуи ааԥшит 100 шықәса ицоз аурыс-кавказтәи аибашьраҿы. Имшьамхнышгылеит аҳәынҭқар ир рҿаԥхьа. Абас еиԥш иҟаз аҟазшьақәа рыман адыгаа...
Абасала И. Машбаш иаԥиҵоит ижәлар рҭоурых адаҟьа иашақәа ирызку арҿиамҭа ду «Жернова». Арҿиамҭа иаҳәоит 1830 ш. ҩ-ҳәынҭқаррак рыбжьара ицоз (Ҭырқәтәылеи Урыстәылеи) ахҭыс хлымӡаах атәы. Ари ахҭыс
адыга жәлар рыдагьы Кавказ иқәнхоз егьырҭ амилаҭқәагьы ишырхьысыз.
Усҟантәи аамҭа даара ихьанҭан, аха ус ишыҟазгьы мышкызны азы, ахақәиҭреи, аҭынчреи рзы ақәԥараҿы, амҩақәа рылхра иаҿын Кавказ иқәынхоз ажәларқәа.
Игәныргон (ана-ара амчқәа еиларҵартә еиԥш иҟамызт, аԥықәсыларақәа рацәаны ирыман) мчыкны, шьаҿакны, махәҿакны зынасыԥ зразҟы еилаз амилаҭқәа, ажәларқәа рымч ахьакымыз, аамҭа изҭагылаз инақәыршәаны, аҭауад–аамсҭа ҳәа амилаҭ реилыхра шыҟамлоз. Ишахәҭаз амыццакра, ахпатуқәҵара, аурысцәеи, аҭырқәцәеи ирыбзоураны аамҭа еиқәаҵәа ирзаанагаз «аҿкы» аҵыхәа 8ҵәара шакәу ихадоу. Убри азын иаҭахын ахақәиҭразы аидгылара!
Инҵәоит Аурыс-Кавказтә еибашьра. Аха инҵәом адыгаа ртрагедиа... аҭырқәцәа рыӷбақәа ззыԥшу... Ҭырқәтәылаҟа рахцара. Амлакра, ачымазара, аԥсра, Амшын Еиқәа аҵан аԥсҭазаара аиура...
Ачерқьес ҭыԥҳацәа хәмаҷла аџьармыкьаҿы рыҭира, раахәара...
Адыга жәлари аԥсуааи рҭоурыхтә ԥсҭазаараҿы, атрагедиатә хҭысқәа реишьашәалара аазырԥшуа иреиуоуп еицырдыруа асовет шәҟәыҩҩы Гь. Гәлиа ироман «Аӡыблара». Араҟа 1877 – 1878 ашықәсқәа ирыҵаркуа аурыс аԥсуа еибашьра иаанагаз рҽеишьа змам ҳажәлар ртрагедиа хлымӡаах асахьақәа иашахаҭаны иаарԥшуп. Ароман «Аӡыблара» аҿы аҭынчра, аиаша, аиааира аргаразы ажәлар хацәнымырха ҟамҵакәа рыԥсҭазаара лаша азықәԥара аоптимисттә цәаныррала ишазнеиуа уҳәа. Ажәакала, арҿиамҭаҿы иарбоуп хашҭра зқәым ахҭыс хлымӡаахқәа ирылҵшәоу ахәра дуқәа зырӷьо хәшәны ишыҟоу агәыӷра, аидгылара.
Ҳазааҭгылап Аԥсны жәлар рпоет Б. Шьынқәба ирҿиамҭа дуқәа ируаку, хыхь иазгәаҳҭаз ашәҟәыҩҩцәа
рырҿиамҭақәа ртема хада иақәҿызҭуа аҭоурыхтә роман «Ацынҵәарах».
«Ацынҵәарах» аҿы Кавказтәи ажәларқәа амҳаџьырра ирнаҭаз «ашәахсҭа» ду анаҩсангьы, иеицәоу умбакәа еиӷьу уздырӡом» – шырҳәо еиԥш, иаарԥшуп зажәымҭа еиқәаҵәахаз, иқәӡааз амилаҭқәа ируаӡәку аублаа жәлар рҭоурых. Ажәакала, ароман афырхаҵа хада Зоурҟан Золак имч мхеит, аҭоурыхтә ҭагылазаашьа џьбарақәа ижәларгьы иаргьы лбаанадоит. Аԥсуаа рҿы жәытәнатә аахысгьы «Уажәымҭа цәгьахааит» ҳәа шәира дуны иҟоу аҵакы ауп араҟа Зоурҟан Золакгьы иқәшәо. Аԥсадгьыл зцәыӡыз зегьы ицәыӡит ҳәа дыԥхьаӡоуп.
Ииашахаҭаны, зшьам дгьылаҿы знышәнап зынасыԥымхаз ауаҩԥсы уи иԥсы еснагь игәаҭеиуа аԥсабара иалазаауеит, ицәеижьгьы атәымдгьыл ишацәтәымыз иаанхоит. Насыԥ имаҵәҟьоуп егьа иԥсышьа цәгьахаргьы ишьам дгьыл анышә «иԥхаӡа» згәы инықәԥсоу ауаҩы.
Даараӡа игәҭшьаагоуп И. Машбаш иажәеинраала «Аублаақәа». Араҟа уи иааирԥшуеит аублаа жәлар итрагедиа дуны ишырзыҟалаз XIX ашәышықәса, урҭ шьаҭанкыла рыԥсадгьыл гәакьа ишаныӡааз.
Кавказ ажәлар жәпаҩык рҭоурых итрагедиатә даҟьақәаны ирнылеит арҭ рҩызцәа ахҭысқәа. Урҭ ибзианы ирныԥшуеит аԥсуа шәҟәыҩҩцәа рырҿиамҭақәагьы: С. анба «Амҳаџьыр», М. Лакрба «Агәырҩа», Б. Шьынқәба «Ацынҵәарах», Ш. Аџьынџьал «Аҳәа зыҟәну аџьныш», А. Гогәуа «Аси амацәыси» уҳәа уб. егь.
Асқьер Ӷадаӷатль (Аскер гадагатль) (192№–№00))
Асқьер Ӷадаӷатль ипоезиатә рҿиаратә мҩа ашьапы акит ХХ ашәышықәсақәа иуадаҩыз 30 – 40-тәи ашықәсқәа рзы.
Асқьер Магамуд-иԥа Ӷадаӷатль диит цәыббра мза 20, 1922 шықәсазы Адыгьеиа, Хатукаи аул Красногвардеитәи араион аҿы.
Асқьер Ӷадаӷатль раԥхьаӡа акәны ажәеинраалақәеи алитература-критикатә статиақәеи рыҩралоуп ирҿиаратә усура напы шаиркуа. Иара убас, иааԥсара ду адуп адыгьеиа литературеи адыгьеиа фольклори наукала рыҭҵаара.
Рхыԥхьаӡара маҷым аџьынџьтәылатә еибашьра аамҭазы иаԥҵаз А. Ӷадаӷатль иажәеинраалақәа 1941 шықәсазы аобласттә газеҭ «Социалистическҽ Адыгеҟ» ианылаз апатриоттә цәанырра злыжжуа, аибашьра хлымӡаах иреалтәу асахьақәа зныԥшуа иажәеинраалақәа:
Амацәыс амцақәа аршәуеит, Адыд архысуеит иаапкны, Ауаҩы исын – дашьит, Маҷӡак инахаран ан рыцҳа Лыҷкәын дылҵәыуеит иԥсыз, Лылаӷырӡ лҿыкәаҳәҳәа.
Хара здым ишьа рахәыц ҟаԥшьны
Илеиуеит асаб иқәланы...
(еиҭ. А.Л. Жьиԥҳа)
Рхыԥхьаӡара маҷым аибашьра иазку апатриоттә цәанырра злыжжуа А. Ӷадаӷатль иажәеинраалақәа. Гәылаԥсыла, хамеигӡарада дызлахәыз Аџьынџьтәылатә еибашьрахьынтә дхынҳәеит 1946 март мзанӡа. Убри инаркны аусура далагоит Адыгьеиатәи-аҭҵаарадырратә институт алитературеи афольклори рыҟәшаҿы.
А. Ӷадаӷатль еснагь ирҿиаратә мчқәа ҩ-усхкык ирыдҳәалан: аҭҵаарадырреи алитературатә рҿиареи.
1948 шықәсазы А. Ӷадаӷатль иҭижьуеит раԥхьаӡатәи ипоетикатә еизга «Гум иорҽд» («Агәы ашәа»). Аизга иагәылалт аибашьра ҟалаанӡатәи, аибашьра аамҭазтәи, уи ашьҭахьтәии иажәеинраалақәеи ипоемеи «Цыфым ихәӷр» («Ауаҩы игәырӷьара»).
Апоет ирҿиамҭақәа рҿы дырзааҭгылон усҟантәи аамҭазы адыгьеиа литература мацара аҟны акәымкәа Асовет тәыла иқәынхо ажәларқәа рлитературақәа зегьы ирнысуа ахҭысқәа, иаҳараӡак, зҩыра қәыԥшыз алитературақәа рразҟы.
Аҵак ду амоуп, насгьы даара иуадаҩуп А. Ӷадаӷатль ирҿиаратә мҩа ахәшьара аҭара, ахцәажәара. Илагала шьардаӡа идууп адыга фольклористикаҿы. Уи икьыԥхьит 250 инарзынаԥшуа аҭҵаарадырратә усумҭақәа. Аартра дуны иҟалеит адыгьеиа нарҭтә епос аизгареи, аҭҵаареи, аҭыжьреи рҿы ашықәс рацәа здиҵаз адыгьеиа епос бжьтомкны аҭыҵра, «Нартхҽр» ифундаменталтәу имонографиа – «Нарты», «Героическиҟ ҽпос», «Генезис» (1967).
Инашьҭарххны иҭыҵуеит аусумҭақәа «Героическиҟ ҽпос «Нарты» адыгских (Черкесских) народов» (1987) «Памӷть нации. Генезис ҽпоса «Нарты» (1997). Урҭ зегьы хәы змам лагалоуп абиԥаратә нарҭҵаараҿы, иааизакны, афольклористика 0ҵаарадыррак аҳасабала аҭҵаараҿы.
1997 шықәсазы аҩбатәи Адунеижәларбжьаратә конгресс «Ҽпосы народов мира» алахәылацәа бжьтомкны еиқәыршәаз «Нартхҽр» азы автор ианашьан Адыгьеиа аҭҵаарадырра аганахьала, Аҳәынҭқарратә премиа.
А. Ӷадаӷатль дравторуп усҟантәи аамҭазы иҟаз аиҿыхарақәа, аибарххарақәа, аазырԥшуа арҿиамҭа шьахәқәа. Апоема «Ауаҩы игәырӷьара» аԥсахрақәа алагаланы,
иажәеинраалоу повестны «Ақыҭа иахҳәаау ашәа» ҳәа иҩу, адыгьеиа литератураҿы ихҭыс дуны иҟалеит. Иара убас, апоет иқәҿиеит ҳәа иԥхьаӡатәуп жәеинраалала иҩу иепикатә повест «Адыга ҭыԥҳа» (адыга, аурыс бызшәақәа рыла иҭыҵыз).
Аповест аҿы апоет иааирԥшуеит иӷару, аха зыԥсы цқьоу, иԥшӡоу, зхы пату ззақәу адыга ҭыԥҳа итрагедиатәу лразҟы. Апоет иҭиҵааит аепоха ахаҿы аазырԥшуа аҭоурыхтә материалқәа илашаны, еилкааны иаҳирбеит ХХ ашәышықәса актәи азыбжазтәи адыгьеиа жәлар рсоциалтә еилазаара. Имаҷымкәа агәаҟрақәа, ацәгьа-мыцәгьақәа ҭаҳәҳәаны измоу асоциалтә еиҟарамра.
Аповест беиоуп абызшәа аганахьалагьы: иуԥылоит ажәаԥҟақәа, ацуфарақәа, иара убас, аиҿырԥшрақәа, аметафорақәа, аепитетқәа.
Иааизакны, «Адыга ҭыԥҳа» – иреиӷьу сахьаркыратә рҿиамҭақәа ируакуп ҳәа иԥхьаӡоуп адыгьеиа литератураҿы. Иҟоуп, иара убас, апоемақәа адыгьеиа ҭыԥҳа илызку «Лиашьын лфырхаҵара», «Ҟәдинаҭ иԥҳа», «Афырхацәа ран» уҳәа уб.егь. Адыгьеиа жәлар рмилаҭтә хаҿра аиқәырхараҿы аиашьаратә цәанырра аазырԥшыз аурыс жәлар ирызкны А. Ӷадаӷатль имоуп инеиҵыху ажәеинраала «Агәы абжьы» ҳәа захьӡу, уи ирҿиамҭаҿы
игәаҵантә иаауа аԥхарра, абзиабара зцу абас еиԥш иҟоу ажәақәа рзикуеит:
«Урыстәыла дуӡӡа – ҳашьеиҳаб!
Сара ахырхәара сашьцылан сыҟам,
Аха суеихырхәоит аурыс, сашьа,
Сгәы абжьы еиҳахеит сқьабз аасҭа».
(еиҭ. А.Л. Жьиԥҳа)
А. Ӷадаӷатль 60 шықәса ирҿиаратә мҩа иалагӡаны иҭижьуеит 40 инареиҳаны апоезиатә шәҟәқәа адыгеи аурыси бызшәақәа рыла. «Афырхаҵаратә епос «Нарҭаа» уи «Агенезиси» (Краснодар, 1967), «Афырхаҵаратә епос «Нарҭаа адыга (ачерқьес) жәларқәа ирызкны» (Маиҟәаԥ, 1987), «Нарҭхҽр» бжь-томкны (Маиҟәаԥ, 1968 – 1971).
Ҩ-томкны арҿиамҭақәа реизга адыгьеиа бызшәала (1993-1994), томк урысшәала
