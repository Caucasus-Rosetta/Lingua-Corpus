

Дырмит Гәлиа














КАМАҶЫҶ

А р о м а н




















Аԥҳәынҭшәҟәҭыжьырҭа Аҟәа 2011

ББК 84 (5Абх) 6-44

Гә 52


Атекст кьыԥхьуп Д.И.Гәлиа. «Иҩымҭақәа реизга». Ф-томкны, аҩбатәи атом.

Ашәҟәҭыжьырҭа «Алашара». Аҟәа, 1982 аҟынтә

Азгәаҭақәа: А.Аншба

Гәлиа, Д.И.

Гә 52 Камаҷыҷ : ароман / Дырмит Гәлиа – Аԥҳәынҭшәҟәҭыжьырҭа. Аҟәа, 2011. – 256 д.

Дырмит Гәлиа ироман «Камаҷыҷ» (1940) аԥсуа ли-тератураҿы, иааизакны ҳкультураҿы иааннакыло аҭыԥ даара акраҵанакуеит. Уи иахьагьы анырра ӷәӷәа ҟазҵо, ԥсра зқәым аҩымҭақәа иреиуоуп.


ББК 84 (5Абх) 6-44













© Аԥҳәынҭшәҟәҭыжьырҭа, 2011








I

АУАҨЫ ДИИТ
Ааԥнын.

Шарԥазӡак Алиас Ҭорҟанраа рҿы дааит. Ҭор ҟангьы дҩагылан, ажәжәаҳәа аҽеилаҳәара даҿын, шьы жьымҭан арахә ҭижьразы.
— Уаа шьыжьбзиа! — иҳәан, Алиас абарҵа дныҵалт.
— Уаа бзиала уаабеит! — иҳәан, Ҭорҟан дааидгылт, икәымжәкьаҿ хәыҷы аҳәынҵәрақәа еибаркуа. — Уабаҟаз, шәеибгоума? — иҳәан, днаиазҵааит.

— Ҳаибгоуп, хар ҳамам, аха иахеижьҭеи аҳәсақәа ҳархаргалан, агәгәаҳәа еилоуп, срылҵын, абрахь сааит ишаацәылашаз еиԥш,— иҳәеит Алиас.

— Ируазеи аҳәсақәа, иабатәиу? — иҳәеит Ҭорҟан, их ҭарԥа цәыш ихы иакәыршо.

Алиас дыԥхашьаԥхаҵо аҭак ажәа иҳәаанӡа, арҭ еи бырҳәоз злымҳа иҭасыз, Ҭорҟан иан аҭакәажә Шьарифа, лыхцәышла касы еицарса шкәакәала иҵакны, аԥенџьыр лхы аакыллырҳәҳәан:

— Ҳаи, анцәа иныс, Есма хшара длоузар акәхап!. Иаха ахәылԥаз хәыҷык сгәы бзиамшәа схы збоит лҳәон, — лҳәеит.

— Ааи, убри азы акәхап аҳәсақәа ззеизарыз, — иҳәан, Ҭорҟан дналбааны длеин, арахә ааҭижьт. Арахә ааԥын

5 ~
ҳаскьынҿа, аӡаӡа зқәыҳәҳәы иназлагылаз, ажәжәаҳәа инаха-нахеит.

— Аҳәарақәа рхәы шәымфан ! — иҳәан, афаха рымҭа кәа, арахә днарыҵаҟьан, акәара ахықә шыҟаз илҭеиҵеит. Уа амрагьы абз ааҵнахуа ацәырҵра иаҿын.

Раԥхьаӡа амра, ашьхарԥы инахыԥшшәа, лаҵыхәала иназхәаԥшыз аҵла махәқәеи ашьацқәеи уҳәа ирықәтәаз аӡаӡа шәпақәа акы шкәакәаӡа ула ихыҷҷалон, даҽакых ицырцыруа ула хнакуан, егьи ахәаԥшҭәы ԥ сахуа, зны иҟаԥшьхо, зны иазҩажьхо иуҿаҷҷон, зных — ақаруа хәаԥшҭәы ԥсахуа ихьыԥшҭәны икәалкәаџьон, зных ал масҵас ицырцыруан.

Ҭорҟан арҭқәа шӡаӡаз идыруан, аха ила агәра имгазт, — Уи сҳәеит ҳәа, абарҭ ссирк иалаҟамзааит, — иҳәан, акыки-ҩбаки днарымҵаст, аха ӡаӡан, инапы инақәҭәеит.
Игәаныла дааччан, ус игәахәт: «Хәаџьа Шьардын1 изы ирҳәо мцымзаап: ахәыҷқәа жьаны, аԥлоу ршоит ҳәа агаҿахь ианирҩ, издыруада иҵабыргыҵәҟьазар ҳәа, иаргьы дыҩны, ахәыҷқәа дрылагыланы агаҿахь дцон», — ҳәа.

Абри аамҭазы акәара нырцә ахәаҿы игылаз Али-ас иҩны абарҵаҿынтә агәылаԥҳәыс Селҳа Ҭорҟан иахь лнапы ҟьо акы лҳәон. Ҭорҟан ибжьы рӷәӷәаны инаирге-ит, ԥоу, ԥҳау ҳәа.

Ԥҳауп ҳәа лыбжьы аалырган, наҟ аҩныҟа дныҩналт, аха убасҟан алахуа ду, ара амҵа итәаз, арҭ нырцә -аарцә еиқәҿырҭуа ианалага, иара ацхыраарагьы абра џьара

1 Хәаџьа Шьардын — аԥсуа фольклор аҿы еицырдыруа персона-жуп. Хылҵшьҭрала дзыдҳәалоу Ҭырқәтәылеи Аџьамтәылеи роуп, аха уи иахьа атәылақәа акыр деицырдыруа дҟалеит. Иара идҳәалоу алафқәа рдыруеит ҳтәылаҿы Абжьаратәи Азиеи Кавкази (Нхыҵи Аахыҵи), аҳәаанырцәҟа Испаниа инаркны Китаинӡа. Аԥсуаагьы ихаҿсахьа аҭырқәцәеи аџьамқәеи рахьынтә иааргазаргьы, уи изку алафқәа рӷьырак Аԥсны иит, ашьҭахь иара идырҳәалеит акәымзар.


~ 6 ~

иаҭахыз џьнашьан, ашра иалагеит; аха ақәцә иқәтәаз ардәынагьы, ари реиқәҿыҭразы аҽыннамкылаӡеит, ашәаҳәара ишаҿыз иаҿын. Гәыбӷанс иоуҭозеи, ҭагала нижьҭеи ашәа амҳәацызт, игәыҭҟьа-ԥ сыҭҟьаха идәықәын, уажәы аӡынра ианӷыҵыс, аԥхара анахьӡа, ақьаф кыдлан, ашәаҳәара иаҿуп. Ҭорҟани Селҳаи ирҳәозеишь ҳәа аҽааннакылозма, абжьы ырԥшӡаны, иныхҵа-аахҵо, акәара нырцә ашәа зҳәоз ардәынеи иа-реи еицлабны ашәаҳәара иаҿын.

Абарҭ алашыбжьи, ардәына ашәаҳәабжьи, насгьы аҵарқәа рыҷырҷырбжьи уҳәа неилалан, убарҭ ирылҩны Ҭорҟан цқьа имаҳаит Селҳа илҳәаз, «ԥоуп» лҳәазшәа иаҳаит.


II

«ԤОУ, ԤҲАУ?»

Ҭорҟан дааццакны аҩны дааин, — Агәырӷьаҿҳәаша сышәҭ Есма ԥа длоут, — иҳәан, ишәақь аакнихын,
— Ҳажәла иазырҳа! — иҳәан, аҵықьҳәа дхыст.

Аҳа ақәцә иқәтәаз, зхашәах зымбоз, ԥыҭрак ашәаҳәара аҟәыҵра згәы иҭамыз, ардәына рҳан, хараӡа абна агәахьы иԥрит.

Ҭорҟан иашьеиҵбы, Қәаблыхә, сгәы бзиам ҳәа ашьыжь хәыҷык зҽышьҭазкрацы зҭахыз, иҟалаз ажәабжь анеили-каа, убригь ишәақь аакниԥаан, — Анцәа ҳзырҳа! — иҳәан, аҵықьҳәа дхыст.

Ашьҭахь абарҭ аишьцәа аҩыџьагьы, насгьы убри аам ҭазы иаарыхьӡаз агәылаҷкәын Қьысқьынџьи ааицәа жәан, Алиас дышьҭагәа дыркит, уаргьы ухысроуп хәа. Мап-чап иҳәеит, аха дымхысыр рымуит, аб иқәнагомызт ахысра, аха...


~ 7 ~

— Уара, сара сшәырхысит, шәаргьы шәхысит, аха ма-кьана иҳауз ԥоу, ԥҳаугьы цқьа еилырганы иҳаздыруамеи,
— иҳәеит, ибжьы ныҵакшәа, Шьарифа илмаҳартә еиԥш. Аха Шьарифа уеизгьы ари ллымҳа иҭасын:

— Закәызеи иухәо, Алиас? Дыԥҳазаргьы ухысзаа-ит, иабаргузеи. Иумаҳаци ажәаны ирҳәо: «аԥҳа бзиа ҩыџьа аԥацәа бааԥсқәа дрыԥсоуп» — ҳәа, абри мыцӡам, иҵабыргуп. Ажәытә ҳабацәа кырздыруаз уаан, аха абри еиԥш аҿы егьырзымдырит: аԥа дроур ихысуа, аԥҳа дро-ур имхысуа, — лҳәан, ҿаалҭит.

Ҭорҟан дахьгылаз:
— Уи ҵабыргуп, саб иҳәоны исаҳахьеит, ажәытә ҳабацәа аӡә дир, дԥазар — ихысуан, ԥҳәыс диҳәар — ихы-суан, дыԥсыр — ихысуан ҳәа. Уажәы аакьыскьа иаҟәыҵит ауаҩы данԥсуа ахысра. Шәааи, абри аҵас иаԥырхыз ацынхәрас аӡӷаб диргьы, ихысуа ҵасс иаԥаҳҵап иахьар-нахыс, избан шәҳәозар, аԥҳагьы дуаҩыми, Шьарифа ишылҳәаз еиԥш, аԥҳа бзиа аԥа иаҵкыс дызлеицәоузеи?
— иҳәеит.

Уаҟа игылаз самырҟәыл ажәақәак нацырҵан, иааи барччақәеит. Алиас дыԥхашьаны, ҿымҭӡакәа дҟыцәҟы цәуа, дгыланы дырзыӡырҩуан, аҭак ҳәа акы мҳәаӡакәа.

Убри аамҭазы агәылара иааиқәҿырҭқәан, иҟалаз еи-лыркааит, нас иԥшыхуазма уи ауешьара, акәара нырцә-аарцә ахә иқәынхақәоз, аҟәҟәаҳәа инеишьҭаргыланы ашәақьбжьқәа аагеит.

Алақәагьы , аухантәарак, дара ишыруалыз еиԥш, лацәа еиқәыԥсарак муӡакәа иҷаԥшьоз, ашьыжь иаақәԥшыз амырхәага рыҽнаҭашәа ицәаз, ҳацәаԥсымҭазы митәык ҟалеит, убо, рҳәан, џьоукы амӡырхаҿы акгьы аны-рымба, ишуа, акәара аҵалашәырахь инҭакәкәа ицеит. Убрахь акәызаарын ирықәло гыгшәыгк аныԥхарҵалак, хыҵәахырҭас иахьцалоз, уажәыгь крааизар, ианшәа, убрахь ицазар акәхап, рҳәан, ишуа уахь иҭоуп, даҽа


~ 8 ~

џьоукых — акәҷарақәа рзы ахьшь ахьышьҭаслоз шыҟаз, рхы рханы абна иасны, идәықәылт ишуа, аха акгьы аны-рымба, рышьҭахьҟа ихынҳәит иҳақь-ԥсықьуа, икара-ԥсараха. Урҭ рахь акы ҟуҵәыуоит акәараҿы, амыӷра ахы мшаҭакәа игьежьуа абна иахьылаз, ақәыц ицәнабӷызаап. Усҟан, ишны ианыҟаз, уи агәалашәаӡомызт, уажәы иантәа, ахьаа азҵысит. Егьырҭ џьоукы рыварақәа дырб-зоит, амыӷ ицәнаԥызаап, даҽа џьоукых рыбзқәа ҭҳәаны, итәоуп иҳашҳашуа.

Ажәакала, иахьа абри аҳабла шуеит, еилаҩынтуеит, ицәқәырԥ оит, гәырӷьароуп самырҟәыл ҳәароуп. Хшара дызмоуаз Есма хшара данлоу, Алиас ачара ду идырура-цы иақәыркит.

Уажәы абраҟа ирҳәо, изынцәажәало иара убри ауп, иахьазы уаҳа ҳәатә рымамызт.

Абри аамҭазы абраҟа еиднагалаз алафҳәацәа Уазамаҭ, Ҳазараҭ уҳәа, нас аҳәсақәа рахь Ҭакәына, Ҳауида , Мкыд, Ҳарихан уҳәа ажәақәа ааиларҵан, — Уажәыҵәҟьа аҷкәын ииз ахьӡ иаҳҭароуп, — рҳәеит.


III

«КАМАҶЫҶ ИХЬӠЗААИТ!»

Уажәы егьырҭ алафқәа ирҟәаҵын, ахәыҷы ииз ихь ӡаҳҵарызеи ҳәа, аилацәажәара иалагеит.

Алиас ииҳәац еиҭеиҳәеит: зны шәаанҿас ахьӡҭара, дԥоу, дыԥҳаугьы цқьа иҳаздырам ҳәа.
Уазамаҭ дахьтәаз:

— Ус анакәха, дԥазаргьы ды ԥҳазаргьы, иазыбзиахаша хьӡык иаҳҭап, сара сгәаныла, — шәааи, Камаҷыҷ ихь ӡаҳҵап. Камаҷыҷ захьӡу ахаҵагьы дыҟоуп, аԥҳәысгьы,
— иҳәеит.


~ 9 ~

Ҳазараҭ дахьтәаз:
— Шәааи, Гәагәа ихьӡаҳҵап. Гәагәа захьӡу аԥҳәысгьы дыҟоуп, ахаҵагьы дыҟоуп, — иҳәеит.
Ари еиԥш ажәа еимакы, ахәыҷы ииз ахьӡ иҭара аҳә сақәа рлымҳаҿы инамгакәа ирзышьақәмыргылт, егь шԥаҟалоз урҭ рлымҳаҿы инамгакәа ари еиԥш аус ашь ҭыхра!

Аҳәсақәа неилацәажәеит. Ҭакәына дахьтәаз:
— Урҭ ахьыӡқәа аҩбагьы егьхаҵа хьӡуп, егьыԥҳәыс хьӡуп, аха Гәагәа ҳәа ахьӡ хәыҷык еилагәагәашәа иҟоуп, уи аҵкыс Камаҷыҷ ихьӡзааит, — лҳәеит.

Ҭорҟани Уазамаҭи абри иақәшаҳаҭхеит. Ҭорҟан убас-гьы нациҵеит:
— Камаҷыҷ еиӷьымкәа, аԥсуа ҩы џьбара «Каҷыҷ» аиԥш иҿацаӡоуп ишыҟоу ари ахьӡ.
— Ииашоуп, ииашоуп, — рҳәан, зегьы абри инақәша ҳаҭхеит.
Арҭ, абраҟа еизаз, инеицәажәан, Мкыди Ҳарихани рышьҭит Алиас иҩныҟа, иҟоу ажәабжь еилыркаарц: Есма илоуз ахшара ԥоу, ԥҳау еилдыргарц, илыдырныҳәаларц, насгьы Алиас иԥҳәыс Есма ахшара илоуз Ҭорҟанраа рҿы ашьжьымҭан иааизаз еилацәажәаны хьӡыс ирҭаз лар ҳәаразы.

Идәықәлеит Мкыди Ҳарихани Алиасраа рахь. Ҳазараҭ дҩагылан, абарҵа дныҵыҵын, илабашьа
ааиҵиргәан, иарӷьа напала иԥаҵа днаха-ааханы, Мкыди Ҳарихани ибжьы нарықәиргеит:
— Ижәуазеи, шәара, Аџыни Кәаџыни2 реиԥш, шәнеи шьҭаҳауа! Шәымццакынишь, ажәақәак шәасҳәашт. — Мкыди Ҳарихани ааҭгылеит. — Есма илыхшаз дԥазар, абас длыдышәныҳәала: «Наԥҳа Кьагәа3 иеиԥш дхаҵа

2 Аџыни Кәаџыни — есымша еицрымӡаауа еицу ауаа рзы ирҳәоит.
Наԥҳа Кьагәа — аԥсуа жәлар рҭоурых-фырхаҵаратә ҳәамҭақәа

10 ~
ӷәӷәаны, Кәаӷәаниа Абас иеиԥш дыҽҟазаны, Чаҵә Чагә иеиԥш длафҳәаҩны, Барганџьиа Гәдиа иеиԥш дуаҩдырны дҟалааит» ҳәа.

Ҭакәына абӷьааҳәа дҩаҵҟьан, Мкыди Ҳарихани кыр днарзааигәахан, ллымҳа ԥыҭк иаԥырхагамхаразы лкасы днаха-аахан:

— Есма илыхшаз дыԥҳазар, ҳара аҳәсақәа абра иааид-нагалаз ҳахьӡ ала илыдышәныҳәала: «Ануа-ԥҳа Ҳауидеи, Аӡын-ԥҳа Ҟаимыҭхани, Ӷьыџьыџь-ԥҳа Ҭакәынеи реиԥш ахьӡи-аԥшеи лыманы, убарҭ реиԥш дыԥшӡаны, дара убырҭ реиԥш лашәа рҳәо даԥсаны дҟалааит»4 ҳәа.

Мкыди Ҳарихани Алиас иҩны амӡырхаҿы ианнеи, раԥхьаӡа аҩны иаадәылҵны ирԥылаз аԥҳәыс илызҵааит, Есма илоуз ахшара ԥоу, ԥҳау ҳәа.

— Ԥҳауп, — лҳәеит уи аԥҳәыс.
Хәыҷык рылахь ааиқәнаҵеит ари ираҳаз, аха уеиз-гьы, Шьарифа илҳәаз ажәа, — Аԥҳа бзиа ҩыџьа аԥацәа бааԥсқәа дрыԥ соуп, — рҳәан, аҩны иныҩналт. Нас Ҭор ҟанраа рахьтә ианаауаз ишрарҳәаз еиԥш, аӡӷаб илоуз длыдырныҳәалеит. Убри анаҩс хьӡыс Камаҷыҷ шлыр ҭаз наларҳәеит. Убри аҿгьы имаанҿаскәа Есма лгәы ҟазҵашаз, лхьаа лхазыршҭшаз самырҟәылқәакгьы нар ҳәан, илатәеит.

Абраҟа ацәа зыгны итәаз, лассы-лассы иҿарҳасуаз аҳәсақәа рыла- рҿы аархаччеит, ацәа иалҵит, аха иаҳа ианылахҿыхха, ари ахьӡ илырҭаз змааназ, изызҳәаз, изыӡбыз, ишырӡбыз анраҳа ауп.

Зегьы рымцәадара рхашҭит. Зыблақәа ацәадлаԥсазы иҟаԥшьӡа иҟаз, Рафидагьы лыблақәа казказуа иаац

рперсонажқәа дыруаӡәкуп. Кәаӷәаниа Абас — апоет Иуа Коӷониа иаб иоуп. Уи абжьыуаа рҿы еицырдыруаз ҽыбӷаҟазан. Чаҵә Чагә
— еицырдыруа аԥсуа жәабжьҳәаҩын. Илафқәа акыр акьыԥхь рба хьеит
4 Ануа-ԥҳа Ҳауида, Аӡын-ԥҳа Ҟаимыҭхан, Ӷьыџьыџь-ԥҳа Ҭакәына — ароман атекст иҳанаҳәо ада, урҭ рыӡбахә ала акгьы ҳаздыруам.


~ 11 ~

қьахан, асамырҟәылҳәара дналагеит. Ҵоуп, араҟа иҟаз аҳәсақәа рхыԥхьаӡара хәҩыки фҩыки иреиҳамызт, аха ахьӡ илырҭаз змааназ, изызҳәаз, изыӡбыз уҳәа, арҭ иан раҳа, араҟа зыбжьы го аҳәсақәа ҩажәеи, ҩажәеи хәҩыки иреиҵам уҳәартә иҟалеит.

Зегьы уамашәа ирбоз Камаҷыҷ ҳәа ахьӡ илырҭаз иагь хаҵа хьӡны, иагьԥҳәыс хьӡны иахьыҟаз ауп.

Абри иаахырҟьаны Рафида, «аԥеиҳамбаррагьы»5 хәы ҷык лҽыназылкит.

— Абри аӡӷаб хәыҷы иахьа ииз, аҳәсақәа рзы, ижә бап, дыхьӡырҳәаганы дҟамлозар, аҳәсақәа ҳзынмоу, аха ҵамусхә аҿгьы ахацәа ӷәӷәақәагьы лыҵашьыцуа дҟам лозар, сыхьӡ ала шәысмыԥхьан! — лҳәеит.

Ҳанифа дахьтәаз:

— Ых, ых, — лҳәан, ллаԥықәшәа даасит. — Слаԥықә шәагьы абар-абар аҳәеит, ииашаҵәҟьаны, абри ахәыҷы мшыбзиа иалиааз хәыҷуп, лумҭа-лҳәамҭа уҳәа жәлары инеиҭарҳәо дҟамлозар, сыхьӡ ала шәысмыԥхьан! — лҳәан, дааҿарҳасын, лнапы лхы иҩаҵыргәаны длатәеит.





IV
ЕСМА ДЫЧМАЗАҨХЕИТ

Хыхь ишысҳәаз еиԥш, Алиас иҩны акәара нырцә ахәаны игылан. Ҭорҟан иҩны аарцә амарда иаҿа гылан. Ҭорҟан иҩны абарҵа уныҵагыланы уахь, Али-ас иҩнахьы, унаԥшыр, абаҳча бзиеи, ашәҭкакаҷқәеи

5 Аԥеҳамбар (аԥааимбар) — аԥсылман дин аҿы Аллаҳ имаҵу ҩы иоуп. Араҟа Рафида, аԥеҳамбар иеиԥш, лҿаҳәатәы ҟалошәа лхы аалырԥшыр лҭахуп.


~ 12 ~

ашәырҵлақәеи иҩны иакәыршаз ирыбзоураны, аҩны хыхьтәи абжарак акәын иубоз, ашәҭқәа иаарылыҳәҳәо, ҵаҟатәи абжа убаӡомызт. Убри ала аҩны адгьыл иқәгы лаӡам, ашәҭқәа рхы иқәыргыланы иркуп уҳәартә акәын ишыҟаз...

Алиас иҩнахьтә ашәҭқәа урылԥшны Ҭорҟан иҩны амарда иаҿагылоу ахь уԥшыр, алажәпа ирылашәаз ала ауҳәцә кыдкыланы, аԥхьатәи ашьапқәа аҵаргыланы ахы анахьчо кыр еиԥшын... Арҭ аҩнқәа акәара нырцә-аарцә игылан, аха еизааигәан...

Есма ахшароуразы ишьҭаз дышгылалак, Алиас ача-ра ду иҳаруп ҳәа игәылацәа шымақаруаз, Есма ӷәӷәала дычмазаҩхеит ҳәа, Ҭорҟанраа рҿы уаҩ дааит.

Есма ԥҳәыс заҵәык, лыҩны лыда ԥ ҳәыс дахьыҟамыз аҟынтә цқьа дыбзиахаанӡа, хәылԥазык дҩагылан, лыԥҳал аашьҭыхны, ӡаагара ҳәа аӡха дцеит рыҵаҟа агәаҩарахь.
Амш ааилашәшәуан.

Ԥыҭкгьы дшәон, ақәаҵара, абаҳчара уҳәа дыҵаланы дахьцоз, еиҳаракгьы агәаҩара лашьца дахьҭалаз.

Аҩны дааины лыԥҳал анлыргыла, амарда аидара лы-маны дахьаҿалаз иахҟьаны акәхару, здырхуада, лыбӷа аалхьаан, днышьҭалт.

Лхьаа мыцхәы дарӷәӷәан, адырҩаҽынгьы дзымгылт, иахьа-иахьа, уаҵәы-уаҵәы шырҳәоз дзымгылакәа, иаҳа деицәахо далагеит.

Аԥшқа анапы лыгымхандаз, иҳәан Алиас, ргәыла-ԥҳәыс Рафида длыҳәеит ахәыҷы акыка лыгылмырхара-зы; уаҩ дзеиԥшрахо здыруада, рҳәан, ацәымҳагьы аа-дырхиеит. Алиас игәанала иӡбаны иман уи лџьабаазын илиҭашазгьы.

Ргәылаԥ ҳәыс Рафида, агәылара аҷыдахазгьы, гәыц хәрылагьы дырзааигәан. Лара ԥҳәыс ҵарык, ԥҳәыс еи-лыффак, гәбылҩык лакәын, лыԥшқа дынгараҵаны, дыр цәаны, лхәыҷы еиҳабы агара днадыртәаланы, Есма лҿы


~ 13 ~

дааны илыгу-илыбзоу азы дылхылаԥшуан. Ҵоуп, егьырҭ ргәылаҳәсақәагьы цхыраара лыгрыжьуамызт.

Агәылаҳәсақәа ахәыҷы ҽнак ҩынтә-хынтә даныр кәабоз ыҟан. Дыцқьакәакәараӡа дгараҵаны, агарашәа ҳәо ддырцәон.

Уажәы-уажәы ицәаз аԥ шқа лкасы шкәакәа хәыҷы лҿы иақәыршәыз инаханы, — Быԥшишь, лыџьымшь хәхәа ӡа хыхь иҳаракны ишкыду, лԥынҵа хәыҷы заҟа иԥш ӡоу, лылахәыцқәа хәхәа -хәхәаӡа, лқьышә хәыҷы кәаԥ ӡа дшыҟоу бымбои, — ҳәа деибадырбон илыдтәалаз аҳәсақәа. Насгьы абри дыԥшӡамхар, иԥшӡахарыда ҳәагьы нацырҵон.

Камаҷыҷ хәыҷы арҭ ирҳәоз лаҳаӡомызт, дҭахәхәа дыцәан.

Абас есымшааира абзиара дазкуа дрыман Камаҷыҷ хәыҷы.

Убас, ахәыҷы лан лчымазара лынмырԥшӡакәа дны ҟәыргон, акыка лҿаҵо, зны-зынлагьы ацәымҳа нары-цырхыраауа.

Абар шьҭа ҩымчыбжьа инарықәлоит, аха Есма заҵа деиӷьымхара, есымшааира деицәахо далагеит.

Аҳәсақәа еизон есымша , ацәажәара иаҿын, ахәыҷгьы дыркәабон,дыршьышьуан, уахыла хацәеи-ҳәсеи еилаҩҩы еизаны, уаха шаанӡа ачымазаҩ лыҷаԥшьара иаҿын, ҿык-бзык иаҳәашаз акы аанмыжькәа , асамырҟәылқәа, алафқәа ҳәо, аԥшәмагьы зны-зынла ашьтәа анырзи-шьуаз ыҟан абарҭ аҷаԥшьацәа, аха арҭ зегьы башан. Ари Есма излалыхәарҭаз. Есма лхьаа иахәарҭахашаз егьрыз ҳәомызт, егьырзыҟаҵомызт.

Зны аҳәса ажәабжьқәа ҳәо Есма ишлыдтәалаз, рхы аа-идыркылан, ахәыҭхәыҭра иалагеит. Ирҳәоз убри акәын, Есма лчымазара зыхҟьа алаԥш ауп ҳәа. Насгьы абри Есма





~ 14 ~

зны -зынла илҿашәалак злалҳәо ала, ӡызлан6 хабга лтәы акы лыламсуазааит ҳәагьы нацырҵеит.

Абри акәара ҵалашәыраҿы жәытәнатә аахыс ӡызлан дамоуп ҳәа рҳәалоит ҳәагьы ааибырҳәеит абри аамҭазы.

— Ишәҳәо закәызеи, бара, имаӡамзар, саргьы исашәҳә!

— лҳәан, Ҭорҟан иан Шьарифа днарыдтәалт
— Иаҳҳәо убри ауп, Сакәыт иԥҳәыс ашәымаҭәа лыхь ныҳәҳәы ҽыла аӡәы лаԥхьа дгыланы, лыҩныҟа длеиуан, илцәыԥсыда ҳәа слызҵаауан, — лҳәеит руаӡәы.

— Унан, џьбеит, шәара уажәыгь ишәмаҳаци уи дзықә шәаз арыцҳара? Лыхәԥҳа бзиахә Амаршьан ду дыл цәымԥси, хкыдҟьа! — лҳәеит уаҟа итәаз Мкыд.

— Дарбану уи лыхәԥҳа Амаршьан? — рҳәан, иналыз ҵааит.

— Шәхы шәсааит, уи ихьӡ сара исызҳәом. Сабхәында еиҳабы ихьӡ ихьӡуп азы, — лҳәеит.

— Аа, Хабыгә иоума?
— Ааи, убри ауԥшәыл иакәгәышьамзи, — рҳәан, ргәы даалырсны иаақәыԥсычҳақәан, рҽаарҽеины, ачымазаҩ иналҿаԥшуа илатәеит.

Есма мыцхәы дықьуа-дӷызуа даналагалак, Рафида Камачыҷ хәыҷы даагархны, лнапы данҵаны Есма лаԥхьа дантәалак, Есма лхьаа лхашҭны, лыла ҭраа лхәыҷы дыл зыԥшуа далагон. Аԥшқа лнапы аашьҭыхны лԥынҵа ааи гәара ианналгалакь, ма деимсар, ачымазаҩ Есма хәыҷык дааԥышәырччалон, ахәыҷы длеигәырӷьаны ацәажәара гьы хәыҷык лыҽназылкуан.
Абри Есма дшеигәырӷьо дырны, Рафида ахәыҷы дык-ны лассы-лассы ачымазаҩ лаԥхьа дтәалон. Абри збоз аҳәсақәа, анцәа шәеицәимшьааит, нан, ани-ԥҳаи ҳәа, еидырныҳәалон.

Зны Ҭорҟан иан Шьарифа даацәажәан:

6 Ӡызлан — ажәытәуаа рымцхаҵараҿы ауаа драӷоуп, џьара ака-ла ирԥырхагоу ҟасҵоит ҳәа дрышьҭоуп ҳәа ирыԥхьаӡон.


~ 15 ~

— Абри Есма иахьа деиӷьхап, уаҵәы деиӷьхап шаҳҳәоз, ацәымза еиԥш дӡыҭуа даауеит, еиӷьхарак лымаӡамкәа. Абри, кыр здыруазар, лаԥшык лықәшәеит, абри ауп абас дҟазҵа, — лҳәеит.

— Унан џьбеит, абри сҳәап ҳәа сгәы иҭеижьҭеи крааҵуан, аха аҳәашьа сақәшәомызт, — лҳәеит Ҳауидагьы..

— Аԥсцәаҳа7 ихәшә ааҵраҿы иҟоуп, уаҩы издыруам акәымзар ҳәа, ирҳәо ҵабыргуп, ииашаны Есма лаԥшӷьык лаахеит. Ҿыц ахшара дзауа аӡаҿы дганы дырныҳәаанӡа аӡха дцомызт8. Есма уи агәхьаа лымкызт, лыԥҳал аашь ҭыхны аӡха дцеит, дырҩегьых ааилашәшәымҭазы... Уажә шьҭа ма абри иахәшәу ҳашьҭалароуп, — лҳәеит Рафида.

— Алаԥш ариаҟара уаҩы дарчмазаҩуама? — лҳәеит уаҟа аҳәсақәа ирзыӡрҩуаз агәылаԥҳәызба Хьықа, арҭ еибырҳәоз хәыҷык дахыччашәа.

— Алаԥшцәгьа уаҩы дарчмазаҩымоу, уаӷеимышхара, уаҩы данагаӡогьы ыҟоуп, — лҳәеит, лхы аалбӷын аҳәсақәа реилацәажәара иалаз Ҳарихан.

— Бара, нан, ақалақь хәыҷык бааӡазшәа быҟоуп, уб риазоуп ҳара ҳҵасқәа дук бызрықәшаҳаҭым, — ҳәагьы ҿаалҭит.

Уаҟа итәаз аҳәсақәа зегьы ааиқәшаҳаҭхан, алаԥшҭәҳәа бзиа здыруа «аҟаза» Селма иаалыԥхьарц рыӡбеит.
Есма лбаразы еизаны итәаз аҳәсақәа ааицәажәан, ачымазаҩ лаԥшуп абас дзырчмазаҩыз ҳәа, ргәы иаана-газ Алиас иарҳәеит.

Аԥсцәаҳа — аԥсуаа рмифологиаҿы аԥсра анцәахәы иоуп.

Аҵарауаа изларҳәо ала, ари аҵас ажәытәӡатәи шьҭралатәи-ашьақәгылашьа иахылҵит. Ахаҵеи аԥҳәыси еиуеиԥшым ашьҭрақәа иртәын. Ашьҭрақәа ракәзар, урҭ доусы ихаз-хазу анцәахәқәа ирым ҵаныҳәон. Аҭаца дахьнанагаз илыцәтәымыз анцәахәқәа лԥырха гамхарц азы дырныҳәон. Аԥҳәыс адин еиҳа илықәыӷәӷәон, избан акәзар иныҟәылгар акәын лара лышьҭреи лхаҵа ишьҭреи иртәыз аныҳәагатәқәа зегьы.

16 ~
Абри Алиас ианиаҳа, иаргьы убри хәыҷык гәҩарас имазшәа, абӷьааҳәа даақәшаҳаҭхеит.

Уаҩ дылзыршьҭит алаԥшҭәҳәазы «иҟазаз» аҭакәажә Селма.

V

ЕСМА АХӘШӘТӘҨЫ ДЫЛЗААРГЕИТ

Алиас иишьҭыз аҷкәын адырра лиҭеит Селма Ал иас иԥҳәыс дшычмазаҩыз, насгьы уи ихьӡала
длыҳәеит днеины дылбаразы.
Селмагьы убри акәын илҭахыз, адырра шлырҭаз еиԥш, амҩа днықәлеит.

Селма агәашә дааҭалт лхы-лҿы кас цәиқәарак ала иҭаҳәҳәаны , ллабашьа лыҵарсуа, лҭаҭынжәга хәыҷы лҿыҵакны. Ҳәынҵәа ыҟамызт џьаргьы, аха уеизгьы лыҵ кы еиқәаҵәа акәаԥ ҟаԥшь хәыҷқәа зқәыԥсаз, лшьамхы илахысуа иҵаркәакәан, сахҭан еимаак ҵыршьны илы шьан. Сахьнеиуа сыԥхамшьартә, еиқәыршәаны ажәак сызҳәандаз, лҳәозшәа, лхы лықәыжьны акы дазхәыц уашәа дааиуан.

Убри аамҭазы аҳәсақәа аҩныҵҟа итәаз ҩыџьаҟа-хҩыкҟа аадәылҵны илԥылеит. Иналывагыланы дрыма аҩны иныҩналт.
Селма ачымазаҩ лаԥхьа днықәтәан:

— Бышԥаҟоу, бзынхьаауазеи, нан? — лҳәан, дналыз ҵааит, ачымазаҩ лыла цқьа дынхыԥшылан, нас акы лдырызшәа-еилылкаазшәа, ллаԥықәшәа днасын: —Ииа-шаны абри ачымазаҩ, алаԥш дыкны дагозаап, асҟаамҭа хәшәык-быӷьшәык ҳәа акы шәзылзашьҭамлазеи? — лҳәан, лхы пату нақәҵашәа, лҽаарҽеины длатәеит.

— Ахәшә-мыхәшә зегьы рыҵкыс бара беиӷьымзи, аха схы зга сыздыруам, амалахазгьы сгәахьы имааиӡеит.

17 ~
Еиҳаракгьы, шыӡхап илыхьуа , ашыӡ уаҩы дагом, дыш ԥабзиамхари, иахьа деиӷьҳап, уаҵәы деиӷьхап, шысҳәоз, саанхеит. Уажәшьҭа бара банлықәшәа, ибдыруа сызлы-гыбмырхан, агатәазы бысмеигӡан, быххь згеит, Селма!
— иҳәеит Алиас.
— Ас ичмазаҩумоу, ари абзиара лыдкылоуп, аԥсра амҩа иқәгыланы иҟақәаз заҟаҩ хынсырҳәхьада! — лҳәеит Селма, дааҽхәашәа, хәыҷыкгьы даазеимҳәашәа ныҟаҵаны.

— Ааи, усоуп, нан, иҳамдыргәышьакәа, Арухан аԥсраҿы дшыҟаз, абри Селма даалыхьӡан, лыԥсы ааиқәлырхеит, иара убас Ҳарихан лхаҵа Гәаџьалагьы, — лҳәеит Фатышь дахьтәаз, лкасы аҿацә лқьышә инадкылашәа.
— Нас хәшәыс иадыбгалаӡози ари еиԥш ачымазара?
— длызҵааит Алиас.
— Акымзаракы, нан, ҭәҳәала мацара далсыргоит. Хәшәла ҳәа џьабаак лсырбаӡом. Абри леиԥш ачымазаҩ гәаҟ хәшәла дсыргәаҟуама, лара дызлагәаҟуа лызхоупеи!
— ҿаалҭит.
— Иҟаимаҭуп, дызлалбыргозаалакгьы ала дысзалыр-га, ибдыруа лыгбмырхан. Сара бара бџьабаахә быгсыр-харым! — иҳәахт Алиас.

Селма ачымазаҩ лаԥхьа ҟәардә лаҟәык днықәтәан, ачымазаҩ лхыза хәыҷык инаԥхьаршәшәа, длыҭәҳәо да-лагеит «лаԥшыҭәҳәала».

— Ижәбауоу, нан, слыҭәҳәа-цыԥхьаӡа сшыҿарҳасуаз!
— лҳәеит Селма, аҭәҳәара даналага.
— Измааноузеи аҿарҳасра? — рҳәан, уамашәа ибаны длызҵааит аԥҳәызба Хьықа.

— Измаанозеи, бымбои, нан, ақалақь аҿы ас ирхәышә

тәуам, ҳара ҳҵасқәа акгьы хабҵом, аха алаԥш ӷәӷәа за-аханы иҟоу, алаԥшҭәҳәаҩ длыҭәҳәо далагар, аҿарҳасра дакуеит. Ари мыцӡам, уаҩ дажьом, — лҳәеит Селма.

— Уажәы слыҭәҳәеит, санцогьы слыҭәҳәаны сцап. Нас

18 ~
дырҩегьых уаҵәи- ҽеи сааны слыҭәҳәар, ашашәа еиԥш лхьаа налхысцоит. Ииашаҵәҟьаны агәра ганы сыҟоуп, ишлаԥшу Есма дышьҭаҵаны дызмоу, — лҳәан , ачымазаҩ деиҭаналыҭәҳәан, дҩагылт дцарцы. Лнапы ачымазаҩ лылахь инадылкылахт, ашоура лымазар гәалҭошәа.

— Аллаҳ гәабзиара биҭааит, нан, Есма! Уаҵәы санааи-уа, беиӷьны, бхы беигәырӷьо бызбааит! — лҳәан, дцаразы лҿыналхеит.

Итәақәаз аҳәсақәа:
— Анцәа ибыциҳәааит! — рҳәан, иҩагылан, инлыц дәылҵт.

Селма дахьцоз дхьаԥш-кәаԥшуан, издыруада Алиас даасыхьӡаны акы аасиркуазар ҳәа лҳәошәа.

Иҵабыргыҵәҟьаны, Алиас агәашә ааигәара дын лыхьӡан, дынлывагылеит.

— Даналбыргалак, бара бықәнага, ламыс сымазар, сара избап, уажәазы абри быдкыл, —иҳәан, ԥарақәак на-лиркит.

Селма блаҵыхәала аԥарақәа днарыхәаԥшны иааи-мылхын, лхы-лҿы аалхаччеит. Лыҵкы акалҭ дҩахан, леиԥка аџьыба инҭалҵеит... Ас иагьаџьара илухьан.

— Ари умсхуамызт, нан, аха «ахәшә ахьыҵырхуагьы аџьыкац ыҵадыршәуеит»9, — рҳәоит, ачымазаҩ лзы еиӷьуп... Сара уаҵәы шьыжь саап, —лҳәан, дзазо лыҩны амҩа днанылт...

— Сара бнаскьазгап, — иҳәеит Алиас, аха илымуит..
— Ҳәараҭахым, уи аҭакәажә «лнапы ԥҟоуп», ԥсыхәа амаӡам, Есма даллыргоит,— рҳәан, аҳәсақәа џьоукы агәашә

9 Ахәшә ахьыҵырхуагьы аџьыкац ыҵадыршәуеит... — хәыда-ԥсада иуоуз ахәшә мчы амам ҳәа иԥхьаӡан. Иҟалап ажәа «ахәшә» композитзар (еилоу ажәа): актәи ажәа «ахә» акәзар, аҩбатәи

— «ашәара» аҟынтә иаауазар ҟалап. Ахәшә ахьыҵырхуаз аҽак акәымкәа аџьыкац зыҵадыршәуаз, сгәаныла, уи азоуп, ажәытәан зны аџьыка еиԥш зыхә дууз акы ыҟамызт. Иахьагьы зыхә дуу ака-зы, ирҳәоит, «џьыкала иааихәеит» ҳәа.


~ 19 ~

инҭыҵын, рыҩныҟа ицеит. Џьоукы Алиас иааицхынҳәын, аҩны иныҩналан, ачымазаҩ иналыхәаԥшит, издыруада хәыҷык илзеиӷьхазар ҳәа рҳәошәа.
Селма Есма «ахәшә» лзыҟаҵаны данца иаанхаз аҳә сақәа, ишысҳәаз еиԥш, шьҭа ачымазаҩ дышԥабзиамха ри ргәахәызшәа, еибарччо, асамырҟәыл ҳәо ӷьалпал ҳәа иааилалт.

Абраҟа Есма лбараҳәа иааиз Қәаблыхәгьы дара даа рылашәан, уигьы урҭ дрыҵахозма асамырҟәыл азы, зынӡак рыбжьы духаӡеит.

Ачымазаҩ зыҽлызкны, акы лҭаххар, илыгмырхо ил-хагылаз, Рафида абриаҟара абжьы ӷәӷәа дук бзиа илым-бозар ҟаларын, ачымазаҩ даргәамҵып ҳәа, аха урҭ ргәы шԥанлырхоз. Убри аамҭазы Мкыди Ҳарихани рыхқәа неидкыланы акы рҳәон.

— Ижәуазеи, шәара хазы шәхы еидкыланы шәзыр хәыҭхәыҭуазеи, ҳара ҳацәгьа шәҳәоит акәу? — лҳәеит Ҳауида.

— Мамоу, бара бымсааит, ҳара ҳазлацәажәо Ед-гьац иԥҳәыс Ҭакәына иацы акалақь ашҟа дцан, лыӡӷаб лзын ҵкы шьахәк лыхәҳаит, лара лзынгьы ишаанага-ра иҟаз чыҭҵкык лыхәҳаит, нас асапын, аџьыка уҳәа ахәыҷымыҷқәа — аҩны иаҭаххашаз.

— Уажәы ашәахтә азы ажәлар еибаргәаҟуа аԥара иа нашьҭоу аамҭазы, Едгьац иԥҳәыс Ҭакәына дыхәҳахәҭны даазар, уи лакәзаап аԥҳәыс, — рҳәеит уа иӡырҩуаз аҳәсақәа.

— Лыкәты лҭиит, лҟыз лҭиит, лҳаи-лҷышьи10 неицыл ҵан, ԥыҭ-чыҭк лыхәҳаит, — лҳәеит Мкыд.
— Изеиуоузеи, изеиԥшроузеи лыӡӷаб илзаалхәаз аҵкы? — лҳәан, днарызҵааит Рафида.

10 Аҳаи аҷышьи — асырҭы ахәҭақәа роуп. Араҟа «лҳаи лҷышьи неицылҵан» инеиҭарсны иҳәоуп, иагьаанагоит — илымаз зегьы неицырхырааны, аҽакала иуҳәозар, лҽааршәшәаны.


~ 20 ~

— Абжак ласоуп, абжак бамбоуп, сгәахәуеит, цәаҳәа-цәаҳәа еилдоуп, еиҳарак ахәаԥшҭәоуп сгәы иахәа. Каҳуа ԥшҭәылоуп, аха иаҳа иазылашоуп, акаҳуеи ахши еилаҭәоушәа ҳәа ирҳәо еиԥшуп, — лҳәеит Мкыд.

Даара ибзиоу акы акәхап, — рҳәеит аҳәсақәа.
— Ҭакәына лыкәти лҟызи лҭиит анышәҳәа, иаасгәа лашәеит, иацы Ҳаџьмаҭ иԥҳәыс Ҟазырхан ассир илы-хьыз, — иҳәеит Қәаблыхә.

— Унан, џьбеит, илыхьзеи? — рҳәан, аҳәсақәа ааӡыр ҩит.

— Шәара шәыда уаҩ ажәабжь изымдыруа џьышәшьо ма? Саргьы акы здыруеит, издыруеит, аха азаманаҵәҟьа здыруеит...

— Закәызеи иудыруа, иаарласны иҳаҳәишь! — рҳәахт.

— Издыруа, шәымбои, иацы асҭаршын днеит Ҳаџь маҭраа рҿы, Ҳаџьмаҭ дыҟамызт. Иԥҳәыс Ҟазырхан ла кәын иҟаз. Ашәахтә ирласны иаасышәымҭар, ҵыԥх еиԥш сынтәагьы шәҽы шәымхны изгоит шасыс, изҳахьзеи, шәымҳәааит, — иҳәан, днықәланы дцеит. Ҟазырхан днапырҟәыҷы-шьапырҟәыҷуа дгыланы дхәыцуан ак раамҭа. Нас илыӡбеит лҟәарылқәа зегь лҭиирц ашәахтә азы. Ҟәарылқәак ҳәа лыман убри аԥҳәыс, мшәан, акы ҽыкәашак иаԥсан, изазо амӡырхаҿы иахьынеиааиуаз.

— Уи ҳара иҳамдыруеи, нас илыхьзеи, иҟалазеи?
— Иҟалазеи, шәымбои, убри аамҭазы ахәыҷымыҷ зҭиуаз ҭырқәак амӡырха даақәлеит. Аҟәарылқәа аниба, уеизгьы-уеизгьы исбырхәҳароуп, иҳәан, ԥшьба-ԥшьба абаз лыдигалеит хәыс ҳәа, аха лара илымуит, мааҭк-мааҭк еиҵаны исҭиуам, лҳәеит.

— Акәзааит, нас, баарыԥхьаны икны исыҭ! — иҳәан, днеин, аҵла амҵан длатәеит, лара анапы иалыршьцы-лахьаз лҟәарыл бзиахәқәа, иаашьҭыхны зхы дагәӡны икалырԥақәоз, — Дәи-шьеи! — ҳәа днарыԥхьан, зе-

21 ~
гьы лара дахьгылаз амаҵурҭа иныҩнеибаҳәан, иаалыкәшаны инагылт, кыршаҳҿалҵац еиԥш краҳҿалҵоит, дышҳахәмарц еиԥш дҳахәмаруеит ргәахәын. Лара урҭ акакала икны, ршьапқәа ҿаҳәаны инышьҭалҵо мацара, ишыжәабазгьы зегьы ршьапқәа ҿалҳәеит, нас лылаӷырӡ лҿаҳәҳәы, днарыхан, аҭырқәа инеизналгеит. Аҭырқәа иааидкылан, алаба инахаиҵеит ааба. «Ԥшьба-ԥшьба абаз ҳәа исыбҭар аԥара снанагӡон, рыхә анбырду — уажәы арҭ рыхә нагӡаны исымам, абраҟа адәқьан аҿы снеины исымоуи исыгуи неицҵаны зегьы бзаазгап, еизакны ибысҭап аԥара, убраанӡа абарҭ аа-ҟәарылк шасыс бара ибзынсыжьуеит, быгәра ганы, сааиаанӡа амаҵурҭаҿы ишьҭаҵа, урҭ сара истәуп»,

— иҳәан, аҭырқәа аа- ҟәарылк рыхқәа кахәхәа алаба иахшьны днарыҵалан, иманы дындәықәлеит. Ҟазырхан лыла ҭраа дырзыԥшуан лааӡамҭа лҟәарыл бзиахәқәа,

дзеигәырӷьоз, лхәыҷқәа реиԥш бзиа илбоз, ҳәызба здылымгалоз, рыхқәа кахәхәа аҭырқәа иахьигоз. Руак-гьы ӷәӷәала иааԥаҟьԥаҟьын, лара иналыхәаԥшит, «ала-ба сшьапы снархьит, срыцҳами» аҳәазшәа. Егьырҭгьы иааибарҟыжҟыжын, аҳаргь ахәеиԥш рыхәдақәа аадыр хәан, Ҟазырхан лахь иԥшуан, «ббаарашәит, ҳааӡаны цәымӷыс ҳзыҟабҵазеи, хьӡыда-ԥшада бхы ҳакәыхшаны, ҳхы ҳамыхәо, ҳшьапқәа ҿаҳәаны, ҳахқәа кахәхәа, алаба ҳахшьны аҭырқәа ҳиҭаны, ҳаздәықәыбҵазеи шьтәыс!» — Ҟазырхангьы абарҭ ргәы иаанагаз зегьы лара еилырфаҷа илдыруазшәа, лылаӷырӡ хаҟәҟәала дырзыԥшуан, аҭырқәа хара наҟ абна даҵәахаанӡа. Нас даагьежьын, илзынижьыз аҩҟәарылк аашьҭылхын, иаалгәыдыҳәҳәаланы рыхқәа днарыгәӡын, инаганы аҭырқәа ишлеиҳәаз еиԥш амаҵурҭаҿы инышьҭалҵеит, аҭырқәа аԥарақәа иманы даахынҳәаанӡа ҳәа.




~ 22 ~

— Ааи, шәара рыцҳақәа, даараӡа сгәы шәзыбылуан, аха ашәахтә мыжда ҳанаргәаҟ, ҳҽыхәа хәыҷы ҳцәыргар аҵкыс, сҳәан, гәымблыс сҽыҟасҵан, схы шәакәхшаны аҭырқәа шәисҭеит, — лҳәан, днарԥырҵны дцеит, лассы-лассы, аҭырқәа данбаауеишь ҳәа, агәашә ахь дыԥшуа.

— Нас иҟалазеи?
— Нас иҟалазеи, шәымбои, аҭырқәа дмааит, лҟәа-рылқәа хәыда-ԥсада игеит.

— Дишьит, ианаџьалбеит, дишьит, аха дышԥеишьи, ҳәызба цагәыла дишьит.

Ари шаалаҳаз еиԥшҵәҟьа Ҳауида даагылан, лыҩныҟа лҿыналхеит. Уи дналышьҭалт Ҭакәына. Ажәакала, аҳәса қәа зегьы аӡә даанымхакәа рыҩнқәа рахь ицеит, Рафида лыда. Рафида ачымазаҩ дзылԥырҵуамызт.

— Қәаблыхә, арҭ аҳәсақәа уара уоума еимзырпы?
— иҳәан, аҵла амҵан Ҭорҟан иацәажәоз Алиас дыччо дааҩнашылт, изырццакызеи ҳәагьы нациҵеит.

Есма дахьышьҭаз лыбжьы ныҵакшәа:
— Қәаблыхә ажәабжь ииҳәаз сара саԥхьа аӡәы сгәы лаҳәсақәа иреимҳәандаз ҳәа дыццакит, — лҳәеит.

— Ааи, бара бхаҵкы Рафида дцааит! Бахьышьҭоугьы арҭ рыгызмалрақәа еилбыргоит акәу? — лҳәан, Рафида Есма даагәыдылкылеит.

— Қәаблыхә, аллаҳ дузыразхааит, ҳчымазаҩгьы хәыҷык дааурцәажәеит, — иҳәеит Алиас.

— Дирцәажәамоу, хәыҷыкгьы дааирччеит, — лҳәеит Рафида.

Арҭ зегьы гәахәас иҟарҵеит.
— Селма данбаахуеи шьҭа? — иҳәан, дрызҵааит Қәаблыхә.

— Уаҵәы даашт.
— Уигьы илылшо аабандаз, — иҳәеит Алиас.
VI

СЕЛМА ЛЫХӘШӘТӘРА НАЛЫГӠОИТ

Селма даарц даныҟаз аамҭазы агәылацәа ӡәырҩы, ахацәа, аҳәса уҳәа, Алиас иҩны иҟан. Дук мыр ҵыкәа Селма лсахьа уаҩы еилиргартә адәы аҵыхәан даакылст. Зегьы гәахәас иҟаҵаны илзыԥшын, агәашә даназааигәаха, ҩыџьа раҟара аҳәсақәа аҩны индәылҵны иналԥылан, лыжәҩа рнапы нкылхны, дрыманы аҩны
иааҩналт.

— Ачымазаҩ, дышԥаҟоу? Хәыҷык деиӷьӡамишь? — лҳәан, днарызҵааит. Лнапы ачымазаҩ лхы инақәылкит, нас даахьаԥшын, бтәа ҳәа илыдыргалаз аҟәардә днықәтәеит. Уи инақәырццакны дышлыҭәҳәац еиԥш длыҭәҳәо деиҭаналагахт.

Ари иҟалҵо ачымазаҩ акы ишлыхәарҭам лара ил-дыруазар ҟаларын, аха уеизгьы уи далсыргоит ҳәа агә ра длыргон, издыруада абас ҳашнеиуа, ҳшеибарххо ачымазаҩ лхала дыбзиахар ҳәа лгәы иаанагошәа. Ҵоуп, ас аныҟалозгьы ыҟан. Еиҳарак абри деигәыӷуазар ҟаларын.

— Аҭәҳәа анаҩсгьы абри ачымазаҩ «кәхшатәык» лзы ҟасҵарц сҭахуп, угәы ишԥаанагои? — лҳәан, дизҵааит Алиас, аха абри аҭак Алиас иҳәаанӡа, — Ари Селма знык ачымазаҩ напы илыркыр, даллыргаанӡа дылҟәаҵуам, — лҳәеит уа итәаз аҳәсақәа рахьтә аӡәы.

— Сара бжам-ҽам ачымазаҩ мҩабжа лықәыжьра сцәымӷуп, даабзиахаанӡа сылԥырҵуам,— лҳәеит, Селма даахыҽхәашәа. Хәыҷыкгьы дахьтәаз дааҳәыцымыцшәа лун, убасгьы нацылҵеит: — Уажәшьҭа дыбзиамхар зыҟалаӡом, издыруа акгьы лыгсырхом, — лҳәан, Алиас иаалыргеит ҽы бзиак.

24 ~
Амшгьы ҩаша хәылԥазын, уи аус иамшцқьан. Селма ишылҳәаз ала, ачымазаҩ ахыза лыкәыршаны, деимакы-еиҿакны амӡырхахьы дындәылганы, ҟәардә лаҟәык днықәдыртәеит, цәарҭаларшә шкәакәа цқьак налхарԥаны, аҽы анахәҭа кны ачымазаҩ хынтәы иаалыкәлыхшан, — Есма лхьаа- баа зегьы уара иугааит, лара улыкәыхшоуп, улызӡатәуп, шьҭа лхы дақәиҭуп лхьаа-баақәа рҟнытә, — лҳәан, анахәҭа аахыхны, инахҟьаны индәықәылҵеит.

— Шьҭа аҩныҟа дныҩнажәгал, дышьҭашәҵа! —лҳәан, лҭаҭыныжәга ааиҵаҵаны иналҿалкын, аҭаҭын дахо днарышьҭагылт ларгьы.

— Акәхшатәы чмазаҩхар ачымазаҩ лхьаа агеит ауп, ачымазаҩ дыбзиахоит. Уажәы аакьыскьа аӡәы кәхшатәык изыҟасҵан, адырҩаҽны инкаҳаны иԥсит, ачымазаҩ да-абзиахеит, зашәа Есмагьы даабаша. Шәыҵх аабзиахааит,
— лҳәан, ачымазаҩ лзы дныҳәа-ныԥхьан, агәабзиара-хабзиара шлоушатәы лҳәан, лнапы лхы инақәылкшәа лун, днықәланы аҩныҟа дцеит.

Арҭ иҟарҵақәо, изышьҭақәоу Камаҷыҷ хәыҷы агәхьаа лымаӡам. Аҳәсақәа даагарырхын, лыла ҭшаша дыркуп Есма лааигәара днаганы, избан уҳәар Есма уи хәыҷык лыла аахнатуеит, деигәырӷьоит.

Ԥыҭк анҵы, ахәыҷы лызхара дандырхәмар, дынгарар ҵан, лнап хәыҷқәа нлыварҵан, гараҿаҳәагала иҿаҳҳәоит ҳәа ианалага, лҽаалрыцәгьеит. Снапқәа шәҿасырҳәом ҳәа, исҭахым сара сеиқәырхха аҿаҳәара, схы сақәиҭзааит лҳәошәа, аха дышҵәыуоз мчыла лнапқәа нҿарҳәан, ага рашәа ҳәо, агара дырҵысуа ианалага, лҽаалырҭынчит, уажәы шәысиааит, аха наҟ, ҳаԥхьаҟа, ҳаицәажәап, лҳәо шәа днаҿырҳасын, ацәарахь лхы налырхеит.

Ҩба-хԥа мшы ҵит, абар мчыбжьык инарықәлеит, Есма деиӷьымхеит, амца еиԥш деибакуа дҟалеит, дагьнапҟьа-шьапҟьоит, ихәарҭам, игәнаалам ажәақәакгьы лҳәалоит зны-зынла.

25 ~
Ари збаз Хьықа, — Аҳақьым дылзаажәгаруеи! — лҳәеит.

— Нас, бара Хьықа, аҳақьымцәа нцәоу џьыбшьоит, урҭ ирзалмырго ҳаԥсуаа иалдырго ыҟоуп, — лҳәеит Мкыд.
— Усҵәҟьа бымҳәан, Мкыд, Хьықа илҳәогьы ҵабыргуп, аха рыцҳарас иҟалаз убри ауп, зны Очамчыратәи аҳа қьым дрыма рҿаархан, ашоссе данымҩахырга, дшәар ҳа-цәырҳауа далагеит, иахьымҩадараз аҟнытә, абри ҳара ҳамҩахәасҭақәа, ҳуардын мҩа ҭыҿҿақәа рҿы аҽы измырныҟәеит, џьара иҽы жракы ианахыԥа, инықәыҩ рын, икаҳаит, иаргьы днахҟьан, аҳәынҵәа агәҭа дны лаҳаит. Ихо-игәо мацара, аарлаҳәа дылыргеит. Убри иахҟьаны дычмазаҩхан, даара џьабаа ибеит. Уажәшьҭа сышәшьыргьы, ақыҭарахь сцом амҩақәа ҟалаанӡа, иҳәеит. Ҳара ҳхаан иара иззиҳәо амҩа еиԥш зыҟалом, ус анакәха, ҳхаан ҳақьымк хқыҭақәа рахь даҳзаагом, — иҳәеит Қәаблыхә.

— Уеизгьы-уеизгьы, ҳақьымк даашәымгар шәымуазар, уи дмаауазаргьы, даҽа ҳақьымк даажәгар ҟалоит,— лҳәеит Ҳауида.

— Ааи, Ҳауидахеит, Очамчыра аҳақьымцәа ҩыџьа-хҩы ыҟоу џьыбшьома, аӡәы заҵәык иоуп иҟоу, уигьы ишьапы ҭҳарԥеит, нас иаагода, — иҳәеит Қәаблыхә.

— Нас ҳара ҳзы амҩа ҟамлозар, амҩа ҟалаанӡа аҳақьым даҳмоуазар, нас ҳара ҳзы егьыҟам, уҳәар, смаҳаи, — лҳәеит Ҳауида.

Селма лыхәшәтәра ачымазаҩ акгьы илмыхәеит рҳәо иалагеит. Уажәы иаҳа гәҩарас иҟарҵа, — Есма ӡызлан лтәы хәыҷык лылазар ҟалап ҳәа ауп. Ари зынгьы маӡалашәа аҳәсақәа ражәа иалаҵаны ирҳәахьан.

— Днапҟьа-шьапҟьо, илҿашәалак лҳәо, дҟаԥшьӡа ам цеиԥш деицраланы даныҟала нахыс, ииашаны изды-руан ӡызлан лтәык шлылаз, аха ахәшә лықәрыԥсааит, уи аӡаҳкәажә лыӡбахә аҳәара сцәымыӷхан, исзымҳәеит,

26 ~
Есма бзиахә уи сызлыдымкылеит акәымзар, — лҳәеит уаҟа итәаз агәылаԥҳәыс, зегьы ашоура ианакуаз аамҭазы зшьал зхы иҭарԥаны акәакь игҿатәаз Хәранӡа, лажәа илҳәоз ачымазаҩ иаалыцәӡашәа.

— Саргьы абри аҳәара сцәымӷын, уажәы Хәранӡа ианылҳәа, шьҭа исҳәоит. Абар мчыбжьык ҵуеит абри Хәранӡа илҳәаз гәҩарас исымазижьҭеи, шәҭахызар гьы, сыԥшәма шәизҵаа, ари мцуп шәгәахәуазар, — лҳәеит ашыӡ иаргәаҟны ицәаршжьыршуа ашә илагылаз Ҟәыбҷа.

Иҳазҳәомызт, Есма бзиахә уи ҳазлыдкыломызт акәымзар, ари гәҩарас иҳамеижьҭеи крааҵуеит, — рҳәеит егьырҭ уа игылаз аҳәсақәагьы, аҭаҳмада Ҳабахәгьы дна-рылакны.

— Ари еиԥш ажәа ачымазаҩ илмаҳароуп, амарџьа, — ҳәагьы неибырҳәеит.

Убри аамҭазы ачымазаҩ хәыҷык лылацәа ааиқәԥсаны дыцәан.


VII

ЕСМА ӠЫЗЛАН ДЫЛХЫРЦОИТ

— Ачымазаҩ мзызс илымаз аилыргара акәын сара сзыргәаҟуаз, шәара зегьы шәеицҿакны ас анышәҳәа, уажәшьҭа уи акы аҭахуп, акы аагатәуп, акы ахҭынҵатәуп ҳәа саанҿасуам, еиҳарак сара сгәы иалоу, абраҟа ӡәырҩы ӡызлан дылхоуп ҳәа гәҩарас ирымазаарын , аха игәыӷьны исарҳәомызт. Уажәраанӡа издырыр, шьҭа ԥсыхәак лыс ҭахьазаарын, уи атәы здыруа аӡәымкәа ҩыџьамкәа аму лацәа11 ҳамоуп, Гыд иакәзар, дҟаза дууп, рџьабаахә на рысҭар далдыргоит, — иҳәеит Алиас.

11  Амула — аԥсылман дин ныҟәгаҩы.


~ 27 ~

Ҳабахә аԥхынгәҭан ишьапы хырҟьаҟьа, иеиқәа ҵыр кәакәа , Ҷаҷал аҳәынҵәа даалҵызшәа, илаба ихы иаҵыр гәаны, кыр иааԥсахьоу, зымч зшәахьоу иуасцәа хылԥа ихы ҭарҟаца, иҭаҭыныжәга ду иҿыҵакны, ахҵҳәа қьышә варала дынкажьцәо абарҵаҿы дкыдиаалашәа дахьтәаз:

— Гыдгьы Гыд иоуп, аха уажәы ҳара иаадыруа рахь Халыл дреиӷьуп, — иҳәеит.

Ҳабахә ииҳәаз дук згәы иамыхәақәаз ҟалеит. Ҳазараҭ даацәажәеит:

— Абри амула Халыл дыхәшәтәыҩ бзиоуп ҳәа ихьӡ рҳәоит, иалиргаз ҳәа аӡәгьы сара саӡәыкны дсыздыру-ам. Уи изы сара издыруа, исаҳахьоу: Шьрын иԥҳа убас аӡы иҭоу дылхоуп, рҳәан, иԥхьаны дахьнаргаз, ачымазаҩ гәаҟ акыц ԥырӷы шапшапуа иршны лханы ацәардаӷәы иныҵаргыланы, апырпыл ақәԥсо иҿааихан, ачымазаҩ, апырпыл лыла ихылан, аԥсӡара далагеит, лхы хәыҷык аарлаҳәа данааха, иҟәырҟанажә12 рыхха дылҿасуа да-лагеит, ас улҿамсын, дрыцҳауп, анырҳәа, сара сызҿасуа ачымазаҩ лакәӡам, ӡызлан лоуп ҳәа реиҳәеит. Нас Шьрын днеин, амула инапы данкны, дындәылганы ддәықәиҵеит. Ирымпыҵагәыӷьыз ачымазаҩ аӡы лыхәладырхәхәо, аӡыхь лықәырҭәо, аарлаҳәа лыԥсы ааҭалт. Апырпыл лҩа злаирчыз ауаа аҵықь-ҵықьҳәа иеимсо, иеимҳәо акраам ҭа амӡырха иқәын. Аҩны иҩназ рыхҭырԥақәа, ркасқәа ҟьо аарла идәылырцеит алҩа иҩнарчыз. Уи хәшәтәҩыс ҳәа дныҟәызго иижьақәаз роуп. Аха уи сҳәеит ҳәа, Алиас диуоуп, хәарҭас ихы ииҭаргьы ҟалап, — иҳәеит даахыччашәа Алхас.

— Еиуарас ирымоузеи урҭ? — рҳәеит уа итәақәаз, аӡәы ажәак ҳаиҳәандаз ҳәа иԥшқәаз.

— Еиуарас ирымоу, шәымбои, даараӡа аиуара ду ры-
моуп; ҵыԥх апапцәа еизаны амулацәа  ианырзашш,

12 Аҟәырҟан — аԥсылманцәа рҿы иԥшьоу ашәҟәы.


~ 28 ~

амулацәа кны ианахыргоз ауриадник13 дааит Халыл ди гаразы, аха Алиаси Уазамаҭи ауриадник аҩы дадыр-шьын, акы наирҭан, ишьҭахьҟа ддәықәырҵеит, аха има-ла дзымцошәа анырба, дара дрыманы идәықәлан, хынтә раҟара аҳәынҵәа дырцәылаҳаит. Уахынлан, ихылԥагьы рцәыӡит, аарла иҭыԥ аҿы днаргеит, арахь иаагьежьын, Халыл дыбнарҵеит. Нас дышнеи-шнеиуаз, аусқәа анаа-хыдаха, дцәырҵын деиҭанахатәеит Ҳаџьмаҭ иӡлагара.

— Ари даара диуа бзиазаап, ҳәараҭахым. Аха уи Халылыжә иқалԥадыжә дашьаҳауа адәахьала иӡиқәа еиқәаҵәа ахарԥаны, уажәи-уажәи дшьацәхнысло, аллаҳ игәахәтәы дахьимыгӡааит, акы дахәшәӡамкәа ауаа шԥеи жьоишь, — иҳәеит руаӡәы.

Нас ачымазаҩ дааныжьны, ачымазаҩ, иахьылмаҳауаз индәылҵын, ацәажәара иалагеит.

— Ӡызлан дызхоу ачымазцәа џьабаа дмырбаӡакәа, хәшәыда-быӷьшәыда иалиргоит Гыд, — иҳәан, ҿааиҭит Ҳазараҭ.

— Ҳаи, џьушьҭ, уи иагьҵабыргыми! — иҳәеит Уазамаҭ.

Ари Алиас иидыруаз акы акәын.
— Уажәшьҭа уи еиҭалҳәо егьыҟам, аха, иҵабыргны, саргьы исаҳахьеит убри Гыд иҭыӡшәа. Хәарҭас акы лоуа-зар, иарбанзаалак азы схы сзеигӡом... Даагап, — иҳәеит Алиас.

Агәылаҷкәын Кадыр дааиԥхьан, иҽы дҩақәыртәаны дишьҭит Гыд иахь, ҳзеиԥшроу, ҳшизгәаҟуа иоуҳәар, аамсҭа дук иоуп, ҭаҳмадак иоуп, аха уеизгьы дуцаауеит,
— ҳәагьы наиеиҳәеит.
— Абри Гыд ӡызлан дызхоу изы дыхәшәны дызла ҟалазеи? — иҳәан, Қәаблыхә дразҵааит уаҟа итәақәаз.


13 Ауриадник — араҟа акыҭаҿы аполициатә усқәа мҩаԥызгоз ауаҩы, астражникцәа реиҳабы.


~ 29 ~

— Убри азы иара Гыд иҳәоны исаҳахьоу сара ишәас ҳәап, — иҳәан, даацәажәеит Ҳазараҭ. — Зегьы ишыжә дыруа еиԥ ш, Гыд есқьынгьы иҽи, икәадыри, иабџьари уҳәа, зегь рыла ҽуаҩы еиқәшәаны дыҟан. Дажәит, аха уажәыгь дшыҟоу жәбоит. Зны, ҵхы лашьцак азы, иҽы дасны Ҭоумышь аӡы аԥан данныҽԥынгыла, иҽы шьҭахьла инаҭрыст. Иҟалазеи ҳәа данынаԥш, ӡызлан длаша-лашо, лыхцәы дашьаҳауа, аӡы агәгәаҳәа иааим гәылырҽҽан, ашырҳәа иара иахь лҿаалхеит деихыта-руа. Иара дылҽыжәԥан , иҽы аӷәра махәык инахишьын, иӷәакьиа ҟама14 ааҭԥаа днал ԥылт. Ӡызлан аҟама цәгьала дацәшәоит, акырҭа лымам, дыԥнаҟоит. Аҳәазар, аҟәуа лкуеит, шәақьзаргьы иара убас, ашәақь еиҵоу еиҵыл хуеит. Аҟама анылба, лышьҭахьҟа днеиҭаԥеит. Днаскьа-ны днагылан, лыхәмацәак илырбеит. Ари змааназ — хәы шықәса хаҵас усымаз ҳәа акәын, аха инапы иҟьеит мап ҳәа. Нас лыԥшьмацәак илырбеит. Убас зегь рышьҭахь мацәак илырбеит, убри азгьы мап , иҳәеит напыла, дцәа жәар зыҟаломызт, «уцәажәар, убз уҿылхуеит» — рҳәоит, узымцәажәо уҟалҵоит. Нас иҟама аҭра инҭеиҵан , иааи қәԥеит. Гыд , агызмал, ӡызлан лышьхәа лаԥхьаҟа ишхаз имдыруази, дырхха даамҩаниҵан, лаԥ хьаҟа дхыршәҭны дынкаижьт. Нас «уашхәа мақьаԥсыс» ҳәа дирқәит, иа ра ижәла зыжәлантәу аӡәы диԥырхагамхартә, насгьы лара лыла ичымазаҩны иҟоу рҿы иара дахьнеиуа, лара дылхыҵны дцаларазы ажәа илҭеит. Абри азы аӡы иҭоу лыла ичмазаҩу рҿы Гыд дахьнеилак , абӷьааҳәа, дыԥ ҳәысзаргьы дхаҵазаргьы, днархыҵны дцоит, — иҳәеит.

Гыд Есма хәшәыда далиргоит ҳәа ишынеицәажәа-ааицәажәоз, дук мырҵыкәа иаргьы дааит.

Гыд алахь ҷашьны ҽеиқәа хьышьаш дук аӷырҿӷырҿҳәа аӷәра иацҳауа дақәтәан; дышжәытәуаҩу мҩашьо, ашоу-рамшазы иуапа ырқьақьаны иҽхьынҳәалан; имаҳмызқәа

14 Аӷәакьиа ҟама — зыжәла бзиоу аџыр иалху ҟамоуп. Ажәа «аӷәакьиа» иаанаго еилкаам.


~ 30 ~

ишьхарбаҟа ишьан. Ихылԥарч ихаргыланы, ихҭарԥа шкәакәа аҵӷа ихәда иахаршәны, иара ачыхә ыргьало изқәа иқәыршәны, ижакьа шла инароушәа ирҟәыдны, уаҩы еиқәызза дук, иҭаҭыныжәга хәыҵәкьаҿ иҿакны; иӷәакьиа ҟама ӷьазӷьазуа ихьӡыркны иҟәынҳәаланы агәашә дааҭалт. Ҟазшьас ишимаз еиԥш, иҽы имаҳмыз наирбан, акыԥ-кыԥ ҳәа аӷәра иаҵасуа, исықәтәоу дыс хысҳәоит, аҳәошәа, уажәы-уажәы ашыжәҳәа аӷәра иа-хон, ахы ларҟәуа, аха Гыд уи дауазкажьуаз. Уи аҩны да назааигәаха, аддыҳәа арԥарцәа, ачымазаҩбацәа ҩдәы либаҳәан, инеиԥылт.
— Мшыбзиақәа! — иҳәан, дааҭгылт.
— Бзиала уаабеит! — рҳәан, ишькыл инадибаҳәалт. Дынҽыжәҵт, еизаны изыҟоу изымдырӡошәа;

— Ари аԥшәмаԥҳәыс дзынхьаауазеи? — иҳәан, дын
рызҵааит, Кадыр иахьтә ари иаҳахьан аха.

— Абас-абас, ишуаҳаз еиԥш, дычмазаҩгәышьоуп, — иҳәеит Ҭорҟан.

— Уи башоуп, уи ала ичмазаҩу сара санлықәшәа,— иҳәан, — ари еицәоу цәгьара анцәа ҳақәумыршәан! — ҳәагьы нациҵеит.

— Ҳаргьы убас ҳуқәгәыӷуеит, — иҳәан, Ҭорҟан уи иаԥ хьа днагылан, диманы аҩны дныҩналт.

— Уаа мшыбзиақәа, изаҳамҳәац! — иҳәан, ачымазаҩ дналхагылт.

— Бзиала уаабеит! — рҳәан, агәырқьҳәа инеихаҵгылт аҩнуҵҟа итәаз, ачымазаҩ лгәаҟра иханагаланы, Гыд иа-аира уанӡа изызгәамҭақәаз.

— Утәа!—рхәан, десҟәардәк ачымазаҩ лҿаԥхьа ина дыргылт. Уаҟа днатәан, ихы ларҟәны ачымазаҩ днал ҿаԥшит.

— Бышԥаҟоу, дад, бзынхьаауазеи? — иҳәан, дналаз ҵааит.


31 ~
— Сыҟагәышьоуп, — лҳәеит аарлаҳәашәа ачымазаҩ. Нас Гыд дааҳәны, иҭаҭын кәалаԥ иџьыба иааҭихын, иҭаҭыныжәга аиҵаҵара дналагеит. Зегь еиқәышьшьы итәоуп, џьоукы гылоуп ҿымҭ-ԥсымшьа.

Абри аамҭазы Ҳазараҭ ачымазаҩ дналхагылан:

— Дад, Есма, дбымбои, абар Гыд дааины дахьтәоу, бхьаа-бчымазара балиргарц дааит, шьҭа бымшәан, иб-зиахаз аӡә леиԥш бхы ԥхьаӡа, — ҳәа налеиҳәеит лгәы ирӷәӷәарацы.

— Уи иааԥсара сара саԥсагәышьам, анцәа иҟнытә хәарҭас ихы симҭозар, — лҳәеит Есма, хәыҷык даалшәа шәа, лыбжьы ныҵакны, аарлаҳәа.

Ари Гыдгьы, мыцхә аҽхырцәажәаҩ, ачымазаҩ хәыҷ ӡак дцәажәошәа аниба, агәгәа ихга:
— Шьҭа бымшәан, сара зыҟны снаргахьоу ачымазцәа зегьы бзиахәха иҟалоит, баргьы убас зашәа бызбаша — иҳәан, ачымазаҩ лхаҿы днатәеит, иус далгазшәа, далир газшәа.

Ари Гыд дызлацәажәоз ачымазара закәыз амалахаз-гьы ачымазаҩ лыхшыҩ азымцаӡеит.

Нас Ҭорҟан даацәажәан, Гыд дизҵааит — ажәабжьс иҟоузеи ҳәа.

— Ажәабжьс ҳәа акгьы сыздыруам, аха Аӡҩыбжьа иҟа лаз уеизгьы ишәаҳарын, — иҳәеит иара аҭакс.

— Закәызеи, иҟалазеи? — рҳәан, изҵааит.
— Закәызеи, шәымбои, Очамчыратә аначальник ас тражник априказ иҭаны Аӡҩыбжьа асҭаршын иахь ддәықәиҵеит, уаҵәы шьыбжьон ажәлар еизганы исыр-ба ҳәа. Астражник амҩан Тамшь аԥошьҭаҿы дахьааиз, иҩызцәа астражникцәа аҩы дадыршьын, ауха уа дын-хеит. Адырҩаҽны ашьыжь Аӡҩыбжьа дааин, асҭаршын дышишьҭаз шьыбжьааит. Асҭаршын шьыбжьон априказ иоуит, аха ажәлар изеизымгеит. Ус дук мырҵыкәа ана-


32 ~
чальникгьы дааит. Ажәлар зеизумгазеи, иҳәан, ацәҳара далагеит.

Сара уажәоуп априказ ансоу, шьыбжьон ажәлар шԥеи зызгарыз, — аниҳәа асҭаршын, аначальник иҟамчы рых-ха апҟақьҳәа дисит уи.

Дарбан, џьушьҭ, уи асҭаршын? — иҳәан, дҵааит Ҭорҟан.
— Дарбан, умбои, Кәыҵниа Еқәыԥ!
— Ҳаи, џьушьҭ, уи ус ахьԥаихьи! Иҟама, итапанча есқьынгьы иҟәныжьланы ддәықәын, амала дрыҵаԥсуа заап, — иҳәеит Кадыр дахьгылаз.

— Дад, Кадыр, уара иудыруазар уара иҳәа, мап анакәха, сара исараӡа, — иҳәеит Гыд.

Џьым, уара, Кадыр, еиҳаб дук, ҭаҳмадак данцәажәо, иажәа имумҟьан. Уара уӡырҩла, — иҳәеит Ҭорҟан дахьтәаз. Нас, Гыд, иҟалазеи? — иҳәан деиҭаиазҵааит.

— Иҟала убриоуп, асҭаршын Акәыҵниа ишьхәа даақәгьежьын, апҟақь-апҟақьҳәа аначальник ижәҩахыр шыҟаз инкыдиҵеит аҟамчы аԥҵаҵа.

— Ааит, уи инапы аххь згааит! — иҳәеит Кадыр дахь-гылаз.

– Нас изырузеи уи азы асҭаршын? — иҳәан, дизҵаахт Горҟан.

— Изырухуазеи, аҟәҟәаҳәа астражникцәа шиеихсу-аз, дыҩны дрыцәцеит. Устәи Аҟәа дцеит. Ихала аокруг аначальник15 иҿы дкылсразы. Нас иҟала сыздыруам, — иҳәан, иажәагьы даалган, — Сыццакуеит, аҩныҟа сцаро-уп, — иҳәан, дҩагылт. Ачымазаҩ дналхагылан, — анцәа агәабзиара биҭааит, шьҭа быбзиахоит, бымшәан! — иҳәан, дындәылҵит.
Алиас днаидгылеит уи.

15 Аокруг аначальник — усҟан Аԥсны Аҟәатәи аокруг ҳәа иашьҭан. Убри аҟнытә аокруг аначальник Аԥсны зегьы знапаҿы иҟаз уаҩын.


~ 33 ~

— Иҭабуп, уахьысзааԥсаз. Сара уи саԥсам, аха умаҵура сылшоит, — иҳәеит.

— Закәызеи иуҳәо? Ҳара ҳаицхыраароуп ус, ари џьа шьатәым, — иҳәан, изааргаз иҽы дҽыжәларц днадгылт.

— Шәымш аабзиахеит! — иҳәан, аҽыжәлара иҽыназикит. Игылаз абзиаӡа уақәшәааит ҳәа аҭакс инаиарҳәан, адру ҳәа ишькыл ркит, џьоукы иаӷәра уҳәа, инидибаҳәаланы дынҽыжәырҵеит. Иҽы нықәырԥал-аақәырԥала агәашә дынҭҟьан, дцеит, арԥыс еибагак иеиԥш.
— Уажәшьҭа ма дышԥабзиамхари, — рҳәан, уаҟа итәа қәаз Ҳабахә, Қәаблыхә уҳәа иҩагылақәан, рыҩнқәа рахь ицақәеит.

Илԥеиԥшит хымш, хәымш, мчыбжьык, аха Есма еиӷь харак лмоуӡеит, дшыҟац дыҟан. Зегьы ргәы каҳаит хәар ҭарак лмоуит ҳәа.

Агәылаԥҳәызба Хьықа нап алыркит Есма лыхәшәтәра. Очамчыра дцан, аҳақьым иҟынтә хәшәқәак аалгеит. Нас-гьы, аҳақьым ишлеиҳәаз еиԥш, ачымазаҩ лыфатә-лыжәтә еилыхны длырчо, уажәраанӡа дук илыдрымгалоз лхьаа ианаалоз афатәқәа лыдыргало, убас аҳақьым ишлеиҳәаз еиԥш, лхы лассы-лассы атила ӡыхьла ирбааӡаны иақәыл ҵо, напы аалыдыркылан, ԥшьымш, хәымш рыла ачыма заҩ лшоура тәо, иаҳа деиӷьхо далагеит.

Даҽа мчыбжьык аҟара анааҵ, Есма лхала даақәтәо, лхәыҷгьы даалгәыдылкыло дҟалеит. Даҽа жәабаҟа мшы аниас, Есма лшьапы даақәгылт, Шьарифа, Ҳауида, Рафи-да уҳәа аҳәсақәа еибархәыҭхәыҭуа, Очамчыра ԥыҭрак дахьыҟаз мыцхәык ҳара ҳаиҳа лдыруашәа, илҳәозеи шаҳҳәоз, аллаҳ илԥха лоуааит уи Хьықа, ҳчымазаҩ даҳ залылмыргеи, рҳәо иалагеит.

— Хәшәыс иҟоу ачымазаҩ изы напуп, ачымазаҩ анапы анлыгымха, дыбзиамхар дабацоз! — лҳәеит Ҭакәына..
— Уажәоуп абас аныбҳәо, уажәраанӡа бабаҟаз? — рҳәан, иааибарччеит уаҟа итәаз аҳәсақәагьы.

34 ~
Убас ҩымз рнаҩс амаҵурҭа аҩнԥацхаҿы, алҩақ иа-гахьаз ахәблы аҵаҟа иины, адунеи алашара раԥхьаӡа акылҳарахьала избаз Камаҷыҷ хәыҷы абри аамҭа кьаҿала абри еиԥш ахҭыс лзыҟалеит.


VIII

«МЫШКЫ ИАХЫԤО ШӘЫ-МШЫ ИАХЫԤОИТ»

Есма дгылт, дыӷәӷәаны лшьапы дықәгылт ҩба-хԥа мзы рышьҭахь, данычмазаҩха инаркны. Камаҷыҷ хәыҷы лан лчымазара лынмырԥшӡакәа Рафида дны
ҟәылгеит.

Ахәыҷы илызҳа-лзыӷьа дыҟан, уахьынлыхәаԥшуа, днасыртәаргьы , дышԥазымтәари уҳәаратәы. Зегь лара ддырхәмаруан, деимдо дыркын. Аҳәсақәа џьоукы , «ахәы ҷы инамӡаша агара дакуам » — рҳәоит еиԥш, абри ахәыҷы бааԥсык лԥеиԥшымзааит, мыцхәы дыбзиацәахеит ҳәа, маӡала, хәыҭхәыҭла еибырҳәон, ахәыҷы днеибарбо.

Ԥыҭк аабжьысхьаны, уи ақыҭантә лафҳәацәақәак Алиас игәылара ҩнык аҿы иахьааиқәшәаз, иргәалашәеит, Али-ас ихәыҷы лиразы ачара ду иҳаруеит зҳәоз иреиуақәаз, ачара шырзимуцыз. Инеицәажәа-ааицәажәан, Алиас иарҳәарц иақәыркит. Џьоукы — « Шәиҟәаҵ, иԥҳәыс лчы мазара иахҟьаны, даара ааԥсара имоуп, ахарџь ду ҟаи ҵеит», — рҳәеит, аха ирзеибамуит, уеизгьы-уеизгьы иар ҳәарц иақәыркит. Иазҳәарыда ҳәа ирӡбын, Қәаблыхә идырҵеит аҳәара. Қәаблыхә дук дазыразымхеит ари идырҵаз. — «Сара сыҵкыс еиҳабу аӡәы ачара ҳазу ҳәа сызиаҳәом», — иҳәеит.

— Ааи, уи иоуҵабыргыхым, аха уи анаҩсгьы, уи ешьа-рала иаҳа дизааигәами, ахарџь иоур ҳәа дшәоит, — рҳәан, иааибарччеит.


~ 35 ~

— Уи ахарџь даламландаз ҳәа акәым изысҳәо, уи кыр зку уаҩуп, акы даазгәаҟыргьы, ҳаргьы ҳицхраар ҟалап, аха еиҳабык ас сызиаҳәом, — иҳәахт Қәаблыхә.

— Нас арҭ рахьтә аӡәы дҩагылан, — Қәаблыхә ҷкәы нак иоуп, Алиас ачара ҳазу ҳәа шԥаиеиҳәо, ҳара ҳахә маруа иаҳҳәеит акәымзар, насгьы Қәаблыхә, Ҭорҟан уҳәа роуп иаҳа иашьарала дыззааигәоу, аха ҳаргьы даҳцәтәымуаҩӡам. Сара схаҭалаҵәҟьа иасҳәоит иҟала

лакгьы ҟалааит, избан акәзар, абар сара схызды-руа сааҟалеижьҭеи Алиас ма ԥсхәык имуцт, ма ча-рак. Иаҳзиуааит ачара, иҳамбари ачара шиуа, ма уи анакәымха...
Итәаз зегьы иааиқәыӷзит.
— Иакәым акы идумкылан, закәызеи «ма» ҳәа уажәа иалоуҵаз, абааԥсы идукылома, иара уажәоуп ахшара даниоу, уажәоуп анхара игәы азыҳәо даныҟоу, — рҳәеит еиҳарак уа итәаз аҳәсақәа.

— Уара уи сыхәмаруа исҳәеит, акәымзар уи изы исҭаху схы акәхааит! «Ма» ҳәа сажәа иаласҵазар, уи цәгьа аҵанакуеит ҳәа са сыҟаӡам, сара сгәаныла иаб Сагьаса иԥсхәы иуааит ҳәоуп исҳәарц сгәы иаанагаз, — иҳәеит даахыччашәа.

— Ааит, уара усамырҟәыл узаҟәымҵит ианакәы заалакгьы. Алиас иаб ҩынҩажәа шықәса уажәаԥхьа иԥ сыз иоума зыԥсхәы иуруа, уи иԥсхәы рухьеит, уара уаб дыԥсижьҭеи егьҵуам, иԥсхәы ҳәа маҷк, акы уушәа уун, нас уа уааиҟәаҵит, уажәы дахьжугьы уздыруам. Абыр-уажәы ԥсхәык иаарҿыцны изуур, иуџьимшьари, — рҳәан иааибарччеит.

— Ижәуазеи, уара! Шәара акәацфара шәҭаххацыԥхьаӡа саб иԥсхәы сшәырулар, саб акәац игәахшәар ҟалап, — иҳәан, зегьы ааибарччеит. — Саб данԥсы, ԥсхәык уны шәааиласырԥшит. Ԥҳәыс данаазга, чарашәагьы акы шәзызуит. Абри ахышықәса рыҩнуҵҟа сара абри сыл

36 ~
шеит, уажәшьҭа шәара аӡәы ма ачара жәу, ма аԥсхәра, мап анакәха, Алиас ачара ишәыру, — иҳәан, даахыса мырҟәылт.

Абраҟа итәаз аҳәсақәа рахьтә Шькәакәа даацәажәеит:

— Нан, Луман, ушыхәмархәмаруаз, уеиҳабацәа рҿы уԥхамшьаӡакәа ԥҳәыс даазган, чара шәзызуит ҳәа роу ҳәеит уара, ҷкәынак ас излоугәаӷьызеи?

— Уи шьҭа егьоурым, исамырҟәыл иалаҵашәа, ин хҩашәа иҳәеит, ҳҳәарын, аха убри иаб изы ииҳәаз иа кәымкәа иҳәеит, — лҳәеит Ҭакәына. — Ишԥыкәу саб акәац игәахшәар ҟалап ҳәа шиҳәо?

— Ааи, Ҭакәынахеит, Луман иахьа дыббама, исамыр ҟәыл даасуа иҿашәалак шиҳәо! Аха уи, убас иҟоу уаҩӡам иаб ҳаҭыр иқәимҵо, иан ҳаҭыр лықәимҵо, еиҳабы ди-зымдыруа, еиҵбы зҳәаз иеиԥш, аха абри асамырҟәыл даналанагалалак, иҿашәалак иҳәоит акәымзар, — лҳәеит Шькәакәа.

Арҭ ирҳәаз Луман илымҳа инҭасын, даахьаԥшит.
— Ижәуазеи, бара, ҳқыҭан зегьы уаа ҟәышқәан иҟазар аума ишәҭаху? Усҟан шәара зегьы агәҿыӷь шәагарын, — иҳәеит Луман, егьырҭ иҩызцәагьы абри иаақәшаҳаҭхеит.

Абраҟа итәаз Мшәагә дҩаҵҟьан: — Аҳәсақәа ргәы иахәо анцәагьы изыҟаҵом ҳәа ирҳәо ҵабыргуп, уҽырҟәышны, уҭынчны, ухәыцуа утәар — ҟыт-ԥсытк иҿшәом, деихаткачны дтәоуп, угәы ирҿыӷьуеит, рҳәоит, асамырҟәыл раҳәо, иурччо уалагар иҿашәалак иҳәоит ҳәа, ушьҭахь игыланы уцәгьа рҳәоит... — иҳәеит.

Убри аамҭазы Луман данынаԥш, Алиас агәашә нҭыҵ амҩа ииагоу даныланы дышнеиуаз дибан, ибжьы наи қәиргеит зынзаҵәык абраанӡа уааи, џьоукы урҭахуп ҳәа. Алиас агәашә ааиртын, амӡырха даақәлеит.


37 ~
— Асамырҟәылҳәара анакәха, Алиасгьы шәара ишәы ҵахо иакәӡам, знык уахь диасыр, — лҳәеит Ҭакәына, лка-сы аарҽеиуа дҩагылан.

— Зыцәгьа уҳәо ушә дылагылоуп ҳәа, ирҳәо мыцӡам. Уажәраанӡа уара уҭыӡшәа ҳҳәон, — иҳәеит Луман.

— Дызусҭа араҟа сҭыӡшәа зҳәо, Луман уда иҟақәоу?
— убри аамҭазы аҩнуҵҟа итәақәаз зегьы ҩеибаргылан, абарҵан Алиас инеиԥылт, асалам неимырдеит.

— Ыыҳ, Мшәагәгьы ара дыҟоума, Камшьышьгьу? Шәаазгазеи шәара аԥсхәрауаа, аҟәараанқәа, акәац азҟырлышқәа? Абри ҳҳабла цәгьарак адыжәбалозар, шәхы акәхааит!

— Иууазеи, Алиас! Уара уааиаанӡагьы абраҟа аҳәсақәа рызхара иҳацәҳахьан, уаргьы уцәҳауа уаҳзааит, уи аҵкыс еиӷьымзи чарак ҳзуур, ма...

— «Ма» ззуҳәо закәызеи?
— Уи башоуп, ус ажәа иалоуп, — иҳәеит Луман. Зегьы ааибарччеит.
— Ибзиоуп, уи ус ажәа иалоуп, аха шәарҭ ахҩыкгьы шәеинырианы, аҟәараанқәа реиԥш абраҟа шәаазгазеи? Шәарҭ ахҩыкгьы шәеишьҭагыла, Жәгараа реиԥш16, ас шәеизаны ҳаӷоу иҩны шәнеиааит, шәара ашьапызаҵә қәа17 шәахьнеиуа, уи аҩнаҭаҿы бзиарак зыҟалом. Ари Шькәакәа лыҩны абзиара адкылоуп.
— Уара уиаҟара умҳәаргьы, Шькәакәа кыр дҳацәҳа хьеит, иахьала уи ҳазхоуп!
— Шькәакәа дшәацәҳамоу, аҩмсаг шәыхҟьаны, шәара

аҟырлышқәа шәахькалымцаз уамашәа избоит! — иҳәеит Алиас, зегьы ааибарччаны, утәа-стәа ҳәа инеибартәа қәеит.

Жәгараа — бжь-еиҵәакны еилоуп. Ажәлар рҿы изларҳәо ала, урт аеҵәақәа ажә зӷьычыз ҩыџьеи ажәи, изцәырӷьычыз, ирышьҭоу хҩыки, рлеи дареи роуп. Урҭ иахьа уажәраанӡагьы еихьымӡо-еиԥымӡо, еицырхәхәа еишьҭоуп.

Ашьапызаҵә — ԥсаатәуп, аӡыцәа еиԥшуп.

38 ~
— Ашоураха, аԥхын аҩны аҩнуҵҟа шәзыртәазеи? Уи сҳәеит ҳәа, атгьы усами ишауа, аҵарақәа ирбар ҳәа ишәаны, есқьынгьы ҽынла аҵла агәаҩара иҭагәыгәуп, шәаргьы аӡәы ҳимбандаз ҳәа акәхап аҩны шәзыҩ нагәыгәыз. Шәаргьы ауаа рзы аты шәаҩызами! — наци ҵеит Алиас.

— Уара шьҭа улаф уаҟәыҵны, уаҩҵас уаацәажәа. Ианбыкәу уара ачара анаҳзууа? — иҳәеит Луман. — Ахә марра анцәа иҳагумырхан, аха ачара шәзызуеит ииаша-ны.

— Иууеит ачара, аха ианба? «Мыцҳәаҩ иԥа гәырӷьа дагеит» — ҳәа, уара уи уҳәалар, ҳара уи ҳазыԥшызар...

— Мамоу, сыхәмарӡом, ахәыҷы лышықәс аҽны ача-ра лзызурц сгәы иҭоуп,—иҳәеит Алиас. — Уаанӡа ҳәа инақәскын, аха знык ианаамҭаз ианахыԥа, ахәыҷы лан лчымазара, ишәымдыруеи, «мышкы иахыԥо шәымшы иахыԥоит» — ҳәа ирҳәо ажәаԥҟа, убас уажәраанӡа иааит, уажәы иагьаныхәлам, иагьаншам рҳәоит еиԥш, абжьара иаабжьырҟьаны ҟаҵашьа сзамҭеит, — ҳәагьы нациҵеит.

— Убригь еилырганы иаадыруазааит, — иҳәеит Кам-шьышь.
— Иухамышҭааит убри аҿҳәара, Камшьышь, убра удефҭар18 инанҵа! — иҳәан, ибжьы наиргеит Луман.
— Уи ихашҭыргьы, сара исхашҭуам, — иҳәеит Мшәагә.

— Ааи, амарџьа, ишәхамшҭааит! — иҳәеит Алиас, зе-гьы неибарччеит.

— «Аҳ узқәиргәыӷуа хышықәса уазԥшыз» рҳәоит, уи еиԥш, ҳаргьы уи ҳазыԥшызаап, — рҳәеит ихәмаруа иааицҿакны.

— Шәара аха змоу шьоук шәоуп, излазбо ала, сара сеи-лахоуп, — иҳәан, Алиас дҩагылт аҩныҟа дцарц.

18 Адефҭар — ашәҟәы.


~ 39 ~

— Уҟаз ԥыҭрак, — рҳәан, рҽынаидырцалт Лума-ни иҩызцәеи, аха дмаанҿаскәа, «Шәымш аабзиахеит!» иҳәан, иҿынеихеит.

— Дад, шәара аӡәы иҩны шәаԥшәыма бзиоуп, шәара шәыҩны саннеилак, убасҟан абас сашәҳәар иҭабуп ҳәа шәасҳәап, — иҳәан, Алиас днықәланы дцеит иҩныҟа.

— Абригь ҳахәмаруашәа ҳааикәшан, ачара аҿҳәара иԥҳарҵәеит, — рҳәан, иааибарччеит. Убас иччан-ихәма рын, инеимпит рыҩныҟақәа рахь.


IX

АУСҚӘА ЗЕГЬЫ ҾҲӘАРАК-ҾҲӘАРАК РЫМОУП

Ааԥнуп . Шьыжьуп. Ашәаԥыџьаԥ зегьы ишәҭыка каҷха игылоуп, ҵы ԥх иахьаҽны еиԥш, иара убас ҵәҟьа амра икәалкәаџьо икаԥхоит. Аҵарақәа ракәзар, иара убасҟан ашәа шырҳәоз еиԥш, иахьагьы убасҵәҟьа
еигәырӷьаӡаны ашәа рҳәоит.
Ҭорҟан ибаҳчаҿы ҵыԥх ардәына ашәа шаҳәоз еиԥш, иахьагьы иаҳәоит ардәынак ашәа...

Уажәы излеиԥшым атәы: ҵыԥ х иахьаҽны, ашьжьым ҭан, Есма ԥа длоут ҳәа Ҭорҟанраа рҿы уҳәа, аигәылараҿы зегьынџьара ахысра иаҿын, алақәа еибаршуа агәгәаҳәа рыбжьы гон. Иахьа уиеиԥш ыҟам: Ҭорҟан Алиас иҩнахьы ихы рханы Есма илоуз ԥоу, ԥҳау ҳәа ҿиҭуам.
Ус иҟаӡам.
Алиас иҩны иахьа чароуп, ацәқәа , ашьтәақәа ршь уеит. Ҵыԥ х иахьаҽны ииз, амышәкәан илаз Камаҷыҷ иа хьа дыҩуа амӡырха дықәуп, дышәҭыкакаҷха.

Иахьа Камаҷыҷ хәыҷы лышықәс ҵит. Лиразы ача-ра инахыԥа-аахыԥо ирзымуз, уи ҿҳәарас иамаз иахьа



~ 40 ~

акәзаарын, иахьа Камаҷыҷ лара лира амш ачара лара дахагылоуп, ачара зуа лара лоуп уҳәартә, избан акәзар акы ахьыршьуа, акы ахьыҟарҵо зегьынџьара лара дыҩуа днеины дрыхәаԥшуеит...
Иахьа гәырӷьароуп Алиас иҩны.
Шьыжьнаҵы ауаа, ахацәа, аҳәса уҳәа рхыԥхьаӡара азҳара иаҿуп. Шамаха акәымзар, ԥҳәыск напымацара дааиӡом, аӡәы акәытқәа ӡны , ачашә рықәҵаны иаалгоит, даҽаӡәых — акәытқәа жәны, ачашә ҟаҵаны илыманы да-аиуеит, убас зегьы акака ааргоит.

Ахәылԥазы ауаа дыртәеит ашьаԥаҿы. Уи ақыҭан аӡә дагуп, уҳәартә иҟамызт, убриаҟара ауаа рацәан.

Абраҟа иҟан иагымкәа Лумани Камшьышьи. Мшәагә дычмазаҩызаап, иахьа ари ачара дзақәымшәеит.

Абраҟа ачараҿы ауаа зегьы андыртәа, рхәы анрым ҵарҵа, аԥшәма Алиас ашьаԥа агәҭаны днагыланы абри еиԥш ажәа реиҳәеит ачараҿы иааиз:

— Дадраа , иахьа зхы саҭәашьаны счараҿы иааиз, акы еиԥшымкәа сшәыҳәоит, шәымццакыкәа счеиџьыка хәыҷы, иахьа сара исылшаны ишәымҵасҵаз шәфа разы, шәыхәмарразы, шәыччаразы, шәкәашаразы, — днаԥшы-ааԥшны днарылаԥшын: — Иахьа абраҟа ача-ра ззызуа ахәыҷы, макьана уи ҳаӷоу лыхьӡ иҳәааит, аха лыда хьӡырҳәага дсымаӡам. Абраҟа ишшәаҳауа еиԥш, уеизгьы-уеизгьы бзиак злыҵуа аӡәы лакәхоит ҳәа, дыз-балак дсыдырныҳәалоит. Издыруада иҵабыргыҵәҟьаны ахаҵамԥҳәыс ззырҳәо лакәзар. Шәара суацәа, сықәлацәа иахьа абраҟа зхы саҭәашьаны счара иахатәаз шәымаҵ луп, абзиаразы дышәзааԥ сап. Сызцәымӷу, сыцәгьа зҭаху аӡәы дыҟазаргьы ( ус аӡәы дсымоуп ҳәа сыҟаӡам аха), уи-гьы иқәнагоу аҭак иалҳәап. Имгәыӷкәа иԥсхьада, рҳәоит еиԥш, саргьы абри сеигәыӷуеит, убри аҟнытә абар сара ҭаҳмадак соуп, убри лыбзиара, лыцәгьара зҳәаз еиԥш сара сахьымӡар ҳәа сшәаны ауп сыԥсы шҭоу чарак лзызуп,


~ 41 ~

сҳәан, чарашәа акы зуит исылшоз ала, суеи сықәлеи абра схылҵ хәыҷы дышәсырбарц. Шьҭа сшәыҳәоит, шәнапы ашәыркразы, шәара излашәынамысуи излашәыпатуи рыла счара хәыҷы шәырԥшӡаразы, — иҳәан, иажәа да-алгеит.

Зегьы «ура» рҳәан, рнапқәа еинырҟьеит, нас ина тәеит.
Толбашьс ҳәа Ҭорҟан дҟарҵеит, ишимуаз, мчыла.

— Сара саԥшәымоуп, схаҵгылазароуп, — иҳәеит иара.

— Уашьеиҵбы дхаҵгылазааит, уара утәароуп, — рҳәан, насгьы Алиас утәа ҳәа ианидицала, днатәеит.

— Иахьа изымшныҳәоу, ачара ззыжәуз Камаҷыҷ хәыҷы арахь даажәг! — рҳәан, днаргеит.

Камаҷыҷ деилаҳәан ҷкәын маҭәала, лымаҭәақәа дыр гәылҷҷон. Дгәазырҳагаха дыркын.

Атолбашь, Ҭорҟан абри ахәыҷы ахьӡ лзызԥшааз, аԥааимбар ажәақәа лзызҳәаз ахәыҷы даниуаз иҟақәаз аҳәсақәа уҳәа, зегьы абрахь шәаарыԥхьа, аниҳәа, иааин, уа инагылт.

Абраҟа иҟан Шьарифа, Селма, Уазамаҭ, Ҳазараҭ, Ҭа кәына, Ҳауида, Мкыд, Рафида уҳәа егьырҭгьы, нас Ҭорҟан дҩагылан, аҵәца аашьҭихит. Зегьы ааирӡырҩит.

— Иахьа ҷкәынҵас еилаҳәаны аӡӷаб абраҟа ирку ҵыԥх иахьаҽны диит. Аха араҟа аус зланы иҟоу дахьиз акәым, ахьӡ илху Камаҷыҷ хьӡыс излалоуз ауп. Зназы дԥазу, дыԥҳазу ҳзымдрызт, еимактәыс, гәҩарас ианҳау иагьхаҵахьӡыз, иагьԥҳәысхьӡыз Камаҷыҷ лыхьӡаҳтәып, ҳҳәеит. Еиҳарак ахаҵара дазаҳкуан, Алиас ԥа дахьима-мыз аҟынтә, насгьы кыр ажәа ԥшӡақәа абри ахәыҷы лзы иаҳҳәеит, ахаҵа-ихаҵа ҳәа хьӡыс илаҳҭеит, ҷкәынс дыԥхьаӡаны. Даныӡӷабхагьы, ахаҵарԥыс бзиа иҵкыс деиӷьхоит ҳәа абри ижәбо ахацәеи аҳәсеи еицҿакны,



42 ~
доуҳак19 зауз аӡәы иеиԥш, абас лзырҳәеит, иахьагьы убасҵәҟьа дҟалоит ҳәа агәра ганы иҟоуп, — даҿын иажәа анагӡара иара. — Урҭ рԥааимбар ажәақәа зегьы абраҟа исызҳәом, убас даараӡа абзиара дуқәа лыдыр-кылт.
— Ааи, усоуп, — рҳәеит уа игылақәаз.

— Убас, абри ахәыҷы даниз илыдыркылаз ахьӡи аԥшеи лыгымхаразы, лаби лани нагӡара рыманы еибааӡаразы иныҳәаны абри аҵәца зжәуеит, — иҳәан, днаханы ижәит.

Зегьы «ура» рҳәан, инагылан, аҵәцақәа аақәхны ир жәит Камаҷыҷ хәыҷы лыҩхәы.

Ахәыҷы, абна дахьырку, аҩы зжәуа аҵәцақәа иқәырхуа, ишьҭырхуа зегьы лыла ҭраа дрыхәаԥшуан, рыжәшьа, рҩынаҳашьа еиллыргарц лҭахызшәа.

Зегьы дџьаршьон лыԥшӡареи лыхьӡ аҭашьеи зегьы еидкыланы ианрыхәаԥшлак.

Даниз аҽны зегьы еицҿакны абри уаҩы иимбац акы лылҵуеит, аҳәса моу, ахацәа иреиӷьугьы дреиӷьхар ҟалап ҳәа ргәы иаанагаз инацҵа-нацҵо дцоит. Иахьа абри ачараҿы итәақәоу урзыӡырҩыр, гәыԥ-гәыԥ абна-абра убри ахәыҷы лҭыӡшәа акәымзар, даҽакы рҳәаӡом.

Ирҳәо закәызеи?
— Абри нагӡара лоур, уаҩ иимбац, имаҳац акы лылҵыр ҟалап, — лыԥшреи, лсахьеи, лылахҿыхреи раҳасабала, зе-гьы абри агәра ганы иҟоуп. Ахәыҷы лира амш аҽны иҟаз, ҳәара аҭахума, урҭ зынӡак агәра ганы иҟоуп мшаҽны ргәы иаанагаз: аҳәсақәа рахь лыҵкыс еиӷьу дзыҟалом ҳәа ирҳәоз. — Уажәы ҳара, усҟан ахьӡ анлырҭоз, иақәымшәаз, арҭ зегьы еицҿакны ирҳәаз иамаҳкрым. Ҳаԥшлап, наҟ-наҟ иҟало аабап...

Ачара  ишахатәаз,  аҵых  акыр  иргеит.  Ашьҭахь
ҳәсақәаки	изаҵәыз,	зыҩны	уаҩ	дыҟамыз	џьоуки

19 Адоуҳа зауз — зҿаҳәатәы ҟало ауаҩы.


~ 43 ~

ракәымзар, ауха шаанӡа ачара иахатәан. Аԥшәмацәа, урҭ рҭахцәа уҳәа рыҩхәы ымжәкәа аӡәы даунрыжьхуаз.

Зегьы рызхара иччеит, ихәмарт, икәашеит, ашәа рҳәеит, нас шьыжьы рыҩнқәа рахь ицеит, аха аҽцәа ашьыжь ианықәҵуаз, даара ирцәаӷәеит аԥшәма имӡырха. Рыҽқәа даара идырхәмарт, нас аԥшәма дныҳәаныԥхьаны инықәҵны ицеит.


X

АЛИАС ДҬАРКИТ

Алиас есқьынгьы қыҭа нхарак аҳасабала бзианхара змоу аӡә иакәын. Аха уажәы, ахшара даниоу нахыс, иаҳа анхара-нҵыра игәы акуа дҟалан, иашҭа аҳҭынрак

еиԥш иҟаиҵеит. «Аҵеи бзиа иаб дҿахоит» — ҳәа ирҳәо мыцӡам, аҵеи бзиа даауҵагылеижьҭеи иаҳа уҿахазшәа аабоит ҳәа иарҳәон ихәмаруа агәылацәа.

Иҵабыргыҵәҟьаны, иара убас иагьыҟан, напы злеи-клак зегьы ԥхьаҟа ицон, имарымажахон , аха ауаҩытәыҩса дыԥсаанӡа зегьы дреигәыӷлароуп. Зны хәылԥазык, игәи ҽанӡамкәа, аҭауад ду Салыбеи, уажәы аакьыскьашәа уск аҵыхәала иабрагьын абна илалаз, иара иҩызцәа ҩыџьа абрагьцәа ицны, дааҽыжәҵит Алиас иҩны.

Абарҭ абрагьцәа цқьа иеилашәшәаанӡа, ауаа ишыр-боз иҩны иахьҽыжәҵыз, даара даршәеит, дарӡыӡеит. Ари иаарласны ахылаԥшҩы ишиаҳауаз идырт, аха иикы-зи, уажәшьҭа акгьы изҳәом. Даараӡа даареигәырӷьазшәа иун, шьтәакгьы маӡала инарзишьит, афатә бзиа рызир-хиеит, аишәа иахатәан ҵхыбжьонынӡа.

Рқьаф аныҟарҵа, Салыбеи иҩызцәа-абрагьцәа руаӡәы Алиас днаскьеиԥхьан, ҭауади-аамсҭеи ҟазшьас ишры-моу еиԥш:


~ 44 ~

— Салыбеи уаха уара дзуҭаа ҽы бзиак умоуп ҳәа иаҳан азоуп, иара дзықәтәоу аҽы даара ҽы бзиак ауп, иааԥсаны иҟоуп, акәымзар убри уара иудкыланы уҽы иуҭаразы дуҳәоит, ҳара убри иҩызцәагьы даара џьшьара узаауеит,
— иҳәеит.
Алиас даахәыцхәыцны, абри шыбзиарамыз идырт, аха иикыз. Иҽы сзынижьыргьы, уи амала иҳәоит, ҽыс исзынижьуа егьыҟам, аха уи маӡарахзар акәхап, снақәӡы сцоит, убри аҵкыс ус исҭап, игааит, исымҭаргьы, цәгьас салаҟаиҵоит, хырҳагас исиҭом, мчыла исцәигаргьы ҟалап, иҳәеит игәаныла. — Иҽы шԥаицәызгои, анцәа хырҳагас ииҭааит, ҭауад дук сҽы данеилаҳа, ада дхәарҭамкәа даныҟала, ихаҵкы ицааит, иара имазааит,
— иҳәеит Алиас.
Уи  абрагь днеин, Салыбеи  иеиҳәеит. — Иҭабуп!
— иҳәан, Салыбеи иаарласны икәадыр Алиас иҽы инақәҵаны , — Уҵх аабзиахааит! — рҳәан, Салыбеи иҽы нарывакны ицеит.

Сҽы ргеит урҭ абрагьцәа, аха абра сара сҿы ишыҟаз аӡә днеины ахыла ԥшҩ иеиҳәар, снарықәыӡ сцоит ҳәа дшәо-дӡыӡо дыҟан Алиас.

Иҵабыргыҵәҟьаны, ахымш раан, хәыл ԥазык аначаль-ник иҟнытә ауриадник ҩыџьа астражқәа ицны даакылст Алиас иҿы. Алиас абӷьааҳәа идырт арҭ ззааз, даарагьы иааицәымыӷхеит, аха иикызыз... Иг-иҿы амырҳәаӡакәа дҩадәылырган, ишьҭахь инапқәа ааҿаҳәаны, амӡырха днықәдыргылеит. Алиас аурыс бызшәа ҟыжә-быжәк иидыруаз ала еиликааит аначальник дуԥ хьеит уааларо-уп ҳәа шырҳәаз. Руаӡәгьы — Уабрагьцәа абаҟоу? — ҳәа иажәа иналаиҵеит.

— Уара ашаха снапы иалапаӡеит, хәыҷык иаашәыр кәада. Шәуаами! Сара џьаракыр сцап ҳәа шәшәома? — иҳәеит Алиас, аха игәхьаа мкыкәа рыҽқәа иаарыхеит!



~ 45 ~

— Иҟалазеи, мшәан, ҳзықәшәазеи, арахь абрагьцәа ҳхы аҵкыс еиӷьаҳшьоз ҳҽы бзиахә инҳахԥаа иргеит ҳамч мырхакәа, арахь ҳаҩны зхагылаз ҳаԥшәма дыкны, деиқәҿаҳәа дыргоит, — лҳәан, Есма аҵәыуара далагеит.

— Ма инапы хәыҷык иаашәыркәада! — ҳәа дрыҳәон дҵәыуо.

Уи илҳәоз абызшәа рыздыруамызт, аха уеизгьы ргәы азцеит, аха лыгәхьаагьы рымкит.

Абраҟа иҟалаз цқьа илзеилымкаакәа ишанха-ны, зыԥ сы зыхҟьа игылаз Камаҷыҷ хәыҷы арҵәааҳәа дыҳәҳәо лаб днеихьынҳалт:

— Уабацои, баба, џьаргьы усышьҭуам! — ҳәа. Инапы ԥсыртлоит ҳәагьы лҽыназылкит, аха ашаха аҵыхәа зкыз астражник быжь гәашала ахәыҷы дынлыҵаҟьан, ԥыҭ кгьы дналыгәҭаст. Акәыкәыҳәа дыҳәҳәан, ҭәыц хәыҷык уаҟа илбаз аашьҭԥааны илыгәҭасыз астражник инеи гәыдылҵеит. Убри ала ижьилырца џьылшьеит лхәыҷы ҳасабала.

Астражник ԥ аса еиҳа ибжьы нарыцәгьаны, ибыз шәала ажәақәак иҳәан, ӷәӷәала (дыцәҳазар акәхап) наҟ дналыгәҭасын, ахәыҷы дбырбыруа хараӡа дцеит, аха дкамҳакәа лҽаанылкылт. Лҽааибыҭан, дырҩегь деи ҭанаҵҟьеит, баба дыжәгар зуам ҳәа.

Убри аамҭазы астражник дынҽыжәлеит, егьырҭгьы нҽыжәлақәеит. Алиас днараԥырцеит.

Камаҷыҷ хәыҷы дыҳәҳәо дыҩны днеихьӡан, дихьын ҳалт. Есма дҵәыуо уи дыҩуа длышьҭан, аҽқәа быршьуе-ит арахь бхынҳәы, бара хаас, арҭ уаатәыҩсоу џьыбшьома, уаҩ жьыфацәоуп ҳәа лыбжьы налықәырго. Алиасгьы абри аамҭазы, егьа игәы ирыӷәӷәазаргьы, иамукәа илаӷырӡ ибла иаахаҟәҟәалт.

Астражникцәа уца ҳәа ҽыҳәҵәыла ишигәҭасуаз, длаҟәын ахәыҷы лыла-лҿы днагәӡын, — Аҩныҟа бца!
— иҳәан, Есма лахь дынхьеирԥшит. Нас дырхысхысуа,

46 ~
агәашә шыҟаз днарцон еиԥш, ибжьы ааиргеит Есма лахь:

— Бара, сара сыхынҳәра аллаҳ дақәиҭуп, ишәымоу шәхы иашәырхәа, амла шәҽашәмыркын. Ибхамышҭааит, ҳхәыҷы анапы лыгымхааит... Ҳгәылацәа аӡәы дсықә шәар, ажәақәак иасҳәар сҭахын, аха арҭ ишыббо еиԥш сыг-сҿы иамырҳәакәа сыргоит, — иҳәеит.
Убри аамҭазы акакеиҳәа иниҵаҳәҳәеит дара рыбыз шәала, ҽыҳәҵәылагьы аӡә днеигәҭасын, дыххы дын цәыҵаиркьакьеит.

Камаҷыҷ дныҩныҵәааит: — Баба дыршьит! — ҳәа. Ус ҟан абна инаҵәахит, уаҳагьы акыр ауизҳәахуаз!

— Баба дабаргои, баба инапы ҿарҳәеит, баба инапы идырхьит, ҽыҳәҵәыла исит! — ҳәа Камаҷыҷ дшыҳәҳәоз Есма аҩныҟа дныҩналгалт.

Абра аилаҩынтра иҟаз, ахәыҷы иҟалҵоз уҳәа блала из-баз иакәымзар, уаҩытәыҩсак ҿык-бзык ала изҳәашам.
Дук мырҵыкәа Ҭорҟан, ишиаҳа здырхуада, Алиас дык-ны, дҿаҳәаны дыргеит ҳәа иаҳазаап, иҟалазеи ҳәа дааит.
Араҟа Камаҷыҷ — баба дыргеит, баба дыршьуеит! — ҳәа арҵәааҳәа дыҳәҳәо Есма дшылкыз ибеит.

– Сара урҭ аурысқәа сырԥылан, ааит, иҟашәҵо закәызеи ҳәа снеины снарыҵаҟьан, Алиас инапы ааԥдыртлеит, шьапыла дыжәгар ҟалом, сҳәан, убраҟа иқәыргьежьуа ишсымаз, иқәақәрахартә, Едгьац ҽыла дшааиуаз, дааҳадгылан, дылҽыжәҵын, иҽы Алиас днақәиртәан, аурысқәеи иареи еиманы аначальник иахь ицеит, уаҵәи уаҵәашьҭахьи руакы даауеит, Камаҷыҷ лызгьы маҭәахәыҷқәак назгоит ҳәа сеиҳәеит, — иҳәеит.

Абасала егьысала уҳәа, аарла Камаҷыҷ даадыргәыб зыӷын, аҵәыуара дааҟәырхшәа руит, аҵхгьы кыр цахьан, ас иӷьазкны, ишәаны иҟаз ахәыҷы дыцәеит.

Алиас дзыхҟьаз, дзықәшәаз зегьы Есма Ҭорҟан иал ҳәеит. Даара гәала дус иҟаиҵеит, аха иҟаиҵоз – ауа

47 ~
ҩытәыҩса дыԥсаанӡа зегьы дреигәыӷралоуп» – ҳәа ирҳәо ҵабыргызаап, — иҳәан, дҩагыланы иҩныҟа иҿынеихеит.

— Уаҵәиҽеи снаишьҭаҵаапишь, иҟоу ажәабжьыкгьы неилсыргап,—ҳәагьы, гәырҟәандагак Есма иналеиҳәеит. Абри ахәыҷы цқьа баалхылаԥш, акәымзар гәыжәлацәгьак лоуп, лгәы ԥжәаны, дыхәжәаны дыԥсыр ҟалап, — наци ҵеит.

Аҵхагәы инахысхьаны, Камаҷыҷ дҿыхеит. Есма усгьы уи ауха дауцәахуаз! — Быцә, нан! — лҳәан, лхы лшьышьуа далагеит. Ԥыҭк анаабжьыс, «Нан, баба инапы ԥдыртлеит, иҳәама Ҭорҟан?» — ҳәа длызҵааит лан.
— Ааи, нан, инапы ԥдыртлеит, нан, ҽыла уахь, ахы лаԥшҩы иахь дцеит.

— Арахь аҩныҟа дзымаазеи, уаҵәы дымцарызеи ахы лаԥшҩы иахь?

— Мҩабжара даннеи, арахь дзыхнымҳәит, уеизгьы уахь цатәыс иман. Ибгәаламшәои баб уажәы аакьыскьа бызқәиргәыӷыз амаҭәа бзиақәа: аҵк хәыҷы, аиԥка бҳәа егьырҭгьы?

— Уи сгәалашәоит, аха арахь аҩныҟа даар еиӷьасшьон...

Абарҭ асасцәа уахык абраҟа иҟаз ҳҽы зыргазеи. Убырҭ ҳара иҳауацәазма? Абриаҟара аамҭа цеит, изаарымга-зеи?..

— Урҭ иааргахра иҟоуп. Бара быцә, нан, урҭ зегьы бара гәырҩас иҟабымҵан, — лҳәеит, аха — Абри ахәыҷы есқьынгьы дсызҵаауеит, сара иласҳәом, дызжьоит, наҟ-наҟгьы дызжьалар аҵкыс, иласҳәапишь аҵабырг, илҳәо саҳап, — лҳәан, ҳҽы згаз абрагьцәоуп, нан ҳәа лалҳәеит.

— Ҭауадуп ҳәа ибҳәоз закәызеи зны?
— Ааи, ҳҽы згаз дҭауадуп, иаргьы иҩызцәагьы ацәгьа зуқәаз уаауп. Абас идәықәуп, абра-абна инкыдгыло, аҽы бзиа змоу дырдырыр иааимхуа, акәадыр бзиа змоу инаицәго. Урҭ ҳара анхацәа ҳзы нцәаны иаҳзыҟаланы

48 ~
иҟоуп жәытәгьы-ҿатәгьы. Иабрагьзаргьы иабрагьым-заргьы, урҭ ҭауади-аамсҭеи рҿы ҳара ҳаԥсы ҭаны бза-баак аабашам. Аҽы раҳамҭар, хырҳагас иҳарҭомызт, уи аҿгьы имаанҿаскәа, анаҩсгьы еиҳау ҳцәыргар ҟалон аҟнытә, ҳҽы ҳхы иакәхшаны ираҳҭеит, бзазара анцәа ирумҭахын урҭ, абна илалар — ҳарахә ргоит, рыҩны иҟазар — ҳарахә ргоит. Дара рыцәгьара ҳара ҳадыргоит, иаҳҭахы-иаҳҭахым, рхы ҳадырхәоит...

— Нас баба инапы зҿарҳәаз асасцәа ҳҽы ахьаҳцәыргаз азоума?

— Ааи, нан, убырҭ асасцәа-абрагьцәа ҳаҩны иахьааи-зи аҽы ахьаҳцәыргази рзыҳәаноуп баб инапы ҿаҳәаны дзыргаз.

__ Урҭ асасцәа ҳара иааҳамгаӡеитеи, насгьы дара ир-геит акәымзар, ҳара ираҳамҭаӡеитеи ҳҽы, нас баба дзыр-газеи, ихароузеи?

— Крыздыруоу, нан, убырҭ аҭауадцәагьы ахылаԥш цәагьы ааилалан, ҳара ҳақәырхит, — лҳәеит даақәыԥ сычҳан Есма, аха абӷьааҳәа лажәа аалырҽеин, — Убраҟа амҩан убри ауаҩ, даарԥымлар, дганы дҭаркыр ҟаларын,
— лҳәеит Есма.
— Нас, баба ирласны даауоу, нан?
— Ааи, нан, бан дбыкәыхшоуп!
— Нан, убырҭ аҭауадцәа ҳәа бзышьҭоу рацәоума, насгьы уи захьӡу аҽы бзиақәа ирықәтәаны, атапанчеи аҟамеи зҟәынны идәықәқәоу роума?

Есма ари аҭак шылҳәарыз лзымдырзт, аха ашьҭахьы даазхәыцны, ааи, нан, убарҭ роуп, лҳәеит.

— Нас абри аписар, ҳаҩны иаало, аҽы бзиа дақәтәоуп, аҟамеи аҭапанчеи иҟәнуп, ахылԥарч бзиа ихоуп, убри-гьы дҭауадуми?

— Мамоу, нан, уи дынхаҩуп.
— Нас, нан, сара сдухар, урҭ аҭауадцәа ҳәа бызҿу ус хаала ҳҽы рысҭом, — лҳәеит Камаҷыҷ.

49 ~
— Нанхеит, бара быӡӷабуп, урҭ рҿы ибылшагәышьозеи, бара ӡӷабк моу, ахацәа егьрылшом урҭ рҿы, урҭ нагӡара змоуша!

— Нанхеит, сара сдухар, ахаҵа маҭәа сшәысымҵои, аҟамеи атапанчеи сыҟәнысымҵои. Нас урҭ сара сыр шәаны акы сцәыргап ҳәа быҟоума?

— Ааи, нан, бара бдухар, нас акы сацәшәап ҳәа сыҟа ӡам, бара багьԥҳәысхароуп, багьхаҵа ӷәӷәахароуп. Усоуп, нан, бара баниы нахыс ҳашбықәгәыӷуа. Абар шьҭа ашара егьагым, быцә, нан, аҵых ԥыбымҽын! — лҳәан, ахәыҷы лхы лшьышьуа далагеит, дсырцәоит ҳәа.

— Нан, уаҵәы даауама баба? — лҳәан, лан дналыз ҵаахт.

— Ааи, нан, уаҵәы, ма уаҵәашьҭахь даауеит, бымаҭәа хәыҷқәагьы ааигоит, — налалҳәан, хәыҷы-хәыҷла дна лырцәеит.

Убас Алиас дыкны дыргеит ҭагаларазы, арахә рҽы раапкны амхқәа ианрышьҭаз аамҭазы.

Уахык Есма лкамбашьқәа рҿаҳәагақәа нԥырҵәҵәан (знык акы аҿаҳәага ԥҵәаны амхы ианҭала, нас егьырҭ аӷбашахагьы иазынкылозма!), зегьы агәырқьҳәа, мгәа хәыс абра иҭыҵуа ҳарахәгьы ҳаргьы иҳазхоит ҳәа изеи гәырӷьоз рымхы инҭалан, абраҟа агәылацәа рыжәқәеи рҽқәеи уҳәа нарыцлан, еимырҵәҵәеит: ирзыфоз рфеит, иаанхаз ршьапы иадыргеит.

Ашьжьымҭан Есма абри анылба, лҽылзымшьит акәымзар, уаҳа егьлыгымхеит.

— Урҭ агызмалқәа, знык рнапы анаҳкьыс, шьҭа ԥхьаҟа ҳазцома! Шьҭарнахысгьы иаҳԥеиԥшу здыруада! — лҳәан, арахә иаарцәынхаз аџьықәреи аҿыхра дналагеит, аха уа игылаз мгәахәыс изларызхозеи?!

Убри инақәырццакны хылаԥш данырмоу, рыжәхьақәа ҩаба абгақәа ирфеит. Ари хьаас-гәырҩас ишлымаз, аӡынра

50 ~
ианӷыҵалоз еиԥш аан зеиӷьа рымамыз уӷәк ацәқәа аӷьычцәа илцәыргеит. Ҩ-камбашьк аӡынра илцәагеит аҟашәадаразы, аӡынра ианӷыҵыс, ажәлазы уҳәа, фатәыс уҳәа жәык нахҭнылҵан, аџьықәреи лыхәҳаит.

Абасала, Алиас арахә бзиа изануп ҳәа, игәылацәа шнаҵашьыцуаз, абар иара дҭаркижьҭеи шықәсык ҵӡом, ирахә аамаҷхаӡеит, иара даноурышьҭуа ҳәагьы макьана уаҩы акы идыруа дыҟаӡам.

Камаҷыҷ хәыҷы дҵәыуеит-дхьит, баба дысзаажәга, лҳәеит, аха уи шыҟамлоз анылдыр, лгәы каршәны, быргк леиԥш зегьы рҿы лан длыцхраауеит, лаб знымзар-зны дышԥамаари ҳәа агәыӷра лыманы. Ҵоуп, уахынла дшы цәоу дырҳаны, баба, баба ҳәа дҵәаауа дҿыхалоит, насгьы есышьжьымҭан лан длазҵаалоит баба иаха дмааӡеи ҳәа (ԥхыӡла дылбозар акәхарын).

— Мамоу, нан, иаха дмааӡеит, аха дук мырҵыкәа даап ҳәа ҳгәыӷуеит, — ҳәа лалҳәон лан, аха лгәанала баб дыбхыкәкәааны дызгаз, изыбзоураны дыргаз уҳәа сара сыгәнаҳарагьы бара быгәнаҳарагьы анцәа идимыргааит! Уи ирласны ҳара даабараҳа, зла убри еиԥш аус дақәшәаз рхы рҭаацәа ирымбахааит ҳәагьы нацылҵон.
Абас ицон амшқәа, амызқәа.


XI

КАМАҶЫҶ АКАМБАШЬҚӘА ЛЫХЬЧОИТ

Аамҭа ԥхынран. Аха ааԥынра хара иацәымцацызт. Ашәаԥыџьаԥ ишҩычаз иҩычоуп, макьана хәажә хара рымам, аҳаскьынгьы иара убас макьана аиаҵәара

ахы-мҟьацт уҳәаратәы иҟоуп, џьара-џьара дгьыл ҩара қәак рҿы акәымзар.


~ 51 ~

Ҵоуп, аҟармаҵарақәа уаха шаанӡа лацәеихьшьрак ҟамҵаӡакәа, аҟарма ҳаӷрымиаандаз20 ҳәа ишәаны, хкыла еиԥшымыз ашәа гәыҭкаагақәа зҳәоз, уажәы урҭ рышәаҳәабжьқәа ааиқәтәеит; шьҭа имшәакәа ҭынч ицәозар акәхап, избан уҳәар аҟармара, ҽынкыларак амаӡамкәа ааԥын ицәқәырԥо изызҳауаз, уажәы аҵла рхықәцә аҟнынӡа ирылсын, ихыбны инарықәтәеит. Агәырқьҳәа ԥаса ишазҳауаз еиԥш уажәы иазҳауам, аҽааннакылт.

Ауҭра ԥасақәа игәазырҳагаха иҟато игылоуп, уаҟа аџьықәреи иаҵәҟаҟараӡа, уалмыҳәҳәо, ахҳәаҵә налаԥсо ирҭагылоуп.

Амх дуқәа рҿы џьара-џьара азнашәа иаҿуп, џьара-џьарагьы, акьасақәа рҿы, ииаҵәҟаҟараӡа иқәыҳәҳәы аџьықәреи аара иаҿуп.

Ажәакала, ауҭрақәеи амхқәеи ирыҵаркуаз адгьылқәа зегьы, ԥаса арахә ҭынч-раҳаҭла иахьҳәуаз, уажәы иан-хыркаа, ианыларҵа, арахә аҳәырҭа адгьыл рыцәмаҷхан, ԥасеиԥш рызхара аҳаскьын рмоуа иалагеит. Ари еиԥш амлашьра ҳашьцыламызт, ас зҳахьзеи, рҳәан, хықәҵас иҟаҵаны, аҟәақҳәа агәарақәа ирысны, амхқәа ирҭаланы еимырҵәон.

Камбашьқәак убри аҟнынӡа абра ирыхьыз хықәҵас иҟарҵеит, даара џьабаа ду надбаланы ицәаӷәо, еиҭацәаӷәо иларҵазҵәҟьагьы аанда ԥжәаны, иҭаланы еимырҵәон.

Абри еиԥш аамҭазы Есма лкамбашьқәа рахь иаан-хаз зынӡак рҽыраапкны аҟәақҳәа аандақәа инрысны, иԥыххаа инкажьны амхқәа еимырҵәон, избан акәзар арҭ хьча дрымамызт, хлаԥшҩы дрымамызт, Есма лакәзар – ԥҳәыс заҵәык лакәын, арахә рахь дцар, лыҩны дагхон.

20 Ари еиԥш алегендақәа рымоуп егьырҭ ажәларқәагьы: агыр қәа, афранцызцәа.


~ 52 ~

Ирыцылҵарыз ахьча дылмоуит, ахьча илҭашаз азгьы деиҵахан.
Зны Есма лкамбашьқәа лгәыла Ҳабахә имхы инҭалан, десҭынк адгьыл акы ықәгыламкәа иаақәырхит, уи аҽны Ҳабахә иҭаацәеи иареи аҩны иҟамызт, хара ирымаз мхык иҭан, арашәара иаҿын.

Ахәылԥазы данааи, арахә имхы дыздынҵәалахьаз шықәырхыз ибеит. Арҭ Есма лкамбашьқәа ракәын.

Амхы иааҭцаны, ԥҳәыск лоуп, лхаҵагьы аус дақә шәеит, иласҳәозеи, иҳәан, Есма лҿы иааицан: — дад Есма, бкамбашьқәа сеимырҵәеит, сынтәарнак сыздыԥсыла хьаз, сыздынҵәалахьаз сымхы аӷьара акы ықәымкәа, иаақәырхит. Зынгьы убас иҭалахьан, аха аҩны иҟоу лы лаԥш нарықәшәан, иааҭцаны хара наҟ икалцеит. Уажәы ҳаҟамзаара иақәыршәаны инҭалан, саақәырхӡеит. Бар-гьы ԥҳәыс заҵәык боуп, бымч шрықәымхо збоит, аха даҽазны ианҭала, нас уи амхы акы шысзалымхуа бды-руазааит, — иҳәеит.

— Ааи, урҭи сареи ҳаибамбароуп. Ҩба-хԥа иаанхаз-гьы сымч рықәымхо сыҟоуп. Руакы сҭиуазаргьы, шьҭа иуԥырхагамхо иҟасҵагәышьароуп. Ҳаи, ҳхы ҳахьымӡо, ацәых-мыхк иаанхазгьы, ҳамч рықәымхо ҳҟазҵаз ргәа хәтәы анцәа иахьимыгӡароуп! Изтәыз даныҟаз еиԥш акәзар, ас ҳарахә рыла гәылак игәы нирхагәышьомызт, аха уи, абга дуқәа реиԥш џьоукы ааҳазкылсын, ҳарахә иреиӷьыз ҳҽы бзиахә наҳхԥаа иргеит, иара иакәзар рха хәыс дындәықәырҵеит, ирахә хәыҷқәа иаанхазгьы, аӷьычцәеи абгақәеи неицхыраан, иаақәырхит, — лҳәан, дҵәыуо лылаӷырӡқәа аалрыцқьеит лкасы аҿацә ала Есма.

— Алиас дыдмырӡындаз, ари сымхымоу егьи сымх-гьы арахә еимырҵәахгьы. Аха уеизгьы уи иҭыӡшәа ҳәа ишәаҳаӡозеи?

53 ~
— Аҟәа дҭакуп, џьоукы дхырҵеит, рҳәоит, џьоукых — ус имаӡам, дҭакны дызрымоу ҳаздыруам, рҳәоит.
— Шәымшәан, уигьы доурышьҭып, Камаҷыҷ хәыҷы лынасыԥ кралазар, — иҳәеит уа ирыдгыланы ирзыӡыҩуаз, Камаҷыҷ даалахәмаршәа.

— Нас, амарџьа, ԥсыхәак бызрыҭозар, акы еиԥшымкәа ибџьысшьап, даҽазны ианҭалахгьы, саақәырхит ауп, — иҳәан, аҩныҟа ихы нарханы иҿынеихеит.
— Нан, Ҳабахә, уара угәы аказы исзынхар аҵкыс, сыԥсыр еиӷьасшьоит, изыҟалозар, ҩыџьа-хҩы, аџьықәреи атәы здыруа ауаа надгаланы иахәаҳарԥшып, азарал иақәырҵо азы сара сыхиоуп. Урҭ руакы сҭиуазаргьы, уи сшәартә сыҟоуп макьана, — лҳәеит Есма, аха Ҳабахә уи амалагьы дазымӡырҩит.

— Даҽазны имнеиртә ибзыҟаҵозар бзиоуп, мап анакәхагьы, ишԥааури, сара сыԥхасҭа сыҭ ҳәа акәым араҟа сзаа, — иҳәан, Ҳабахә днықәланы иҩныҟа дцеит.

— Ҳабахә деимырҵәеит скамбашьқәа, уажәы аакьы-скьа Ҭорҟан дашшуан, бкамбашьқәа суҭра аақәырхит ҳәа. Арахь Камшьышь иакәын, аарлаҳәа цәымӷ-цәыбза мыххәыҷык леиҵан, убри иҩҭаххуаны даарықәшәан, инҭцаны наҟ инкеицеит. Ирзызурызеи абарҭ, абгадуқәа еимырҵәаша, зцәа зхысхша! Сгәылацәа зегьы цәымӷыс сыддырҟаҵоит! — лҳәан, акамбашьқәа зызхарафаны иҟаз, ижаҳәо амӡырхаҿы итәаз, ианаахәла, инаганы рҿаҳәарҭаҿы инҿалҳәеит, нас дааин, аҩны даатәеит, Камаҷыҷ хәыҷы даалгәыдкыланы.

— Ҳааигәа изысҭара камбашьхьча дыҟам. Камыгә хәыҷ исҭап, сҳәар, уи имч зқәымхаша раҟара камбашь еидкыланы имоуп, иара итәқәагьы ирзиура издыруам, ицәеимплоит. Харатәк исҭап, сҳәар, есыхәылԥазы сара сцаны имхны иаасцалароуп. Уи уаҩ дзыхәо акы акәым,

—ианысхып сҳәар, урҭ амцахәыцәақәа рыда схәарҭам, урҭ рыда ҳзыцәаӷәом, урҭ рыхша ада ҳхәарҭам, ӡык-мҿык

54 ~
зҳәаз иеиԥш, акы аагатәыс иҳаур, урҭ ҵаҳкыроуп, зегьы рҿы иаҳҭахуп. Уи анаҩсгьы изтәу деибганы дзааӡаргьы, ихы изныҟәымго дықәсырхоит, нас ирзысхәыцра сыз-дыруам, — лҳәан, Есма дашшуа дҟуҵәыуон.

Ари Есма илҳәоз зегьы даараӡа бырг дук леи ԥш Кама ҷыҷ хәыҷы лыхшыҩ азышьҭны дазыӡырҩуан. Нас даа цәажәан:

— Уиаҟара урҭ ҳкамбашьқәа гәырҩас иҟабымҵан, нан, уаҵәы шьжьымҭан рышьаҳагақәа рыхәда иныхшь-ны исыбҭар, акамбашьхьшьцәа рырахә ахьеизырцо сара издыруеит, Ҭоумышь аӡы аԥшаҳәаҿоуп, уаҟа ианнасца-лак аҷкәынцәа исзыршьаҳап, хәлаанӡа уаҟа сыҟазаап, ахәылԥазы рышьаҳагақәа аарышьхны рыхәда инахшь-ны, аҩныҟа иаасцалап, — лҳәеит.

Камаҷыҷ илҳәаз лан ианлаҳа, лхәы-лжьы ааилагылеит.

— Нанхеит, бара камбашьхьчас баҳҭахума, зда дҳама ӡам ҳаӡӷаб хәыҷы, бан Есма дбыкәыхшахааит, акам башьқәа брыцламоу, уи ахьыбҳәазгьы атәыҩақәа схагы лазшәа збеит, — лҳәан, Камаҷыҷ лхы-лҿы днагәӡын, даал гәыдлыҳәҳәалт. — Бара хәыҷӡа акамбашьқәа злабыхьчо-зеи, камбашьк ахы ааҟьаны ибаанархар, бамшьуеи, нас-гьы издыруада, бара ибынасыԥны баб доурышьҭны даар акамбашьқәа бышрыцу ибар, сишьыр ҟалап, – лҳәеит Есма.

– Баба сара иасҳәап сара еиӷьашьаны, бзиа ибаны сышрыцлаз акамбашьқәа, насгьы ҳара ҳкамбашьқәа есқьынгьы рыхқәа сышьшьуеит, рыхқәа мырҵысӡакәа исымҵакны иркуеит, урҭ сара исышьцылоуп, сара сыршьӡом, – лҳәеит Камаҷыҷ.

– Бан бара дбыкәыхшахааит, бара схаҵамԥҳәыс хәыҷы боуми, бара ибымдыруеи бара ибылымшои акыҟам, аха макьана бара бхәыҷцәоуп, бара бгәы иҭабкқәо рзы дырҩегьых бара быӡӷабуп, аӡӷабцәа ракәым акамбашьқәа ирыцу, аҷкәынцәа роуп, — лҳәеит Есма.

55 ~
– Зегь дарароуп, уаҵәы сыҷкәын маҭәа аасышәҵаны, бара сбышьҭыргьы-сыбмышьҭыргьы, сара сцоит акам башьқәа сыманы акамбашьхьшьцәа ахьеизо адәахьы. Ахәылԥазы акамбашықәа саԥца исыманы сшаауа ббап,

– лҳәан , лшьапқәа ааӡәӡәаны днышьҭаланы дыцәеит. Ауха абри ахәыҷы исалҳәаз закәызеи ҳәа акраамҭа
амца дыҽԥынтәаланы дхәыцуан Есма.

«Абри абас зсалҳәо сшеилахаз лбеит, арахь лаб иҟам заара ишахҟьоз лбеит, саргьы ак сылшандаз, акы слыц-храандаз, саб иҟамзаара зынӡак иаҳнымԥшындаз ҳәа лыӡбызар акәхап, аха арахә дышԥарыцысҵои сыӡӷаб хәыҷы, лаб рыцҳа, деибганы дзааӡаргьы, сыла дҭажьцәап ибуазеи ҳәа. Ари, ахаас, уаҵәы исмырукәа дымцар лу-рым, ишԥазури?..» – дхәыцуа дтәан ҵхыбжьонынӡа, нас илыӡбит илмуӡакәа, уаҵәы акамбашьқәа архаҟа икасымцар ҟалом ҳәа дгылар, саргьы слыццап арханӡа, акамбашьхьшьцәа ахәыҷқәа рнапы данысҵап илхылаԥ шразы, нас хәылԥазшәа сара сеиҭацап уахь, сылԥыланы еицааҳцап акамбашьқәа ҳәа.

– Абри аписар мыжда, ииҳәоз мцымзар, лаб доуры-жьыр ҟалап дук мырҵыкәа, нас уи урҭ акамбашьқәа ԥсы хәак рзиурын, – лҳәан, абри ӡыбны днышьҭаланы дыш хәыцуаз, ус хәыҷык ацәа дынҭанагалт.

Шьыжьымҭанӡа дҿыхеит Камаҷыҷ хәыҷы.
– Нан, иаха баба дмааӡеи? – лан длызҵааит афырҳәа еснагь еиԥш.

– Мамоу, нан, иаха дмааит, аха ирласны даарц дыҟоуп, бымшәан...

– Ишеит, сгәахәуеит, сгылоит, акамбашьқәа архаҟа икасцоит. Уаҟа ахәыҷкәа рацәоуп, сыхәмарлап хәлаанӡа; акамбашьқәа сырхылаԥшлап; рышьаҳаразы, ашьаҳага рышьхразы, ахәыҷқәа сыцсырхраап, нас ахәылԥазы аҩ ныҟа иаасцап, — лҳәан, даақәтәаны ажәжәаҳәа аҽеи лаҳәара далагеит.

56 ~
Есма ани лҳәеит, ари лҳәеит, — баб иахьа даарц дыҟоуп,
данааилак, аҩны бимбар сара сишьуеит, — лҳәеит, аха...

— Амц сыбжьоит, ус есқьынгьы ибҳәалоит, аха баба дмааӡеит, — лҳәан, лҽааилаҳәаны длатәеит Камаҷыҷ.

— Бара, хаас, акамбашьқәа быршьуеит, — лҳәеит, аха илуазма Камаҷыҷ хәыҷы, лҽылшьуа далагеит.

Амра кыр инхалаанӡа днылкылт, аха ианылмуӡа, акамбашьқәа налаԥца, Камаҷыҷ длыма ахьшьцәа арахә иахьрыцыз дналган, акамбашьқәа шьаҳаны уаҟа егьырҭ акамбашьқәа инрылалҵеит. Нас маӡала ахәыҷқәа дры ҳәеит Камаҷыҷи лкамбашьқәеи хәыҷык инархылаԥ шразы, сара хәылԥазы саауеит акамбашьқәа ркацараан, лҳәан, лшьапқәа лыҵаҟәало Есма аҩныҟа дхынҳәит.

Аҩны дахьааизгьы, ҭынч дызтәома! «Иҟасҵазеи, ахәы ҷы лҳәатәы ахьԥахасҵеи, камбашьк дашьыр, жәлар рҿы блас ихыстрызеи, митәуп изуз. Мап, уеизгьы-уеизгьы уаха хьчакы дыԥшааны исҭароуп», — лҳәан, хәлаанӡа ус гәаҟрыла иаалхылгеит.

Ахәылԥазрахь цқьа инаӡаанӡа Есма дхысхысуа дцеит архаҟа. Камаҷыҷ лызгьы фатәык аашьҭылхит, издыруа-да амла дакызар ҳәа. Камаҷыҷ амла дакымоу, Есма уаҟа илзынлыжьыз – кыргьы ахәыҷқәа ирзылшеит, ларгьы илызхеит.

Есма дахьнеиз Камаҷыҷ лкамбашьқәа уаҟа адәаҿы аҳәра иаҿын, лара дыхәмаруа ахәыҷқәа дрылатәан.

Акамбашьқәа рышьаҳагақәа аарышьхны, рыхәдақәа инархшьны аҩныҟа иаарцеит.

Аҩны иахьааиз, хәыҷы-хәыҷ лмаршәа аакны, иахьа бгәы мҿыӷьӡеи уа адәаҟны, акамбашьхьшьцәа аҷкәынцәа брымшьӡеи ҳәа длызҵааит.

— Нанхеит, уаҟа уаҩы игәы ҿыӷьӡом. Хәлаанӡа ахә марра ҳаҿын. Акамбашьқәа адәаҿы аҳәра иаҿын. Ҩынтә-хынтә раҟара аӡахьы икацаны аӡы иҭаҳартәеит.

— Закәызеи, бкабеи быхҭырԥеи бааӡоушәа збоит. Уа-ҟа акәара шәҭаҳазар? — лҳәан, длызҵааит.

57 ~
Ианаалыдылцалаӡа, насгьы ахәыҷқәа издыруада ак ларҳәазар лгәахәын:

— Акамбашькәа акәара ианырҳцоз, ацҳа харан азы, аҷкәынцәа дасу ркамбашьқәа ирықәтәаны ируан, саргьы ҳбат сақәтәеит, ақәтәара адыруаз џьшьа. Уи иазымдыруа-заап ақәтәара: иҩуа-иԥо акәара иахьынҭаԥалаз, снахҟьан, аӡы сҭаҳаит, аха аӡы хәыҷын, ишьшьын, смаҟҿаҳәара аҟынӡагьы цқьа изымҩаӡеит, наҟ снырит, — лҳәеит.
Ари ажәа Есма дараапкит, лҽылзымшьит, уаҳа акгьы лыгымхеит, аӡӷаб дашьуан ҳәа, аха аӡӷаб дук дылмыр шәеит, уеизгьы илыӡбит акамбашьқәа хьчатәыс аӡәы илҭаразы, аӡӷаб акамбашьқәа лыҭаны адәахьы уаҳа дыл мышьҭразы.

Абас Есма дхәыцуа, ирзылуша ӡбуа, лхәыҷы дылгәыд кыланы, еибарҟәындшәындуа, еиба-кәеибаха иштәаз, аҵых кыр цеит. Убри аамҭазы амӡырхаҿы алақәа ааи-баршын, иааҟрымҿрымын, иааиқәтәеит абӷьааҳәа.
— Ҳлақәа ирдыруаз аӡә дырбеит, — лҳәан, Есма ашә ааимԥааны дындәылԥшит. Камаҷыҷгьы дҩагылан, «Нан, баба иакәзар?» — лҳәан, дынлышьҭалт.

Убри аамҭазы Алиас абарҵа дааҵалт. Ари даараӡа гәырӷьара дун абри аҭаацәараҿы, иааз изгьы дыззааиз рызгьы.


XII

КАМАҶЫҶ АШКОЛ ДҬАРҴОИТ

Зны, хәылԥазык, агәыларахьтәи дхынҳәны аҩныҟа даауан Алиас, Есма абарҵан дгыланы дизыԥшуан.

Алиас даараӡа акы иаргәырӷьаз аӡә иеиԥш игәы-ишьамхы иҵԥраауа, ихы- иҿы ихаччо даауан. Ари акы дшазгәырӷьоз харантәгьы уаҩы игәы азцартә иҟан.


~ 58 ~

Иԥаҵа, аиқәа аиҳа ашла злаз, иарӷьа напала ирҳәуан. Зынгьы ижакьа кьаҿ аҵыхәа ааидикылан, лассы-лассы амра аҭашәара, аҽыҵәахра иаҿыз ахь днаԥшлон.

Амрагьы, цасҳәа иауазшәа, зынӡак аҽарҟа ԥшьын, игьежь дуӡӡаны аҽыҟанаҵан, абла ҭбаақәа рыла адунеи иқәԥшуан, уаҵәы шьыжьымҭанӡа уаҳа избом, сцамҭаз сгәазхара цқьа снықәԥшып, аҳәозшәа.

Абраҟа игәырӷьаҵәа иааиуаз Алиасгьы блаҵыхәала инеихьыԥшуан. Абри ахь Алиас данынаԥшуаз, уахь ам-рахь ихаз иӡӷы аарԥхеиԥхеиуан, ари агәырӷьара иҿы иа ныԥшуаз иаҳа ирхааны, ирԥшӡаны иныԥшуа иунарбон.

Ихҭырԥа еиқәаҵәа, ирқьақьаны ихы иакәыршаз, ацәхаԥшьра ааханарԥон.

Акәымжәыхәа кьаҿ акәзар — ашкәакәа иалаз иаза-арцырцыруан, имаҟабзқәеи ираӡны ҟамеи рҟәынақәа кәалкәаџьон, рыԥштәқәа ԥсахуа.

Иара уаҩасак, ҵаӷак иакәын, аха уажәы уихәаԥшыр, иаҟара ицны акәын ула дшабоз.

Ажәакала, Алиас иханытә ишьапаҟынӡа даҽазны деи ԥшымкәа иаҳа длахҿыхны имаҭәақәа инадыркны агәыр ӷьахәра ихьыкәкәа дыҟан. Убас аҩны абарҵа дааҵалт. Убраанӡа амра блаҭбаа дугьы инеихьыԥшуа даауан. Уи-нахыс уҵх аабзиахеит, аҳәазшәа , иаргьы аҽыланарҟәын, аҟаԥшьра ажәҩан ахь инарханы аҽнаҵәахит.

— Уара, закәызеи, иуаҳазеи? Узеигәырӷьарыз ак уаҳаз шәоуп ушаауа? — днеизҵааит Есма.

— Исаҳауази, акгьы смаҳаӡеит, аха уи уашьҭан ибас ҳәап, Камаҷыҷ дабаҟоу?

— Камаҷыҷ аҽы аӡахьы илгеит, аӡы иалшьны, аӡы аржәны иаазгоит ҳәа.

— Ааи, уи аӡӷаб ҟадыџь, убри аҽы џьара дканажьыр, машәыр лгара дыҟоуп. Уажәы уи арха лбаа адәаҿы иқәыл мырҩуа дыҟам. Уи аҽгьы аакьыскьа иаасхәаз акоуп, аҵасқәа, аҟазшьақәа цқьа исыздыруам, лара апыҟҟаҳәа

59 ~
илырҩуеит, илырхәмаруеит... Данцоз дыббама, лыҷ-кәын маҭәа лшәылҵама?

— Уи аҽы аӡахьы ианылго, лыҷкәын маҭәа лышәҵам-кәа илгаӡом.
— Ус акәзар, уа аҽы лырҩуеит азы акәхап, мап анакәха, аҷкәын маҭәа лшәылҵомызт.
— Уи, ахаас, аҽы дацәшәамоу, уажәы аакьыскьа абра Ҳаџьмаҭ иԥсхәраҿы аҽқәа дырҩуеит, анырҳәа, абраҟа баба ҽыҩк сақәиртәааит ҳәа маӡала сазыҟаҵара даҿын. Лыҷкәын маҭәақәагьы дынрыхәаԥш-аарыхәаԥшын, ирыцқьаны, иуанҭаны, еиқәырҷабны инаганы икнал ҳаит. — Анцәа иџьшьоуп уаҟа аҽырҩра ахьыҟамлаз, мам-зар аҽыҩ сақәыртәа ҳәа уалҳәарц дыҟан, — лҳәеит Есма.

— Уи акы дацәшәо, дацәыԥхашьо дыҟаӡам. Аҽқәа дрыцәшәом, абни ахәыҷӡа илырҩуеит, илырхәмаруеит, аҷкәынцәа ртапанчақәа рымхны далахысуеит. Уажәы аакьыскьа аҵысшьыга шәақь ахькыдгылаз, иаакыдхны дыҩдәылҵын, аҵықьҳәа дхыст... Уи лҽыззылкқәо ҳасаб рзуур, машәырк лымгар, ԥсыхәа лоушам, — иҳәеит Али-ас.

— Уи бзиоуп, аха уашьҭан ибасҳәап ҳәа иуҳәаз за кәызеи?
— Ибасҳәо убри ауп, уажәы аакьыскьа Ҭорҟан иԥа Жьац ичараҿы абри ҳаӡӷаб Камаҷыҷ лыкәашара збаз ауаа зегьы џьашьатәыс ирыман. Абри баҩҷыда змоу аӡә лоуп, аҵара дҭоуҵар иауазеи, изымҵо лакәӡам ҳәа сарҳәон, уажәы ахәылԥазы Қәаблыхәраа рҿы сахьнеиз, ихәԥҳа Қьысқьынџь иԥа Миха уа дыҟан. Убри аԥшьымш-хәымш рыҩнуҵҟа саб Аҟәаҟа сигоит, ашкол сҭеиҵаразы ҳәа сеи ҳәеит. Уаҟа аҭаларазы иуҭахузеи ҳәа сышиацәажәоз, ус иабгьы дааҽыжәҵит, нас уи сизҵааит. Апап иҟнытә иу-мазароуп лықәра узырбо ашәҟәы, нас уаҳа акгьы уҭах ӡам, аха уаҟа аанархәара уадаҩуп, аҷкәынцәа зҭарҵо аҵкысгьы иуадаҩуп, рҳәоит, аӡӷабцәа ахьрыдыркыло аш кол. Уеизгьы уи ада шәҟәы аҭахым ҳәа сеиҳәеит. Уи ада

60 ~
егьанаҭахымха, уи сара уаҵәыҵәҟьа апап имсхып. Сар-гьы ҳаӡӷаб дсыма сцап, ибдыруазеи, «амашәыр аҳампал иалоуп» — ҳәа рҳәоит еиԥш, машәыршақә дысзаархәар?

— Абри кыр ҵуеит ус угәы иҭеижьҭеи, аха амала аџьа баа ухы иаурбоит, уаҟа дузаархәом. Қьысқьынџь иԥа дҭеиҵазар, уи даҽаӡәуп. Уажәы уара ҭауади-аамсҭеи урацлабырц иақәукит акәу «Ацә акамбашь иақәԥаз атәыҩа хжәеит» — ҳәа, урҭ урацлабны удәықәлар, амала уааԥсап, ахарџь ҟауҵап, акгьы улшарым.

— Мамоу, убри ԥысымшәар зуам, — иҳәахт Алиас. Абри Есма уаҳа ималымкит, амала иҳәоит, акәымзар ҳаӡӷаб хәыҷы зда дҳамаӡам џьара дышԥеигои, лгәахәуан.

Ус ишеицәажәоз, Камаҷыҷ хәыҷы лҽы нықәырԥала-ақәырԥало агәашә дааҭалт. «Чоу!» — лҳәан, лҽы ҩыҵыр ҟьаны, амӡырха аацәӷәыхааны аҩны даадыххылан, амар-дуан аԥхьа дынкаԥеит, амцеиԥш деилыбзаауа, лыла-лҿы лхаччо, лыхцә хәыҷы лхылԥа иҭаџьгәаны, уаҩы изгәамҭо иҵәахны. Лкәымжәы акалҭқәа аалырҽеин, лҟама хәыҷ гьы ҵаҟа днахан, лҽы аӷәра аҵыхәа шылкыз, амардуан дынхаԥалан, лаб лҽынеигәыдлыжьлан, ихы-иҿы днагә ӡит.

— Ааит, бара аԥхамшьа, ас баб изизыбуа, дысмацәҳааит ҳәоуп. Зны убри аҽы бынканажьыр, насоуп ианыбдыр-ша ҳҳәатәы ахамҵара иаҵанакуа! — лҳәан, Есма даӷьуа, днаскьаны днатәеит.

Лаб Алиас убри аҽырҩразы, аҽырхәмарразы даҽазны илмуразы длацәҳарц згәы иҭаз, игәы ааԥшқахан лхы аа-ишьшьын:

— Дад бара уажәы быӡӷабханы сгәыдкыла-хыдкыло бысхьынҳаланы бгылоуп, аҽы абӷаҿы баннеилак, быҷ кәынха ԥсыхәак бымамкәа бҟалоит, ари змааноузеи, дадхеит? Зны ҽык башьыр, ҳамцахә бырцәара быҟоуп. Уи егьоурым, аха абри аҽы иахьшу закәызеи, ԥхӡу, аӡы иалбшьу – иҳәан, длазҵааит Алиас.


61 ~
— Аӡы иалсшьит ауп, — лҳәеит Камаҷыҷ.
— Амц сбымжьозааит, — иҳәан, дналбааны аҽы дна хәаԥшызар, аԥхӡы иаганы иҟоуп. Аҽынгьы ашоура цәгьан.

— Дадхеит, ас даҽазны ибымун! Уажәы ари аҽы аԥхӡы иаганы иҟоун; хәыҷык илага-ҩаганы, аԥсы ааршьаны, аӷәра аахыхны, наҟ ауҭра инҭаҵа, — иҳәеит Алиас.
Камаҷыҷ хәыҷы длалбаан, аҽы аҿы ианкны алага-ҩагара далагеит.

— Ибымбои, бара ҳаӡӷаб иҟалҵо! Ма ҽык дашьуеит, ма аӡы дашьуеит, иахьа хәлаанӡа дыӡсо аӡы дхуп, — иҳәеит Алиас, Есма лахь ихы нарханы. — Уи аҵкыс ашәҟәыԥхьара дҳазҭаҵар, уи ҽык ма дашьып ҳәа ҳлыцәшәарым.
— Уи зегь ззуҳәо анс-арс ҳәа ҿарԥақәак ҩыҟаҵаны Аҟәаҟа дызгап ҳәоуп угәы иҭоу, аха уаҟа инаргалак зе-гьы аанахәо џьушьома, уара мыжда. Уи аҵкыс абра аҩны уҽаанкыланы, аӡӷаб иҟалҵақәо лумырҟаҵан. Убри иаҳа еиӷьуп, — лҳәеит Есма.

— Ибҳәогьы саҳауеит, аха абри ҳаӡӷаб агәеилххара бзиа змоу аӡә лоуп, анапы лыгшәмырхан, аҵара лышәҭ ҳәа зегьы иҳарҳәоит. Егьԥхашьароупеи абас зегьы иш ҳарҳәо, ҳлымҳақәа шәаҳаны, ҳхы ҳақәыжьны ҳлатәар, «зыбла хызҩаз мшаԥы имбаӡакәа ицеит» рҳәоит еиԥш, абырсҟаҩык ауаа иҳарҳәо ҳлымҳа иаҳмырҳар, егьыԥха шьароуп, егьҳхыччап, акгьы иаԥсамзаап ҳәа. Уи аҵкыс уаҵәыҵәҟьа снашьҭалоит убри иаҭаххаша аус, — иҳәеит Алиас.

Ауха иахьтәаз ишьҭалаанӡа убри аҭыӡшәа рыман. Есма дук лыхшыҩ азцомызт абри, аус. Лыӡӷаб лымпы ҵыжьра лҭахымызт. Ари заҳауаз, Камаҷыҷ хәыҷы иауа-зеи сымцакәа ҳәа дгылан. Аҵара сдырҵозар, бара изыб ҭахымзеи ҳәа лан дылҿагылан.

— Нас ибымуазар баби бареи ишәҭаху жәула, — лҳәан, Есма лҽыргәааны длатәеит.


~ 62 ~

Адырҩаҽны ианааша, Алиас апап иахь дцеит. Уа да хьнеиз, апап дыҟамызт: Одышьҟа дцеит, мчыбжьык, жәамш раҟара дзаауам ҳәа иарҳәеит. Алиас даараӡа илахь еиқәнаҵеит аӡӷаб лықәра шәҟәы ашкол аҿы ирҭаххашаз ианаамҭаз иахьырмоуз азы.

Адырҩаҽны еизаран, Алиас аизараҿы дааин, асҭаршын иеиҳәеит, апап иҟамзаарала аӡӷаб ашкол лҭаҵара аамҭа шицәцоз.

Асҭаршыни аписари неицәажәан, ашәҟәы рҩит Али-ас иԥҳа Камаҷыҷ абри аамҭазы диит, абриаҟара шықәса лхыҵуеит ҳәа. Уи ашәҟәы асҭаршын имҳәыр ааирхеит, иара убас асудқәа ахҩыкгьы иныҳәаныԥхьаны аӡӷаб хәы ҷы аҵара бзиа шлоуша атәы рҳәан, ҳамҳәырқәа ашәҟәы раархаразы хәба-хәба ҟәрышь ҳақәнагоит, аха қәашьс илоуааит ҳәа инеидыркит.

Алиас ашәҟәы ирҭаз иманы дгәырӷьаҵәа аҩны дааит. Аҩны дахьааиз, иԥҳәыс дналабжьеит, аӡӷаб лгәы ҟазҵаша акәымзар, лгәы казыжьша ажәак лалымҳәаразы, насгьы илыгу-илыбзоу азы хәыҷык дналыхәаԥшразы.

Ҳәара аҭахызма, Есма лыӡӷаб лымпыҵыжьра егьа илцәымӷзаргьы, ԥсыхәа змам аҿы ианнеи, лыӡӷаб дыл-мырхиози!
Есма лыӡӷаб даалыԥхьан:

— Бара Аҟәаҟа сцоит ҳәа игылоу аӡӷаб, бшааира! Уа ҵәашьҭахь баба Аҟәаҟа сигоит ҳәа, агәыла ӡӷабцәа рҿы быҽхәоит, бымаҭәақәа ахәаԥшра шырҭаху бзымдыруеи?
— лҳәеит.

— Сара скәымжәи, скабеи, схылԥеи, сеимаақәеи зегьы рыцқьаны, иҵәахны исымоуп, ҳанцо исшәысҵоит, уаҳа ҳаиҵазырхозеи?

— Ибҳәо закәызеи бара, абзамыҟә, аҷкәынцәа рышкол бҭаҳҵо џьыбшьома, аӡӷабцәа рышкол ахьоуп бахьиго, насгьы баб уахь Аҟәа бганы аҽыҩ бақәиртәо џьыбшьома,

63 ~
ашәҟәыԥхьара бҵаразы бигоитеи? — анылҳәа Есма, Ка маҷыҷ хәыҷык иаалцәымӷхеит.
— Нас сыҷкәын маҭәақәа уахь исымгаӡои?
— Аиеи, бара бымсааит, аҷкәын маҭәа бышәҵаны аӡ ӷабцәа рышкол бышҭарҵаша!

— Уи егьоурым, аҽы сақәымтәаргьы, сара уаҟа сгәы ҿыӷьӡом. Баба исеиҳәон сара, уаҟа ашкол аҿы аӡӷабцәа иҩуеит, ихәмаруеит, еиқәԥоит, аҵәыргыла иахыԥоит ҳәа. Нас уаҟа сгәы шԥаҿыӷьуеи? — лҳәан, данынаԥш, агәылаҷкәынцәа рааигәара адәаҿы иааины ишыхәмаруаз анылба, дыҩны дцеит уахь хәмарра.

— Уара, ари уӡӷаб исалҳәаз уаҳауазма? — лҳәан, лхы налырхеит Есма лхаҵа иахь.

— Ааи, исаҳауан, ҿымҭӡакәа аччара саҿын, — иҳәеит Алиас.

— Дахьуго лыздырӡом. Аҷкәын маҭәа лгарц иақәылкит, умбои!..

Алиас ацаразы иҽирхиеит. Уаҵәы шьыжьӡа амҩа ҳақәлоит ҳәа леиҳәеит аӡӷаб. Лара дцан, ргәылаӡӷабцәеи ргәылаҷкәынцәеи — лықәлацәа зегьы иралҳәеит, уаҵәы Аҟәаҟа сыргоит, ашкол сҭарҵоит ҳәа. Хәыҷык рылахь ааиқәнаҵеит, аха ихәыҷқәамзи, ахәмарра ианалага, ирхашҭит. Уимоу, ианылашьца, рыҩнқәа рахь иане-импуаз, быҵх аабзиахааит, ма мҩа бзиа бықәлааит ҳәа шырҳәашазгьы рзымдырит, изақәымшәеит. Ус рҳәар, уеизгьы-уеизгьы дцарашәа, ирымҳәар дынхарашәа ргәы иаӡбит азы, ларгьы акгьы лзымҳәеит, лгәы хьаблаауа даарҟәаҵит.

Ахәмаррахьтә аҩныҟа данааи, лангьы лабгьы аҽыр хиара ишаҿыз лбеит. Абыржәоуп лылахь хәыҷык ианааи қәылҵа, абыржәоуп дышцаҵәҟьозгьы анылдыр.
Ауха акраамҭа лан длыдтәалан, уи дышьҭалаанӡа дышьҭамлеит ларгьы. Бышьҭал, рҳәеит, аха илымуит, лгәанала лани лаби лгәазхара илбарц лҭаххеит акәхап.

64 ~
Есма руа бзиа Аҟәа иҟоу изы ачысқәа лырхион. Аказы иааиҵахаргьы, уи иоуп Аҟәа изықәгәыӷуа, напымацара уи иҟны ишԥанеиуаз.

Ианышьҭала , акраамҭа дызмыцәеит Камаҷыҷ хәыҷы, лан лакәзар уи ауха моу, адырҩаухагьы дыш ԥазыцәоз, лыӡӷаб Аҟәаҟа дыргоит, акраамҭа дылбом, знапаҿы дҟалогьы лыздыруам. Алиас иакәзар дыцәаӡамызт, аха дыцәоушәа иҽыҟаиҵан, дышьҭоуп иҽмырҵысыкәа, из-бан акәзар иара дшыцәам рдырыр, даргьы змыцәар ҳәа дшәаны. Даара аҵх кранца ицәақәеит.

Ашарԥазӡа дҿыхеит Камаҷыҷ, лан лыҟнытә днеин, лаб иҿы дышьҭалт ԥыҭрак, устәи деиҭагьежьын, лан лҟны дышьҭалт, ԥыҭк анҵы лаб иахь дцарц иақәылкит.

— Ибуазеи, нан, уахада сара сҿы бышьҭалап ҳәа бы ҟоума, уахагьы ҭынч, уаҩҵас сара сҟны бзышьҭамлозеи?

— ҿаалҭит Есма, маӡала дышҵәыуоз удырратәы лыбжьы ианыԥшуа.
Абри Алиас игәы назцеит.
— Ибуазеи бара, ҭынч убра бзышьҭамгылои, ҳхәыҷы Аҟәаҟоуп дахьааго, Сибраҟа дҳашьҭуа џьыбшьома?!
—иҳәеит.
— Убри Аҟәа ҳәа узҿугьы ҳара ҳзы даараӡа ихароу акы еиԥшуп. Ҵыԥхижьҭеи заҟантә уцахьоу шуҳәара!
Нас, реимакқәа инарҟәаҵын, аӡӷаб илабжьо иалаге-ит, ашкол аҿы ллеишәа шыцәгьалымтәыша, бзиа ишыл ҵалаша атәы уҳәа убас иҵегьгьы.

Ишеит. Аҽқәа акәадырқәа рықәырҵеит — амра-гьы аақәшит. Лагәсҭан иҽеилаҳәа-иҽеилаца дааит. Амҩаду аҟынӡа ианнеилак, аҽқәа абри иоуп аҩныҟа ихынзырҳәуа. Амҩаду аҿы Алиаси аӡӷаби адилижан иақәтәаны ицоит.

Инатәан, какалк ркит, нас зегьы абарҵахь ин дәылҵит.

Абраҟа иҟан Рафида, Камаҷыҷ кыкахшыла дзааӡаз, уи лхаҵа Мац. Уи Мац ҳәа сызҿу — ишаанагара иҟоу аӡә


~ 65 ~

иоуп, иӡара маркатылла иаахуҵәартә ипаны. Иҩычамкәа ус баша занышь21 ҟама дук иҟәынҵаны, иԥынҵа аазы хәашәа, уаҩаԥшьк, ашла ааилаԥсо, есқьынгьы ихҭырԥа хәа ижәҩахыр иқәҵаны, иҵәатәы лабакьаҿ аҵӷаи инапы ахәда ихаршәны, уаҩы еилҟьа-еилӷәыцәк, уаҩ гәыблҩык.

Ари Камаҷыҷ иԥҳак леиԥш бзиа дибоит. Џьара дцарц дыҟан, аха Камаҷыҷ, иԥҳәыси иареи рааӡамҭа, дымбакәа џьара дышԥацоз!

Лара Камаҷыҷгьы урҭ, лани лаби реиԥш бзиа илбон. Иҟан дырҩегьых, Ҭорҟан иан аҭакәажә, нас агәыла

ҳәсақәа, ахацәақәа уҳәа дырҩегьых иаарыхьӡақәеит. Камаҷыҷ дгәыдыркылт-дхыдыркылт, дныҳәа-ныԥ

хьаны лҽы дҩақәдыртәеит, бзиа ишылҵаша, дшыбзиа-хаша, лҩызцәа дышрыҵамхаша уҳәа иналабжьеит. Али-асгьы иҟамчы аашьҭихын, иҿынахамҭазы, иҽааникылан, рыҩны аԥхьа игылаз аҵлахь дыԥшуа далагеит. Иибазе-ишь ҳәа егьырҭ игылақәазгьы уахь иҩхьаԥшит.

— Амала сцоит Аҟәаҟа. Ишәымбои, абни аҵысӷра иҷырҷыруа аҵла ақәцәантә хәыҷы-хәыҷы ҵаҟатәи амахәқәа рахь ишлеиуа. Ари уаҩ дажьом, аха уеизгьы амҩа санықәла, сцап, — иҳәеит.

Егьырҭ игылақәазгьы ари аус аманшәалара ишатәымз ргәы азцеит, аха башоуп, уи аҵыс иадыруа егьыҟам, рҳәақәеит.
Нас дааласхан, дынҽыжәлеит.

Камаҷыҷ, лан лахь хәыҷык дынхьаԥшшәа луит, лыб лақәа ааҟаԥшьхеит. Есма, гәала лымаӡамшәа, лҽеихар ԥсны дгылан.
– Камаҷыҷ бҽы хәыҷык инықәбмырҩыкәа бцома?
— анырҳәа, хәыҷык лҽы аалырхәмаршәа луит, аха дук лгәалаҟамкәа.

Ус, Лагәсҭангьы дналышьҭагылан, рҽқәа инарысын, агәашә инҭынҵит ахҩыкгьы.

Азанышь ҟама — ажәа «азанышь» иаанаго еилкаам.

66 ~
Рышьҭахьҟа иаанхаз зегьы аӡӷаб лныҳәара иаҿын. Ес ма лылаӷырӡқәа лыԥҳа илцәылӡоз уажә аргама иаацәыр ҵит, лара Камаҷыҷгьы дахьцоз, маӡала аҵәыуара даҿын. Уаҟа игылақәазгьы акраамҭа ирзыԥшуан, нас рыҩнқәа рахь рҿынархеит, ҵоуп, абарҭ рахьгьы џьоукы рылаӷырӡқәа аахаҟәҟәалеит.


XIII

АҞӘАҞА ИЦОИТ

Агәашә инҭыҵны хәыҷык ианынаскьа, Алиас иаԥ хьа инеиуаз иԥҳа дналыхьӡаны даныналҿаԥшы, хәыҷык наҟ лхы днахашәа ҟалҵеит, аха уеизгьы лыла
ӷырӡқәа лзымҵәахит.

Аӡӷаб лгәы лхеиршҭразы Алиас ажәабжьҳәара дала-геит: Аҟәа шқалақь бзиоу, аҩны бзиақәа шгылоу, афае тонқәеи аҽуардынқәеи рыла ауаа шныҟәо, аӡӷабцәа, ахәыҷқәа шырацәоу, иахьа хәлаанӡа ашәҟәы ишаԥхьо, ишыхәмаруа...

Ус, ажәабжьқәа ҳәо ишнеиуаз, иаарԥылеит Лумани Алхаси — агәылаҷкәынцәа.

— Ааҳыҳ, абри ҩба! — иҳәеит Алиас . — Уабаҳԥылеи уара, Алхас! Абри амҩа ҳаақәлеижьҭеи, мышьҭацәгьамзар, мышьҭабзиак дааҳԥымлахт, шәабаҟоу рҳәааит, аҩны ам ӡырхаҿы — аҵысӷра, ҳахьааскьаз, уажәы зегьы иреицәаз амышьҭацәгьа — Алхас уааҳԥылт...

— Ҳаи, џьушьҭ, — иҳәеит Алхас, — сара ишырҳәо аҟара сымышьҭа цәгьам. Ицәгьаӡазаргьы, уара узын ибзиоуп,
— иҳәеит, даахәмаршәа.
— Мап, Алиас, убриаҟара змышьҭа цәгьоу уаҩӡам абри Алхас, амала игәнаҳа рықәырҵоит абас изызҳәо ауаа, ус акәзар, шәара ҳасаб азыжәу... абри ишәасҳәо убри изы...

67 ~
— Уара, Луман, уцәажәашьа злазбо ала исхарам, сыз лаҟам акы сзуҳәошәа сгәы иаанагоит, — иҳәеит Алхас.

— Ааи, џьушьҭ, уара умсит уаҳа, иухарам акы шԥасҳәо...

Абар мчыбжьык аҟара ҵышт абнаҿы ӷәык шысцәуаз, са-алгоны еиԥш, «Уаа бзиа ууит!» — иҳәан аӡәы даасыдгылт. Схы сҩахазар, Алхас иакәын. «Аӷәы замана уцәит!» — иҳәоны аамҭазеиԥш, апҟаҩҳәа аӷәы аханытә аҵыхәанӡа илеиҩжәа ицеит.

— Нас абри имшьҭа цәгьоуп зҳәо игәнаҳа иқәымшәо
— иҳәеит Луман.

Зегьы ааибарччан, рымҩақәа инарықәлеит. Абасҟак зылахь еиқәны инеиуаз Камаҷыҷгьы хәыҷык дааччеит.

— Абри амшьҭа, алаԥш ҳәа ирҳәо сара дук ихасҵомызт, аха уажәы аакьыскьа ссирк сақәшәеит. Убри уажәы абра иуасҳәап, дук уаҩы ихшыҩ ззимышьҭыша! ажәаб жьзаргьы исҳәап, сзашьҭоузеи, ҳамҩа ааркьаҿып, — иҳәеит Лагәсҭан. — Ишудыруа еиԥш, ҭауади-аамсҭеи чарак уҳәа, акы аныруа, ҳара анхацәа ҳада иаухәарҭаху! Уажәы аакьыскьа Кыҷын ачара аниуаз Аҭаранӡа уцаны, Ормаҭ ҩбаҟа уалыр аҩы уиҭоит, исзаага, иҳәан, суар-дын ҿыц скамбашь дуқәа наҵаҳәаны Кыҷын иҿы снеит. Уаҟа иуалыр дуқәа ҩба ауардын инақәысҵан, ачарҭ ахы снықәтәаны агәашә сынҭыҵуаны Шьаабан даасԥылт.

Шьаабан имшьҭа цәгьоуп, рҳәоит, аха сара ихасҵа ӡомызт... Ашәа ҳәо аккара сыҵаланы сышнеиуаз, џьы дук ашьапаны, абас аршьынаки бжаки раҟара адгьыл инаҟәыҭханы, кылҵәара дук аман. Убрахьтә иҭыппуа убри еиԥш шхырцәаӷь дуӡӡақәак, сара саагылеижьҭеи урҭ ираҟароу егьысымбацт, аӡәы иҳәонгьы смаҳацт Аба ӷырҵыс иаҟароуп уҳәартә иҟан.

Скамбашьқәа ааныскылан, акраамҭа сырзыԥшуан, нас исгәазырԥха сыздыруам, аҩысҭаау, мышьҭоу, сеиха аашьҭыхны абри аҿышәҭа снасны, иадпапаланы иад


~ 68 ~

тәалақәоу ашхырцәаӷь ааӡа дуқәа надысшьыландаз аас гәахәит.

Сеиха схы иаакәыхшаны агәыз аахсыргеит аҿышәҭа убрахьтә иааҭыппит, аха заҟа ҭыппыз ҳәа сызҳәаӡом, иаразнак рҽааизакны сара инсықәпапеит. Изулак аар лаҳәа сыԥсы сыма ауардын снақәтәеит. Убри аамҭазы сыблақәа хәыҷык инцәыҵраашәа санԥшы, скамбашьқәа ирықәпапахьан, урт ҩыҵибарҟьан, абна хыла инасит. Сара ауардын саниалт.

Дук мырҵыкәа џьы махә дук снаҵаргалазаап, саргьы инасыхьҳәазеит, аха сара акгьы сызнамуит.

Ари амахә ачарҭ аларгылақәа ԥыххаауа ишнеиуаз, ша-хала ауардын иақәҿаҳәаз ауалырқәа инрысын, иԥыххаа ачарҭгьы нҭаԥҽыланы амахә ҳнаҵсит ҳәа сгәы ишаанагоз, даҽа ҵлакы иҩанырҟьан, суардын ԥыххаа, акамбашьқәа рӷьатамақәа ааԥыҵәҵәаны абна инылабга ицеит, саргьы сгәы хаххала иԥҽыз суардын аварахьшәа сынкаҳаит. Аха сыблақәа сызхымтуа ачра иалагахьан. Насыԥшәа, убраҟа Ҳалыл даасықәшәан, аҩныҟа сигеит.

Аҩны снеигаанӡа сышчра счхьан, сыбла ахьҭоу уаҩы имбо сыҟан. Ашхырцәаӷь ахьсыцҳаз аҭыԥқәа рҿы аџьык ӡырӡ ахьыршьуа, ахырҵәы ахьыршьуа аарлаҳәа сыԥсы ааиқәдырхеит. Адырҩаҽны скамбашьқәа џьара ӷдарак аҿы избан, аҩныҟа иаасцеит...

— Лагәсҭанхеит, уара иухьыз амшьҭа иахароу џьушьо ма, уара унеины ашхырцәаӷьқәа уанреис, даргьы умеи-суази, — иҳәеит Алиас.

Убри аамҭазы амҩаду аҿы иаакылсит, адилижангьы ааира убри акәхеит.
Лагәсҭан аҽқәа иманы аҩныҟа дгьежьит.
— Саахынҳәаанӡа аҩны, арахә уҳәа хәыҷык усзаархы лаԥш, ҵоуп, уаҟа Рафидагьы дҟалашт, аха, — иҳәеит Али-ас.


69 ~
Нас адилижан инақәтәеит. Абраҟа Камаҷыҷ иаҳа длахҿыххеит, амҩан зегьы дрызҵаауан илымбаӡацыз аҩн дуқәа, аӡқәа, ацҳақәа уҳәа анылба. Убас Аҟәа иааит.

Адилижан ишынҭыҵыз, иццакны рыуа Махаз иҿы инеит. Уи даара дреигәырӷьаны дырԥылеит. Чысмысқәак ҟаҵаны ихәы ҳәа изааргаз наирҭеит...

Иззааз, изыргәаҟуаз наиарҳәеит. Нас дара аҩны иаа-ныжыы дцан, арзаҳал зҩышаз аӡәы дааиган, ирҭахыз еиԥш акы аначальник округа ихьӡала, даҽакы апро-гимназиа22 (аӡӷабцәа зҭаз ашкол) аиҳаб ԥҳәыс лыхьӡала иирҩит. Ашьжьымҭан Махази Алиаси Камаҷыҷ дрыма-ны ицеит апрогимназиахь, уаҟа даараӡа акраамҭа иԥ шын, аха уи ашкол аиҳаб ԥҳәыс ддәылмыԥшит, аха лы-мам, рҳәеит. Нас аокруг аначальник иахь ицеит. Уаҟа зны шәаанҿас, аначальник макьана ашшцәа идикылом, рҳәан, ирыдрымкылт.

Ус, аамҭа кыр цеит. Иҟарҵахуази, аӡӷаб амла даҳаргома, рҳәан, аҩныҟа дыргеит. ԥыҭк анбжьыс еиҭааит аокруг аначальник иҿы, аха дырҩегьых зны шәаанҿас, иҳәан, ашә аҿы игылаз инеимышьҭит.

— Харантәи ҳааит, изыҟалозар, ҳидикылааит, уск ҳар гәаҟуеит, — рҳәеит.

— Харантә шәаамоу, шәахьынтәаазаалакгьы макьана шәидикылом, шәарамоу, шәара шәаԥхьа иаақәазгьы ма-кьана идимкылацт. Ишәымбои, заҟаҩы уаа абра игылоу, заҟаҩгьы нахьхьи аҵла ашәшьыраҿы итәоу, — иҳәеит.

— Урҭ ҳәа узҿу раԥхьа ҳара ҳааитеи, — рҳәеит.
— Шәара иахьа шәааит, урт иацижьҭеигьы абра игы-лоуп, — иҳәеит.


22 Апрогимназиа – ихарҭәаам агимназиа. Аҳәсақәа рпрогим-назиа Аԥсны раԥхьа акәны иаартын Аҟәа 1870 шықәсазы, аха ау-рыси аҭырқәеи реибашьраан аҭырқәцәа ицҟьашәҟьа иқәырҵеит. Еиҭаартын 1880 шықәсазы


~ 70 ~

Алиас игәы каҳаит, ари ҳахьидикыло егьыҟам ҳәа. Уи аҵкыс апрогимназиа аиҳаб ԥҳәыс лахь ҳцап, рҳәан, уахь ицеит.

Уаҟа иахьнеиз, уажәы аха лымам, ԥыҭрак шәаанҿас, аизара лымоуп, рҳәахт.

Иԥшит, иԥшит, аха ргәы анҿыӷьӡа, аначальник иахь ицеит. Уаҟа ауаа еилахаа иштәаз итәахын. Уаҳа акгьы мҳәакәа Махаз иҩныҟа ицеит иахьа шьҭа иҟаҳҵо егьы ҟам ҳәа.

Адырҩаҽны ианаамҭаз ицахт дырҩегьых заа аш-кол ахь. Уаҟа уажәы аилатәара рымоуп , аӡәгьы длы-дылкылом анырҳәа, аначальник иахь ицеит. Уаҟа ашәшьыраҿы итәақәаз рҿы инеин, даргьы натәеит, аха изгәалашәодаз.

Ус, наҟ-ааҟ ишыбжьаз, уи амшгьы рцәыӡит. Адырхаҽны еиҭацахт иахьцалац. Аначальник иҿы

иахьнеиз ауаа маҷын, хымш, ԥшьымш иԥшыз џьоукы аԥара рымҵәан, иқәҵны ицеит. Џьоукы ашыӡ рыхьын, рыҩныҟа рыԥсы ргеит; егьырҭ аиҳараҩык ҿыц иааиқәаз ракәын, ишакәызаалак, абри аҽны ашшцәа рарзаҳалқәа аажәг аниҳәа, Алиас иарзаҳалгьы уаҟа инарылеиҵеит, даараӡа акранҵы, аҭарџьман даадәылҵын, аначальник инапы зқәиҵаз арзаҳалқәа хнырҳәны изтәқәаз ирзише-ит. Алиас иарзаҳалгьы уаҟа инеииркит.

Алиас иарзаҳал аҿы ианын «Апрогимназиа аиҳаб ԥҳәыс дахәаԥшааит» ҳәа.

Ари егьшалымҵуаз Алиас игәазцан, даараӡа иҭаххеит аначальник илабара иоур. Махазгьы даараӡа даашаҟьеит, аха егьилымшеит. Ирухуази, ицеит апрогимназиахь. Камаҷыҷ хәыҷгьы, исарҳәарызеишь ҳәа, дшәаԥ ырҳаԥуа дрышьҭоуп, уеизгьы-уеизгьы аҩныҟа цатәыс илықә шәаргьы, дук цәгьа илымбар ҟаларын, избан уҳәар усшәа апрогимназиа аиҳаб ԥҳәыс илыхцәажәақәон цқьа деил-кааны дыздырқәоз: дгәымбылуп, дыџьбароуп, ахәыҷқәа бзиа дырбом ҳәа.


~ 71 ~

Абраҟа иахьааиз, адырра лырҭеит џьоукы бырҭахуп ҳәа, аха ирласны дыздәылмыԥшит. Нас адырра еиҭа лырҭахт аокруг аначальник иҟнытә џьоукы априказ ры маны иҟоуп ҳәа. Убасҟан даадәылԥшын , « Дызусҭда аб раҟа аначальник иҟнытә априказ змоу?» — лҳәеит ԥ ҳәыс шәпа дук, еиқәакы, лылацәақәа ҭчааны, лыхцәы лхы иакәыршаны, маҭәа еиқәаҵәала деилаҳәаны, ҟәбас маҟа ҟьаҟьа дук лымӷаны, лыблақәа бласаркьала ирхианы, лыбжьы аазгәаҩаны, иазаахарбӷьарны.

Махаз, ҳара ҳауп априказ змоу, иҳәан, абри ауаҩ иоуп ибыҳәо, иԥҳа ашкол дҭеиҵарацы... ҳәа ацәажәара дшаҿыз, лара днагьежьын, ииҳәоз акгьы дазымӡырҩӡакәа, наҟ дныҩнабга дцеит.

— Махаз, уара иуҳәаз уԥхасҭақәа иреиуаны иԥхьаӡа, уи аԥҳәыс избо, дызцәшәо иакәымзар, аӡәы сихаҵгылап ҳәа дыҟам, еицжәацижьҭеи амала усырааԥсеит, уус сырӡит. Ари аус ҳзыҟазҵо ԥҳәысӡам, — иҳәеит Алиас.

Ус шырҳәоз, лара даадәылҵын, Алиас дарбану ҳәа дрызҵааит.

— Сара соуп Алиас, — иҳәан, лара дшыҟаз хәыҷык днаскьеит.

— Акы, удокумент, уарзаҳал иагәылоу, аӡӷаб лира ашықәс зҳәо ашәҟәы изакәан шәҟәым, апап иҟнытә иума зароуп, ҩбагьы, ианаамҭаз ашәҟәы алоумгалеит. Иацы ҳалгеит, ашәҟәы алазгалаз рус ҳахәаԥшит, иҳадаҳкыла шаз ҳадаҳкылт. Уажәшьҭа ҳаԥыхьа уажәаанынӡа егьзыҟа лом, — лҳәеит.

— Шәара иацы ишәыдышәкылт ахәыҷқәа, сара абра бышә сылагылоижьҭеи хымшуп, бызсыхәамԥшызеи? Егьи ашәҟәы ҳәа бызҿу, апап дыҟамызт азы асҭаршыни ақыҭа рсудқәеи рнапы ақәҵаны иаазгеит... (абни аԥҳәыс иажәа дук дазымӡырҩыкәа ирласны лышьҭахьҟа дцошәа аниба, дааццакны), нас ҳаԥыхьа даазгар даанахәару? — дналызҵааит Алиас.


72 ~
Алиас иажәа Махаз аиҭагара дшаҿыз...
— Уиаҟара цәажәара иазаауазеи, аамҭа иахыԥеит сын тәа, ҳаԥыхьа дааигааит, — лҳәан, днагьежьны дцеит.

Алиас дааилашәеит.
— Махаз ухаҵкы, иуасҳәо уаҳауоу, ауаҩы ацәгьа иуит, абна дылалеит, рҳәоит, ҵоуп, абашазгьы зхы зырӡқәо ыҟоуп, уи мап сҳәом, аха абри еиԥшқәа... абри еиԥшқәа рзы ауаҩы ихы ақәирӡыр — уи зиузеи уҳәар, игәнаҳа уқәшәап,— иҳәеит. — Абар хымшуп сыӡӷаб лнапы данк-ны ақалақь салоуп, сыӡӷаб лакәым, абар уаргьы хымшуп усырааԥсоижьҭеи, ма аначальник, ма абри аԥҳәыс аӡәы уаҩҵас даҳмацәажәеит, аӡәы ила ҳхимырԥшылеит, аус иаҳзыҟаиҵоз зҭахыдаз! Ԥсҳәы амала ицаны иааз иеиԥш, схынҳәны сқыҭа рҿы саннеилак, сҿаббаӡа, ирасҳәо сзым-дыруа, сыӡӷаб дсышьҭаргыланы сынкылсып. Абри еиԥш аиҳабырагьы ҳаргьы ҳаҟамзар акәын, аха уи ҳазҭода! — иҳәеит Алиас.

Камаҷыҷ абри лаб ииҳәақәоз зегьы лыхшыҩ рзышьҭны даараӡа ҟәышк леиԥш дырзыӡырҩуан.
— Уи усоуп, Алиас, аха шьҭа уаала аҩныҟа, — иҳәеит Махаз.
Иҟаиҵахуази Алиас, еиманы Махаз иҩны шыҟаз рҿы ҩархеит. Ауха Махаз иҭан, ашьжьымҭан рыҩныҟа ицара-зы рыҽдырхиеит. Алиас иԥҳәыси иԥҳаи рзын маҭәақәак

ихәҳаит. Нас Махазгьы даргьы еиманы адилижанқәа раанҿасырҭа аҟынӡа еиццеит.

Адилижанқәа ирласны ианымца, уаҟа инатәан, ацәа жәара иалагеит.

— Иацы ажәаԥҟа уҳәан, иаҵанакуаз сзымдрит: «Ԥсҳәы амала ицаны иааз» ҳәа? — дизҵааит Махаз.

— Аа, уи змааноу уи ауп, ажәытә уаҩагак иаҳ уаҵәы Ԥсҳәынӡа усызцароуп ҳәа иеиҳәеит. Ауаҩага ибзиоуп, иҳәеит, — дыззишьҭуаз ҳәа акгьы еимҳәеит, данишьҭуа еимҳәашеи. Абзамыҟә дхәыцын, уаҵәынӡагьы сыззыԥ


73 ~
шузеи, уаҵәы шоуроуп, уаханатә сцап, заҟа ирласны са-ауа аҟара саҳ исџьишьап, иҳәан, ауха ддәықәлеит.

Адырҩаҽны шьыжьы дыҿҟьа- ҿҟьа Ԥсҳәы дынкылст. Зыҟны днеиуазгьы издыруамызт, аха аҳ иҿы акәхап ане-ира ахьаҭаху, иҳәан, днеит Ԥсҳәы, аҳ иҿы.
— Уабаҟаз, уаазышьҭда?
— Саҳ сузааишьҭит, — иҳәеит.

Уззааишьҭызеи ҳәа данизҵаа, уаҵәы убранӡа усыз-ца, аниҳәа, уаҵәынӡа сзыԥшузеи, уаха сцап , заҟа ирлас-ны саауа аҟара аҳ исџьишьап, сҳәан, иаха сдәықәлеит, сзузааишьҭуаз азы сизымҵааӡеит, — иҳәеит ауаҩага.

Аҳ днахәыц-хәыцын, аа, уи сара издыруеит, иареи са-реи ҳаицәажәахьеит, абни ахаҳә ду нахьхьишәа икажьу сзааҭи ҳәа сеиҳәахьан, убри уаҵаланы, иԥымҽкәа , ир-ласны изга ҳәа еиҳәан, даҵазза ҵабыргыз џьшьа, иаҳ, изааигеит.

— Ааи, усоуп, усоуп убас саргьы исаҳахьан, уажәы исгәалашәеит, — иҳәан, иааибарччеит.

— Алиас, аҩны иумаӡада, иуцхраауа иеиԥш? — диз ҵааит Махаз.

— Исымада, аӡәгьы. Уажәы санаауаз, аҩны сыԥшәма ҳгәылаԥҳәыс Рафида даалызныжьны сааит.

— Дарбан уи шәгәылаԥҳәыс Рафида?
— Уи уаргьы дудыруеит, ԥҳәыс еиқәак, аукы, пакы,

лыхцәы дуны, иԥаны илықәԥсаны, самырҟәылҳәаҩык, чамгәырарҳәаҩык...

— Ы-ы-ы, дыздыруеит, дыздыруеит! — иҳәеит Махаз. Убри рҳәоны адилижанқәа адәықәлара иалагеит.

Махази Алиаси аагәыдибакылт, Махаз Камаҷыҷ хәыҷы дгәыдикылт, аканфеҭ лиҭеит, ԥарақәакгьы налир-кын, днышьҭыхны адилижан днақәиртәеит. Алиас даара џьшьара ду ииҭеит Махаз иааԥсаразы, нас инықәҵны ицеит.
ХIV

ИНАҬЫМ АШКОЛ ИААНАМХӘОЗААП!..

Алиас иԥҳа ашкол дахьизҭамҵаз, аиҳабыра ахьиз хьамԥшыз даара гәала дус иман, аха ак зеи
ҳәодаз!

— Сзашьҭоузеи уеизгьы, исҭаххоит мышкызны, заанаҵ ирхианы исымазааит аӡӷаб лира ашықәс ашәҟәы, сара санахыццакуа аамҭазы сынтәа ишсыхьыз еиԥш џьара дсыцәцар аҵкыс, — иҳәан, днықәланы апап иахь дцеит.

— Дадхеит, уара сынтәа уҟамзаара даара кыр исԥыр хагахеит, сыӡӷаб лира ашықәс ашәҟәы сҭахын ашкол лҭаҵаразы, уара уаныҟамла, асҭаршыни асудқәеи рна-пы ақәҵаны изгеит шәҟәык, аха ирыдрымкылт. Апап ишәҟәы ааугароуп ҳәа сарҳәеит. Уара ушәҟәы аасҭа урҭ асҭаршыни асудқәеи рышәҟәы акы иаԥсамзаап аус аҿы,

— иҳәеит Алиас, апап даласыргәыбзыӷып ҳәа.

— Алиасхеит, уажәраанӡагьы убри узымдыруа-зар, асҭаршыни асудқәеи апап идукылозма, апап аҳәынҭқараа иаарышьҭыз уаҩуп. Асҭаршыни асудқәеи абра ақыҭан Ҭорҟани, Мшәагәи, уареи уҳәа иалышәхыз уаауп, — иҳәеит апап.

— Ааи, ус акәхап, —иҳәеит Алиас, апап дааиқәшаҳаҭ ханы, апап игәы иацәымӷу акы, сус иаԥырхагахаша акы сҿы иҭымҵааит ҳәа даацәшәашәа.

— Уи ашәҟәгьы ааҩып ианаамҭоу. Уи азы уеиҵаҳар харым, — иҳәеит апап.
— Иааҩып ҳәа инахга-аахго акәымкәа, зны уара акы уахнагап, зны — сара, убри аҟнытә иахьатәи амш убри аус иазыскит. Изыҟалозар, иахьа иҩны исуҭароуп, уааԥсоит, аха есқьынгьы уи азы сызныҟәом, — иҳәахт Алиас.


75 ~
— Ус ануҳәах, ҳнахәаԥшыпишь ашәҟәы аӡӷаб лышықәс зну, — иҳәан, апап ашәҟәқәа дрыхәаԥшуа далагеит.

Акраамҭа дыԥшаауан апап, ус Алиас иахь даахьаԥшын, ухәыҷы лықәра зну ашәҟәы збом, днаҭӡами уи ҳәа дизҵааит.

— Днаҭӡам, сгәахәуеит, — иҳәеит Алиас.
— Ус акәзар, ашәҟәы данӡам, лықәра иалздыраауа-зеи?!
— Лықәра абра Ҭорҟан, Мшәагә, Мац уҳәа ирдыруе-ит. Урҭ рыгәра умгои? Саарыԥхьап, срызҵаап. Нас урҭ ражәала исыҭ ашәҟәы сара сыгәра умгозаргьы, — иҳәахт Алиас.

— Алиасхеит, сара уара угәра сымго џьушьома, аха аӡӷаб днаҭымкәа убри уара изуҳәо ашәҟәы аҭара зыҟалом, — иҳәахт апап.

— Убри аасоумҳәакәа, ԥыҭк уара иутәны исықәындаз, уара исоуҳәаз даара кырзҵазкуа усуп, ахәԥҳа ҳәа аӡәы дҟоуҵароуп, аџьабаа ду убароуп, ахарџь ду ақәҟоуҵароуп, убарҭқәа реиԥшқәа сара исҭахымызт. Изыҟалозар, уб риаҟара аус саламҵакәа исуҭар, акы еиԥшымкәа иу џьысшьап, — иҳәеит Алиас, аха апап уи ауиухуаз!

Ус, ишынеицәажәа-ааицәажәоз, аамҭа кыр цеит. Иус иахәарҭаз акгьы изыҟамҵеит, Алиас ацара иақәикуаны еиԥш аан, зны уаанҿасишь, ак сгәалашәеит, иҳәан, апап ашәҟәқәа дрылаԥшуа, акы аԥшаара даҿын. Даараӡа кран

ҵы, Алиас агәыргьын ухоуҵахьоума ҳәа дизҵааит апап. Алиас ари иаҳаз уамашәа ибан:

— Убри акәын уажәы исыгыз, убригь абраҟа инацуҵеит. Уаҩы ибахьоума, иаҳахьоума, аҽы анажә ибачартәуан ҳәа, хаҵеи ԥҳәыси анажәлак, агәыргьын рхарҵо. Уажәы сажәымҭыҽха, агәыргьын схасҵоит ҳәа аӡәы иасҳәар, ԥсроуп, ԥхашьароуп, — иҳәеит Алиас. — Аҿыц ҿарԥақәа сзыԥшаа ҳәа акәым уара уҿы сзаа, уажәы сзыргәаҟуа аус сзыҟаҵа ҳәа ауп. Уи ансумҭа, егьырҭ уара еиқәуԥхьаӡаз зылшо сакәым, сыӡӷаб ашкол лҭаҵаразымоу, дырҩегьых


~ 76 ~

сганы сҭаркуазаргьы, уи иуҳәаз сара исылшом. Сыц-цакуеит уажәы. Даҽазны саап, цқьа ҳаицәажәап. Аӡӷаб лнаҭра мацараҿгьы умаанҿаскәа агәыргьын хаҵара ҳәа иуҳәаз зылшо сакәым. Убри анаҭра ҳәа узҿу азгьы цқьа сҭаацәеи сареи ҳмеицәажәакәа изылшо сакәым, — иҳәан, дҩагыланы иҩны амҩа днықәлеит, ихы иқәыжьны, дхәыцуа. Агәашә аҟынӡа днеиуаны, Алиас даагьежьит ашырҳәа апап иахь, акы ихашҭызшәа. — Дад, Кәасҭа, аказы цқьа сузҵааразы схынҳәит, ахәыҷы лнаҭра ҳәа иуҳәаз уи сара сгәы злазцаз ала, днаҭымзар, ашкол аҿы даархәом. Уи саҳауеит, аха абри агәыргьын хаҵара змаа-ноузеи? Акы еиԥшымкәа иуџьысшьоит убри еилырганы исоуҳәаразы. Абар, сажәраҿы сааит, ишубо еиԥш, убри змааноу сыздырам, — иҳәеит Алиас.
Апап даацәажәан:

— Дад, Алиас, абри агәыргьын хаҵара змааноу убри ауп, хаҵеи ԥҳәыси агәыргьын анырхарҵа нахыс закәан ла хаҵеи ԥҳәыси ҳәа иԥхьаӡоуп, ианырҭаху еилыҵуа, ианырҭаху еилало ҳәа изыҟалом. Знык хаҵеи ԥҳәыси ҳәа ианеибага, агәыргьын анырхарҵа, урҭ реилыҵра, ркеибажьра зыҟалом аҷҟәандар23 уҳәа аиҳабыра ақәша ҳаҭымхакәа, — иҳәеит апап.

— Нас убри азоума агәыргьын зырхарҵо? — иҳәан, деиҭаизҵааит Алиас.
— Ааи, убри еиԥшқәа рзыноуп агәыргьын ззырхарҵо,

— иҳәахт апап.

— Ааи, дадхеит Кәасҭа, уара иуҳәо уи ҳара аԥсацәа ҳтәы ззымдыруа, иахьеи иаци иааз аӡәы иҳәар уи егьоу-рымызт, аха уараҵәҟьа абри еиԥш ануҳәа, даара уамашәа избоит. Аԥсуа иԥҳа, ма иаҳәшьа дкаужьыр, уҷҟәандар иахьгьы дцом, — ууахәамахьгьы, дыҩкылатәаны, дуеих-сны угәы ҵыблаа укаижьуеит. Убри азоуп ҳара аԥсацәа

23 Аҷҟәандар (аепископ) – ақьырсиан динхаҵараҿы ауахәама амаҵзуҩцәа еиҳабацәа дреиуан.


~ 77 ~

ҳҿы аԥҳәыс кажьрақәа змаҷу, Кәасҭа, уара иззуҳәаз азы акәзар, иузаԥсам сара сырххара . Анцәа уишазар, усҟәаҵ, ауадаҩ салоумҵан! Дырҩегьых даҽакгьы уасҳәоит, дад, Кәасҭа! Уара уҳапапуп, уҳабуп. Аха сара иахьа исоуҳәаз еиԥш, зегьы ироумҳәан, ацәгьа улырхыр ҟалап...
— Иарбан уи иуасҳәаз?
— Исоуҳәаз, умбои, уԥҳа дзакәан ԥҳам, уԥҳәыс дзакәан ԥҳәысым ҳәа иуҳәаз ухашҭма? Абри еиԥш азы, сара џьоукы-џьоукы здыруеит, урҭ ироуҳәар, ааит, сара сыԥҳа сара сзы закәан ԥҳамзар, уара уоума нас дыззакәан ԥҳау ҳәа, дуеисыр ҟалоит. «Уагьымҳаџьырны аҟәыдгьы уахәо»

— ҳәа ирҳәо еиԥш, уагьпапны, ауаа шәыҳәсақәа закәан ҳәсақәам, шәыӡӷабцәа, шәыҷкәынцәа закәан хшарам ҳәа роуҳәо уалагар, бзиа шәылибамхыр ҟалап, — иҳәеит Алиас. — Ауаа рыҳәсақәеи рыԥҳацәеи дара рзы изакәан хшарамзар, нас иззакәан ҳәсақәада, хшарақәада?

— Ус ҳара закәанс иҳамоуп, ашәҟәы ианаҳҵалароуп азакәан ԥҳәыс дызмоу ҳәа агәыргьын зхоу рзы, изхам — закәан ԥҳәысны димам ҳәа, инаҭым ахшара димазар — дзакәан хшарам ҳәа...

— Ас шәара закәанс ишәымазаргьы, даара изакәан бааԥсуп уи. Убри ажәа «дзакәан хшарам» ҳәа иуҳәаз иаҵанакуа удыруама? Уи иаҵанакуа уасҳәеит. Абриаҟара ауадаҩ ҳалашәымҵар ҟамлои?! Аӡә ԥҳәыс дааигар — ашәҟәы ианҵа, ашаҳаҭ даҭахызар, уа ианҵа, ахшара дуоур — иара убас, ус акәымкәа, аӡәы ԥҳәыс дааигар, ауахәамахь днеигароуп, уаҟа ажәлар еизоит. Убарҭ зе гьы ишырбо аҷкәыни аӡӷаби акраамҭа жәлар рҿы еиц цәырымҵуа шәара инаганы еивашәыргылоит, насгьы абраҟа агәыргьын хыхҩы ҳәа хәыԥҳак, ма ҭауадк, ма аамсҭак абра даҭахуп. Убри арахәҭиаа иҭатәуп, ачара ду изутәуп. Абри аҿгьы узаанҿасуам, наӡаӡа уи уима ҵуҩызароуп. Ажәакала, тәыс ухы иуҭароуп. Анаҭра


78 ~
ҳәа узҿугьы иара убасоуп, аӡы дӡаазхуа ҳәа ҭауадк, ма аамсҭак уааиԥхьароуп, убригь убас арахәҭиаа иуҭароуп, ачара ду изууроуп. Убригь убас уԥсы ҭанаҵы, тәыс ухы иуҭароуп.

— Уи уара узы мацароума, зегьы рзы изакәанны иҟоуп, — иҳәеит апап.

— Уи закәан бзиас измоу дсыздырам, аха ҳара аԥсацәа ҳзы уи закәан бзиам. Ҳара анхацәа уи ҳаимнаҵәоит, ҳарӷьацом, тәыс ҭауади аамсҭеи рзы ҳҟанаҵоит. Ари ззы ибзиоу ҭауади-аамсҭеи шәара апапцәеи шәзоуп, кралашәырҳауеит, ҳара анхацәа уи ҳахнарҵәоит, аԥхьан шәа ишысҳәаз еиԥш, иаҳԥырхагамзар, акы иҳахәаӡауам,

— иҳәеит Алиас, дааицрашәан. — Абасоуп шәара азакәан бзиақәа шаԥышәҵауа.

— Уи зегьы рзы изакәанны иҟоуп, уара узы мацара акәым, — иҳәахт апап.

— Издыруеит, ари азакәан сара сзын мацара шакәым изыҟоу, аха иззакәанзаалакгьы, ари ҳара ҳзы ишзакәан бзиам удыруазааит. «Мчымхара кәашароуп» — ҳәа, ицә гьа-ибзиа уа ҳақәымныҟәар шзыҟамло аабоит, — иҳәан, Алиас иҩныҟа иҿынеихеит, игәы дахаԥжәауа.




XV

ГӘЫРГЬЫН ЗХАМ РЫХШАРА ЗАКӘАН ХШАРАМЗААП!..

Алиас дгәамҵ-хамҵуа, алеи аҳәеи нкыдҟьо, ахәыл ԥазы аҩны дааит.

— Иухьзеи , уара , апап дуацәҳама? — лҳәан, диазҵааит иԥҳәыс Есма, иара иҟазшьақәа анылба.


~ 79 ~

— Дсацәҳамоу, дагьсысындаз, уи исеиҳәаз сеимҳәакәа. Аӡӷаб днаҭым, уи днаҭымкәа лира ашықәс шәҟәы, аме-тричастка24 иҳәоу сыздырам, акы ахьӡиҵеит, сызуҭом, иҳәеит. Уи анаҭра ахәыԥҳарҳара, ахарџьҟаҵара бара ишԥаббои? Уи аҵкыс еицәоу аус абаҟоу! Абри аиҳабыра ҳәа иҳамоу, апап жакьа ду инаиркны, уск уаҩҵас иаҳзыҟазҵо ҳәа аӡәгьы дсымбеит: Аҟәа сахьнеиз, ахылаԥшҩы-аначальник илабарҭагьы смоуит, ашкол еиҳабы аԥҳәыс лакәызар, лаб дызшьыз сара сакәушәа, лыбла аахтны дсыхәамԥшит. Сара сышлацәажәоз, лышьҭахь аасеирханы, наҟ дныҩналт, дыҩнаббартә. Уажәы ари апап исеиҳәо ббоит.

— Уаҟәыҵ убри аус, амала аџьа убоит, сара заа иуас ҳәахьеит егьшалымҵуа. Уара сара сҳәатәы уурҳауам. Дарбан нхаҩ ҭыԥҳау аҵара зманы аԥсацәа рахь иуды-руа? Урҭ ахылаԥшцәа ззыҟоу, аҵара ззыҟоу ауаа дуқәа рзоуп. Уара урҭ урацлабырц угәы иҭоума?

— Ҵоуп, ус нхаҩы ҭыԥҳак аҵара лыманы дсымбацт, аха уи зхароу ҳәа еиҳарак сгәы иаанаго, аус ишашьҭоу ианааԥсалак, ргәы анақәԥҵәалак, иаҟәыҵуазар акәхап. Аха сара исыӡбит сшьапы ханы сшьамхаҟынӡа инаӡаанӡа сашьҭыҵрым абри аус ҳәа, — ҿааиҭит Алиас.

— Ибзиоуп, нас, уашьҭымҵын абри аус, «амашәыр аҳампал иалоуп» — ҳәа рҳәоит еиԥш, иудыруазеи, ма шәыршақә дузаархәар. Убри агәыргьын хаҵаратәык арахь иумҳәан. Ианамуӡах, ахәыҷы даҳнаҭып. Убри азы хәыҷык ишааура, ишаҳҳәара ҳәа уашьҭан ҳнеицәажәап,

— рҳәан, дасу русқәа нап наддыркит.

Ианаахәла, рырахә-рышәахә зҳәаз иеиԥш, зегьы рҭы ԥқәа ианықәырҵа, иааилатәан , анаҭра ҳәа ахәыҷы лзы апап ииҳәаз азы аилацәажәара иалагеит.


24 Аметричастка — ахәыҷы данилак даниз, дахьиз, ижәла, ихьӡ, иаби иани рыхьӡ уҳәа знырҵо шәҟәуп.


~ 80 ~

— Даҳнаҭып, аха дызҳарнаҭрыда? Ҭауадк, аамсҭак, зҳәаз иеиԥш, аҩны раагара дук сақәшаҳаҭым. Урҭ раагара ахарџь ду аҭахуп. Санаӡӡеи, сабаӡӡеи ҳәа урҭ рцара, раара, рԥылара, рныҟәгара сара саӡәыкны уи сахәарҭам. Нас-гьы есқьынагьы наҟ кыр руҭалароуп, арахь излаухәарҭоу маҷны, — лҳәеит Есма.

— Саргьы урҭ рырхаршьра зҭаху сакәӡам, — иҳәеит Алиасгьы.

Убас ҳаӡӷаб аӡы дызӡааҳархрыда ҳәа иазхәыцуа иштәаз Камаҷыҷ хәыҷы даацәажәан:

— Абраҟа аҷкәын Леуан ҳәа аписар иаало сишәырна ҭыр, аԥхьарагьы аҩрагьы убри исирҵарын, — лҳәеит.

— Абри илҳәаз даараӡа сгәазцеит, иашаны, убри апап наҭрада узышьҭоу ашәҟәы уимҭозар, убри диҳарнаҭып,

— лҳәеит Есма, Алиасгьы убри даалықәшаҳаҭхеит.
— Бан бара дбыкәыхшахааит, ҳара ҳаиҳа бара бгәы аз-цеит убри аус ианаалоз, — лҳәан, Есма Камаҷыҷ даагәы дылкылт.

— Ари аус ҳархиеит. Иаҳшьыша ашьтәа ҳамоуп. Леуан аха анимоу, ҳааиԥхьар, дааип, уи ҳара ҳауара мап азиҳәом. Апап ара дыҟоуп, дабаҳацәцои. Аха убри агәыргьынхаҵара ҳәа апап ииҳәаз азы цқьа срызҵаароуп. Абри еиԥш закәан уаҩы иаҳахьоума, иба-хьоума? Сзашьҭоузеи ҳәа исеиҳәоу, иҵабыргыҵәҟьаны исеиҳәоу, убри цқьа еилсыргароуп. Дук мырҵыкәа, аха
шаасоуа еиԥш, сцаны сизҵаап.
— Убри агәыргьын хаҵара атәык арахь исоумҳәан. Ҳажәымҭыҽха уареи сареи ҳаивагыланы, ауахәама ҳаҩ наргыланы, агәыргьын ҳхаргыланы, ауаа ҳхыччо. Егьырҭ зегьы шыҟазаалак, абри ак соумҳәан, — лҳәеит Есма.
— Саргьы уи иахәарҭоу сакәӡам, — иҳәеит Алиас. Абас анеибырҳәа ашьҭахь, зны иҿынеихан, дцеит апап иахь. Ԥыҭрак ус баша еицәажәон, иажәа акгьы алымшеит, апап ииҳәац иҳәон. Ашьҭахь Алиас даацәажәан:


81 ~
— Аӡӷаб лнаҭразы сара сыҽсырхиеит. Ӡаахҩыс абри ҳписар Леуан иқәкны сыҟоуп, — иҳәеит.

— Уи ҟаимаҭуп, — иҳәеит апап.
— Нас уи ашьҭахь ашәҟәы изуасҳәаз азы ҳаиҵазырхо ҳәа кыр ҟалома?

— Уара узышьҭоу аус азы анаҭра шәҟәы мацара азхом, Алиас, уи ахьԥоузымдыруеи?

— Нас уаҳа иаҭахыхузеи, анцәа дзықәшәирыз, — иҳәахт Алиас, уи имаҳаӡацшәа.

— Уԥҳәыси уареи агәыргьын шәхашәымҵакәа, уи ашәҟәы иусҭо акгьы иаԥсам.

— Уи шԥа?
— «Уи шԥа», умбои, агәыргьын зхам рыхшара закәан хшарас ирыԥхьаӡом.

— Нас сара сыӡӷаб уара дышԥоуԥхьаӡои?
— Уара уӡӷаб, уи угәы иалымсын, Алиас, закәан иԥҳам, закәан хшарам!

Алиас дааилашәан, дҩагылт дазгәаашәа.
Апапгьы дшәан, дҩагылан, хәыҷык иажәа ааирԥшӡар, иааиркәадар иҭаххеит, аха ииҳәашаз иҳәахьан, далга-хьан.

— Ишԥыкәу сара сыӡӷаб дышзакәан ԥҳам, сара дсыԥ ҳами, нашԥҳаума, нас? Абри еиԥш ажәа аасоумҳәакәа, уаасеихсны сушьыр иаҳа еиӷьын, сара егьа сҳәаргьы, уи баша исоуҳәоз џьысшьон...

— Баша ишԥауасҳәои, уи аӡӷаб уара дуԥҳам, уԥҳәыс дылхымшеит ҳәа акәым сара исҳәо, агәыргьын ухамкәа, ахшара иумоу, ҳара ҳзакәан ала, ҳара апапцәа ҳнапы иану аус аҳасабала, закәан хшароуп ҳәа ашәҟәы сызу ҭом, агәыргьын ухамкәа, абриоуп сара иуасҳәарц исҭаху. Егьысала, уара уԥҳа, дызшаз дисасуп, уара дышԥоуԥҳам, уара дуԥҳауп.

— Ус анакәха, ҳара ҳқыҭан агәыргьын зхам рацәоуп, нас урҭ рыхшара зегьы закәан хшараӡами?


82 ~
— Закәызеи, Алиас, иуҳәо? Урҭ зегьы закәан хшаро-уп шәара шәаҳасабала, аха ҳара апапцәа ҳаҳасабала урҭ закәан хшарам, агәыргьын рхам азы. Алиас, уара узы уадаҩрас иалоузеи, ухәыҷы данунаҭуа ауха ахәылԥазы уԥҳәыси уареи ухәыҷы дызнаҭуа ауаҩи шәааир, уи абраҟа агәыргьын шәхихып, нас ахәыҷы аӡы дӡааихып. Ари акыр зҭаху акы акәӡам.

— Акыр зҭаху акы шԥакәым, ҳара аҭаҳмадацәа ҳажәым ҭыҽха ҳмитаҟә-митаҟәуа, ҳаишьҭагыла ауахәамаҿы ҳаа ны агәыргьын хаҵара, уара ишԥоубо? Даара иԥхасшьоит. Сыԥшәма илымур ҟалап, сара изуӡаргьы.

— Ари ԥхашьараӡам иқьырсиану изы. Уи еицәоу ԥхашьара, хьымӡӷ злоу анцәа уақәимыршәааит! — иҳәеит апап. — Нас зеиԥш уҭаху ашәҟәы усҭап, иахьноуго вба рзамҭо. Нас уӡӷабгьы ашкол дынҭоуҵап, аҵара лоуп, дуаҩхап, — нациҵеит апап.

— Иуҳәогьы саҳауеит, аха сшыҟалара сыздырам, — иҳәан, дҩагылан, Алиас аҩныҟа дцеит. Амҩан дахьцоз, абри апап иажәа дазхәыцуан, иахуго вба рзамҭо ашәҟәы усҭап, нас уӡӷаб ашкол дҭоуҵап, дуаҩхап ҳәа иеиҳәаз.

— Сара агәыргьын хаҵара хьымӡӷшьаны, сыӡӷаб лым ҩа сырҟәар, лыгәнаҳа сықәшәап. Уи аҵкыс сазааир еи ӷьуп. Аҩныԥҳәысгьы дышԥазымааири, — ҳәа дхәыцуан Алиас.

Аҩны дахьааиз, иԥҳәыс дынизҵаа-ааизҵааит, аха ус иаарласны акгьы леимҳәеит. Ԥыҭрак анаабжьыс, ацәа жәара игәаҳәошәа данааҟала, Есмагьы хәыҷык длахҿых шәа даниба, нас иаацәыригеит апапи иареи еибырҳәаз.
Есма ари ажәа лхы аалхнаҟьеит.
— Апап уиргәыбзыӷзаап, шьҭа агәыргьын ухоуҵаргьы цәгьа иумбошәа узбоит. Уи аԥаҵа дугьы уаргьы шәаба ҟаз рҳәааит! Убри акәын уажәы иҳагыз, ҳанажә, агәыр гьынхаҵара, убырҭ апапцәа ржакьа рсо аамҭа анцәа иҭаргыл!..



~ 83 ~

— Бара, апап ихароузеи, ҳаӡӷаб џьара шәҟәыԥхьарак ҳазлырҵозар ҳәа ауп, апап сҳәаргьы, адикәан сҳәаргьы, уахь сыздәықәу...

— Убырҭ апапи адикәани иузыҟарҵо акгьы ыҟам. Ама-ла ҳажәымҭыҽха ауахәама ҳҭаургылоит, ауаа ҳхыччо.
— Сыӡӷаб аҵара сызлыҭанда, ҩынтәгьы агәыргьын схасҵарын. Бара ишыбҳәо сыздырам, аха ҳаӡӷаб аҵара лыманы дҟалар, ҳара ҳзы заҟа ихьӡ дуу бдыруама! Убри анаҩс ларгьы дуаҩхап.

— Уӡӷаб аҵара лоур, аҷкәынцәа асалам шәҟәы рзы лыҩуа далагап, нас ахьӡ ду улыргап! — лҳәан, лааигәара акьанџьазы аҵкы зӡахуаз Камаҷыҷ лхы днықәсит, дазаа самырҟәылшәа.

— Уаҳа ишәҳәара аншәмоу, сара асамырҟәыл сылшә хуеит, – лҳәеит Камаҷыҷ, днагылан, наҟтәирахь ахәшҭаа ра дныҽҳәатәеит.

— Закәызеи, дад, ибӡахуа? Ҳара аҭыԥҳара базаҳкуеит, бара акьанџьа аҵкы азыбӡахуама? — иҳәеит Алиас.

Нас дырҩегьых аицәажәара иналагахт, ахәыҷы дшыр наҭша, агәыргьын шырхарҵара атәы. Алиас имуӡошәа

анылба, Есмагьы дазыразхеит, еиҳарак ҳаӡӷаб акы илы хәарҭахоит ҳәа.

Абри ашьҭахь ԥыҭк анаабжьыс, аписар Леуан адырра ирҭеит абри еиԥшгьы, абри еиԥшгьы азы уаҳҭахуп ҳәа. Иаргьы мап имҳәеит. Алиас иуара ҵкьыҵкьеишьозма, деигәырӷьаны дазыразхеит.

Уажәшьҭа русқәа дырҽеит, апап иниацәажәан, аҿҳәара иҟарҵаз ауха аписар дрыманы инеин, маӡалашәа апап агәыргьын рхаиҵеит, нас уахьынтә инагьежьын, Алиас иҩны иааин, агәылацәа ааизырган, ахәыҷы дырнаҭит.
Ауха шаанӡа ачара инахатәан: ихәмарт, иччеит рызха-ра. Камаҷыҷ хәыҷы аҩынтәраан данырныҳәоз, лыҩхәы аныржәуаз, лыхьӡ змааназ, иаҵанакуаз, даниз аҳәсақәа,


~ 84 ~

ахацәа уҳәа ирҳәақәаз ргәаладыршәеит: ахаҵамус аҿы ахацәа дышреиӷьхаша, хьымӡӷык шылымгаша, аԥҳәысмус азгьы аҳәса дреиӷьны дшыҟалаша атәы, насгьы аҵара бзиа лоуны, анхацәа ирзеиӷьу аус ныҟәылго дшыҟалаша, агәабзиара шлоуша атәы зегьы рҳәақәеит.

Апап дахьтәаз, апапи адини рызгьы усуҩ ӷәӷәаны дҟа ларазы ҳәагьы, нациҵеит.

— Уи шԥа, апапи адин уси зыркәадашазы дусуҩ ӷәӷәа ны дҟалааит, уҳәама? — иҳәеит Леуан.

— Ҳаи, уара Леуан маӡа уҳәа, аргама уҳәа, абри аԥсаҭа ус иаԥырхагоу акәымзар, даҽакы уҳәом. Амала ирҳәом уара асоциалистцәа рҿы маӡала аус ууеит ҳәа ирҳәо, — иҳәеит апап дгәааны, дагьыҩагылт, амцеиԥш деибакуа.
— Ааи, уара уакәын ари сазымҳәацыз, уаргьы уаха абра уаацәырҵит. Уажәы аакьыскьа ахылаԥшҩы дсацәажәон абри аҵыхәала, уара уакәхап убри иҿы ибыжәыз!
— Дбыжәит, захьӡузеи, сара ишԥыкәу сышбыжәуаз! Ишԥыкәу ушсацәҳауа? —иҳәан, апап аишәа даахыҵит.

Алиас днеин, апап диҳәо-дичо аарлаҳәа аишәа днахаир тәеит. Ашьҭахь Леуан иахь днагьежьын, акы еиԥшымкәа суҳәоит, уаха сыҩны, счара хәыҷаҿы, апап уимацәҳа

разы, шәгәы нибамырхаразы ҳәа, нас егьырҭ ачара иа хатәақәазгьы зегьы нарыбжьалан, иааиндыршәашәа рун, дасу рҭыԥқәа рҿы иеиҭанадыртәеит. Нас ачара еиҭа дырҽеит...

Убас шаанӡа ачара иахатәан, ианша, дасу рыҩнқәа рахь ицеит, аԥшәма дныҳәа-ныԥхьаны.

Асасцәа нықәҵны рыҩнқәа рахь ианца, Алиас даа цәажәан:

— Ҵоуп, ахарџь ҳауит, аџьабаа аабеит гәамԥха-цәым ӷха ахәыҷы даҳнаҭит, ҭакрак еиԥш иаҳаԥхьаӡоз агәыр гьынхаҵарагьы аагәаӷьит. Аха шьҭа агәра ганы сыҟоуп, ҳаӷоу инасыԥ цәгьахеит, мамзар ҳаӡӷаб ашкол даанахәап ҳәа, аҵара лоуп, дуаҩхап ҳәа, — иҳәеит.

85 ~
— Иаамушаз, иаҳамгәаӷьышаз анаагәаӷь, уажәшьҭа усгьы ма ҳаӡӷаб аҵараҿы даанахәанда, — лҳәеит Есма-гьы.

— Уажәшьҭа аҵараҿы даанахәарым ҳәа сшәом. Аха, ак басҳәоит бара, ҵыԥх аӡӷаб ашкол аҿы данназга, убри ашкол еиҳабы, аԥҳәыс еиқәыззашәа иҟаз, уӡӷаб аҩра-аԥхьара ҳәа акыр лдырӡома ҳәа дсазҵааит. Ибдыруазеи сынтәа данназгалак убри ҿарԥас исылҭар.

— Нас угәы иҭоузеи убри азы?
— Сгәы иҭоузеи, бымбои, уажәы усшәа исҳәоит, наҟ-наҟ иаҳа ҳазхәыцып! Абри ҳахәыԥҳа ҿыц Леуан тәым қыҭантәиуп. Абраҟа иан дыҟам, иаб дыҟам зҳәаз иеиԥш, асҭаршын иҩны дыҟоуп. Абрахь ҳааиԥхьаны ҳаҩныҟа даагар, иара изынгьы еиӷьуп. Ҳаӡӷабгьы анбан хәыҷык лирҵар, убригь акы илыхәарын, ашкол аҭаларазы вба лырҭарымызт.

— Уара уԥхыӡгьы улабҿабагьы убри аӡӷаб ашкол лҭа ҵара акәымзар, уаҳа даҽакахьы ухы ыҟам. Иҟаҳҵап уб ригь, иалшо аабап, иара ҳахәыԥҳагьы ииҳәо, игәы зызцо еилаҳкаап.

— Уи мап иҳәап ҳәа, бара бымшәан, уимоу ҳаиуацәа хаанӡагьы иара арахь исеиҳәахьан, ҳара ҳҿы дыҟазар шеиӷьишьоз. Ибымдыруеи ҳасҭаршын иуаҩышьа?!

— Уи иҟны асҟаамҭа дызлаанҿасызгьы уамашәа из-боит... Аха асҵәҟьа иаарласны акгьы иоумҳәан. Наҟ-наҟ иаргьы игәы иаанаго убап, иуаҳап, ҳаргьы ҳазхәыцып, — лҳәеит Есма, убри аҿгьы иаанҿасит.

Абри ашьҭахь, жәабаҟа мшы ааиасуаны, аизараҿы Алиаси Леуани еиқәшәеит. Даараӡа гәахәас иҟаиҵеит Леуан Алиас иеиҳәаз. Дук мырҵыкәагьы Леуан даа-ит дара рахь. Деиҵазырхоз, «ацгәы хҵәаны алыӷәра иқәлеит» — ҳәа, иҽи икәадыри ракәын имаз, иҽы днақә тәан, дааит. Убри аҽны инаркны Камаҷыҷ ашәҟәы даир ԥхьо далагеит.

86 ~
Абри деигәырӷьон Алиас , адунеи амаа зкыз аӡә иеиԥш ихы иԥхьаӡон, адгьыл шьаҵатәыс иман, ажәҩан

— хылԥасы, убриаҟара абри аус деигәырӷьеит. Камаҷыҷ ашколқәа рахь ацара аамҭанӡа, фба-быжьба

мза рыҩнутцҟа аԥ хьареи аҩреи ибзианы илҵеит, даара згәеилыхра бзиаз аӡәы лакәын. Уажәшьҭа деиҵазырхо ҳәа ус ыҟам, ианаамҭоу лнагароуп, избан уҳәар, ҵыԥхгьы хәыҷык абри аус иақәдыргәыӷхьан...


XVI

ДЫРҨЕГЬ АҞӘАҞА

Аамҭа ццакуеит мыцхәы аус зуа рызгьы акгьы зы-муа рызгьы. Зегьы рзы еиԥшны аамҭа ццакуа
ицоит, аха зегьы еиԥшны рхы ирзархәом.
Абри аамҭа даара лхы иалырхәеит Камаҷыҷ : аҩра, аԥхьара, аҳасабра уҳәа даара ибзианы илҵеит, амала абызшәазы, аурыс бызшәазы, ҳәараҭахым , кыр деи ҵаханы дыҟан, избан уҳәар, Леуан иахьтә иаалаҳауаз акәымзар уаҳа аӡә иахьтә илаҳауамызт, аӡәгьы иҳәомызт аҩнаҭаҿы.

Уимоу ақыҭангьы аурыс бызшәа зҳәоз дыҟамызт. Аха уеизгьы уи аамҭа хәыҷы иалыршаны бзиа илҳәон аурыс бызшәа, убриаҟара лгәеилыхра бзиан, баҩҷыда лылан азы.

Ианаамҭаз Леуан Аҟәа апрогимназиахь ишьҭит ар заҳал иагәылаҵаны Камаҷыҷ лнаҭратә, лықәратә «аме-тричаска».

Аамҭа ццакит, аамҭа ааит, иааит Аҟәаҟа ацара аамҭа. Камаҷыҷ шьыжьӡа дгылт. Уажәы ҵыԥх еиԥш акәым кәа сынтәа Леуангьы дрыццоит, Аҟәагьы ауа дрымо-уп, ацхырааҩ дрымоуп. Зныкыр даанахәарц дыҟазар,


~ 87 ~

сынтәа уеизгьы-уеизгьы ашкол даанахәароуп, убриаҟара цхыраацәа лымоуп, ларгьы бзиа дазыҟаҵоуп.

Какалк ркын, Алиасгьы, Камаҷыҷгьы, Леуангьы нҽы жәлеит.

Цәыкьаӡа Аҟәа инеит. Ахәылԥазы Махаз ихәыҷқәагьы Камаҷыҷгьы акино ахь ирган, асахьа бзиақәа ддырбеит.
Адырҩаҽны шьыжьнаҵа ицеит зегьы Махазгьы дры маны апрогимназиахь. Уаҟа ирулак аиҳабы дырбан, ар заҳалгьы налырҭеит. Аӡӷаб аҩра-аԥхьарагьы хар лымам кәа ишылдыруаз нанҵаны, аӡӷабгьы дылдырбеит.

— Уаҵәы ҳрыхәаԥшуеит арзаҳалқәа, аначальник окру-гагьы абра дҟалауеит, — лҳәеит, — иаанахәои иаанамхәои уаҵәы абраҟа еилҳаргоит. Нас уаҵәы, уаҵәашьҭахь шәаадгылар, ишәаҳап аҭак, — лҳәеит.

Убри рызмырхакәа ицан, аначальникгьы арзаҳал ирҭеит.

Ргәы рҭынчны иаахт Махаз иҩны. Ахәылԥазы еиҭар бахт акино, асахьа ҿыцқәа ддырбоит анырҳәа, уаҟа ир-баз асахьақәа даараӡа ргәы иахәеит.

Адырҩаҽны шьыжьӡа ицахт дырҩегьых, ишцацыз еиԥш, апрогимназиахь. Хәлаанӡа иԥшын уаҟа, аха акгьы рзеилымкааит, аокруг аначальник ианаамҭаз дмааит.

Адырхаҽны еиҭацахт апрогимназиахь. Хәлаанӡа итәан уаҟа, аха аусқәа ирыхәаԥшуеит, рҳәан, дырҩегьых акгьы рзеилымкааит. Дара реиԥш иԥшқәаз рацәан, еибаргәрым-шәрымуа зегьы нықәҵны ицеит.

Аԥшьымш рзы шьыбжьоншәа ԥҳәыск даадәылҵын (Махаз излеиҳәаз ала, уаҟа аӡӷабцәа азырԥхьо дреиуо-уп), иаанахәази иаанамхәази рылалҳәеит.

Абри аус иазыԥшны иҟақәаз зегьы рҽеизыркын, ил зыӡырҩуан.

— Абри аӡӷаб аабеи бжаки шықәса зхыҵуа, дрыд рымкылеит лықәра маҷцәоуп азы. Араҟа апансион аҟ


88 ~
ны ихәыҷӡоу дрыдыркылом, лҽылзеилаҳәом, лхы дза хылаԥшуам, ус иҟоу рзы аӡӡеицәа ҳамам. Убри илеиԥшуп абарҭгьы, — лҳәан, фҩык раҟара ахәыҷқәа лыԥхьаӡеит. Камаҷыҷ лыжәла лҳәан: — Ари аӡӷаб лықәра дахыԥеит, жәеиза шықәса лхыҵит, лықәра дууп, лҵара маҷуп, — лҳәеит.

— Иҟалазеи, ҵыԥх даазган, «аамҭа иахыԥеит» рҳәеит, сынтәа даазган, «лықәра иахыԥеит» рҳәеит, «лықәра дууп, лҵара маҷуп» шәҳәоит, лҵара маҷымзар, шәара шәахь уи даазгаӡомызт...

— Ишьҭырхыз аус шәыласҳәарц снапы ианырҵеит, ус изыҟалаз атәы сара егьсыздыруам, — лҳәеит ирылазҳәоз аԥҳәыс.

— Уи бзиоуп, аха иаанахәаз рыжәлақәа бымҳәаӡеит, иаанамхәаз роуп зыжәла бҳәа, — иҳәеит Алиас.

— Иаанахәаз абарҭ роуп, — лҳәан, быжьҩык, ааҩык раҟара рыжәлақәа лҳәеит.

— Арҭ зыжәлақәа бҳәаз зегьы ҭауади аамсҭеи афи царцәеи рыхшара роуп. Ус анакәха, ҭауади аамсҭеи афи царцәеи рыԥҳацәа роуп араҟа иаанахәо шәҳәар, ҳара анхацәа амала аџьабаа ҳхы иаҳарбозу, — иҳәеит Алиас, аха иажәа заҳауадаз, уи аԥҳәыс днагьежьын, лышьҭахьҟа дцеит, Алиас имала иҽизымшьуа уа даақәхеит. Ицқәазгьы ихьымӡӷыршьеит, аха иркызи!

— Ианбыкәушь абарҭ нхаҩы изхьамԥшуа ҳхылаԥшцәеи ҳареи акы ҳанеиҟәнаго! — иҳәеит Алиас, игәы ԥыжәжәо.
— Убри аамҭагьы убахра уҟоуп, — иҳәеит Леуан.
— Уара, абри еиԥш аҳәарақәа шәырҟәаҵишь, ауаа ирышьклаԥшуа иҟоуп, ирҳәозеишь ҳәа. Егьырҭ шыҟазаа лакгьы уара Леуан амалагьы хәыҷык уцәа цәгьашәа уҟоуп, — иҳәеит Махаз.

— Сцәа цәгьа егьи, арҭи ҳареи акы ҳаиԥырнагандаз, иҟалалакгьы, — иҳәан Леуан, инықәҵны Махазраа рахь ицеит.

89 ~
Адырҩаҽны ианааша рҩныҟа ихынҳәит, рхы-ргәы ацәмаҷны, урысыр, шьак рылымҵуа, иахьааз аӡәы дрыз ҵаар, иарҳәаша рзымдыруа, аҵабырг рҳәар, иацәыԥ хашьо.

Абраҟа Есма днаԥшын, Алиаси Леуани Камаҷыҷ дрыб-жьаргыланы ишаауаз анылба, даара иаалцәымыӷхеит. Ианааҽыжәҵқәа, днеин, лхәыҷы даагәыдылкылт:
— Нанхеит, зхәыҷы џьара дыҟаны аҩны данааилак, лан лгәы иалсуа уаҩы ибахьоума, аха бара уаҟа бры дрымкылакәа бахьааз, бан лыԥсра ббанда, бго-бааго ҵыԥхижьҭеи брымоуп, сынтәа ма брыдыркылоит ҳәа сыҟан...

— Нан, бара бымшәан, сара аҩны сшыҟоу убра ид дырҵо аҟара уеизгьы исҵоит — лҳәеит Камаҷыҷ, лан лгәала хәыҷык иаалыркәадаразы.

— Уигьы здыруеит, нан, аха... — лҳәоны, Алиас даани-кылт.

— Зны аҩны ҳнеип, ҳнатәап, хәыҷык ҳаԥсы ҳшьап, нас ҳцәажәалап, — иҳәеит.

— Ааи, убригьы ҵабыргуп, аха сгәы ааибакшәа сҟалан,

— лҳәан, лҽаанылкылт.

Абраҟа, убарҭ шаауаз лдыруазшәа, иаҳа ҷыдала рхәы бзианы ирхианы илыман, абӷьааҳәа рҿы рнапы длырӡә ӡәан, рхәы инахалыртәеит. Ҭынч крырфеит, абри еиԥш иахьӡзар аҭынчра.

Алиас иҽизнымкылт, абӷьааҳәа Аҟәа иӡӷаб дышры-дрымкылаз атәы аҳәара далагеит.

— Уеизгьы вбас илырҭазеи ҳаӡӷаб? Ҵыԥх «аамҭа иахы ԥеит», — рҳәеит, сынтәа иҟалазеи зырҳәа?

— Сынтәа иҟалазеи, рхы згаша, иқәызхыша ҟалеит!
— Уеизгьы?
— Уеизгьы, бымбои, ҵыԥх «аамҭа иахыԥеит» рҳәеит, сынтәа «лықәра иахыԥеит» рҳәеит.



90 ~
— Ааи, урҭ аҵарҭышагацәа «хыԥарада» акгьы ззым дыруа, изҵысуа иахзырԥаша аамҭакы анцәа ҳазшаз ир гәыдижьлааит! — лҳәан, дшәиуа аҩны дныҩнашылт.

— Сара суаҩызар, убарҭ ргәаӷ аҟнытә Камаҷыҷ хәыҷы дҵараданы дынсыжьуам! — иҳәеит Леуан.

— Сара сҳәатәы хеимҵеит акәымзар, абриаҟара ауа даҩ далаломызт, аха уи уаҩы иҳәатәы дазыӡырҩуам, «ашьа ицаша ада иалагылом» — ҳәа, џьабаас уи идзаа-рын, ихигаанӡа дзашьҭымҵит, — лҳәеит Есма.

— Цәгьарас изузеи? Ауа бзиа дсырҳаит, — иҳәеит Али-ас, Леуан иахь днахьаԥшны.

— Уигьы ҵабыргуп, аха ҵыԥхижьҭеи уздынҵәалаз аус акгьы ахьузалмыршаз ауп сгәы иалоу. Арҭ ахылаԥшцәа ззыҟоу ҭауади аамсҭеи рзоуп. Урҭ рзоуп аус зыруа. Урҭ рҵеицәа роуп аҵара здырҵо. Урҭ уанрацлаб убас шухьу-аз здыруан.

— Уи аҿы бара бҵабыргуп, ибымаскуам.
— Ишԥасымоукуеи, урҭ анхацәа ирықәтәаны аус шыддыруша аҳасабоуп ирымоу, ҵарак раҳҭап, егьип ҳәа акәӡам.

— Анхацәа ирықәтәоит, анылҳәа, уажәы иаасгәа лашәеит, Гәыԥ, Маршьан Дырмит иаҳҭны аначальник Филипович Гәыԥаа рысҭаршын А. Бабыз диқәтәеит, рҳәеит.

Леуан, уара умсааит, убри шыҟалаз шҳауҳәара, убри уақәшәеит, рҳәоит! — Убри ажәабжь ҳналанагалар, из-дыруада аԥшәмаԥҳәыс хәыҷык лгәылхашҭыр, ааигәахәт Алиас.

— Ибзиоуп, нас, — иҳәан, Леуан ацәажәара дналагеит.

— Уажәа хьыла иԥысҟоит, зынзаҵәык уаанҿасишь! Бабацеи бара! Абраҟа бааӡырҩишь, ахылаԥшцәа анхацәа ирықәтәоит, бҳәон, иҵабыргыҵәҟьаны ус ишыҟоу Леуан иҳәоит. Бааӡырҩишь! — иҳәеит Алиас.


91 ~
Есма дааин, рааигәара даагылт. Леуан, бтәа, иҳәеит, аха дымтәеит, сгылазааит, лҳәан, уаҟа рааигәара даа-гылт.
Нас Леуан иажәа ааирҿыцт.

— Уи ссиршәа иҟалеит. Гәыԥ аизара ду ыҟан. Аначаль ник Филипович Очамчырантәи дааит убри аҽны, иа ныхәла, Маршьан Дырмит иаҳҭныҟа дигеит, истражқәа шицыз. Даара чара бзиа иуит Дырмит убри ауха. Ачара ишахатәаз, аҵх кырцеит. Аӡӷабцәеи аҷкәынцәеи ӡәырҩ дыркәашеит. Аначальник даараӡа аҩыжәны дыҟан.

Изҳәаз дсыздыруам, аӡәы асҭаршын Бабыз даа-ра дкәашаҩ бзиоуп ҳәа аарылеиҵеит. Ари Фили-пович илымҳа иҭасит, уажәыҵәҟьа даажәгароуп, дшәыркәашароуп ҳәа, аҽшьра далагеит. Дырмит-гьы укәашароуп ҳәа идицалт, нас даақәлан, акәашара далагеит. Зынӡак дышьҭхысааны акәашара даҿын, аинҟьацәагьы зынӡак идырдыдӡеит, ашәа зҳәоз ракәзар идыркьыкьӡеит... Аҩы иаганы игылаз ана-чальник, иихәыцх здырхуада, деилашәаны дшыԥшуаз, Бабыз дкәашо, дшьацәхыртәуа, улаԥш ихьымӡо дԥыр уама уҳәаратәы, икалҭқәа ԥырԥыруа иҳаракны, иӡара еиҩҵәашашәа ипаӡа, маркатылла иаахысҵәап, уҳәа ратәы, ихҭарԥа рқьақьа ачыхәеи аҿацәқәеи ааилалан, абарҵа змоу ахылԥа ҟьаҟьақәа реиԥш иџаџаӡа ихы иаваԥыруа, ишьапы иааихьишьуаз улаԥш ахьымӡо зны дшьацәхыртәуа, зны дықәгьежьуа, зныхгьы дынкаԥашәа ныҟаҵо, усҟан дԥырны аҩада — ажәҩан ахь — дцома уҳәаратәы, дааивалт аначальник.

Ари еилашәаны игылаз аначальник, уаҳа изымычҳазар акәхап дууаӡа аишәа дҩықәԥалт. Уахьынтәи дууаӡа дыԥан, иԥырԥыруа иааивалаз асҭаршын ихәда днықәтәеит, ишьапқәа ихәда ихшьы.




~ 92 ~

Ари уамашәа ирбеит уаҟа игылаз зегьы, игачамкны иаанхеит.

Аамҭа ӡнын, адәахьы иӷьеҩны иҵаауан, мыцхәы ихьҭан. Дырмит иа ԥсуа уаџьаҟ ду амца агәгәаҳәа иҭан, уардын бжак ҟалап уҳәартә, амҿы ҭажьын.

— Аа, абааԥсы, наҟ ауаџьаҟ дҭажь! — аӡәы ибжьы аарылаҩит уа игылақәаз рахьтә.

Зыбжьы газ ибжьы аҵыхәа ааԥҵәаанӡа, иара Бабыз-гьы, уи ихәыцны иман уҳәартә, ашьабсҭеиԥш дынкаԥан, ауаџьаҟ ду днадԥалеит. Ашыжәҳәа ихы нлаирҟәын, ана-чальник днеихирыҩрын, амцахь иҿынеихеит. Убри аам ҭазы ахьҭа иакны истражқәа руаӡәы амца иҽҳәагылаз, уи уаргьы дудыруеит, Енуқь ҳәа Агәылаа, ахьшь еиԥш днеимҵасны, амцаҟынӡа днамышьҭкәа днаихеит иара иахь... Дааиқәирхеит.

— Уи азы асҭаршын изырузи ашьҭахьы? — Алиас Леу-ан диазҵааит.

— Аҩы иаганы иҟаз аначальник иҟалаз ҳәа акгьы изеилымкааит, иара акгьы анизеилымкаа, егьырҭгьы егьрымҳәеит.

— Афырхаҵа иакәын уи асҭаршын. Аӡҩыбжьаа рыс ҭаршын Акәыҵниа иаамышьҭахь абри даара ахаҵара бзиа иуит, — иҳәеит Алиас.

— Абри аначальник иоума Аӡҩыбжьаа рысҭаршын исыз? — лҳәан, дизҵааит Есма.

— Мамоу, уи даҽаӡәын, Чечелиов иакәын.
— Нас аначальникцәа зегьы аапкыма, анцәа ираап-кааит! — лҳәеит Есма.

— Урҭ рахьтә иаапкымыз ҳәа аӡәы дсымбеит. Ҵыԥх аԥхын ус дук аҵыхәала абжьыуаа реизара ҟарҵеит. Мықә аусҳәарҭаҿы ажәлар еизаны аначальник изыԥшын. Шьыбжьхышәҭит. Усҟан начальникс иҟаз Коликов ҳәа изыԥхьоз иакәын. Ус ишизыԥшыз, аӡәы ибжьы геит,


93 ~
аначальник даауеит ҳәа. Зегьы ҩагылақәеит. Ианԥ шы, аначальник даауеит, иҵабыргыҵәҟьаны. Даауеит, аха иҽы дасны, дыҩны даауеит, астражқәагьы рацәаӡаны ицуп. — «Абри иахьа дзырқьырсианзеи ?» — рҳәеит уа игылақәаз аҭахмадцәа џьоукы. Даара ҵарык иоуп ҳәагьы аӡәы инациҵеит. Ус шырҳәоз, даарзааигәаӡахеит, аха иҽы ахы ахьаанимкыло уамашәа ирбон. Заҟа иҽы ахы аанимкылара, еиҳагьы дасны , имаҳмыз арбаны ажәлар реидгәыԥлараҵәҟьа далалт, истражқәагьы рна-чальник ажәлар рыгәҭаҿы амҩа илихыз еицырхәоуны инанылт.

Аначальник, дзынҟьази инԥази еиҟараны, ажәлар рыгәҭа дналст, ԥыҭк днаскьаны деиҭаагьежьын, дыр ҩегьых ажәлар рыжәпара иарбаны иҿааихеит. Астраж қәагьы аахьаҳәын, рначальник иааишьҭалт.

— Ааи, шәанаџьалбеит, аҩы даганы дыҟоуп, ҳанир ҵәоит! — аӡәы дыҩныҵәааит. Ус, аначальник иҽы ахы даамыхаӡакәа деиҭаарылалахт. Ԥаса данрылалаз ажә лар ргәырҽанӡамызт, иҽы ахы изнымкылакәа дрыла-лаз џьыршьеит, уажәы ус иҟамлеит. Аиҳабацәа Осман, Кьагәа, Ҳабыџь, Гәаџьа уҳәа ажәлар инрылаҳәҳәеит:
— Шәис, зан илеиԥшым! Дҽыжәҳәаны наҟ дкашәыжь!
— ҳәа. Зааигәара днеиз иҽы ахы иасуан, агәчама уҳәа, иара иаахозгьы рацәан. Ус, дрызҽыжәымҟьакәа ажәлар днарылсуа далагеит, избан уҳәар, астражқәа ивагылт наҟ-ааҟ.

Лаба зкымыз ауаа агәырқьҳәа рааигәара иҟаз агәара инасын, иԥыххаа инықәҵа, аҵәҩанқәа ҩалҳәаны астраж қәеи иареи инарыжәлеит, нас астражқәа, аҽыхацәа аҽыҩҷкәын ивагыланы данырго еиԥш, инаивагылан, еиханы рышьҭахьҟа, Очамчыраҟа идәықәылт, ацәгьара шыҟалоз анырдыр.

Ажәлар ҵысын ишьҭалт. Аҽцәа, ашьаҟацәа уҳәа аӡәгьы даанымхакәа, ус зегьы ҳаибарҵысны Очамчыра

94 ~
ҳнеит. Саргьы убра срылан, ҳара ҳаԥхьа иара днеихьан. Аказақ сотниа итәаз уҳәа, нас агаҿа хьчацәа асолдаҭқәа уҳәа агәырқьҳәа рҽааҳабжьарыжьын, ҳаиқәыркит...

— Нас абарҭ реиԥш иҟоу ахылаԥшцәа рҿы акәызма сыӡӷаб аҵара лоуп ҳәа уахьгәыӷуаз? — лҳәеит Есма, Али-ас иахь лхы нарханы.

— Уи сара исуалзааит, Камаҷыҷ дҵараданы дын-хозар, сара уаҩыс сшәымԥхьаӡан. Шәара уи гәырҩас ишәымкын, — иҳәан, Леуан дҩагыланы аусҳәарҭахь дце-ит, кырҵуеит уахь сымцеижьҭеи ҳәа.




ХVII

КАМАҶЫҶ ЛГӘЫЛАЦӘА АХӘЫҶҚӘА
АКИНО ДЛЫРБОИТ

Камаҷыҷ ашкол даанамхәакәа лышьҭахьҟа дан хынҳәы, ԥаса еиԥшымкәа лҽадцаланы аҵара да-
лагеит.

Аҟәа апрогимназиаҿы изҵақәоз аӡӷабцәа драцлаб уазшәа, абри аҿы даара длыцхраауан Леуан.

Зны аҩра-аԥхьара лгәы анарҿыӷь, дыҩны дцеит ахәыҷқәа ахьыхәмаруаз адәахьы.

Ахәыҷқәа Камаҷыҷ лнеира даараӡа еигәырӷьеит, избан уҳәар, Аҟәа илбаз аҩнқәа, аулицақәа, цәымзада-мцада изырлашоз уҳәа ртәы, еиҳарак, акино аҿы асахьақәа ил-баз ртәы ахьралҳәоз азы. Усгьы лара лахҿыхк лакәын, уи даннеилак, ахәыҷқәа рыхәмарра иаҳа еиӷьхон, ргәырӷьара-рыччара иазҳауан.

Ахәыҷқәа дышнеиз еиԥш асахьа илбақәаз ртәы ҳаҳәа ҳәа дыркит. Асахьақәа рҭыӡшәа иаҳа ргәы иахәон.


~ 95 ~

— Ишәасҳәахьеит, уаҳа ишԥашәасҳәои! — лҳәан, дыш хәыцуаз, агаҟа данынаԥш, аԥсҭҳәақәа неилыс-ҩеилысуа илбеит, даараӡа данырзыԥшы, акино аҿы илбаз асахьақәа иреиԥшнылшьалт.

— Шәнаԥшишь абнахь агаҟа, амшын инахыкшәа, хыхь,
— лҳәан, лнапы налырххан, аԥсҭҳәақәа рахь ахәыҷқәа налырԥшит.
Иҵабыргыҵәҟьаны, амшын инахыкны хкы-хкыла еиԥшымкәа, акы амра ахьалашуаз, иҟәымшәышәӡа иҟан, ҿыц иаагәылырхыз абамба бзиа еиԥш, снылатәандаз уҳәаратәы ичаҟәаӡа икыдын, ҽырҵысра амамкәа амра алашуа, даҽакых, иаҳа иазцәеиқәараны уи инахыкшәа икыдын. Уи ашкәакәа еиԥшҵәҟьа иҭынчны, џьарак ишьақәгыланы иҟамызт. Џьара неирҭак аманы, сзына ӡандаз ҳәа инеиуазшәа иццакуан.

Даҽа ԥсҭҳәақәак иаҳа иаазцәышшәа, урҭ ԥаса зыӡбахә сҳәоз аԥсҭҳәақәеи дареи еибамдырӡошәа, џьара зны еибабахьоушәагьы рҽыҟамҵакәа, инахарашәа ирывсны ицон, ихьамԥшӡакәа.

Даҽа ԥсҭҳәақәак, зыбӷьы каԥсаз аҵлеиԥш, еилыҟь ҟьаны, ихахаӡа, инеивыс-ааивысуа урҭ ирыван инахара шәа, зны-зынлагьы урҭ злацо амҩахьала иаарԥыло, абанҭ иҟарҵо, ргәы иҭоу, рҽыззыркуа аабандаз, рҳәошәа.

Убырҭқәа зегьы рыҵаҟа амҵәыжәҩақәа амшын аҟынӡа инаӡо, аҵармақьа аԥштәы ахартәаны, алахь ҵарҟәыҿны, аҽышьҭакны лаҟәы икыдын, «шәара ишәҭаху жәула, сара шәысԥырхагамхан» аҳәошәа.

Ажәакала, абри аамҭазы, — аамҭагьы амра анын ҭагьалоз акәын, — убри ҳазлацәажәо ажәҩан аганахь аԥсҭҳәақәа неилыс-ааилысуан, инеивыс-ааивысуан, аӷба дуқәа реиԥш, уаҩ игәы иахәареиԥш сахьақәак ҳзыҟаҵозар ҳәа ргәы иҭазшәа.

Абарҭ реиԥш аан Камаҷыҷ ахәыҷқәа налырԥшын, ид-

лырбеит. Ахәыҷқәагьы ари уамашәа ибаны, рыла ҭраа уахь аԥшра иалагеит.


~ 96 ~

— Шәыԥшишь, аԥсҭҳәа шкәакәа инахыкны аԥсҭҳәа цәыш аҿы ауаҩ еиҵҳәа ду иқәжьу, иԥынҵа заҟароу жәбо? Иарӷьа напала ишәақь икуп, ишыжәбо еиԥш, игәиҽанны дышьҭоуп, аӷа дызмоу аӡәы иакәхап, —лҳәеит Камаҷыҷ.
Ахәыҷқәа наԥшын, иҵабыргыҵәҟьаны, аӡә дуӡӡак дышьҭоуп дыцәоушәа.

— Уԥшишь, уԥшишь, иԥынҵа, ишәақь, ижакьа заҟароу умбои? Аа, иԥаҵа заҟа еилачу! — аӡӷабцәеи аҷкәынцәеи дааибадырбеит уи.

— Уи дуаҩӡам, ддаууп, заҟа ддуу шәымбои? — иҳәеит аӡәы, ажәакала, ахәыҷқәа зегьы агәра ргеит уаҟа аӡәы дшышьҭаз.

Убри ашьҭахь иналырԥшын, идлырбеит, убри ауаҩ ишьҭахьшәа инахараны, ҽуаҩык ишәақь ишьамхы иқәкны, абри ауаҩ дуӡӡа дшыҟоу дшааиуаз, лакгьы ицны..

— Аа, абни ала аҵыхәа ырқьақьаны аҽуаҩ ишишьҭоу,
— рҳәан, дара-дарала еибадырбо иалагеит.
— Уажәы шәыԥшла аиӷацәа еиқәшәар, ирзеибауа аа-бап. Ицәоу дымҿыхар, дишьыр ҟалап, — иҳәеит аӡәы.

Зегьы рзыԥшуеит, ирзеибауа аабап ҳәа. Аҽуаҩ кыр даназааигәаха, ицәаз дахьца рымбеит. Дыбналазар акә хап, рҳәан, ахәыҷқәа ааибарччеит. Убри аамҭазы аҽ уаҩгьы дахьца рымбеит. Уи дишьҭалазар акәхап, рҳәахт (ари ҟазҵа — аԥсҭҳәақәа рсахьақәа рыԥсахт).

Ашьҭахь, иналырԥшын, идлырбеит: цәы дуӡӡак атәы ҩақәа ахаанха, ашьха иқәгылоушәа, аԥсҭҳәа иқәгыланы дара рахь ишыԥшуаз.

Нас ахәыҷқәа дара рхалагьы ирбо иалагеит хкы-хкыла асахьақәа; ӡдук аҿы ԥҳәыс хыцә дук дҭагылоушәа рбан, уи ӡызлан лоуп, рҳәеит; ацәқәа еиқәԥошәа, ҽуаҩык дыҿҟьа-ҿҟьо днеиуашәа, ҩыџьа ауаа алаба дуқәа кны еиҿагылоушәа, џьоукы акамбашьқәа ҵаҳәаны ирыла цәаӷәошәа, ҽуаҩык аҭарчеи кны дыҩуа дыҿҟьа-ҿҟьо

97 ~
днеиуашәа, аҽцәа агәгәаҳәа уи ишьҭоушәа... убас иҵегьгьы.

Убас ахәыҷқәа абарҭ асахьақәа ирыхәаԥшуан, амра аҭашәарахьы инеиханы аԥсҭҳәақәа рымпыҵаӡаанӡа.

— Абасшәоуп ишыҟоу акино Аҟәа избаз. Аха уи иаҳа еиӷьуп, асахьақәа ааигәа иубоит, иԥшӡоуп, иудыруа уаҟа исахьа убар, уи ала дудыруеит, — лҳәеит Камаҷыҷ.

— Ԥасаӡа иаабаз ауаҩсахьа ду, ддаууп ҳәа ззыбҳәоз, уи адау хыхь ажәҩан ахь дназгазеи? — ҳәа илызҵааит.

— Адауцәа абнаҿы, ашьхаҿы иҟоуп ҳәоуп ишырҳәо, аха уи ҳара иаабаз ддауӡам, амала адау ҳәа изышьҭоу исахьа кыр иеиԥшуп, — лҳәеит Камаҷыҷ.

Иҵегь иакәызгьы иакәымызгьы рзы азҵаарақәа ан лырҭа, лара излалдыруази излалзымдыруази рыла уҳәа амци аҵабырги неицҵо, зегьы рҭак ралҳәеит:

— Адауцәа рахәыс акамбашь дуқәа рзануп, урҭ рыла ицәаӷәоит, урҭ рыхш фатәыс-жәтәыс ирымоуп, аҽ дуқәа рзануп, урҭ ирықәтәаны аԥсхәрақәа рҿы идырхәмаруеит. Егьырҭ, иҟоуп дырҩегьых ауаа ссақәа, урҭ рахәыс ир-зану аџьмеи ауасеи роуп, — урҭ ирыҵаланы ирцәоит. Ҽыс ирымоу жьақәоуп. Урҭ акәадыр хәыҷқәа рықәҵаны аԥсхәрақәеи ачарақәеи рҿы икәалаауа, инкәараҵа-аакәараҵо ақәаҵақәа ирыҵоуп, аҭарчеи ныҟәыргоит. Абнауаҩы ҳәа ззышәҳәоз — уи абна дылоуп. Уаҩҵас дыҟоуп, аха дахьтәоу аласкәыгә еиԥш аӡаӡқәа игәы иа лыҳәҳәоит, ауаҩы дибар, дыкны дигоит. Ӡызлан — уи дыԥҳәысуп, ианаахәлалак нахыс аӡы еимгәырҽҽо дҭоуп, лҽылкәабоит, ауаҩы дылбар, дихьынҳалоит — лҳәеит, нас ажәабжьқәа дынрыланагалан, ԥыҭрак дцәажәон, ашьҭахь дынхьаԥш-аахьаԥшын, — Еилашәшәит, шьҭа

ҳаҩнқәа рахь ҳцап, — анылҳәа, хәыҷык аҵәыуара дала геит, сшәоит, сымала сызцом аҩныҟа ҳәа. Даҽаӡәгьы убас лхәеит, илҳәақәаз ҵабыргу џьшьа, ахәыҷқәа шәаны рыҩнқәа рахь изымцо иалагеит.


~ 98 ~

Ҩыџьа-ҩыџьала инаскьалган, рыҩнқәа рахь ицеит. Ашьҭахь лара илҳәаз ларгьы дацәшәо далаган, лымаца-ра дзымцеит лыҩныҟа. Убри аамҭазы Алиас аӡӷаб аҩны данимба, дабацеи ҳәа иҿааихан, хәыҷык дахьааскьаз, гәыла ӡӷабки лареи шааиуаз ибеит.
Агәыла ӡӷаб лыҩны даанижьын, иӡӷаб аҩныҟа диге-
ит.

Ауха ахәыҷқәа рыҩнқәа рҿы итәаны Камаҷыҷ аки-но ҳәа идлырбази, нас ажәабжьқәа иралҳәази рҭаацәа ианрарҳәа, зегьы иџьаршьеит.

Ари заҳаз аҭаҳмадцәа: «Убри ахәыҷы илылҵуа ҳам бакәа анцәа ҳаумшьын!» — рҳәон.

Камаҷыҷ ауха дтәаны лаби лани иралҳәеит ахәыҷқәа акино шыдлырбаз, нас ахәыҷқәа иралҳәақәаз, уи иах ҟьаны ахәыҷқәа шшәаз, урҭ моу, ларгьы дышшәаз...

— Ааи, дадхеит, бара зынӡа мӡышәак бакәхеит, Ҳа бахә зны абра дтәаны ажәақәа ибеиҳәоз ҵабыргыз џьыбшьама? Уи адаугьы димбацт, ӡызлангьы, аҵангьы убас, урҭ лакәуп, мцуп, — иҳәеит Алиас.

— Ҳабахә са сижьазар, саргьы ахәыҷкәа зжьеит, — лҳәеит Камаҷыҷ.

XVIII

АӠЫ ИАШЬЫЗ ИԤСЫ25 АӠЫ ИҬЫРГОИТ
Ԥхынран.

Ашоура ауаа аргәаҟын, қәак анбаҳзоуришь ҳәа, лассы-лассы ажәҩан иаҵаԥшлон. Ԥсҭҳәак аахымларишь, қәак ҳзамуришь ҳәа игәаҟуан.

25 Ауаҩы аӡы дагар (ма абахә, аҵла далыҩрны дҭахар), даага-ны аҩны даныржлак ашьҭахь «иԥсы» иашьҭалон, избанзар аԥсуаа рымцхаҵарала, ацәеижь иацәыхҟьаз аԥсы гәаҟуеит, иаԥшаанӡа иҭынчхом ҳәа ирыԥхьаӡон.



~ 99 ~

Ақыҭауаа ангәаҟӡа, ацуныҳәа ҟаҳҵароуп ҳәа инеи бырҳәа-ааибырҳәо иалагеит. Аха уаанӡа инамгакәа, зны иааимаҩеимаҵәан, ақәа кыдҩырны аура иалагеит.

Уахыки-ҽнаки ақәа ааҟәымҵӡакәа ишауаз иауан. Аӡқәа хыҵит. Шьҭа аҽааннакыландаз, иҳазхоуп, рҳәо иалагеит, аха урҭ иразҵаауадаз.

— Аӡқәа анхыҵ, шьҭа ҳәараҭахым, ақәоура иаҟәыҵуеит,

— рҳәеит амшцәгьа атәы здыруаз аҭаҳмадцәа. Аха ақәа заҵа иаҟәымҵрыз, иаҳагьы аҽарӷәӷәеит, аҽарыцәгьаӡеит,
— ԥшьаха-ԥшьымш иааҟәымҵӡакәа аура иаҿын.
— Аӡәы аӡы дашьызар акәхап, џьара дхықәнажьлаанӡа ари ақәа аҟәыҵуам, — рҳәо иалагахт урҭ аҭаҳмадцәа.
Афымш рзы аарлаҳәа ақәа аахкәеит.
Убри аҽны ахәылԥазы ажәабжьны иаарылаҩит ргәыла қыҭантәык, арԥыс бзиак, Халыл ҳәа аӡәы, аӡы дагеит ҳәа.

Адырҩаҽны ажәлар еизаны аԥшаара иналаган, џьара аҟәараҿы ԥашәк даҵагәаны дшамаз рбан, даҵхны дыр-ган, дыржит. Убри ашьҭахь аӡы иашьыз иҭаацәа, иҭахцәа, иуацәа, иқәлацәа адырра ироуз ала, ҩба-хԥа қыҭа еизе-ит, насгьы абри еиԥшқәа рзы ишақәнагаз ала, еизаз зе-гьы маҭәа шкәакәала еилаҳәан.

Аӡы дахьашьыз аҭыԥан, нырцә-аарцә аххьа барфын бжьынданы, ажәлар рҽеиҩшаны итәеит, рыбжаҩык — нырцә, рыбжаҩык — аарцә, аԥхьарцеи ачамгәыри ар ҳәо, ашәа ҳәо, еинҟьаны икәашо, ихәмаруа. Зегь реиҳа абраҟа иҳәатәу — аӡӷабцәеи арԥарцәеи ахьдыркәашоз, абраҟа Камаҷыҷгьы ддыркәашеит, аха ауаа лырга чамкит, митәшәа дкәашеит, уи леиԥш уаҟа аӡәы дышԥа зыкәашашаз!

Аӡы иашьыз, илеи-иԥси реиԥш иибоз арԥыс Кәадац, акы зҭарымҭәацыз ҳаҭа ҿыцк иманы днеин, кыр аӡы дналалан, аҳаҭа аххьатәы шашәа иацреиҳәеит. Ахы ааԥыртланы, аӡы инӡаасылома уҳәартә иныҟаиҵеит. Нас


~ 100 ~

аҳаҭа ахы кны днагылан, аӡы иашьыз Халыл ихьӡ ҳәаны ибжьы наиргеит:

— Џьым, Халыл, уааины абра уҭал, сара усцәымшәан, иубац Кәадац соуп, уцәаужьы ахь узгоит, иумбои, уара узы заҟаҩ уаа еизаны итәоу, иумбои, урҭ зегьы уара иуеигәырӷьоит!.. — Уааи, џьым, Халыл, усцәымшәан! Уцәаужьы ахь узгоит! — еиҭаниҳәа, аҳаҭа ԥсаҳәа зхы икыз хәыҷык иааимгәачшәа ибеит, иԥсы абра иҭалт, иҳәан, афырҳәа днамҵасын, ахы ааҿеиҳәеит ххьа шашәала. Нас аӡы дынҭыҵын, ажәлар днарылагылт.

Убри ашьҭахь зегьы рҽааизыркын, еилагыланы ихә маруа, ашәа ҳәо, аҳаҭа зкыз раԥхьа днаргыланы, аԥсы дахьжыз ахь идәықәлеит.

— Уаала, џьым, Халыл, уҭыԥ ахь! Уаала, џьым, уцәаужьы ахь, —иҳәон аҳаҭа ҳаракны изкыз Кәадац.

Ус аӡы иашьыз дахьжыз анышәынҭраҿы инеит. Аҳаҭа зкыз Кәадац, анышәынҭра ԥыҭк ааимирттын, аҳаҭа ахы ааԥиртын:

— Џьым, Халыл, уҭыԥ аҿы уааит. Уцәаужьы аҿы уаа-ит! — иҳәан, аҳаҭа ахы наҟ хәыҷык инцәыҵеиршьшьын, иааимгәеирӷәӷәеит, «аԥсы» иҭаз уахь ицәыҵаларазы, ацәажьы ахь инеиразы. — Уцәеижь аҿы уааит, џьым, Ха-лыл, — иҳәан, анышә ааимеиԥсеит Кәадац.

Абри аизараҿы Камаҷыҷ Леуан уажәы аакьыскьа хәду ла иааихәаз иҽы дақәыртәаны дааигеит, седла ԥшӡак нақәҵаны.

Абри аҽны Камаҷыҷ ԥҳәызба маҭәала деилаҳәан. Ҭыԥҳа наӡак леиԥш дыҟан. Лара баҩҷыда злаз аӡә ла кәын, аха лара дзықәтәаз аҽгьы даараӡа баҩҷыда злаз акы акәын, ԥагьа-ԥагьа инықәгыло акәын ишныҟәоз, уахьынахәаԥшуагьы, даараӡа ҽы ԥшӡак акәын, аха абаҩ иалаз уаҩы цқьа издыруамызт, иара убас Камаҷыҷгьы дыҽҟазоуп, рҳәон, аха цқьа дыздыруаз маҷын.


101 ~
Ажәлар зегьы хынҳәны рышьҭахьҟа идәықәлеит. Абраҟа ашьаҟацәагьы рацәан. Аха аҽцәагьы маҷмызт. Харатә иааз, џьоукы неицәажәеит маӡалашәа, Камаҷыҷ лыҽҟазашьеи лҽы дзықәтәоу иалоуи еилаҳкаап ҳәа.

Уа аҽҟазацәа иҟаз аӡәы иҽы адәы иаақәирхәмарит, нас — Бааи, ҽыҳәҵәыла ҳнеисып! — иҳәан, Камаҷыҷ дынлыдыххылт, аха Камаҷыҷ уи дук дазыразымхеит, убас уаҟа аҳәсақәа игылақәазгьы.

— Иууазеи, нанхеит, аӡӷаб лоума ҽыҳәҵәыла узысуа? Дкаҳар, абаҩԥҵәа лылалоит, — рҳәеит.

— Ааи, шәара дшәыздыруам, уи икаҳауа лакәӡам, — иҳәеит аҽуаҩ, насгьы деиҭаналыдыххылт.

— Усҟәаҵ, сара аҽыҳәҵәахьы исызнацом, — лҳәеит дырҩегьых.

Уа игылақәаз ахацәагьы аӡӷаб дыззымдыруаз:
— Иҟоуҵозеи, уара, аӡӷабцәа роума узеисо, унеины уҩызцәа уреисаруеи ҽыҳәҵәыла! — рҳәеит.

Арԥарцәа даҽаӡә дынлыдыххылеит:
— Изыҟалозар, бареи сареи ҳнеидыслап, ҳаҽқәа неиқәҳарԥап, — иҳәеит, аха Камаҷыҷ иаулухуаз.

Ианырмуӡа, Леуан дахьгылаз аӡӷаб иналызҿиҭит:
— Ианырмуӡа, бҽы иалшо беишь!

Камаҷыҷ лҽы ахы даахан, лышьхәа нарбаны ажәлар днарылҟьеит, нас аӷәра иаҿакшаны, лҟамчы аналырба, аҽы аапкӡеит, иазылуз хьымӡӷнашьазшәа аҽыҩҽыҩҳәа ҩынтә-хынтәҟа инықәлырԥалан, адгьыл нарцәаӷәаны, аҷкәын дааидххылан, аҟәақ-сақҳәа иааисит.

Аҽқәа рышьҭахьтәи ршьапқәа инрықәгыланы икьа кьаӡа иҩагылан, рышԥқәа ааинҟьеит, аҟыҿы-сҿыҳәа ха ԥыцлагьы еицҳашәа руит, аха абӷьааҳәа рыхқәа неивҟьан, аҷкәын иҽы нышьхынгәыгәлан, днахҟьарц егьааигым кәа, «Ҳаи-ҳаи!» рҳәан, уа игылақәаз ашьаҟацәа ааиасын, даанкыланы иҽы днақәдыртәеит.




~ 102 ~

Дырҩегьых еиҭаадырҿыцын, еиҭааидыххылеит, рыҽ қәа рышьҭахьтәи ршьапқәа инарықәгыланы, икьакьаӡа игыланы, аҟәақ-чақҳәа шԥыла иааисит. Аҽқәа рхаԥыцқәа аахырџьаџьаны, аҟыҿы-сҿыҳәа инеицҳан, аӡӷаб лҽы ӷәӷәала иаҟьаз ашьапы аҷкәын иҽы инақәшәан, наҟ иҽы днахҟьаны дынкаҳаит. Лара апҟақьҳәа лҽы днасын, ажә лар днарылҟьеит, игылаз ажәлар зегьы, «Ураа!» — рҳәан, инеибарҟааит.

– Быԥсынҵры бзиахааит, дад, бара аӡӷаб! — ҳәагьы нацырҵеит уаҟа игылаз аҳәсақәа.
— Убас, нан, убас! Ҳара аҳәсақәа ахьмыӡӷ ҳабмырган!
— лыбжьы налыргеит уа игылаз ԥҳәыск.
— Дад, Леуан, ари уӡӷаб даара ахьӡ бзиа улыргеит, арԥарцәа ҽыжәҟьҟьаны икалыжьуа, — рҳәеит уа игы лақәаз.

— Абри еиԥш ахьӡ ахьслыргаз азы абарҭ зегьы ижә дыруазааит, убри аҽы дзықәтәоу иахьарнахыс лара ил хатәны илысҭеит, — иҳәеит Леуангьы.

— Иҭабуп ҳәа уаҳҳәоит ҳара абри заҳаз зегьы, — рҳәеит уа игылаз ажәлар, — лара аӡӷаб ссирк лоуп, аха уаргьы даараӡа арԥыс бзиара ныҟәугеит! — иҳәеит.

Дыззымдыруаз лызҵаауан абри леиԥш аӡӷаб дабатәиу ҳәа, леилаҳәашьа, лыҽҟазашьа уҳәа зегьы рҿынтә.
Абри аӡӷаб илуз, абри лзы ирҳәоз, дышдырҽхәоз зе-гьы абри аизараҿы иҟаз Алиас ибон, иаҳауан, аха ихы цәырымгаӡакәа уаҟа дрылан, дыздырқәоз зылаԥш дааҵашәоз зегьы иӡӷаб дидырныҳәалон.

Убас абри аҽны, абри аизара ду аҿы Камаҷыҷ лы кәашареи, лҽырхәмарреи, лыԥшреи, лсахьеи рыла уҳәа даара ахьӡ ду лгеит. Иқәҵны ицоз ажәлар убри лҭыӡшәа акәымзар, даҽа ҳәатәык рымаӡамызт.
XIX

АҴХԤҼРА

Уаҵәы нанҳәан уахеиԥш, ахәылԥазы агәылаҷкәын Даҭа дааин Алиасраа рҿы, ажәеи ажәеи шеихыр ҳәаауаз, уаха абра агәылара иҟоу аӡӷабцәеи аҷкәынцәеи уҳәа, зегьы шәара шәҿы еизарц иҟоуп аҵхԥҽразы ҳәа
леиҳәеит Камаҷыҷ.

Абри аԥхьашәа гәыла ԥҳәызбакгьы Камаҷыҷ илалҳәа хьан, уаха бара бҿы ҳаизоит ҳәа.

Аҷкәын данца, Камаҷыҷ лани лаби иралҳәеит уаха аҵхԥҽразы агәыла ҷкәынцәа зегь ҳара ҳҿы еизоит ҳәа.

— Ируазеи бара ҳгәылаҷкәынцәа уаха ҳара ҳҿы? Закә ҵхԥҽроузеи? Анцәа имч ала ҳара зегьы ҳаибга-ҳазҩыда ҳаҟоуп, чымазаҩ дҳамам, — рҳәеит лаби лани.

— Ачымазаҩ ҷаԥшьаразы акәым уаха шәара шәахь ҳаауеит ззырҳәа. Уаҵәы нанҳәоуп, уаха ауаа ыцәом, бар банџьиа ҟарҵоит, «аҩсҭаацәа рбылуеит», ишәхашҭма, ҵыԥх Қәаблыхәраа рҿы убас еизаны аҵх ԥырымҽи. Сар-гьы сцоит, сҳәеит, аха сышәмышьҭит, аҵх ԥыбҽыр, ацәа быгхар, бычмазаҩхоит, шәҳәан.

— Ы-ы, иаадыруеит, иаадыруеит. Ажәытә уи зе-гьы иҟарҵон ус, аха уажәы ҳаазқәылаз иҟазҵои иҟазымҵои еиҟароуп. Ҳара ҳаҩнаҭаҿы бара банхәыҷыз барбанџьиа ҟаҳҵеит, қәны хәҵәык амца ацраҵаны бнахаага-аахаагон, уи, абар иҵышт 10–12-ҟа шықәса уи ҟаҳамҵеижьҭеи, — рҳәеит, — аха уеизгьы аҷкәынцәа ҳнеиуеит анырҳәа, аҩысҭаас ижәбылуа сыздыруам, аха иааит. Шәыхәмар, шәычча. Акәац ҳамоуп, аҩы ҳамоуп, кәытқәак шәшьы, уаҳа акгьы ҳҭахым. Ишәырша, уаҵәы усгьы ныҳәоуп, — рҳәеит Алиаси Есмеи.

— Ас нанҳәа ауха аҵх ахьԥырҽуа чара руама? — ҳәа дрызҵааит Камаҷыҷ.

104 ~
— Ари ачара ахьӡӡам, аха уаххьа бзиак ҟашәҵар, ҳаргьы ҳаашәыдыбзиалахап, — иҳәеит Алиас.

Ус дук мырҵыкәа иааилашәшәит, аҷкәынцәа, аӡӷабцәа аизара иалагеит. Барбанџьиа ҟаҳҵап, рҳәан, ақәны хәҵәы еизганы амца ацраҵаны ахы ԥара иаҿын. Ԥыҭк анааб-жьыс аҷкәынцәеи аӡӷабцәеи рхыԥхьаӡара иазҳаит. Уи сҳәеит ҳәа, аҷкәынцәа иреиҳабацәазгьы ԥыҭҩык ҟалеит: аписар Леуангьы (рыхәԥҳа) абра дақәшәеит. Аҷкәынцәа, аӡӷабцәа рыбжьаргыланы амцабз ду ҩ- аршьынак рҟынӡа инаӡоз иахыԥон амцабз иалҟьаны . Ус ақәны хәҵәы зе-гьы анырблы, аӡынра иацәынхаз аԥҳәнымҩақәа Али-ас ананыра изықәыз лбаарган, ақәныхәҵәы ацынхәрас амца ацраҵаны иахыԥон. Уи ргәы анақәҿыӷь ахыԥара иаҟәыҵын, алабақәа кны, амца иакәшаны инагылан, иасуа арцәара иалагеит, аҩсҭаа Џьангьари дҳаблит, даҳ ҷыҷит ҳәа. Ашьҭахь, аҵәа ду, амӡырха агәҭа иҭагылаз, амҵан инатәан, ашәаҳәара-акәашара иалагеит. Ус ихә маруан акраамҭа. Нас аԥшәма днарыԥхьаны, мап- чап, рҳәеит, аха имукәа зегь наиртәан, акрырҿеиҵеит. Аб раҟагьы акраамҭа ашәа рҳәон, икәашон.

Ашьҭахь «мацәаз еимда » иналаган, убригь акраамҭа иаҿын, ргәы ақәҿыӷьаанӡа. Убас ихәмарт, иччеит...

Нас аҷкәынцәа аӡә «начальникс» дҩагылан, астраж никцәа ҳәа ҩыџьа ааиваргыланы, ҭарџьманс ҳәа ҷкәына хырцәажәак иара иеиԥшыз иаԥхьа дааиргылан, «урыс бызшәала» «ажәлар» драцәажәо далагеит, уаҟа еизаз зегьы ишыччоз ркьатеиах ԥиҵәеит, иҿашәалак иҳәон азы. Уи бызшәа ҳәа издырӡомызт. Џьоукгьы ирашшу-ан, џьоукы аус рықәиҵон, џьоукых (ҷкәынцәак), аҭакра рықәшәазшәа, « истражникцәа» рыла «анабахҭа» (ачыс ҭра) иҩнеикуан, џьоукых — ишьапы кыдҟьаны наҟ идәы лицон. Аҩны итәақәаз џьоукы ачысҭра иҩнеикыз рахь рыбжьы дыргон:



~ 105 ~

— Еи, уара, шәара шәначалники шәареи шәнеицәа жәаны, гьангьашрыла, уаҵәы шьыжьымҭантәи ҳхәы шәымфааит...

Шьоукыхгьы абарҭ ирҳәаз аҭакс рыбжьы надыргеит:
— Шәара ишәҳәо змааноу аԥшәма игәиҽанҵароуп, уаҵәы шьыжьымҭан какалда ҳашәмышьҭын ҳәа ауп,

— рҳәеит. Убригь кыр иахыччеит, ианаалоз самырҟәыл ажәақәак нацҵаны.

Еиҳарак «аначальник» иаурыс бызшәеи, ус уи «иҭар џьман» иеиҭагашьази ауаа итәаз ишыччоз индырҵәеит, аурыс бызшәа сҳәоит ҳәа, иҿашәалак иҳәон: зны-зын лагьы драцәҳауан, аӡӷабцәагьы хәыда инымхеит, Леуанк

— уи зынӡак аччара изнымкылазт, ддәылҵын, абарҵаҿы дтәеит, ачабра иблақәа ирыдкыланы, илаӷырӡ рыцқьо.
Леуан дышдәылҵыз «аначальник» иангәеиҭа, «ас тражникцәа» изынеишьҭит абрахь даажәг ҳәа, Леуан шәысҟәаҵ, шәанаџьалбеит, сыԥсит сшыччоз, иҳәеит, аха дрымгар рымуит.

Алиас днагылан, «аҭарџьман» ила диҳәеит, абахҭа иҭакқәоу ауижьразы.

— Изҳәо дызусҭада ҳәа дузҵаауеит, — ҳәа еиҳәеит аҭарџьман.

— Изҳәо аԥшәма иоуп ҳәа сызиаҳә «аначальник», уххь згеит «аҭарџьман», — иҳәеит Алиас.

Аԥшәма иажәа «аҭарџьман» «аначальник» илымҳа, аҟынӡа инеигеит: «Аначальник» ацәҳарагьы налаҵаны акаанмыжькәа зегьы аниҳәа (аха ари заҳауадаз, нас-гьы зегьы аччара иаҿын, иҳәашьа уамашәа ибаны), «аҭарџьман» даацәажәан, аԥшәма захьӡузеи ҳәа дуаз ҵаауеит ҳәа еиҳәеит.

Алиас даацәажәан:
— Аԥшәма захьӡу абри аҩны зтәу соуп, шәанаџьалбеит аԥсшәагьы шәхашҭма? — иҳәеит.

«Аҭарџьмани» «аначальники» неицәажәахын:

106 ~
— Аҩны злоутәу ала ашәҟәы умоума ҳәа дузҵаауеит аначальник,— иҳәеит «аҭарџьман».

Алиас дыԥшаауа иџьыбаҿы газеҭ цыԥжәахак ибан, иаарҽеишәа инеииркиит. «Аначальник» алашараҿы цқьа днахәаԥшын, иҭарџьман ажәақәак наиеиҳәеит.

— Даара документ бзианы иумоуп, хырҳагас аллаҳ иуиҭааит! — иҳәеит «аначальник», — иҳәан, «аҭарџьман» Алиас изхынирҳәит.

— Уажәы «аначальник» дузҵаауеит абашьԥорҭ умоу-ма ҳәа, — иҳәахт «аҭарџьман».

— Уаҩыцәгьак дҳақәшәеит убауоу, — иҳәан, Алиас иџьыба дҭаԥшаауа далагеит, қьаадыжәк џьара избозар ҳәа. Убри аамҭазы машәыршақә иҭаҭынкәалаԥ иџьыба иааҭихит.

— Исырбеишь! — иҳәан ибызшәала, иааимпыҵихит, нас «аҭарџьман» ила адырра ииҭеит:

— Умԥшаан, амала абри даара башьԥорҭ бзиоуп, — иҳәан иааиртын, ацигар ҟаиҵан, аҭаҭын ахара далагеит.

Нас «аҭарџьман» днагылан:
— Ашшцәа шәааи, шәусқәа иашәҳәа, — иҳәеит. Аӡәа ӡәала инеины иашшуа иалагеит. Урҭ иреиҳәози русқәа шибози зегьы ркьатеи ԥнаҵәон, аха Леуанк уаҳа изымч ҳауа далагеит.

Ашшцәа аӡәы «аҭарџьман» дизҵааит:
— Абри аначальник ԥыҭк аҟара исҭар, изыҟалару сус дацхраар?

«Аҭарџьман» даара дгәааит:
— Ишԥоугәаӷьи аҳәынҭқар дуӡӡа ичиновник аҽны шьыбжьон, ауаа зегьы ишырбо-ишраҳауа аҵарҭыша исҭоит ҳәа?..

— Мамоу, дад, ухаҵкы, «аҭарџьман», ҽынла акәымкәа хәылԥазык уаҩ даныҟам иҭыԥ аҿы снеины исҭар ҟалару ҳәа суазҵаауеит, — ҳәа еиҳәахт.


107 ~
— Уи даҽакуп, ԥаразар, ҽынла иуҭаргьы ҟалоит, Днас кьаԥхьаны, наҟ инапы инануҵоит, шьтәазар, ма аҩы уалырла изноугарц уҭахызар — уи уахынла, иҭыԥ аҿы инаганы иуҭоит.

— Уаҟа иназгар, идикылару?
— Уи уазымҵаан, уажәы ибама аҵарҭыша дкыла-ра! «Аначальник» ӷәӷәала ибжьы ааиргеит ашшцәа аашәышьҭ ҳәа. «Аусбара» деиҭаналагахт. Уажәшьҭак «ажәлар» ирзымчҳаит уаҳа аччара. Леуан иакәын — абар ҵаҿгьы дзымаанҿасызт, адәахьы ддәылҵит. Убрахьтә ибжьы ааиргеит:

— Анцәа шәишазар, днышәкыл уара убри ауаҩ, шьҭа иазхоуп аччара, ҳаԥсит, уаҳа ҳалам! Нас «аначаль-ник» асқам днықәгылан, аӷьычра ҟамларазы ажәақәак «аҭарџьман» ила иҳәан, днылбааԥеит зегьы рчабрақәа, ркалҭқәа уҳәа рыла иадкыланы рылаӷырӡқәа рбо ин дәылҵит адәахьы.

— Аҟәа, Баҭым, Қәҭешь уҳәа ақалақьқәа рҿы атеа трқәа, ациркқәа збахьеит, аха абри еиԥш ассир зымбацт, исмаҳацт. Аԥсуаагьы ирымазаап рхатәы театр, атеатрқәа избахьоу зегьы хараӡа иреиӷьуп уаха избаз, – иҳәеит Ле-уан.

Ус, ԥыҭрак аҭаҭын инаха-аахо ицәажәо итәан, ашь ҭахьы Алиас днарылагылан:

— Дадраа, уаха абра еизаз абзиаразы, агәырӷьаразы ҳаибабааит зқьышықәса! Ишыжәбо еиԥш, макьана аҵх крыҟоуп, арбаӷьқәа макьана зныкоуп ианҿырҭхьоу, ацәа ҳамкразы сара ак шәабжьызгоит, шәақәшаҳаҭхозар, — иҳәеит.

Зегьы неицҿакны:

— Даара ибзиоуп, иҳаҳә, — рҳәеит. Нас Алиас даа цәажәан:

— Сара ишәабжьазго иусхьанҭоу акы акәӡам: абраҟа иҟоу зегьы икьаҿу, уаҩ дзырччаша, ма дзырхәыцша, мам-

108 ~
заргьы уаҩы иџьеишьаша ахԥарра злоу акака, ажәабжь ҳшәырҳәа, — иҳәеит.

Абри зегьы ақәшаҳаҭхеит, ргәы иахәеит. Мшәагә дахьтәаз:

— Уаха Ԥҳазоу Бирам абра дҳамазар, шәкы рыхкы лакә ҳаиҳәарын, — иҳәеит.

— Алакә ҳалашәымгалан уаха, алакә акәым, ажәа бжьқәа, — рҳәеит зегьы.

— Алиас, уара ишҳабжьоугаз еиԥш, акык-ҩбак раҟара ажәабжь ҳаҳә, нас ҳаргьы ҳналагап, — иҳәеит.
Ҭамшьыгә дахьтәаз:

— Ала зшьыз атыша иҳәеит ҳәа, абри еиԥш аус сара ианшәабжьызга, ахы сара искып, — иҳәан, дналагеит Али-ас. — Ажәытә аҳ ихаан Маан Ҳасан ҳәа аамсҭа дук дыҟан. Зны убри Ҳасан имакшәа маӡа уск ҟаиҵарц иақәикызаап, ари аҳ иҵихит. Аҳ даамақарын ауаа ишраҳауаз, — Убри Ҳасан сара дансеикан, сара сагьуаҩыхым, иара имаҵуцәа реиԥш, ҽабаамзар дзықәтәо имамкәа, аламҵ ихаабыцуа, абӷьы зыхьныҳәҳәы алтә фрахьҵәыла иҟәицо, ажьацәа ихарҩаны, икәымжә кьаҿ хәыҷы цқьа дыхнамҩо, ижә цәеимаақәа ишьацәхыԥқәа ркылҳәҳәо, дҽыжәҵны дна-зыдгыло наҟ инаскьо дҟасымҵозар, — иҳәеит.

Абри Ҳасан иаҳан даара дазхәыцит, нас дук мырҵӡакәа ҽабаа ԥхҭык иԥшаан, кәадыражәк нақәыҳәҳәаны, икәым жәкьаҿ хәыҷык неишәиҵан, жьацәа хылԥак ааихаҵаны, абӷьы ахьныҳәҳәы фрахьҵәык ҟамч цынхәрас иаашь ҭихын, аламҵқәа ихаабыцуа, убри аҽы дақәтәаны аҳ иашҭа дынҭалт.

Аҳ исоф дықәгыланы дизыԥшуеит дабатәи гмыгу сашҭа иҭалаз ҳәа. Егьырҭ ауаа дуқәагьы, убраҟа аҳ ива гылақәазгьы, ччиак даауеит ҳәа изыԥшуан.

Аҽхарԥарҭаҿы иҽы нҿаҳәаны (уаҩ днеиԥыланы дын ҽыжәихуазу!) асоф даахәназар, абар Маан Ҳасан ду.

109 ~
Аҳ абӷьааҳәа идырт абри змааназ.
— Ааит, уара аллаҳ дуқәшәиааит, уаҩысҭааны узшаз унеимыгӡароуп! — иҳәан, наҟ аҩныҟа уҩнал ҳәа диҵаҟьеит, — Уажәыҵәҟьа деилашәҳә! — иҳәан, деиларҳәеит.

— Аҽы ԥхҭы акәадыражә шақәу наҟ агәашә иҭцаны шәаҵаҟьа! — иҳәан, наҟ икарцеит, иара Ҳасан данцоз, да ҽа ҽык, кәадыр бзиак нақәҵаны дақәыртәаны дишьҭит,
— иҳәан, Алиас иажәа даалгеит.
— Уаҩы гызмалк иакәзаарын, убо, Ҳасан захьӡыз. Абас дақәсыршәоит ҳәа аҳ ианиҳәа, заа иара ихы ақәиршәеит,
— рҳәеит.
— Убри Ҳасан итәы саналага, убри игызмалратәы да ҽакгьы шәасҳәап, — иҳәан, деиҭаналагеит ажәабжь ҿыцк Алиас. — Аҳ иԥҳа дыԥсны дыгҿан. Ажәлар ҵҩа змамыз еизаны иҟан. Зегьы чгон, иџьабон, џьоукы ргәы былны, џьоукы игәы иахәап ҳәа, џьоукых аҳ ицәшәаны. Маан Ҳасангьы абра дыҟан. Абарҭ ауаа ируаз аниба, сычго, аҟәыд ыфо абра сызтәом, иҳәан, агәылара дцеит. Сгәы бзиам, иҳәан, иҽыргызмалны дышьҭалт. Аԥшәмацәа ирура рзымдыруа ихагылан ачгьахьа идыргалар, дгәаар ҳәа ишәеит, ахаатәы идыргалар — аҳ иԥҳа шәгәылара дыгҿаны ахаатәы аҭыӡшәа шԥажәгәаӷьӡеи ҳәа, ихирҵәар ҳәа ишәон.

Аԥшәмацәа шихагылаз ибон, аха иара имбошәа иҽы ҟаҵаны дырзыԥшуан, нас ихы дҩахан, даарылаԥшит. «Абни закәызеи ижәуа?» — ихәан, дрызҵааит. «Ҟәыдуп»,
— рҳәеит. «Егьи — закәызеи ақәаб ала икнаҳау?» — деи ҭарызҵааит. «Уи хшуп, абри уажәы иршны амца иахаа-геит», — рҳәеит. Нас дхәыц-хәыцуа, акыӷәраҿы џьам дук илаԥш нақәшәан, «Убри аџьам ала исышәҭ арахь абри ахш», — иҳәан, ахш ижәразы иҽааирхиеит.

Аџьам ду азна неидыркит. Дахәо-дахәо мацара зе-гьы ижәӡеит, аџьам ааҭаирцәит. «Аҳыҳ, шьҭа сыԥсыргьы

110 ~
сыԥсааит!» — иҳәан, аҭӡахьы иҿы нарханы дыцәт, — иҳәеит Алиас.

— Дызгара ижәааит, дыԥсуоу, иҽеиӷраҵаны дыцәеитеи, — рҳәеит итәаз зегьы неибарччан.

— Уажәшьҭа, Леуан, иҳауҳәароуп уара узықәшәахьоу, иџьоушьахьоу ажәабжьк, — рҳәан, инеидгылт.

— Уаха абра аџьашьатәы исшәырбаз аҵкыс еиӷьу ишәасҳәозеи, — иҳәан, даасамырҟәылт Леуан, нас, ирму ӡошәа аниба, дналагеит ажәабжьк аҳәара:

— Шықәсык Харчлаа рус аҵыхәала Қәҭешь окружнои суд26 ашаҳаҭцәа ирыԥхьаны ианыргоз, саргьы сырге-ит. Ҳначальникгьы иԥхьан дыргеит, Хәарҵкиа Беслан-гьы дыҟан. Убарҭ ашаҳаҭцәа дрылан Баҭагьы. Асуд аҿы ашаҳаҭцәа ирызҵааит. Аус здыз далдыргеит. Аха уи аза-ауазеи, уи акәым аус злоу.

Асуд аҿы аус ианалга, ауха ҳазлаауаз ҳмоузт, уаҟа ҳаанхеит. Ауха зегьы ацирк ахь ҳцеит, избан уҳәар, ацирк рымбацызт ҳара иҳацыз аӡәгьы, Беслани сареи ҳада. Ацирк аҿы аӡәы зынӡак дҳаракӡаны аихатәы ша шәа дықәныҟәо дышнеиуаз, Баҭа илаԥш наиқәшәеит. Баҭа зегьы дшыжәдыруеиԥш, уаҩы ҵарны, уаҩы еилых ханы дыҟан. «Ааи, шәанаџьалбеит, абри далҟьаны дка ҳауеит!» — иҳәан, ихҭырԥа ихҵәа, днаҵҟьан, днеи-ны дыниҵагьежьит, абраагьы даҟәыҵуам уи аҳәҳәара «Шәанаџьалбеит, шәуаами, дкаҳауеит!» — ҳәа. Убысҟан абраҟа, ацирк аҿы, агубернаторгьы дыҟазаарын. Аӡәы акәыкәыҳәа дыҳәҳәо даниба, уи ихьыз иалидыраау-аз, «Ааит, рыцҳа, аӡәы иимбацыз акы аниба, ихы еила-газаап», — иҳәан, абри уажәыҵәҟьа ахагацәа рҭыԥ ахь дыжәга ҳәа реиҳәеит. Аполициацәа наисын, деимырхха дыркын дырго даналага, зынӡак аҳәҳәара далагеит «Бес-лан» ҳәа. Беслангьы днаихьӡеит, аха агубернатор апри-

26 Қәҭешьтәи аокруг аӡбарҭа — усҟантәи аамҭазы Амраҭашәа ратәи Қырҭтәыла зегьы аҟны иреиҳаз ӡбарҭан.


~ 111 ~

каз ҟаиҵахьан. Беслан дызусҭадаз урҭ рзы. Акәыкәыҳәа дшыҳәҳәоз, ахагацәа рыҩнахьы дыргеит.

Уаҟа ампахьшьқәа ырҵәины ихы иакәдыршо иана-лага, иҳәҳәара ҳәҳәара нацҵаны дрызнымкылеит. «Ааи, рыцҳа, зынӡак ихы еилагазаап!» — рҳәан, исуа, дкыдҟьо дрыман ауха шаанӡа. Адырҩаҽны ианааша, Беслан агубернатор агәра ииргеит дышхагам, ихы шеилагам, иахеижьҭеи ихы еиламгазар ҳәа. Агубернатор изинала ҳцан, Баҭа ахагацәа рыҩны ддәылганы дҳаманы ҳааит. Даҽа ԥыҭрак ҳамнеир, дхагахар ҟаларын, — иҳәеит Леу-ан, иажәагьы даалгеит.

— Ааи, «амашәыр аҳампал иалоуп» — ҳәа, ирҳәо мыц ӡам, ииашаны иҵабыргуп. Егьзлаӡамыз аказы уи ауаҩ ихы еиламгахьази, — иҳәеит, даахәыц-хәыцын, Алиас.
— Уажәы, Луман, иҳауҳәанда ажәабжьк, ашарагьы ааигәоит,— рҳәеит итәақәаз.

— Ишәасҳәареиԥш акгьы сыздырам, аха... — иҳәан, дналагеит: — Абри амҩа ду, Егри Кәыдри рыбжьара апо-дриадчик27 аџьам Иаҳиа Абасоӷли иҟаҵаны даналга, аначальник округа Браккер идикыларц ауаа рацәа ицны амҩа данын, игәеиҭон аҟаҵашьа — ибзиоу, ицәгьоу ҳәа. Аӡқәа, акәарақәа уҳәа убырҭгьы ашәҟәы ианиҵон рыхьыӡқәа.
Аӡҩыбжьа данааӡа, кәарак иахьӡузеи ҳәа аначаль-ник округа ҭарџьманс уи аҽны ицыз Қәыџьмахан ды ниазҵааит. «Абри Џьамӷәарӷәал ахьӡуп, — иҳәеит. — «Ишԥа, ишԥа?» — иҳәан, деиҭаизҵааит. Дырҩегьых аҭакс «Џьамӷәарӷәал ахьӡуп», — иҳәахт Қәыџьмахан. — «Иҳәеишь дырҩегьых умыццакыкәа», — иҳәеит аначаль-ник». Қәыџьмахан ишиҳәац еиҭеихәахт Џьамӷәарӷәал ҳәа. Аначальник ибз иҿы иааҭеирбылгьан, «Дза-ҩарҩар-

27 Аподриадчик — аподриадҟаҵаҩы — аҳәынҭқарра ма ауаа беиақәа ус дук ҟарҵарц рҭаххар (амҩаҟаҵарааны аргылара уҳәа убас егьырҭгьы), знапы ианырҵоз ауаҩы ихьӡын.


~ 112 ~

ҩар!» — иҳәеит. Зегьы аҟырҟырҳәа инеибарччеит. — «Усҟан уи збаз-изаҳаз моу, ҳара ҳәанҳәахла изаҳазгьы ҳарччеит», — рҳәан, инеибарччахт. Аҭарџьман акәара ахьӡ аԥсышәала ибзианы иҳәеит. Аха аурыс бызшәала ашәҟәанҵараҿы ус ианааломызт. Нас уаҟа ирыцыз Амтон иԥхьан, изҵааит, уи «Джамгәаргәал ахьӡуп» — аниҳәа, ашәҟәы инаниҵеит...
— Шьҭа, Каԥшь, ак ҳауҳәароуп, — рҳәеит аҷкәынцәа.

— Сара акгьы сыздырам, амала исыдшәымцалан! — иҳәеит, аха изыӡырҩуадаз.

— Сара избаз акәымкәа, исаҳахьоу шәасҳәап, — иҳәан, дналагеит ажәабжьк.

— Аԥсны, абра абжьуаа рҿы, қыҭақәак рҟны аӷьычра анырацәаха, аӡәи-аӡәи рыгәра еибамго ианалага, сыжә зӡаз уара уоуп, сыцә зӡаз уара уоуп ҳәа. Рыхәдацәа анеи-бак, ажьирақәа рҿы еибарқәуа иалагеит. Аха амцныха рфо иалагеит. Нас, издыруада, аныха иаҳа иацәшәар, рҳәан, Одышьтәи ныхак иааԥхьеит, ара убри аамҭазы дааит ныхаԥааҩык, ныха ҟьаҟьадук ихәда иахшьны. Сара ишысымӡа, уара ишумӡа ҳәа зҳәаз иеиԥш, еибар қәуа иалагеит. Аныхаԥааҩ агәра диргон иныха амч ду амоушәа. Зны ауаа жәпаҩ ицны қыҭак аҟнытә даҽа қыҭак ахь дышцоз, амҩан бнак аҿы хараӡа аӡәы апҟаҩҳәа иҽы амгәацәа аҟамчы ныҵеиҵан иҽы нықәырԥала-аақәыр ԥало даауан, аныхаԥааҩ ихәда иахшьыз аныха ҟьаҟьа ду аақыџьқыџьын, «Наҟ сҵәахы, укәа сҭаҵа, иааиуа уаҩыцәгьак иоуп, сицәшәоит», — аҳәеит. Аныхаԥааҩ днахәыц-аахәыцын, гьангьашрыла аԥара еизигозгьы ихашҭын, инамыс ишианаҳәаз еиԥш, дынҽыжәԥан, ины-ха ҟьаҟьа ду ҿыцха аҳәынҵәа инылаижьын, «Уара ауаа цәгьақәа урыцәшәозар, ауаа рыцҳақәа, акәадақәа роума уара иуршәо, узиааиуа!» — иҳәан, днақәԥалан, аҳәынҵәа инылеикәаҳаит, ишьҭахь инеиуаз аҽцәагьы нақәԥалан, иԥыххаа аҳәынҵәа иныларкәаҳаит...

113 ~
— Иара убысҵәҟьа ақәнагон! — ҿааиҭит иӡырҩуаз руаӡәы.

— Шьҭа, Шьмаҭ, ажәабжьк ҳауҳәароуп, уара анкьа акануеирагьы28 уалан, акануеицәа ражәабжьк умдыруа уҟам, — рҳәан, дыхҭаркит.
— Шьҭа ишоит, шәысҟәаҵ, шәызхара шәыччеит, уаха-зы уи шәызхоуп, даҽазны еиҭаҳарҿыцып, ишәҭахызар, — иҳәеит, аха ирымузт, ацәажәара дналагеит: — Аҭырџьман Шьмаф — зегьы дыжәдыруеит — убри ҳара дҳаман ури-адникыс. Зны абазар ахь дцан, ԥшьбаҟа-хәбаҟа кәтаӷь ихәҳаит. Иџьыба иҭеиҵар — уаҟа иԥҽып ҳәа дшәеит, иа-хьигара изымдрит. Нас дхәыцын, ихылԥарч ду инҭаҵаны ихеиҵеит. Ус, иҽыриашаны ҭынч, дшәа-дырҳауа дшааиуаз игәиҽанӡамкәа ҩындук дахьааваҵәиуаз, аокруг аначаль-ник дааиԥылт. Абраҟа хәыцрас иаҭахыз, абӷьааҳәа ихыл ԥа ааихиԥааит, акәтаӷьқәагьы аттаҳәа ҵаҟа инкаԥсеит...

Ари заҳаз, ажәа аалгаха имҭакәа, аҟырҟырҳәа зегьы ааибарччеит.
— Уажәшьҭа даҽак ҳаҳә. Аначальник абри еиԥш ани-ба, игәы иаанагашаз аадыруеит, — рҳәеит.
— Даҽакгьы сымҳәар уеизгьы ижәуам, — иҳәан, даҽа жәабжькгьы аҳәара дналагеит: — Зны Салуман Очам-чыра баандаҩык дирҭеит Аҟәаҟа дга ҳәа. Абаандаҩы ус цәгьа имаӡамызт, ибналозгьы иакәӡамызт, аха Салу-ман уи абаандаҩы ижәҩа неидырххала инҿеиҳәан, иара дынҽыжәлан, ашаха нароуны икны, дыниаԥицеит.

Салуман усҟан дкануеин. — «Ааи, уанаџьалбеит, Салу-ман, сыжәҩа еидыххаланы иакит, сашьӡеит зынӡак!» — иҳәеит, аха дхьаԥшынгьы дихәамԥшит. Дхыԥхыԥуа агаҿа дықәцаланы дшааицоз, абаандаҩы ихы лаирҟәит иеи-маа ирҽеиуашәа, иҩнапык рыла аԥслымӡ Салуман ибла

инхиԥсалт. Изызӡозеи, уи абри Жьац амӡышәа иакәын.

28 Акануеи (аурыс ажәа «конвой» аҟнытә иаауеит) — араҟа ауаҩы данбаандаҩыртәлак, абахҭа дҭаркаанӡа дымҩаԥызго, дзыхьчо иоуп изахьӡу.


~ 114 ~

Салуман акәыкәыҳәа дыҳәҳәан, аҽы иҽалырҩрны, иблақәа кны, амшын абжьы ахьиаҳауаз ахь дыҩит. Уаҟа иблақәа акраамҭа рыӡәӡәара даҿын, ашьҭахь иблақәа аарла ианаахит, абаандаҩы дабаҟаз, дцахьан!..

— Мҩа бзиа дақәшәааит! — рҳәеит, изаҳауаз ааибар ччеит.
— Ишеит, ишеит! — абжьқәа аагеит.

— Ура! — рҳәан, Шьмаҭ днышьҭырхын, хыхь-хыхьла днаганы амӡырха агәҭаны днадыргылт. Нас иааинҟьаны ԥыҭрак икәашон. Ацарахьы ианықәгыла, аԥшәмацәа рыҳәеит, ахьурӡы кнаҳҳаит, уажәыҵәҟьа краауеит, кры-фаны шәцап ҳәа. Аха имцар рымуа ианалага, аԥшәмацәа адәны астол надыргылан, ашә ххны ачанахқәа рыла инықәдыргылан, аҩы, ауатка рзаарган акака, ҩба-ҩба аҵәыца ржәын, «Ҽааны иахьаҽынгьы абас ҳаибаргәырӷьо зегьы ҳаибабалааит, иҭабуп, аԥшәма! Учеиџьыка аллаҳ иазирҳалааит!» — рҳәан, индәықәлеит.

— Иҭабуп, дадраа, шәыԥсынҵры бзиахааит, зықьна шықәса аллаҳ шәнеишьҭлааит, иахеижьҭеи ҳгәы ҟашә ҵеит, аллаҳ шәгәы ҟаиҵалааит! — ҳәа нареиҳәеит аԥ шәмагьы.


XX

АЛИАС АИАШЬА ДИРҲАИТ

Ҽнак шьыжьымҭан, гәылаԥҳәыск Алиасраа рҿы дааин, Ҭорҟан иан Шьарифа ӷәӷәала дычмазаҩуп
ҳәа ралҳәеит.
— Бцеишь , бара, Камаҷыҷ хәыҷы даашьҭыхны уи ачы мазаҩ лбара, сара сгәы бзиамшәа сыҟоуп, сызцом, аҩны сыҟазааит, — иҳәеит Алиас, иԥҳәыс лахь ихы нарханы.


~ 115 ~

— Дычмазаҩ ӷәӷәоуп, рҳәеит, иумаҳаи, уара аҩны уш тәоу, ак лыхьыр ԥсроуми!

— Ҳаи, ус иаразнак иаалырҟьаны дшыԥсра дыҟоума!
— Иудыруазеи, аҭакәажә рыцҳа, дааихәласыр, убри ауп лыԥсрагьы.

— Бара, иаҳҳәеит ҳәа иаразнак аԥсрахьы лхы лырхеит, дҭакәажәуп ҳәа. Уи ус дхьыҭҟәыҭуеижьҭеи дыԥсуазар, шьҭа егьараан дыԥсхьазаарын. Уи ус дыҟоуижьҭеи, аҿарацәа шаҟаҩ ԥсхьада! «Арҭ шҿоу акәамԥа кашәоит»
— ҳәа ирҳәо бмаҳаци, заҟаҩ лаҩлххьада. Уи сҳәеит ҳәа, «есқьынгьы амҟәыба аӡы аанагом», — рҳәоит еиԥш, ус дычмазаҩ ӷәӷәаҵәҟьаны дыҟазар, иаарласны адырра сышәҭ, саргьы снеип. Ус анакәымха, сгәы бзиам, ацара сацәаашьоит, аҩнгьы уаҩ дыҟаӡамкәа ишԥаанҳажьри. Насгьы ачачанцәа29 абра аӡԥшаҳәаҿы итәоуп, уаҩ ҳшыҟам рбар, ҳақәырхышт.
— Ааи убригь ҵабыргуп... Усҵәҟьа дымгәаҟуазар, ԥыҭрак ҳанхар ҟалап, — рҳәан, Есмеи Камаҷыҷи рҿынар хеит. Агәашә инҭыҵуаны, Рафида даарԥылт. Иахьцоз, изызцоз анларҳәа, ларгьы дрыццеит.

Уажәы абраҟа имацара даанхеит Алиас. Абар шықәсык ҵуеит Алиас иажәра, ичымазара, имчкәадара, иаӡәра дазхәыцуеижьҭеи. Иахьа абарҭқәа ихы риҭеит, дықәиоуп абарҵаҿы, дхәыцуеит:

«Қьаранџьык даазгазар, уи шықәсык еиҳа дмаан ҿасыр ҟалап. Аусутәқәа дрышьцылаанӡа дсасуп, дҿыцуп ҳәа имаршәа шыскуа, иҿҳәара цоит, нас даҽаӡәы снаишь ҭалахроуп... Абни, Леуан зыӡбахә иҳәало, аӡлагарахьча аурыс Иван дсыдызгалар, иашьас дҟасцар... Аурыс-
гьы сара иашьас дызласыхәарҭоузеи, аха «аешьадара-зы амба шьаҟа гәыдызкылаз» — ҳәа, ҳаҭыр иқәысҵар, пату иқәысҵар, исымоу ахәыҷы даласырхәыр, нас уб ригь дуаҩыми, бзиа дшаабо идырыр, иаргьы бзиа ҳаш

Ачачанцәа — араҟа иаанаго ауаа цәгьақәа акәхап.

116 ~
ԥеимбари?.. Ҳаицхыраар, ҳныҟәибагап. Ҵоуп, бызшәала ҳаиқәшәом, аха Камаҷыҷ хәыҷы хар лымамкәа илҳәоит, саргьы «шалҭаи-балҭаик» еилсырго сыҟоуп. Уи абызшәазы егьоурым, абри аф зысыз ауаҩышьоуп, ауаҩышьа мыж-да! Иуаҩышьа бзиахар, уаҳа акгьы сҭахым. Уи сҳәеит ҳәа, ҳара иаҳнымаалаз, уи уаҩы иҿы дхәарҭам. Егьа уаҩышьа бааԥсы имазаргьы, ҳара иаҳнымаалаз, уи дзеиԥшрахаша сыздырам, уи уаҩытәыҩсак иҿы ихәарҭоу аӡәы иакәым. Уажәы, убри Иван иашьас ҳәа сааиԥхьар, исылшарызеи убри исҭаразы, иуаҩышьа еилыскаанӡа? Сыҩны-сгәара зҳәаз иеиԥш, уи уажәы дысзақәыргәыӷуам. Чнырс, хьчас даазгозар, исҭаша здыррын, уи мариан: лабакы ша ӷааҵыск аҟара наисҭон30, нас — сырахә рҵакыра аб жа. Абри еиԥш аус иаҳа ихьанҭоуп. Уажәы зназы ифатәи ишәҵатәи рзы дмашшуа дҟасҵап. Нас сырахә рҵа кыра даласырхәып: х-камбашьхьаки фыжәхьаки сы-моуп, иара данааиуа аамҭа инаркны убарҭ рҵакыра дрылахәны дҟасҵап. Дычмазаҩхар, сихылаԥшып. Сара сыԥсы ҭанаҵы убас ҳнеибагалап. Ацәаӷәага ацәуӷә за-мана сымоуп, ацәкамбашьқәа уӷәк сымоуп, ауардын, ацәаӷәага ацәмаҭәа, ацәеиха уҳәа, насгьы адгьыл зама-на — аҽаҩра дгьыл акәызар — сара исымоуп. Ҳаицынхап, ҳаицаарыхып, ҳафатәи ҳашәҵатәи рзы ҳмашшуа ҳҟалап...

Сырахә рҵакыра абжа анисҭа, ҩышықәса, хышықәса рыла иаргьы ихатәы рахә иоуп; урҭ иҭаххар иҭиип, ҷыдала ихы иаирхәап; мап анакәха, изанызаап ихатәы рахә, ирахә ирызхалап. Ҳаицырхылаԥшлап, ҳаихәап, еиҿу ҩеишьцәак реиԥш. Ҳанхареи ҳанҵыреи раҳасаб аауп. Насгьы Леуан излеиҳәаз ала, уи аҵара змоу уаҩуп, уи арзаҳал ииҩуа ахаҳә еиҩнажәоит, рҳәоит. Камаҷыҷ уи абызшәа бзианы иҿылҵаар ҟалап, аҩреи аԥхьареи усгьы ибзианы илды-руеит. Уи са сзы хәы змаӡам акоуп. Иаразнак ҩ-жьак зкыз

30 Лабакыша ӷааҵыск аҟара наисҭон... — ачныр данрыдыркыло раԥхьаӡа идыргалоз аԥстәы «лабакыша» ахьӡын.


~ 117 ~

сиеиԥшхап. Иара изынгьы кыр иаԥсоуп абри иабжьыз-го дазыразхар. Аԥҳәыс дааигар, атәарҭа-агыларҭа азы деиҵасырхарым. Абар шықәсык, шықәсыки бжаки раҟара аӡлагара дыҵатәоуп, алымт дагаха: дыӡәӡәам-дыҳәҳәам, ддагәахарц егьигым, алу ашьҭыбжь ихы ҭнаҟьан. Абри сгәы иҭеижьҭеи ԥыҭк ҵуан, аха исзыгәаӷьуамызт, Леуан-гьы хәыҷык илымҳа инҭысшьит, аха иара убри азы цқьа аха анимоу, саргьы уа саанхеит.

Леуан уаха даашт, ма уаҵәы шьежьы. Дшааилак, абри сгәы иҭаскыз аус зегьы наиасҳәап. Игәазцошәа избар, дсыманы сцаны диасырцәажәап убри аурыс. Дҳақә шаҳаҭхар, ашәҟәы-абыӷьшәы зҳәаз иеиԥш, акы ҳҭаххар, иара Леуан иҳарҩып...» — ҳәа иӡбауан Алиас, ус Есмеи Камаҷыҷи абарҵа иааҵалт. Алиас дԥышәырччо, ихы дҩахан днарыхәаԥшит.

— Иууазеи, уара, убамба раԥхьа ипытызшәа, узырч-чозеи? — днаиахәмарит Есма.

— Нан, бара, ажәаԥҟа, ажәа самарҟәыл ибҳәаз аҳәсақәа роуп еибызҳәо, урҭ роуп абамба лазҵо-иаазрыхуа, — лҳәеит Камаҷыҷ дахьгылаз.

— Шәара шәбамбатәы акәым ишәҳәаша, шәзызцаз ачымазаҩ дышԥаҟоу? — иҳәан, днарызҵааит.

— Ачымазаҩ дагьыӷәӷәаӡам, аха уеизгьы уцаны дба, — рҳәеит Есмеи Камаҷыҷи.

Алиасгьы урҭ ражәа ааҩбамтәкәа Шьарифа лбара дце-

ит...

Алиас абри аҽны, игәы иҭеикыз дшазхәыцуаз, ҽеила ҭынч дзымцәажәаӡакәа иааиршеит. Адырҩаҽны ианаа-ша, Леуангьы дааит, Алиас иӡбны игәы иҭакны имаз зе-гьы еиҳәеит:
— Леуан, дад, «аҭырқәа уаҷар данкәатраха31, ижәытә дефҭар даԥшуан» — ҳәа, сымч анкәадаха, абри иуасҳәаз

31 Акәатрахара — аӷархара.


~ 118 ~

сгәаныла изӡбит, узыхшаз иныс, угәы иаанаго имӡакәа ишсоуҳәара!

Леуан зназы игәы иамыхәазшәа дааҟалеит, аха ашьҭахь дақәшаҳаҭхеит.

— Закәызеи, Леуан, исҳәаз зназы угәы иамыхәазшәа избеит, уаб Ажьгьери имаҿоуп, имӡакәа ишсоуҳәара, ихәарҭам акы сгәы иаанагозар, исцәумӡан, исаҳә.

— Угәы иаанагаз даара иус бзиоуп, аха... Аха зысҳәо убри аурыс хәыҷык ихы дацәшәо дыҟоуп, ихы наԥхьакшәа абраҟа аӡлагара дахатәоуп. Еиҭаҳәатәыс иусҭом, дсоциа-листуп.

— Уи иуҳәаз захьӡузеи? — иҳәан, дизҵааит Алиас.
— Уи захьӡу аҳәынҭқари уи ичиновникцәеи уҳәа ау суцәеи анхацәеи лашара ахьыддмырбо, рыбӷак ааи ҵырхыр зыҟамло, ҳара арахә хырхәагас ишҳамоу еиԥш, убас хырхәагас иахьрымоу азы, убарҭ ахылаԥшцәа ираӷоу аӡә иоуп. Ажәакала, иугәаламшәои, ааба-жәба шьықәса рнаҩс Ерҭоба32 ҳәа анырҳәоз аамҭазы маӡала еизго, ира цәажәо џьоукы шдәықәыз?
— Ааи, уи сгәаламшәакәа. Маӡаламоу, аргама Очамчы-ра абжьуааи самырзаҟанааи еизганы аҳәынҭқар аусуцәеи анхацәеи рзы дшьыганы дшыҟоу атәы рарҳәон.
— Ус анакәха, уара иудыруазаап, сара изысҳәозеи, убырҭ дреиуоуп абри аурыс Ивангьы, дахьазымдыруаз тәылак аҿы дааин, ихы ҵәахшәа дыҟоуп...

— Нас уи сыҩны даазгар, сиқәӡру? Исабжьоугозеи?
— Уи билеҭла, паспортла деиқәшәоуп. Атәым па-спорт имоуп, дыздыруа аӡә ила дмааԥшыр, шәҟәыла

деиқәшәоуп. Убри азоуп ақалақь ахь дызкылымсуа, иҽы ԥхьакны абра ашьха ашьапаҿы дзыҟоу.

32 Ерҭоба (қырҭшәала акзаара аанагоит) — аԥсуаа рҟны иҟаз анхацәа рреволиуциатә гәыԥ еиԥшны, Қырҭтәылагьы еиҿкаан аҳратәра иаҿагыланы иқәԥоз анхацәа ргәыԥ. Убри иахьӡын Ерҭоба (акзаара).


~ 119 ~

— Ақалақь ахь дзышьҭуада, аҩны дыҟазааит, сара убри еиҳагьы еиӷьасшьоит. Ақалақь ахь ианцатәу, сара сымцои. Уи ус хәыҷык дышшәарҭоу аӡәы иаҳаны изы ҟалом, уара Леуан иуҳәан еиԥш, дыздыруа аӡәы диҿа ҳаны дааимырԥшыр, даргамеимтәыр. Нас, Леуан, абри аус ицәгьам акы акәны иануԥхьаӡа, усыцца убри аурыс иҟынӡа, ацара анаҩсгьы убри аус уара исзыҟаҵа, — иҳәан, диҳәеит. Леуан абри дазыразхан, еиманы ицеит аӡлагарахьча Иван иахь.

Ааԥынрахь инеихеит, аха амшцәгьақәа иҟалаз ԥыҭк наҟ инаскьарцеит. Аамҭа ааԥынроуп, аха амшцәгьақәа еиҭа ӡынрартәит, рҳәон.

Алиаси Леуани еиманы аӡлагараҿы инеит. Аӡлага рахьча Иван ашыла рҩынтуа, ааҵәақәа ирҭаԥсо убра акы даҿын. Иус даналга, даадәылҵит, ашыла ихьтата, ижакьа уҳәа — аакьыскьа иимсацыз — ашыла рылатата, ихахә акәзар — иара убас. Уаҩ аԥшьк, аукы, абаакы, иуа ҩыбжараҿы дыҟоуп уҳәартә днеихьеит, иоурыс маҭәа каҿ-маҿқәак ишәыз даара иҩазахахьан, ихахәы аакьы-скьа ахҳәа злеимкыцыз еилачны, еилажәжәа еилагылан, амала ацәажәара знаалоз уаҩын.

Леуан Иван днаиртәан, изызнеиз ахи аҵыхәеи даараӡа дазырхәыцны иеиҳәеит.

Иван ила-иҿы ааихаччан, иаҳаз игәы иахәеит уҳәартә дааҟалеит. — Абри аҩымш-хымш рыла уеизгьы абрахьтә ацара сгәы иҭан... Абри аӡлагара сгәы ԥнаҵәеит. Аӡлагара уҭоушәа ҳәа, ирҳәо амала ирҳәаӡом, уаҩы ихы еилана-гоит, илымҳа агоит, уаҩ дарцәом, дартәом... Алиас ас ианигәаԥха, уи иуаҩышьа зеиԥшроу сара издыруеит. Абри ақыҭан сара исзымдыруа уаҩ дыҟаӡам, зегьы руаа-шьа здыруеит. Алиас даараӡа ауаҩышьа бзиа змоу аӡәы иоуп. Гәахәас иҟасҵеит Алиас исеиҳәаз, аха... — иҳәан, Леуан иахь дынхьаԥшын, иҽааникылт.


~ 120 ~

— Уи «аха» змааноу саргьы издыруеит, Алиасгьы иды-руеит, убри азы ҳара ҳала акы уацәымшәан, уара уахь ала уск уақәымшәозар, — иҳәеит Леуан.

Ажәакала Иван иарҳәаз даара дазыразхеит, Алиас дыз-зыразны Иван дызқәиргәыӷыз азы Леуан уи аҽныҵәҟьа шәҟәыла ишьҭихырц Алиас диҳәеит, Иван шәҟәгьы сҭахым, быӷьшәгьы сҭахым Алиас иахьтә, иҳәеит аха уеизгьы Леуан иҩырц ихы иадиҵеит.

Алиас иҭаххеит Иван иара иахь даннеиуа амш идыр-разы.

— Иахьеи уаҵәи сызнеиуам, аӡлагара зтәуи сареи ҳаҳасабқәа аабароуп, уаҵәашьҭахь ахәылԥазы ианааи лашәшәлак уеизгьы ежьарак ақәымкәа снеиуеит, аха агәыла-азла зҳәаз иеиԥш, уажәазы аӡәгьы изымдыруа-зааит, нас уеизгьы уа сырбоит. Усҟан урҭ ирасҳәаша сара издырп, аӡлагара схы ҭнаҟьан, сычмазаҩхеит, ԥыҭрак абраҟа Алиас иҿы сыԥсы ааиҭаскырц сааит ҳәа расҳәап. Акраамҭа уа санырбалак, ҳаи, ари араҟа даарыдха-лазаап, убо, уаҳа царҭа имоузаап, рҳәап. Нас наҟ-наҟ ма ирхашҭып, мамзаргьы усҟан уи аамҭа ианаалаша иара аамҭа иаҳнарбап, ҿарԥак, хырқьиашьак ҟасҵап, — иҳәеит.

— Уи иуҳәо саҳауеит, аха сара ус сгәы иҭамызт, аешьа дырҳаны чара хәыҷык, иаҳҳәап, кампаниак ҟамҵаӡакәа егьыԥхашьароуп, — иҳәеит Алиас.

Арҭ ражәа наҟ-ааҟ еиҭазгоз Леуан иакәын.
— Уи шԥазыҟалои, акампаниамоу, уареи сареи ажәа, аԥҟара иҳабжьаҳҵазгьы дарбанзаалак аӡәы изымды руазароуп. Даара шәеиуацәа бзиоуп, ешьарала шәеи зааигәоуп Ҭорҟани Қәаблыхәи уҳәа, насгьы Рафидеи уи лхаҵа Маци даара шәеиуацәабзиоуп, уи сара издыруеит, аха уеизгьы убарҭгьы егьроумҳәан рхала ирдыруа анаҩс,
— иҳәеит Иван.


121 ~
Леуангьы абри дақәшаҳаҭхеит. Алиас абри хәыҷык бзиа имбеит, аха даназхәыц, ус егьамҩоуп, иҳәан, уа да-зааит.

— Убас уаҵәашьҭахь ахәылԥазы шәҩыџьагьы аҩны сышәзыԥшуп, — иҳәан Алиас, игәы ҭгәырӷьаауа, ишьам-хы иҵԥраауа иҩныҟа дхынҳәит. Леуан уаҟа Иван иҿы ԥыҭрак даанҿасит, дара ирзеиԥшыз уск аҵыхәала.

Алиас иашҭа агәашә ааиртын, дынҭалт, аҩны абарҵаҿы игыланы иизыԥшуан Есмеи Камаҷыҷи.

— Уара уаашьа зеиԥшроу ала, ажәабжь бзиак умаҳакәа уҟам, — лҳәеит Есма, ишылҳәац еиԥш.

— Бара абас бдыруеит, џьара сыҟан санаауа, ажәабжьк шԥеимаҳарыз ҳәа, абарҭ ажәақәа рыла бысԥылоит. Уи бара ибыҟазшьоуп. Уи аҵкыс какалк сыркы! — иҳәан, наҟ аҩныҟа дныҩналт.

— Уара егьа уҳәаргьы, угәра сызгом, ажәабжьк удыру-еит, уи аҳәара уҭахым, убри соуҳәаанӡа, какалҳәа акгьы уақәымгәыӷын! — лҳәан, аҩныҟа дыҩнамлакәа, араҟа абарҵаҿы лҽаанылкылт.

Иаҳҳәақәо сыздыруам, аха иара Алиасгьы исҳәандаз ҳәа акәын дшыҟаз, амала хәыҷык иааидырцалар иҭахын азоуп абас зиуаз.

— Нас ианыбмуӡа, ибасҳәап, — иҳәан, длатәеит абар ҵаҿы.

Камаҷыҷгьы днеины днаидтәалан, дӡырҩуеит.
— Иахьа Леуан дсыманы сцеит зҭыӡшәа ҳҳәалоз аӡлагарахьча аурыс Иван иахь.

— Нас ииҳәазеи? — Камаҷыҷ днеизҵааит.

Убри инақәырццакны Есмагьы днеизҵааит, ишәеи ҳәазеи ҳәа, аха убри аҿгьы дмаанҿаскәа, «Уара уанцоз ҳара изҳаумҳәазеи, изаҳцәуӡазеи! — ҳәагьы нацылҵеит, аха уеизгьы еиликааз ирласны иҳәандаз ҳәа иахыццаку-ан.




~ 122 ~

— Сара уахь сышцоз шәара ишәасымҳәеит, избан шәҳәозар, егьсзыҟамҵакәа схынҳәны саар, шәылахь еиқәнаҵон, шәгәы иалсуан. Уажәшьҭа ишәасҳәар ҟалоит сахьцаз исаҳаз, исылшаз аус.

— Шьҭа иаарласны иҳаҳә, иулшазеи, иуаҳазеи уахь-цаз? — лҳәеит Есма.

— Исылшазеи, бымбои, дазыразхеит. Уаҵәашьҭахь хәылԥазы даарц дыҟоуп. Леуангьы иаргьы еицны.

Ари ажәа Есмагьы Камаҷыҷгьы рыла-рҿы аарханарч-чеит.

— Нас уеизгьы иаашьахозеи, дышԥаауеи, ԥҟарас дызқәыргәыӷзеи?

— Дызқәсыргәыӷзеи, бымбои, абра бареи сареи еи баҳҳәалоз зегьы дрықәсыргәыӷит, иаргьы дук ажәа ахымҳәаакәа дазыразхеит. Уимоу, шәҟәгьы-быӷьшәгьы акгьы сҭахӡам, шәара шәуаашьа здыруеит, ус сыҟазааит, иҳәеит, аха сара исымуит. Уи усгьы уа аӡлагараҿы дмаан ҿасуазаап, џьара аӡәы иҿы днеирц иҭахын усуҩыс. Сара абри еиԥш ажәа аниасҳәа, ҳәара аҭахызма, абӷьааҳәа да-зыразхеит.

— Нас уаҵәашьҭахь даауеит, уҳәама? — иҵааит ангьы ԥҳагьы еицҿакны.

— Ааи, уаҵәашьҭахь даҳзаауеит. Иахьеи уаҵәи уа дахьыҟоу иаҳасабқәа ибашт. Ус ишибалак иӡлагара кажь-ны дызцом.

Абриала Алиас даара иааиргәырӷьеит иҭаацәа.
— Даауеит ҳәа шәзеигәырӷьаз, даар егьа шәиеигәырӷьап, — иҳәеит Алиас.

— Сеидру, уара убри иӡбахә умоуижьҭеи абар шықәсык ҵуеит, уара узы хәыҷык дхәарҭаны, насгьы ҳаӡӷаб лҵа раҿы маҷ длыхәарҭахозар, нас ҳашԥамеигәырӷьои! Иҽеины илзырҵаша уаҩы длымаӡамкәа, уахи-ҽни лхы лықәыжьны аҩреи аԥхьареи дырҿуп. Дҩагылар, уара уҳәарақәеи ужәқәеи рҿы дуцхраауеит, ма сара сыҩнус аҿы

123 ~
дсыцхраауеит. Иумбои, лыда дахьҳамам аҟнытә , ахаҵа усгьы, аԥҳәыс усгьы дазкны дышҳамоу. Хәыҷык лыԥсы лзыршьаша аӡәы дҳаур, уи анаҩсгьы лҵараҿы ԥыҭк дан лыхәа, уи ҳаимеигәырӷьакәа, нас ҳзеигәырӷьозеи?!

— Уеизгьы, уи данаауа аухазы хәыҷык анс-арс ҳәа ак-гьы угәы иҭаӡами? — Есма лхаҵа дизҵааит.

— Ус акы уҽазумкын, ажәабжьны абри аус аӡәгьы има ҳааит ҳәа сарҳәеит Леуангьы иаргьы. Зынгьы абра ис ҳәахьеит, уи аурыс хәыҷык ихы дацәшәошәа дыҟоуп, ус маӡалашәа имырҳауҳаукәа иҟалар еиӷьишьоит. Саргьы убри сазыразхеит. Шәаргьы уи аурыс ҳара ҳҿы иаашьахаз, ԥҟарас иҳабжьаҳҵаз дарбанзаалак аӡәгьы иашәымҳәан. Ҭыԥда данықәха, ихы ааҳадикылт, ҳаҩны дыҟоуп сасык иеиԥш ҳәа рашәҳәала ӡәыр дшәызҵаауазар, — иҳәеит Алиас.

— Уи иуҳәаз ҳаҳаит. Ус иара ианеиӷьишьа, ҳаргьы убас ҳныҟәап, — лҳәеит Есма.

Даара руа бзиак, ргәыцхәык акраамҭа ирымбац дыр заауашәа ишынҭаацәоу иеигәырӷьоит убри ауаҩ, насгьы убри амш, «уаҵәашьҭахь».

Убас иаалырҟьаны иҭаацәа ргәы иахәашаз аус бзиа ҟаиҵеит Алиас. Шьҭа игәы ҭынчхароуп, шьҭа ҭынч ды цәароуп, шьҭа сҭынчхеит, сарӷьажәҩа сықәиеит, иҳәа роуп, аха ус иҟамлеит, дгәырӷьацәаны акәу, ма даҽакы дазхәыцу здырхуада, убри аҩахак дызмыцәаӡеит. Дан змыцәа, нас ҳәараҭахума, дхәыцуа далагеит: ажәытә, аҿатә, ауа, агәыла, раҳцәа — ҭауади-аамсҭеи уҳәа ртәы ихы иҭагьежьуа иҭан:

«Уажәы убри Ивани сареи ҳнеидгыланы ҳанхар, ҳам гәахә, ҳарахә уҳәа иаархашәало, насгьы ҳашәҵатәы инахыкны ҩышә-хышә мааҭ раҟара аџьықәреи мацара иалҳаршар ҟалап... Нас ажь сымоуп, ианаамҭоу иаҳҭаар, қәнагала иҭаҳҭәар, ҳара инаҳхуа анаҩс ҩышә-хышә мааҭ раҟара ҳхашәалар ҟалап. Ажәакала, ашқәсан фышәҟа

124 ~
мааҭ ҳарҳар ҟалап. Абриаҟара аԥара ақыҭан инхо изы да-ара мал дууп. Насгьы анапы рыгҳмырхар, ԥшьышықәса рыҩнуҵҟа арахә рахьгьы хәыҷи дуи неиҵагылар, кыр ҟалоит, нас уаҳа иаҳҭахузеи. Афатә-ажәтә рзы усҟангьы ҳмаџьанахарым. «Ахы ыҟазар, ахылԥа ахалоит»—ҳәа, сыдгьыли, сырахәи, сшәыр-қәыри ахы ҳазрыҭар, хныҟә гагас уаҳа ҳҭахӡам...» — иҳәоны, игәы хәыҷык акы иаа-ихьнашьын, даамҵасны дӡырҩуа далагеит, адәахьынтә аӡәы изҿиҭызшәа. Уи игәалашәаз, «абас амазара ҳаур, иҳаҵашьыцра ауаа рацәахашт, абри рыцҳарас иҳа моу ауп». Аиҳарак ҭауади аамсҭеи анигәалашәоуп абас данҭрыс.

Хәыҷык днаҳәы-ааҳәын, дхәыцуа далагеит:

«Мазара ԥыҭк умоушәа урбар арҭ ҭауади-аамсҭеи, аҵан унаргаанӡа, иуҟәаҵшам. Ируҭо уалагар, иумоу зе-гьы ргаанӡа иуҟәаҵуам, ирумҭар иумоу уцәыргаанӡа иуцрыҵуам. Шьҭа уара иалԥшаа иреиӷьу: хаала ируҭар еиӷьу, мчыла иуцәыргар еиӷьу. Аҽан ануҵар — рхы рых-нахуеит, аԥсаса ануҵар — сасцәақәак сзааит, шьтәак сыҭ, ма сыск-ӡыскы зҳәаз иеиԥш, иааумдырҵәаанӡа иуҟәа ҵуам, урҭ аӡәы иакәзар — дырҩегьых акы уҳәарын, урҭ рацәоуп . Ҩымз-хымз рыла акака иадамзаргьы ируҭо уалагар, убри алагьы шықәсык аҩнуҵҟа ухдырҵәоит...

Џьыкраа аешьцәа аус зуаз рацәан , рахә ԥыҭк ааидыр-кылт ҩажәаҟа раҟара аҽқәа ауахьад ианырҵеит, ацә, ажә, убас 20–30-ҟа хы, убас акамбашьқәа уҳәа, нас аԥсасагьы, рыцәқәа, рыжәқәа, рыҽқәа уҳәа дара рхатәы дамыӷ рнырҵеит — «Џьыкраа рдамыӷ». Арҭ аалаԥшықәырҵеит ҭауади-аамсҭеи. «Џьыкраа рдамыӷ » зну шәаҩымсын, ҽызааит, камбашьзааит ҳәа, аргама еибырҳәо иалагеит. Урҭ ауаа анцәыцәы , рхы дубеи ирбо иалагеит, уимоу рхатә дамыӷгьы рырахә ирнырҵо иалагеит, ҭауади-аамсҭеи реиԥш, рҳәан, инарысын, маӡа-аргама шықәсыки, ҩы шықәсеи рыла иккаӡа иаадыртәеит, рџьабаа зегьы ама-


~ 125 ~

ла иӡит. Абасоуп зегьы ишаҳзыруа. Дара ҭауади-аамс ҭеи егьыруам, егьырҳәом, рнапқәа еиқәҵаны итәоуп, ихәыцуеит акы злаҳцәыргаша, хаала-мчыла рхы ҳазла дырхәаша, уаҳа ус рымам.

Ҳарахә ҳхырцоит, иаҳцәырӡоит аха дара ирӡондаз, ҳара анхацәа ҳаичырчаны, ҳара-ҳара ҳаицәӷьычуа, изфо-изго ҭауади-аамсҭеи ракәны иааҟалоит. Иуцәырӡаз ҽык, рахәык зҳәаз иеиԥш, машәыршақә џьара иубар, уаш-шыр, аус шдыргьежьуа, ишдырхынҳәуа изӡаз, угәыла, уашьа, уаԥханагьла — анхаҩы иакәхоит уи днақәыӡ дцон изырӡаз, дызжьаз, ацәгьа изыруз, ишьапқәа еиқәыршәны ачаи ашьақар аҭаны ижәуа дтәоуп, уи изы ашәаҟынӡагьы днеиуам. Ачаи ржәуеит анысҳәа, уажәы иаасгәалашәеит: сынтәа зны снеит Алмасхан иаҳҭны. Ҵыс шәақь шьахәк, ҽанк ахҭынҵаны иаасхәаз абраҟа искын, минуҭкгьы аахимырҵт, иаасымихит: «Анцәа узша, абри сара исыҭ, саҩумхын, абри еиԥш ашәақь сеилаҳауеижьҭеи крааҵ уеит, аха сақәшәомызт», — иҳәан, уи акәхеит, исцәигеит. Убригь цәгьаӡам — уаҩҵас дсыҳәеит, дысмыҳәаӡакәан игар акәын иаҳа еицәаз! Ауаара сыҭ ҳәа иргоит ирҭаху маҭәахәык, нас ихындырҳәӡом... Аҩны аҩнуҵҟа сахьы ныҩнашылаз аҳкәажә дышьҭоуп, амш шьыбжьы аа хьеит. «Ибуазеи аҳкәажә , бгәы бзиами ?» — анысҳәа, «Сгәы бзиамшәа сыҟоуп», — лҳәеит. Ачаи ашьақар аҭаны ахәырпҳәа ажәра даҿын, иара Алмасхангьы убас ижәуан. Ас чаила, шьақарла сныҟәигалар шәышықәсамоу, ҩышә шықәсагьы нысҵыр ҟалап. Аха уи сҳәеит ҳәа, урҭ ҭауади-аамсҭеи шәышықәса, шамахада, ирзынҵуам. Уи ҟазҵо ҳәа сгәы иаанаго ацәгьа-мыцәгьа ахьырхәыцуа акәхап...» — Игәаныла абарҭқәа шиҳәоз, ила ныхтны данынаԥш-аа ԥш, ацәылашара иалагахьан. Иҽааилаҳәаны дындәылҵит, ирахә зегьы ыҟоу, иҟаму еиликаарц...

Убри аҽны хәлаанӡа аус иуан, ахәылԥазы ирахә анеи-лирга, дааццакны дышьҭалт, избан уҳәар, абар уахыки-


~ 126 ~

ҽнаки дмыцәацызт убри ауаҩ. Аха абас цәыкьа Алиас ишьҭалара даҽакала уахәаԥшыргьы ҟалоит: ирласны дышьҭалар, насгьы цқьа дзыцәар шаанӡа, ианшалак, «уаҵәашьҭахь» ҳәа Иван иҟаиҵаз аҿҳәара амш акәхоит, ирласны иаауеит.

Иҵабыргыҵәҟьаны, аҽны аус ӷәӷәала иахьиуази ацәа игзи неицылан, Иван иаара аҿҳәара амш азы шьыжьы дҿыхеит, иҭаацәагьы убри ргәы иҭамкәа иҟамызт, аха аӡәи-аӡәи еибырҳәомызт. Урҭгьы шьыжьӡа игылт. Акгьы еибымҳәаӡакәа, зегьы дасу ргәанала аҩны-агәара зҳәаз иеиԥш, аилыргара иаҿуп. Аха уеизгьы хәыҷык ргәы иҭаз неибырымҳәар амуит:

— Уаха убри Иван ҳәа узҿуи Леуани аауазар, ма кәыт қәак ҳамшьри, — лҳәеит Есма.

— Ҳәара аҭахума, ҩбаҟа кәты шәшьы. Аҩы ҳамоуп, ҳнеидтәаланы ҳаибаныҳәап, аҵәыцақәак аанкыланы, — иҳәеит Алиас.

Аҽны, ианааилашәшәы, Леуани Ивани ишырҳәаз иԥш, еиманы иааит Алиас иҩны. Аԥшәмацәа даараӡа иреи гәырӷьаны ирԥылеит. Леуан усгьы уаҩы лахҿыхк иа кәын, самырҟәылҳәаҩык, аха Ивангьы уи диҵамхозаап. Убри иҩнаҭа жәытәнатә аахыс дашьцылоушәа, дыччо, дыхәмаруа, асамырҟәыл ҳәо иара ибызшәала, аҩны длатәеит.

— Нас дабаҟоу шәыӡӷаб аурыс бызшәа зҳәо? — иҳәан, Камаҷыҷи иареи иааибадырт. Камаҷыҷ хәыҷык лоу-рыс бызшәа дацәыԥхашьон, аха дыргәыбзыӷны да-леигалан, аицәажәара иалагеит. Алиас абри аниба, ақыҭа зегьы зхьыԥшу иара иакәушәа дааҟалан, игәы нҭгәырӷьааит. Ила ҭраа Иван дихәаԥшуеит аӡлагараҿы иибаз иакәӡам, ашыла ихьтатаӡам, ацәа игны дыҟаӡам, дыцқьакәакәараӡа деилаҳәоуп, уаҩы ԥшӡак иоуп...

Дук мырҵыкәа афатә аадырхиан, аишәа инахатәеит. Аԥшәма Алиас аҵәца аашьҭихит.

127 ~
— Дад, Леуан, гәыбӷан сумҭан, абри раԥхьаӡа иаашь ҭысхыз аҵәцала уахада ҳаҩны имааиц, насгьы сара иа-шьас иҟасцаз, сыҩнра иаласырхәыз Иван дныҳәаны, убри иныҳәаҿаны изжәуеит, — иҳәеит.

Леуангьы убри дақәшаҳаҭхеит.
— Дад, Иван, сара иахьа исҳәо иагымкәа Леуан иуеиҳәап. Иахьазы ҳбызшәа еиқәымшәозаргьы, жәацы исҳәон еиԥш, ари ашықәсык ала ма уара иуҵап аԥсшәа, ма сара исҵап аурыс бызшәа. Хәыҷык уаргьы иуҳәоит аԥсшәа, жәацы иуаҳаит аурыс бызшәа шысҳәоз сар-гьы, хәыҷыкгьы ҳнеицәажәеит (ари аниҳәа, уи аҽны ишеицәажәаз, ирҳәақәаз Леуан иааигәалаиршәан, ачча-ра далагеит). Узырччозеи, ҳаицәажәашьа угәы инамӡеи? Уи саргьы издыруеит цқьа ишысзымҳәаз, — иҳәан Али-ас, аныҳәаҿа ишьҭихыз ахныҳәара деиҭаналагеит.— Цәымӷыс анцәа ҳхы уимҭааит! Ҳара ҳаӡәыкны цәымӷыс егьшыҟаҳамҵо дырны иумаз. Исылшо аказы уара узы схы сеигӡом, ацәгьазы, абзиазы сахьуҭаху азы сыхиоуп. Сыҩны уалахәуп, уҩнрак еиԥш иуԥхьаӡаразы суҳәоит. Сара арахә ҳәа акы уақәсыргәыӷит, узықәсыргәыӷыз рнаҩсгьы, иануҭахха, уаназгәаҟ, ухаҵкы ицааит, сырахә акы уара иуеиӷьасшьом, амала сара сызлауҳәо убри ауп, ҳара цәымӷыс ҳҟаумҵаразы, гәыкала уаҳзыҟаларазы, — иҳәан, днаханы ижәит.

Леуан аурыс бызшәала еиҭаган, Иван иеиҳәеит.
Нас Леуан аҵәца аашьҭихын, наҟ-ааҟгьы реиуара-рыешьара нагӡара шаиушаз атәы иҳәан, днаханы ижәит аҩы.

Иара убас Иван иныҳәаҿа лжәит Есма, нас Камаҷыҷгьы илдыржәит.

Ашьҭахь аҵәца Иван иаашьҭихын, зегьы иныҳәеит, абасгьы нациҵеит:

— Сара иашьас сҟазҵаз шәықәнага абзиара сылшо сҟалааит. Сара сыԥсы ҭанаҵы шәара шәықәнага, шәгәы

128 ~
ҟаҵара сашьҭазааит. Арахә ҳәа абра зыӡбахә уҳәаз уара хырҳагас иуоуааит, урҭ ртәы уажәы абра егьсҳәом, наҟ-наҟ иаҳҳәап. Аусура, анхаратәы уҳәа даара ибзианы из-дыруеит, сара сызусҭоу Леуан ибзианы идыруеит, наҟ-наҟ шәаргьы ижәдырыр ҟалап, — иҳәеит, — зегьы аб-зиара шәзыҟалааит! — ҳәа нациҵан, аҵәца аақәхны аҩы ижәит.

Убас аишәа иахатәан аҵх агәы еиҩнашаанӡа. Има ҷымкәа ажәабжьқәа рҳәеит, Камаҷыҷ агитара алырҳәон, ашәа ацылҳәон. Ашәа хкы иалмырҳәоз иарбану! Лара лашәа, лара лыбжьы гәыҟаҵаган, гәырҿыхаган. Ле-уангьы кыр ашәа лыцирӷызит, уимоу, Иван ашәа зциҳәарыз еиԥшгьы ашәақәак алырҳәеит. Ашьҭахь аишәа инахыҵын, рнапқәа рыӡәӡәеит. Ԥыҭрак ицәажәон дырҩегьых. Ажәеи ажәеи шеихырҳәаалоз, Леуан иацы Очамчыра сыҟан, иаха сааит, аниҳәа, Алиас дизҵааит иҟоузеи ажәабжьыс ҳәа.

— Ажәабжь ҿыц ҳәа егьсыздыруам, аха уара зны дуаҩ шьахәуп ҳәа иурҽхәоз аследователь Ҵереҭели ииуз акы шәасҳәап, — иҳәан, ажәабжьк аҳәара дналагеит: — Иван иаҳауам исҳәо, аха сара иахьа урыс бызшәала иасҳәахьеит, уажәы шәара ишәасҳәап. Хымш-ԥшьымш рнаҩс Аҟәантәи апрокурор, уи уара дузымдрыр ҟалап, Фон-Клуген ҳәа аӡәы, Очамчыра даан, аследователь Ҵереҭели иҿы ды ҟан, усқәак рҵыхәала. Аначальник ипомошник Парха-нов, уи уаргьы дудыруеит, — уи дыззымдыруа дызусҭа!

— ҩажәаҟа шьықәса ҵуеит Очамчыра дыҟоуижьҭеи, убри Парханов кампаниак рзыҟаиҵан, ауха убри Ҵереҭели апрокурор Фон-Клугени дрыԥхьан, неигеит. Дырҩегьых иҟақәан ҩыџьа-хҩы раҟара. Крырфеит-крыржәит, нас амаца иасуа иштәаз, апрокурор Фон-Клуген амаҵура иа-лоу рмаҵушьақәа ртәы аацәыригеит.
— Амаҵура ҳалоуп ҳәа идәықәуп, амаҵ зуа, на-мысла амаҵ зуа роуп, егьырҭ аҳәынҭқар дызжьо роуп,

129 ~
аиҳабыра зжьо роуп. Амаҵура иаша ныҟәызго маҷӡоуп...
— иҳәеит.
— Амаҵура цқьа, амаҵура иаша ныҟәзымго маҷҩуп, аха уеизгьы иҟоуп уҳәар саҳаит, ус акәымкәа намысла

амаҵ зуа ыҟоуп, аха урҭ маҷӡоуп, егьырҭ зегьы аиҳабыра ржьоит уҳәар, суқәшаҳаҭым, — иҳәеит Ҵереҭели.
— Ус иҟам аусқәа, — иҳәахт Фон-Клуген.

— Нас уара ухы злоуԥхьаӡода убарҭ рахь? — ҳәа дизҵааит Ҵереҭели.
Реимак ӷәӷәахо иалагеит.

— Сара сеиԥш гәыкала иразны, ицқьаны аҳәынҭқар изы амаҵ зуа аӡәык-ҩыџьак ҟалару сыздыруам... — иҳәоны еиԥш, Ҵереҭели иҭаҷкәым раҵәаны днеиҿасын, Фон-Клуген иаԥхьатәи ихаԥыцқәа ҩба ныҵиҟьеит. «Ҳаи-чеи» рҳәан, итәақәаз ныҵибарҟьеит, аха еисыз ҿымҭ-ԥсымшьа индәылҵт, егьырҭ итәақәазгьы ҩагылан, рыҩнқәа рахь ицеит. Фон-Клуген Аҟәантәи аӷба аанӡа иқьышә ҿаҳәаны иуаҭах ддәылымҵӡакәа дыҩнатәан. Ус аҽны шьыбжьышьҭахь аӷба ааит. Аӷба дынҭатәан Ба ҭымҟа дцеит, ахаԥыц-ҳақьымцәа бзиақәа рахь ихаԥыц ыҵеиҵаразы... Дыздыруа Аҟәа, хаԥыцда ихы дирбо-мызт, дацәыԥхашьон.

— Дмашшӡеи? — иҳәан, Алиас Леуан дизҵааит.
— Дашшыр, аҩыџьагьы алырцон аҟнытә, дмашшӡеит,
— иҳәеит Леуан.

— Дмашшуазар, ацкы изымуазар, нас иаахаз иманы дцалааит уи апрокуроума акәу сыздыруам, — иҳәеит Алиас.

Нас риарҭа ҟарҵан, инышьҭаланы ицәеит. Ашьжьымҭан аԥшәма уеизгьы ирахә рзы шаанӡа дгы-

лон, аха иахьа зегьы еибыҳәаны ирымазшәа, шьыжьӡа игылт. Леуани Камаҷыҷи Иван дрыманы Алиас арахә ахьеилиргоз инеин, арахә идырбеит: аҳәарақәа ахьҭар

130 ~
куаз, убас абатқәагьы, абоурақәа, аҽҭра, аҩцара, ацақәа, ахкаарақәа, ауҭра азааркӡа зегьы идырбеит. Ашьҭахь Есма Камаҷыҷ лахь лыбжьы налыргеит, шәааи, афатә хиоуп ҳәа. Зегьы еиманы аҩны инатәан, крырфеит, крыржәит.

Нас Леуан, аусҳәарҭахь сцоит, иҳәан, иҽы ааганы акәа дыр ақәырҵеит. Леуангьы дынҽыжәланы дцеит.

Аҩны иаанхаз Ивани Алиаси Камаҷыҷ ҭарџьманс дҟа ҵаны еицәажәон, ируша-ишыруша еибырҳәон.


XXI

НАҲАРБЕИ ЧАЧБА ДААИТ

Мшаԥын. Зехьынџьара ҩыжәран. Алиасраа рҿгьы аҽны хәлаанӡа ицо-иаауа ауаа рыҿцаауан. Ахәыл ԥазы Ҭорҟани, Маци, Едгьаци уҳәа хәҩык-фҩык раҟара

ауаа Алиасраа рҿы иааизеит, ицәажәо, асамырҟәыл ҳәо иштәаз , ус, Леуангьы дааҽыжәҵит. Нас арҭ ауаа рыбжьы духеит, рсамырҟәыл инацырҵеит. Ивангьы арҭ рцәа жәара иҽалаирхәит. Убас кранааҵ, рхәы аадырхиан, аишәа инахатәеит. Аҽны ԥыҭк аҩыжәны иҟаз ауаа аҩы рҽадрымцалеит, Алиас кыр ирыдицалт, аха еиҳарак ажәабжьқәа рҳәара иаҿын. Камаҷыҷ лчамгәыр арҳәареи лашәаҳәареи рыла кыр ргәы ҟарҵеит.

— Абри Камаҷыҷ лчамгәыр абжьи лашәаҳәабжьи смаҳаижьҭеи крааҵуан. Еиҳарак убри азы сааит, — иҳәеит Ҭорҟан.

— Саԥхьа рахә уоухьеит уара. Саргьы еиҳарак убри азы сааит, ҵоуп, «ҽаанбзиала» ҳәагьы саарц иамҩан, аха сара исҳәаанӡа саԥхьа иуҳәеит, — иҳәеит Мацгьы.

Ажәеи ажәеи шеихырҳәаалоз, ус, Ҭорҟан Иван диз ҵааит, ууҭра зеиԥшрахазеи ҳәа. Иван даацәажәан:

131 ~
— Аԥсны даара иҽаҩра дгьылуп, илоуҵалак ҟалоит ӡынгьы ԥхынгьы. Арахә бзиа иааӡоит, нас абарҭ аԥсацәа аашьоит акәымзар, даара ибзианы инхозар акәын ҳәа сгәы иаанагон, уажәык агәра згеит, ус иҟамзаап аусқәа. Алиас амхы иҽазикын, ирацәаны илеиҵеит аџьықәреии аҭаҭыни, сара — ауҭра сҽыназыскын, даара ауҭра бзиа ҟасҵеит. Камаҷыҷ лакәзар — даара аџьабаа лбеит, зны сара дсыцхраауа, зных — Алиас. Ҳанхашьа хәыҷык иџьаршьо иалагеит ҳқыҭан, уимоу, хгәылацәаҵәҟьагьы ҳаҵашьыц уа иалагеит. Аиҳарак абра дук даҳцәыхарамкәа дынхоит Алдыз ҳәа аӡәы, дызусҭоу сыздыруам, егьиуам-егьиҳәом, ҵара имам, дцәыхцәыхуа есқьынгьы аӷьычра дашьҭоуп. Убри Алдыз есқьынгьы дааны ҳуҭра, ҳамхы ибалон, иџьеишьалон. Уахык зны иара Алдыз икамбашьқәа на-злаз абас жәабаҟа-жәохәҟа камбашьи жәи ҳуҭра инҭалан, иаақәырхит. Ҳгәылацәа џьоукы изларҳәоз ала, иара Алдыз аанда ԥжәаны арахә ҭеиҵеит ҳуҭра, даҽазных убас — ҳамхы. Ҳамхгьы ҳуҭрагьы дук егьҳазҭымхит. Сынтәа анхара ҳгәамкуа ҳаҟоуп. Уи егьоурымызт, ҳхы иқәаҳкрын, уи аҵкыс еицәаны иҳахьыз: аҽы иааҳхәаз ҭагалан ирӡеит, ацәҵарақәа аҩбагьы абоура инҭганы ир-геит, џьакьалк ҳцәыӡт. Алиас уи абга иафеит, иҳәеит, аха афарҭа џьаргьы иҳамбеит. Сара сгәаныла убригь рӡеит...

Ас анхара уадаҩуп, сынтәа шьаҿак ԥхьаҟа уцар, ҽааны шьаҿак шьҭахьҟа уцароуп. Ажәакала, уҭыԥ узахымсуа-заап, цәгьамбзиам уҟазар акәзаап абас аӷьычра ахьыҟоу адгьыл аҿы, — иажәа даалгеит Иван.

— Ааи, дад, Иван, уара уажәоуп ианудыруа ҳанхашьа қәа зеиԥшроу. Абри ауп ҳара ҳагьаазымго, цәгьам-бзиам ҳзыҟоу. Ҳџьабаа наҳхыкәкәааны џьоукы иргоит; урҭ џьоукы ӷьычцәоуп, џьоукы абрагьцәоуп-рҳәцәоуп; ҳара ҳаиҳа амч змақәоу рҿоуп аус ахьҳамоу — егьҳалдыршом, хдырӷьацом урҭ. Ҳхылаԥшцәа уи аӷьычра артәара рымч ақәымхошәа, ус итәаны иаҳзыԥшуеит, — иҳәеит Ҭорҟан.

132 ~
— Шәара уаха аӷьычра шәыртәарц шәгәы иҭоуп, уи шәара шәымч ақәхом. Ҭауади-аамсҭеи ахылаԥшцәеи рыжәҩа еибыҭаны, маӡа-аргама ҳара ҳаимҵәара иаҿуп. Уажә сара ишәасҳәап абра ажәабжь ҿыцк, — иҳәан, иааирӡырҩит Леуан. — Иахьа Наҳарбеи Чачба Аҟәантәи абра Тамшь иаҳҭны дааит. Уи данаа, ахәларахь инеигәон, аха ахацәа-аҳәса уҳәа ихәы анагара иаҿын.
— Ус акәзар, уаҵәы ихәы анагарҭагьы уаҩы иоума, игәыдкыларҭамоу, — иҳәеит Ҭорҟан, дахьтәаз.
— Убригь ҵоуп, — иҳәеит Леуан, — аӡәы иҳәон, уара
— уаҵәы уааир, ажәлар рацәа урылашәаны, ихәы ааугоу, ус баша уаау изеилыргом, уџьабаа баша иӡуеит. Мыса имшыбзиа еиԥш33, убри аҵкыс еиӷьуп иахьа иалыр-шаны уаар, ауаа маҷуп, дшааз макьана ауаа ирмаҳацт, узхара дубоит, ааигәа унеиуеит. Иаргьы уибоит, ажәак уеиҳәаргьы ҟалоит, — иҳәеит, иааџьашьашәа.
Абри ажәа аҳәара иналгаанӡа, Алиас иԥҳәыс дааиԥхьан, «ирҳәо бмаҳауеи, Наҳарбеи Чачба дааит, рҳәеит. Ихәы бзианы иҟабҵароуп... Шьыжьӡа ҳцап... »— иҳәеит.

— Егьа шьыжьы шәнеиргьы, шәара шәаԥхьа инеиша рацәахашт, аха уеизгьы шьыжьы шәцар еиӷьуп, —нараб-жьеигеит Ҭорҟан, даазыччашәа. Ус нациҵахт: — Наҳарбеи ихәы жәгозар, ҷкәынак, ӡӷабк рнапала ишәымҭиааит, шәара шәхаҭала инаганы инеишәыркы, мамзар аписар Кәасҭа ихьыз шәыхьыр ҟалап.

Аписар Кәасҭа Наҳарбеи ихәы ҟаҵаны Иалса лыҷкәын Кәҷыр инеииркын, има днеит Наҳарбеи иҿы. Наҳарбеи дгызмалымзи, Кәасҭа дышнеиуаз ибеит, ихәы шнеи-гозгьы идырт, аха афырҳәа амардуан аҿы днарԥылан, аҟәарыл, ачаӷәазалқәа уҳәа, аҷкәын иикыз ааимихын, иухьӡузеи ҳәа дизҵааит. «Кәҷыр сыхьӡуп», — иҳәеит. «Узԥада?» «Гыд сиԥоуп». «Уан илыхьӡузеи?» «Иалса».

33 Мыса имшыбзиа еиԥш... иӡт... ҳәа ззырҳәо зыхҟьаз аарԥшуп Д. И. Гәлиа иажәабжь «Мыса имшыбзиа шыбжьаӡыз» аҟны.


~ 133 ~

«Уԥ сынҵры бзиахааит, дад, Кәҷыр! Ҽаанбзиала унеиаа-ит! Даара иҭабуп ҳәа сызраҳә Гыди Иалсеи».
Аҷкәын дҟаԥшьӡа днеибакын, дшәо-дыԥхашьо:

— Сан лакәӡам ухәы аазҭии, сан иаха иаалгеит ухәы, ари Кәасҭа иоуп иузаазга, — иҳәеит ибжьы ныҵакны, Кәасҭагьы дҟаԥшьӡа днеибакит.

— Кәасҭа уаҩ ԥагьоуп, уи са схәаагара иаҭәеишьом, иаҭәеишьозар, уи инапала иааганы исиркрын, уара исур-кит, уара уоуп схәы аазга, Гыди Иалсеи исзаарҭит, — иҳәан, Наҳарбеи аҟәарыл наганы, уи иазкыз араԥ ԥҳәыс Фатма иналиркит. Уи илган, егьырҭ аҟәарылқәа инарылалҵеит, ачаӷәазалқәагьы егьырҭ ачаӷәазалқәа инарылалҵеит; Кәасҭа уисыр, шьакәарак илымҵуа дналбаан, наҟ ажә лар днарылалт, паӷәыр заахаз аӡә иеиԥш ихы ԥхьаӡо. Абриаҟара зысҳәо, абас шәмыхьааит шәаргьы. Шәара шәхала, шәнапала инаганы ишәыркы иара ихаҭа. Мап анакәха, шәызмырԥхашьо иакәӡам убри ауаҩ, — иҳәан, дынрабжьеит Ҭорҟан.

— Шәара шәтәоуп исҳәо, саргьы изгароуп уи ихәы, убри ахәгарақәа цәгьаӡа исцәымӷуп, аха... — нациҵеит Ҭорҟан.

— Иноумгар, иҟалозеи? Уаҟа ихәы назго рыбжеиҳа раҩыкгьы уи изымдыруазар ҟалап, — лҳәеит Камаҷыҷ, дахьгылаз.

— Ааи, дадхеит, — иҳәеит Ҭорҟан, — уаҟа иқьаҳиацәа гылоуп. Абри ауаҩ ухәы ааимгеит ҳәа иарымҳәои. Ақьа ҳиа имҳәар, аҵыс иаҳәап, аҳәыҳә иаҳәап, ишакәызаалак, иара иаҳап. Нас уи даргәаауеит, дахьуԥырхагахо уздыр ӡом, — иҳәахт Ҭорҟан.

Ус ишеицәажәоз, аӷба абжьы геит.
— Ҳаи, зыбжьы газ аӷба сара истәушәа иҟандаз, шәара абри еибызҳәо шәыкәа хьыла иҭәыхгьы, — ҿааиҭит Мац, ажәеи ажәеи шеихырҳәаалоз.



134 ~
— Ааи, Мацхеит, иазууазеи уара аӷба? Уареи сареи аӷба ҳамазар, Наҳарбеи ауаара сышәҭ ҳәа иааҳамхны аӡарқәа, асарақәа, аҟәарылқәа , зҳәаз иеиԥш нҭартәаны идәықәиҵаларын Аҟәаҟа. Нас уара араҟа арахә ирҟьы шьыз аӷба уҭагыланы иӡәӡәала.

Убра итәақәазгьы Ҭорҟан ииҳәаз ҵабыргуп, рҳәеит. Дақәшаҳаҭхеит Мацгьы абри.

Абри еиԥ ш ажәақәа ԥыҭрак еибырҳәон, нас асасцәа нагылақәан, рыҩнқәа рахь ицақәеит.

Аԥшәмацәа риарҭа ҟаҵаны инышьҭалақәеит. Аԥшә маԥҳәыс Есма Наҳарбеи ихәы агара иаҵанакуаз аусқәа напы надлыркын, кыр иаархианы ларгьы днышьҭалеит.
Абарҭ ргәы иҭоу, иҟарҵо Иван дук игәазцом, аха ак-гьы израмҳәеит, ргәы иалсыр ҳәа дшәаны.

Шьыжьымҭанӡа зеиӷьаҟамыз ҟәарыл дуӡӡак аашь ҭырхын, ачашә мгьал уҳәа, ачаӷәазалқәа уҳәа рыманы аҳҭныҟа ицеит хаҵеи ԥҳәыси. Амра ҵлакашәара инеи-хьан уа аҳҭны ианнеи.

Амра кәалкәаџьо икаԥхон, шьыбжьон кыр ишоура хап уҳәартә. Аҳҭны ашҭа ҭбааҿы имаҷымкәа ара дуқәа ҭагылан, рымахәқәа кыдшьшьы, рыбӷь ҟьаҟьақәа иаҵә ҟаҟараӡа; урҭ рыҵаҟа игәыԥ-гәы ԥны ауаа ашәшьыра иҵатәан. Ҽыла иааз ауаа рыҽқәа акәадырқәа рықәны аҳҭны инацәыхараны аандаҿы иҿаҳәоуп, ԥаса уаҟа ишәшьырамкәа иҟамызт, уажәы аҽқәа рыбжакы амра рызнеин, амра рықәшуа игылоуп, ҵоуп, макьана амра ӷәӷәам, акәадырқәа ԥхасҭанатәыртә иҟам. Ашҭа мыцхәы иԥшӡоуп, ииаҵәҟаҟараӡа аҳаскьын гылоуп. Аҵарақәа рышәаҳәабжь митә ҟарҵоит.

Аҳҭны — аӷәтәы ҩны — ҩ-аршьынк раҟара адгьыл иаҟәганы игылан, аҿы амрагыларахь иханы. Асоф аҟны днеиааиуа аӡәы — уаҩы шәпак — ԥҳәыс маҭәала деила ҳәаны дықәгылан. Џьоукы гылан, џьоукых харашәа уа асоф ацәардаӷәқәа рҿы итәақәан, иара ауаҩы шәпа дцәа


~ 135 ~

жәон. Ааигәа ианнеи, дырдырт уи, Наҳарбеи иакәын, «ахалаҭ» ишәын, ижакьа сан, ихы ҟьашын, иԥаҵақәа ау ны, ижәпаны икьышә иақәжьын.
Раԥхьа инеиз џьоукы дбаны албаара иаҿын, џьоукых

— Алиасраа ирышьҭагыла, ирцәыхарамкәа инеиуан, даҽа џьоукых хара агәашә иааҭалан, еицрыхәхәа инеиуан.

Алиаси Есмеи амардуанбжьараҿы инеиуаны, ус иара днарԥыларц иҽыназикит.

— Анцәа имаҿоуп, абрахь ушлымбаара! — рҳәан, ддырқәит. Иаргьы уа иҽааникылеит. Инхалан, дгәыдыр кылеит. Рҟәарыли инаргоз ачаӷәазалқәеи аарымихит.

— Дад, шәа шәысзымдрит, шәабанӡатәиу, ишәыхь ӡузеи, ишәыжәлоузеи? — дрызҵааит.
Дара иарҳәеит урҭ зусҭқәаз. Ирымихыз аҟәарыл, ачыс уҳәа ашә иавагылаз араԥ ԥҳәыс Фатма (дара аныҟам, аҩны-агәара иахылаԥшуа абри лоуп), ашә даавҵын, да-нааидгыла, иналиркит, уи илган, урҭ рҭыԥ иқәылҵеит, дара асоф инылбаан, ашәшьыраҿы итәақәаз рахь ине-ит. Урҭ албааха рымҭакәа рышьҭахь инеиқәаз нхалеит...

Игәыдкыларҭа рибамҭо, игәыдкылара иаҿуп. «Шәызусҭқәада, шәабатәиу, ишәыхьӡузеи, ишәыжә
лоузеи?» — ҳәа ииҳәаз даара гәахәас иҟарҵеит, Алиаси Есмеи, аҩныҟа ианыхынҳәгьы, абри иахыҽхәаны ргәы лацәа ирарҳәон, урҭгьы уамашәа ирбон.

Ашәшьыраҿы иахьтәаз аӡәи-аӡәи еибырҳәон ԥҳәыс маҭәала дзеилаҳәоузеи ҳәа. «Ахалаҭ» закәыз здыруаз уи халаҭуп, рҳәон, аха уи агәра ргомызт, ахалаҭ захьӡузеи, ахалаҭмоу, Фатмеи иареи еиԥшны еилаҳәоуп, рҳәон.

Убас убраҟа Алиаси Есмеи ашәшьыраҿы итәаны рыԥ сы аныршьа, шьҭа ҳцалап аҩныҟа, амала ҳазтәоузеи, усҟагьы уаҳа иааигәа ҳнеины дҳазбом, умҩа аабзиахе-ит ҳәагьы ҳазиаҳәом, ажәлар дыргәҭылакны игылоуп,

рҳәан, иҩагыланы рыҩныҟа амҩа инықәлеит. Ашьыбжьаарахь инеигәо ианалага, ажәлар ааныркылт,
крифоит, ԥыҭрак иашәраӡа, рҳәан. Ахәаагацәа ашәшьыра


~ 136 ~

иҵеибамырӡо, рыӡарақәа, рсарақәа, рҟәарылқәа зҳәаз иеиԥш еибарҟыжуа ашҭа дырҭәит.

Убри аамҭазы Наҳарбеи иԥацәагьы гылахьан, нас ҭауади-аамсҭеи, уи иаара заҳаны убра еизаны итәаз иманы ачара инахатәеит. Акраамҭа ачара иахатәан. Наҳарбеи урҭ ааныжьны ачара днахыҵын, ихәы аазгаз ауаа рыдкылара дналагахт.

Ашьыбжьышьҭахь урҭ рхыԥхьаӡара анмаҷха, Там шьаа рысҭаршын дааиԥхьан, ус иеиҳәеит:

— Ажәлар абра асоф иадчыланы игылоу шәнаскьа-ааскьа ҳәа нараҳәаны, Тамшьаа рымацара абра исзеизга, ажәақәак расҳәарц сҭахуп, снарацәажәашт.

Асҭаршын ибжьы рыӷәӷәаны, — Дадраа, абра асоф иадгылоу ажәлар, хәыҷык наҟ шәнадҵ, Тамшьаа ирышәҭ абраҟа аҭыԥ, Наҳарбеи ажәақәак реиҳәарц иҭахуп! – иҳәан, атәымуаа наҟ инаскьа-ааскьеит.

Тамшьаа даарыԥхьан, асоф ааигәа инагылт. Наҳарбеи урҭ рахь ихы наирхеит:

— Дадраа, ишәыдысныҳәалоит аныҳәа ду мшаԥы! Аҟәантәи сааит шәызбарц, шәара шәбара есқьынгьы сеилаҳауеит, аха шықәсык ала ԥшьынтә-хәынтә реиҳа сзаауам, аха сымам. Шәара шәбара сара даара сеилаҳа уеит, аха сара сбара уиаҟара шәамеилаҳауазаап, шәамеи гәырӷьозаап...

Асҭаршын Кьагәа ибжьы ааиргеит:
— Уи шԥазыҟало, Наҳарбеи, ухаҵкы сцеит, уара уба-ра, амшаԥ еиҳа ҳаигәырӷьеит, убарҭа ҳаибамҭо уаԥхьа ҳгылоуп.

— Ус шәыҟазар, абар уажәы ишәасҳәап: уажәы аакьыс

кьа сара сарендаторцәа34 аӡәы ицә рӡеит. Изӡада Там

34 Арендатор — аӡәы имазара (адгьыл, аҩны уҳәа) аамҭала имхны, уи ала зхы ныҟәызго (иааирыхыз хәҭак изтәу иҭаны) ауаҩы ихьӡуп. Анхацәа, адгьыл зыцәмаҷыз ма зынӡа измамыз, аамҭала иқәаарыхуан ҭауади-аамсҭеи рыдгьыл. Иахьықәаарыхуаз азы иршәон адгьыл аҽаҩра иаанашьҭуаз ахьынтә хԥарак ма ԥшьбарак.


~ 137 ~

шьтәхап, абратәхап, уаҳа изӡодаз ? Сара сышәҭахызар, сарендаторцәагьы шәҭахызароуп, шәрыцхраауазароуп. Уимоу, шәара ирымоугьы рцәыжәгоит. Сынтәа уи дыз лацәаӷәозеи? Амла дыншәырҵәоит шәара убри ауаҩ...

Уара асҭаршын , уеиҳабацәа унарыԥхьаны, инеилартәаны, убри ауаҩ ицә зӡаз иқәнаго дақәшәыршәа, ацә ахә ир шәаны изцәиӡаз ишәҭ. Абри аус абра сшыҟоу шәалга. Сара сцар, дышәхашҭыр ҟалап, даҽазны цәажәатәыс исышәҭоит. Шьҭа, асҭаршын, аиҳабацәа унарыԥхьаны ига ашәшьырахь.

— Наҳарбеи, ухаҵкы сцеит, — иҳәеит асҭаршын,— уара уарендаторцәа ҳара ҳарԥырхаганы ҳәа зыҟалаӡом, ҳзыр мыцхрааргьы, акгьы рцәаагом, аха аӷьычра рацәаӡоуп, ҳқыҭан акака зцәырымӡаз ҳәа аӡә дыҟам. Аӷьычцәа ҳаимырҵәеит. Узҿу ацә иахьа аҭыԥ иқәаҳҵап, аха ҳара зегьы ҳуҳәоит аначальник уҳазиацәажәарц, абри аӷьычра аҵыхәтәа ԥҵәаразы. Уи иҭаххар, аӷьычра абӷьааҳәа ир цәоит, акәтаӷь былгьо иҟаиҵоит...

— Ари аус шәара аҭыԥ иқәышәҵа, сара нас аначальник сиацәажәап, ԥсыхәак зламоу ала дныҟәаратә са дҟасҵап,
— инақәиргәыӷит Наҳарбеи.

Асҭаршын аиҳабацәа иманы дналҵны, шәшьырак аҿы инаиртәеит.

Аиҳабацәа ацәыӡ змоу арендатор абрахь уааиԥхь ҳәа иарҳәеит асҭаршын.

— Мамсыр, уара уизҵаа, кыр идыруазар ирҳәа, — рҳәеит итәаз аиҳабацәа.

— Дад, Андриа! Абарҭ абра итәоу аиҳабацәа уҳәоит, уцә зӡаз дудыруазар, ма хәыҷӡак гәҩарак умазар, аӡәы уицәымшәакәа, уицәыԥхамшьакәа абра иҳауҳәаразы. Уара уӷьыч уара дуҵәахыр, ҳара акгьы зхараӡам ахә иҳаршәоит ҳәа ҳналагар, дук иаамысҭашәам ҳара ҳзы, уара узы даара иԥхашьароуп, уара уӷьыч дшудыруа, уи уидгыланы, дҵәахны, егьызхараӡам уцә ахә иуршәар.

138 ~
Наҟ- наҟ иаргамамхар ҟалашам, мышкы уи ацә ахә зхар шәо идырыр, уара узы дӷаны дҟалашт. Убри аҟнытә абра итәоу аиҳабацәа зегьы ҳуҳәоит имӡакәа, иҵамкыкәа аҵабырг ҳауҳәаразы, — иҳәеит Мамсыр.
Андриа даацәажәан:

— Анцәа абзиара шәзыҟаиҵааит, дадраа аиҳабацәа, иаԥсаӡамкәа цәкы аҵыхәала аныҳәа аҽны шәтәаны убри зӡада ҳәа аԥшаара шәаҿуп. Абарҭ зегьы снапала шәысшьуеит, убри зӡаз ҳәа аӡә дыздыруазар, амала аӡәы игәнаҳа сықәсҵар акгьы иаԥсам, — иҳәеит.

— Угәылацәа, арендаторцәа, иӷьычуа ӡәыр дыҟоума, ма аӷьычра зыхнаҳәаахьоу? — ҳәа дизҵааит Мамсыр.
— Ишԥаҟам, арендаторцәа рахьтәгьы иӷьычуа ды ҟоуп, аха абри иӡеит сыцә ҳәа ззысҳәаша аӡәгьы дсыз-дыруам, — иҳәеит Андриа.

— Ибзиоуп, шьҭа уца уҩызцәа рахь. Ма аӷьыч дҳаԥшаап, ма утәы ахә уаҳҭап, ак ҟаҳҵап, — иҳәеит Мам-сыр, Андриагьы дҩагыланы дцеит.

Нас аиҳабацәа аилацәажәара иналагеит. Аха акраамҭа баша ицәажәон, абри иӡеит ззырҳәарыз еиԥш уаҩы дрымбеит. Нас, Никәала шәааиԥхьеишь, рҳәан, Никәала дааргеит.

— Мамсыр, абригь унаиацәажәа, — рҳәеит, аха Мамсыр
— Қәаблыхә диацәажәааит, — иҳәан, уи инаидиҵеит. Қәаблыхә даацәажәан:
— Дад, Никәала, уара уҷкәыноуп, аха ахьӡи-аԥшеи, ахьӡи ахьмыӡӷи уҳәа уара даара бзиа иудыруеит. Уаб, иԥсаҭа бзиахааит, убригь ахьӡ иашьҭаз уаҩын, убри иеиԥш аҭаацәара иалҵыз уаҩуп уара. Ҳазуазҵаауа аус азы акы иухароуп ҳәа акәым, уара ҳазузҵаауа мҩакы ҳақәуҵап ҳәоуп. Абра Андриа, Наҳарбеи дуӡӡа иаренда-тор, ишуаҳаз еиԥш, ицә рӡеит. Изӡаз даҳзыҵымхит, атәы зтәыз гәҩарас аӡәгьы имам, ҳара аӡәгьы ҳзымԥшааит, атәы зтәу ицә ахә иаҳҭароуп. Изҳаршәо дҳаздыруам. Уара, изааӡозеи, аӷьычра иашьҭоу уаҩуп, шамахада, аӷьычцәа

139 ~
зегьы удыруеит, убри азоуп уара ҳазузҵаауа. Сара иуасҳәо хьымӡӷыс иумԥхьаӡан, иӡазар , абри иӡеит зугәахәуа аӡәы иӡбахә ҳаҳә, уи сҳәеит ҳәа, убригь дымԥшаакәа акы иҳаршәом, — рҳәеит. Никәала даацәажәан:

— Анцәа абзиара шәзыҟеиҵааит, даара ажәа бзиа, ажәа ԥшӡа сашәҳәеит, сара саԥсаӡамкәа. Ацә зӡаз абарҭ шәара ижәдыруаҳа, саргьы исыздыруам, саргьы исымӡеит, аха шәмыруадаҩхаразы, аџьабаа мыцхәы шәымбаразы, ахә сара исшәандаз сҳәо сҟашәҵеит, абарҭ зегьы шәымсааит, унадгыланы убри ацә ахә шәа ҳәа сашәҳәозар, иахьаҵә ҟьа Андриа ицә ахә исҭоит, — иҳәеит.

— Узшаз уисасуп, иухарам акы ахә шәаны аӡәы иҭ ҳәа шԥауаҳҳәои! — рҳәеит уа итәаз аиҳабацәа,

Убри ашьҭахь Ӡыкәыр иааиԥхьан, убригь Никәала иеиԥш иниацәажәеит, аха убригь егьи изымдыруаз еи-лыркааит.

— Шьҭа дара рхала абри аус еимҵаркуа иалагеит, аха акаҿы изымааит. Ашьҭахь, ԥсыхәа анамоуӡа, ақыҭан иҟоу аӷьычцәа, аӷьычра зыхнаҳәаахьоу, ашәҟәы ианҵаны ирымақәоу, ацә ахә шаны ирықәырҵарц рҭаххеит. Аха абраҟагьы аимакқәа роут аиҳабацәа.

Аӡәы иара ихәыԥҳа, иуа иқәымшәаразы ацә ахә ахьыршәо, насгьы ӷьычс ҳәа дырҿыцны ашәҟәы даным ларазы, дидгыло далагеит, уи акыр ҵуеит аӷьычра их намҳәааижьҭеи ҳәа.

Даҽаӡәых — иашьа иԥа ихьӡ уаҟа аӷьычцәа зныз ашә ҟәаҿы даацәырҵит.

— Уи, усҟан ашәҟәы дананырҵозгьы, гәаӷшақә, са сыҟамзаара иақәыршәаны данырҵеит акәымзар, ашә ҟәанҵара иқәнагаӡомызт. Убрижьҭеи дӷьычит ҳәа уаҩы имаҳаӡацт, — иҳәеит.

Убас аиҳабацәа руацәа аӷьычцәа ашәҟәы ранҵара еимакуа акраамҭа иадхалеит, егьырзыҟамҵеит, аимак

140 ~
рацәаны ироут. Нас Наҳарбеи иаҳар, игәы иалсуеит, рҳәан, изықәнагозгьы изықәнамгозгьы ашәҟәы ианырҵо иалагеит. Нас дырҩегь урҭ реилыхра, реилыԥшаара, рхыркәшара еиҭаналагахт.

Убри аамҭазы Наҳарбеи иԥацәа, Сааҭи Чагәи, хазы ашәшьыра иҵатәаны асамырҟәылҳәара иаҿын. Урҭ рахьтә Чагә амцҳәара, аҽхәара ԥыҭк идыруан, аха ирԥш ӡаны, наҟ инеиҭауҳәартә иҳәон. Уара дужьаргьы, дгәаа ӡомызт. Ала дуқәа ҩба иман, рдура анаҩсгьы даара ла ԥшӡақәан.

— Чагә, арҭ улақәа рыԥшӡарада ирылоузеи? — дизҵааит уаҟа игылаз Камшьышь.

— Арҭ слақәа абгадуқәа ркуеит. Убри азоуп рыхәда ахәыдхаҵа ҟьаҟьақәа — аџьазтә хәыдхаҵақәа зырхоу. Абгаду анырклак, рыхәдоуп ԥаса иззыҩуа иахәарырц. Ахәыдхаҵа урҭ ахьчоит...

— Нас ус акәзар, абраҟа абарҭ алақәа умоуижьҭеи даара крааҵуеит, бгадук моу, бгахәыҷыкгьы ркит ҳәа ҳмаҳаӡацтеи, — иҳәеит Камшьышь.

— Абнахь шәарыцара ҳара иҳамгеит, дара рхала уахь имцеит, абгақәа абрахь аҩныҟа имааит, — иҳәеит Чагә. — Алақәа рҭыӡшәа анышәҳәа, ҳара ҳамаҳәк Бзыԥ аӡы ахы қәан дынхоит, убри имоуп лақәак. Урҭ алақәа реиԥш ла Аԥсны аӡәы имам. Уажәы аакьыскьа алақәа уаҟа аҳҭны ашҭаҿы иштәаз, инаԥшны ирбеит Лӡаа ацәымзаркыра инаҩсны Гагра шыҟоу мшынгәыла аӷба ицоз. Инаԥшны ари анырба, иҩаҵибарҟьан, инашьҭалт, иаарласӡаны агаҿа инкылст, уаатәи абӷьааҳәа амшын рҽынҭарыжьын, уи акәхеит. Ашыр-сырҳәа иӡсо аӷба инахьӡаны, аԥхьа иҩагылан иааныркылеит, ирмышьҭит, еишуа иалагеит.

Абри зеиҳәоз зегьы, ишымцыз рдыруан, аха аччара иаҿын.


141 ~
— Нас ҳамаҳә ҽыла агаҿа дықәгыланы алақәа дрыԥхьо-дрыԥхьо мацара, аарлаҳәа иаҟәыхны агаҿахь иааигеит, аӷбагьы нықәланы амҩахь ицеит, — иҳәеит Чагә.

Уигьы шымцыз рдыруан, аха даара иссиру лакәзаап, рҳәан, иџьаршьазшәа рхы идырбеит.
— Уажәы, Сааҭ, ажәабжьк ҳаҳә, уаргьы иудырлон ажәа бжьқәа, — рҳәан, уа игылаз Сааҭ иахь рхы надырхеит.
Чагәгьы, ажәабжьк ҳаҳә, иҳәеит, ари Сааҭгьы цәгьаӡа амцҳәара здыруаз уаҩын. Сааҭ даацәажәан:

— Сара ажәабжь сыздырӡом, аха Чагә, ухаҵкы сце-ит, азауад ҽдуқәа умоуп, ала дуқәа умоуп, уара зыхкы умам ҳәа акы ыҟам, ачақәа зкуа ацгәы умоума? — ҳәа дизҵааит.

— Мамоу, уи еиԥш цгәы сымам, — иҳәеит Чагә.
— Сара исымоуп цгәык, аӡын ԥыҭрак иаанагом акәым зар, ааԥын, аԥхын, ҭагалан, зны-зынла аӡынгьы ачақәа кны иаанагоит. Ҽнак, ачақәа анырацәоу, шәкы-ҩышә кны ианаанаго ыҟоуп, ианмаҷу — жәаба, жәохә, ҩажәа аана-гоит. Аиҳарак иџьоушьаша, иашьышам, аԥсы шҭоу, џьара ажьы цәымҟьаӡакәа иааганы иунаркуеит, — иҳәеит Сааҭ.
Уаҟа игылақәаз зегьы аччара иалагеит. Ара еиҳарак изырччоз, Сааҭ амц шиҳәоз рдыруан азоуп, Чагәгьы ач-чара даҿын.

– Убри еиԥш ацгәы умазар, иааганы исырба, исуҭаргьы даара иуџьысшьоит, — иҳәеит Чагә.

— Иусҭап, аха иҭакны иумамзар, иаауушьҭыр, ибнам-лар ԥсыхәа амаӡам, — иҳәеит.

— Ус акәзар исҭахым, — иҳәеит Чагә. Убас амш гауа итәан Наҳарбеи иԥацәа.

Убри аамҭазы Наҳарбеи уаҟа аӡәы дынизҵааит: абна итәоу аиҳабацаа иҟарҵозеи ҳәа. Дзызҵааз аҭакс ус иеи ҳәеит:

— Аӷьычцәа уҳәа, аӷьычра зыхнаҳәаахьоу зегьы ашә ҟәы ранҵара иаҿуп, ацә ахә шаны ирықәҵаны, ацәыӡ зауз

142 ~
итәы ахә ирҭаразы . Насгьы убраҟа ашәҟәы ианырҵеит Мырзаҟан, Кәасҭа, Нестор, Шьмаф уҳәа зегьы, уажәы ацә ахә зшәо ирылаҵаны иддыршәашт, насгьы уаргьы иуарҳәеит, Наҳарбеи, ухаҵкы сцеит, ҳқыҭан аӷьычра бааԥ сыла иҟоуп, аки-ҩбеи зцәымӡыз аӡә дыҟоуп ҳәа сгәы иаанагом; хылаԥшҩык даар, ацәыӡ зауз ртәы ахә роуааит, иҳәар, урҭ аҷкәынцәагьы убраҟа иналанакуеит, урҭ ихҵәаз аӡәы иҩызахеит...

Арҭ аҷкәынцәа аԥшьҩыкгьы Наҳарбеи ииҭахыз ҷкәынцәан.

Абри еи ԥш ажәа аниҳәа, ԥыҭрак дхәыцуа дгылан, нас уцаны урҭ аиҳабацәа арахь уаарыԥхь ҳәа еиҳәеит абри еиԥш ажәа иазҳәаз ауаҩ.

Уи дцеит аиҳабацәа рахь. Абраҟа аиҳабацәа аимак ду рыман: зуа ашәҟәы данырҵаз данызҵаз изы даӷьуеит. Насгьы уи даагьежьны иуа данызҵаз иуак иӡбахә ҳәаны ашәҟәы даниҵоит. Уи еиԥш аус егьи, зуа данырҵаз, даргәааны, аӷьыч дирқьиоит: уи анкьазны аӷьыч ихьӡ заргьы, уажә аакьыскьа акы иӡеит ҳәа уаҩы имаҳацт, анкьа, зынтәи ҳәа ҳалагар, уара ууа иакәым , ухаҭагьы уаныҷкәыназ аӷьычра ухнаҳәаахьазар ҟалап, ус акәзар, уаргьы ашәҟәы уанҵатәуп ҳәа еиҳәеит.

Убас хәыҷы-хәыҷла аицәҳараҿы инеибагарц егьры гымкәа ишыҟаз, Наҳарбеи дшәыԥхьоит ҳәа уаҩ днеит. Зегь, нагылан, уахь ицеит.

— Иҟашәҵазеи, аӷьыч дшәыԥшаама? — иҳәан, дрыз ҵааит.

— Аӷьыч даҳзымԥшааит, аха ацә ахә аӷьычцәа ишаны ирықәаҳҵеит...

— Егьоурым, шәаҟәыҵ, даҽазны аӷьыч дыԥшааны ацә ахә иршәаны, ацәыӡ зауз ишәҭ.

(Ас зиу иуацәа — аамсҭцәа — ахьаланакыз азоуп.) Аи ҳабацәа абри азы даара иҭабуп ҳәа иарҳәеит.


143 ~
— Асҭаршын! Ажәлар еимпааит, аха ирылаҳәа, ампы-ласра зылшо уаҵәы абра сашҭаҿы еизааит, ампыл иас-лааит.

Асҭаршын Наҳарбеи иажәа ҩбеитәуазма, ажәлар еи-заны иҟаз зегьы ирылеиҳәеит. Шьҭа ҳәара аҭахым уаҵәы абра ампыласра ду ҟалашт.

Ажәлар аимыҵра иалагеит, ҽыла-шьапыла уҳәа. На ҳарбеи днеиааиуа асоф дықәгылоуп; уаҟа имаҷымкәа ҭауади-аамсҭеи гылоуп, асамырҟәыл рҳәоит. Ибацәа, ихәаагацәа ишаац иаауеит: џьоук цоит, џьоук аауеит, ҵыхәаԥҵәарак рымаӡам.

Абраҟа аҳҭны ашьҭахь, аӡыхь ду ыҵҩырны инеиуа ахықәан еиҵҳәаны игылоу амаҵурҭахьтә игоит ҵы хәаԥҵәарак рымаӡамкәа еибархьусууа асарақәеи аӡа рақәеи рыбжьы. Нас цқьа иманшәаланы ирызмырхәаз аҟәарылқәа, арбаӷьра уа, аки-киҳәа рыбжьқәа гоит.


XXII

АМПЫЛАСРА

Амшаԥаҽны  Наҳарбеи  иаҳҭны  иеизаз  ҭауади-аамсҭеи ауха зегь уаҟа иаанхеит, уимоу, уи аҽны изымааз ӡәырҩгьы ауха инацлеит. Ицәажәо иахьтәаз ажәеи-ажәеи шеихырҳәаалоз, уаҵәтәи ампыласра атәы ахь ииасит. Уи ҽеины, ахы аҭаны ишыҟарҵашаз атәы
шьҭырхит.
Уаҟа иҟаз арԥар еилҟьақәа ҩыџьа Ҭаҭласҭани Ал-меи иаарыԥхьан, рнапы ианырҵеит ҭыԥҳа лԥакгьы даанмыжькәа ажәлар еизыргаразы, иҽеины ахы аҭаны ампыласра еиҿыркааразы. Нас асамырҟәылҳәара еиҭа налагеит. Наҳарбеигьы ииҭахыз убри акәын, иаргьы мыцхәы дсамырҟәылҳәаҩын.


~ 144 ~

Убри аамҭазы араԥ ԥҳәыс Фатма Наҳарбеи днаидгы-лан, лыбжьы дук инеиҵымхкәа, аха уеизгьы асасцәагьы ӡәырҩы ираҳауан:

— Наҳарбеи, ухаҵкы, асасцәа рацәоуп, уаҵәы инеи ҳахаргьы ҟалоит, аҩы ҳазхом, ишудыруеиԥш абра Тамшь ақыҭан аҩы змоу ҳәа аӡәгьы ыҟам ҳара ҳазхара зылша-ша. Гәдиа идәқьан аҟынтә ишаагоз, уажәы зқьи хәышә рҟынӡа мааҭ ауал ҳақәуп. Шьҭа иахьааго сыздырам, — ҳәа иалҳәеит.

— Сара сыхьӡала уаҩ дизышьҭ, аҩы, анаҩс иаҳҭаххаша акрыҟазаргьы, идаарга, — иҳәеит.

Нас итәақәаз инеимда-ааимдо Гәдиа иҭыӡшәа аҳәара иалагеит.

— Абри Барганџьиа Гәдиа ҵара имамкәа, акы, ҩбагьы аԥсуа уаҷар ҳәа Аԥсны уаҩ даныҟамыз аамҭазы абри дуаҷар духа дызлаҟалазеи? — иҳәеит Хьрыԥс, дахьтәаз.

— Дуаҷар ду моу, «второи гилди кәпецуп»35, — иҳәеит Алеқсандр.
Иџьашьо акраамҭа абри иалацәажәон.
— Наҳарбеи, ухаҵкы, абри Ҵҟәыргьыл убна иуҭииз, афранцызқәа иаархәаз, даара бна дуун, бна бзиан, нас уи аазхәаз изаралхеит, рҳәоит, ишԥаҟалеи? — иҳәан, ажәаны иаацәыригеит Беслан.

Нас зегьы, убри иазҵаарц ргәы иҭеижьҭеи крааҵуаз шәа, алацәажәара иалагеит.

Наҳарбеи зназын днакәша-аакәшо, аҵабырг реим ҳәарц нақәикит, аха ашьҭахь идырҳәеит.

Барганџьиа Гәдиа... Дуаҷар ду моу, второи гилди купецуп...
— Урыстәыла иахьабалак ауаҷарцәа (ма аҭуџьарцәа), доусы малла изеиԥшраз ала х-гильдиакны (х-гәыԥкны) ишан. Зегьы реиҳа ибе-иаз ауаҷарцәа актәи агильдиа иаҵанакуан. Ароман излаҳәо ала, аҩбатәи агильдиа аҭуџьар ахьӡ змаз Барганџьиа Гәдиа ида Аԥсны уаҳа уаҩ дыҟамызт, Наҳарбеи Чачба дугьы Гәдиа иуал иқәын. Аҵара змамыз ауаҩы изы ас еиԥш амал арҳара, хымԥада, аҟыбаҩ аҭахын.

145 ~
— Афранцызқәа сыржьарц иақәыркын, сыбна акгьы иаԥсамшәа, дара дук иазымгәаҟуашәа исдырбеит. Абна бна дук ауп, аха аџь бзиақәа маҷуп, ҽнак хәлаанӡа ҳаимдо ҳалан, аха ҩажәаџьара раҟара аџь бзиақәа, аџь шшапақәа, ирацәаны еилагыланы иаабеит, акәымзар уаҳа џьаргьы урҭ иреиԥшыз ҳақәымшәеит, рҳәеит. Акы, сара сыбна сара исамҳәакәа еимышәымдар акәын, ҩбагьы, шәара ҽнак хәлаанӡа ҳаимдо ҳалан, аха аџь бзиақәа дук ҳамбеит, шәҳәеит, сара сыбна ҩымш-хымшгьы ишәзеимдомызт. Сара ишәсырбап сара сыбна, нас ахә азы ҳаицәажәап, сҳәан, адырҩаҽны исыманы сцеит абнахь. Хымш аим-дара ҳаҿын ҽыла. Озамаҭ иакәын ԥхьагылаҩыс иҳамаз, уи ашәарыцаҩ бзиа сыбна зегьы даараӡа бзиа идыруан. Аџь бзиақәа ахьгылазгьы уиаҟара аӡәгьы издыруамызт,

— даҿын Наҳарбеи. — Ҽнак агаҿахьтә — аладахьы абна ҳалеигалан, акаанмыжькәа зегь ҳирбеит. Адырҩаҽны аҩадахьтәи ҳалеигалт, иаабахьаз абна иҳамбацшәа ирҿыцны иаҳирбеит; ахымш раан — амраҭашәарахь ала ҳалеигалт абна; иаабахьаз, уи аҩымшк ҳазхәаԥшхьаз аџьқәа, иҳамбаӡацшәа еиҭаҳирбеит. Афранцызқәа моу, ҳара уи абна цқьа издыруазгьы ҳхы ҭиҟьеит, иҳамбацшәа ҳҟаиҵеит. Нас уа Ҵҟәыргьыл ҳааит, агаҿа иҟаз аҿы. Озамаҭ уамашәа рхы шҭиҟьаз анызба, нас сара нап рыла-скит. Абри еиԥш ӡыхь Аԥсны иҟаӡам, акы, ихьшәашәоуп, ишыжәбо еиԥш, ҩбагьы, уи даара ихарҳагоуп: уи зжәуа шыӡ ихьӡом, кыр чымазарақәа рзы ихәшәуп. Ажәытәӡа зны ақалақь ду Диоскуриа36 ҳәа изышьҭаз абра акәын иахьыҟаз, аиҳарак абри аӡыхь азы мацара абра идыргы-леит колхаа убри ақалақь. Ҵоуп, Кәыдры аӡгьы абраҟа иазааигәан, убри аӡгьы рхы иадырхәон; убригь шьхаӡуп,

36 Диоскуриа — иахьа аҵарауаа излашьақәдырӷәӷәаз ала, Дио-скуриа ажәытәан Аҟәатәи абаӷәаза зҵазкуа амшын аԥшаҳәаҿы игылан. Ақалақь абжеиҳарак уажәы амшын аӡаҵаҟа иҟоуп. Қалақь ҳасабла Диоскуриа ашьаҭа аркын ҳера ҟалаанӡа, афбатәи ашәышықәса аҵыхәтәантәи аԥшьбарак нахымгакәа.


~ 146 ~

ихьшәашәоуп, ихарҳагоуп ҳәа расҳәеит. Нас ҳаилаӡеит аџьқәа рыхә азы. Ахә бзиа сырҭеит.

— Ахәмоу, ахынтәхә рцәугеит ҳәа сыҟоуп,— иҳәеит Беслан.
— Ахынтәхә сыздырам, аха ахә бзиа рцәызгеит. Нас уа аӷәхырҭа азауад ҟарҵеит, ҩыџьара-хыџьара абна аихамҩа ылыргеит. Аусура иалагеит. Аџьқәа зе-гьы акаанмыжькәа иԥырҟеит, иқәыргеит, жәашықәса рыҩнуҵҟа даргьы цеит. Изаралхазар, сара исхароузеи, — иҳәан, иажәа дналгеит.

— Иҵабыргыҵәҟьаны, урҭ уа ашыӡ рмыхьишь? — дизҵаахт Беслан.

— Ашыӡ рмыхьмоу, ахышықәса раан зегьы неила-нажьт, — иҳәеит Наҳарбеи.

Ауха ачара ду руит: ашәа рҳәеит, икәашеит, рқьафқәа ҟарҵан, ҵхыбжьоншьҭахь инышьҭаланы рыԥсы ршьеит.
Ашьжьымҭан ихәаагацәа еиҭадырҿыцт ихәаагара, иацы изымааз рацәан...

Ампыласцәа реизгаразы Ҭаҭласҭан аладауаа еизигарц алада дцеит, Алма аҩадауаа реизгаразы аҩада дцеит.
Ашьыбжьаара кыр шагыз, Ҭаҭласҭан ҽыла раԥхьа дгы-ланы, аладауаа абираҟ кны, ашәа ҳәо аладатәи агәашә ду аартны агәараҳәа ашҭа иааҭалан, хамра-хамраны итәаны ашәаҳәара, акәашара иалагеит. Аланарԥшыразы аҳәсахәыҷқәа урҭ ирыцаазгьы, уаҟа ирылан, икәашон.
Ԥыҭк аабжьысуан еиԥш, Алма ҽыла раԥхьа дгыла-ны, ашәа ҳәо, абираҟ кны аҩадауаа агәарабжьара иааб жьагылт.

— Абаақәа, зан илеиԥшым, шәнеи, шәнарԥыл, рбираҟ рымхны аҳәынҵәа илашәкәаҳа! — ҳәа арҵәааҳәа ибжьы наиргеит Ҭаҭласҭан дахьгылаз.

Акәашара иаҿыз рыкәашара нкажьны, еибарҩны инарԥылт, рбираҟ рцәаагоит ҳәа. Урҭ ус мариала ирыр ҭозма, уи акәхеит, иааилалт: ҟаарахеит, ҳәҳәарахеит,

147 ~
уаӷеимшхара, цәгьарак ахьыҟало еиԥш. Еибажәжәеит, еибакәкәит, аҳәынҵәа илеибажьит. Абри збоз Наҳарбеи иҩызцәеи иареи рызхара иччеит. Џьоукы агәара иаҵа хеит, аԥсра иалагеит, аха избода, изаҳауада. Хәыҷык иа нааихсыӷь, игәарҭан, агәара иаҵырхит. Аха агәара анкаҳа, ауаа рацәаны иахьықәгылаз аҟынтә жәаҩык ра-ҟара хәахәа-жьахәа иаҵырхит, ҩыџьа рыԥсы рылшәшәан, ау-апа ианҵаны инаганы агәылара инышьҭарҵеит. Нас зе-гьы, ишынеибакәыз, ашәа ҳәо ашҭа иааҭалан, рыҽшаны, акәашара, ашәаҳәара еиҭаналагеит.

Камаҷыҷгьы лан длыцны абра дыҟан. Лыкәашарала ауаа лыргачамкит. ԥшралеи сахьалеи уи илыцназгоз уа уаҩ дыҟамызт. Лыҿцәажәара зынӡак уаҩ дархагон. Луаҩышьа уеизгьы ибзиан. Лычаԥашьа наҳәак аҭахымызт. Иахьа абраҟа уи зегьы длаԥшықәырҵеит. Абраҟа ҭауа ди-аамсҭеи рыҷкәынцәа аӡә длыцкәашеит, ҩыџьа лыц кәашеит, зынӡак ргәы дахәаӡеит. Лҽи лкәадыри уҳәа, нас аҽы шлырхәмаруа атәы, лхысшьа атәы, луаҩышьа атәы зегьы инеимда-ааимдо уа ҳәатәыс ирыман.

— Абри аԥҳәызба аҭауадреи аамысҭа бзиареи ракәым, баша аамсҭа хәыҷык диԥҳазаргьы, сеигәырӷьаны сыҷ кәын дизысҳәон, ҭацас дҟасҵон, аха иабаҟоу, нхаҩык

— ҵлаҳәысҭак диԥҳауп акәымзар, — иҳәеит Иуана дахьтәаз.

— Иуана, уара узҿу Алиас иԥҳа лоума? — ҳәа дизҵааит Хабыгә.
— Ааи, убри лоуп.

— Уи ссирк лоуп! Лара дыԥшқаӡоуп, 16–17 шықәса реиҳа лхымҵуазар ҟалап, уи деиҳаӡам, аха лыхьӡи лыԥшреи рыла уи ҳара ҳабжьуаа рҿы дыззымдыруа дызусҭда! Ҭауади-аамсҭеи уи дынхаҩ ҭыԥҳауп ҳәа лгара хьымӡӷыршьоит, анхацәа рыҷкәынцәа игәыӷьны бҳацца ҳәа рызлаҳәом. Уимоу, аҵарагьы лымоуп: аурыс бызшәа

148 ~
лҳәоит, ашәҟәы даԥхьоит, илҩуеит; даара агәырҵҟәыл бзиа змоу аӡә лоуп, — иҳәеит Хабыгә.

Ари заҳауаз ҭауади-аамсҭеи рыҷкәынцәа аӡәы Ха быгә иахь ихы наирхан: — Хабыгә, ухаҵкы, уи зыӡбахә шәымоу аԥҳәызба ҽыҳәҵәыла арԥарцәа заманақәа ҽыжәҟьҟьа икалыжьуеит, шәақьла ахысразы — ацәҟьара кыдылԥаауеит...

— Уи дызбзыцәаҳәшьада? Убри Алиас хәыԥҳас имада ҭауади-аамсҭеи рахь?

— Ҭауадк, аамысҭак ҳәа уи хәыԥҳа димаӡам. Урҭ иба-нык дхәарҭаӡам. Уи иуацәа — рписар Леуан, нас Иван, — иҳәеит уи аҷкәын.

— Ишьапқәа шәымӷыҵроуп, убригь дышә-захьмырхәит! Ирахә неизышәцар, нас дгәырӷьаҵәа аӡәымоу, ҩыџьагьы шәыҩнеидап, иԥҳагьы шьа-пырӡәӡәаҩыс дныҟашәҵап, шәнапаҿы дҟалап. Мап, шәара избо акгьы шәаԥсамхеит уи иҿы!

— Ирахә рыхцарагьы хәыҷы-хәыҷла игӡам, аха ус иаразнак напилакра хәыҷык иуадаҩуп, уи Иван захьӡу уаалаԥшықәиҵар, нас ацәымҵ ажә шарцәмызкуа еиԥш, дуцрыҵуам, ак улимыршакәа. Убри илоуп Алиас игәы злаӷәӷәоу. Уимоу, ирахәгьы ихатәы дамыӷ рниҵо далаге-ит, ҭауади-аамсҭеи ишыруеиԥш.

— Акгьы шәшаԥсам ибеит азы. «Анхаҩы ирахә ихатә дамыӷ рниҵо даналага, уи ҭауади-аамсҭеи ирымеикуе-ит ауп; абӷьааҳәа дахьырхәхароуп, адамыӷ зниҵо ирахә ицәгахароуп!

Уаҟа итәаз ҭауади-аамсҭеи абри иақәшаҳаҭхеит.
— Ус иҟоу дахьырхәтәуп, дышәмырӷьацароуп шәара аҷкәынцәа, — рҳәеит.

— Алиас ирахә адамыӷ рынҵарамоу, уажә аакьыскьа абра рыпап иҳәоны исаҳаит «асоциалистцәа» иҩны маӡала еизарҭас ирымоуп ҳәа, — иҳәеит Алмысхан дахьтәаз.

149 ~
— Еицәоугьы иуп, нас, анхаҩы ихы даауужьыр ! — рҳәеит еицҿакны уаҟа итәаз ҭауади-аамсҭеи. — Аха уе-изгьы, ахылаԥшҩы имаҳацкәа дыҟоума абри еиԥш аус?
— ҳәагьы нацырҵеит.

Убри еиԥш аамҭазы еизаны ашҭаҿы итәаз рахьтә уаҩ дааит, изыҟалозар , Наҳарбеи иҩызцәа иманы абрахь асоф даақәгылааит, ма абрахь ашҭа агәҭахьы: ашәшьырахь дналбааит, ампыласра иалагоит ҳәа.

Наҳарбеи даара бзиа иибоз усын ари, абӷьааҳәа дҩа гылт, иҩызцәа иманы асоф аҿы днатәеит. Ампыласра иналагеит ладеи ҩадеи ҳәа.

Аладауаа рзы еимҵакьачаҩыс Лаз днықәдыргылеит, аҩадауаа рзы — Сабыда.

Аимҵакьачаразы акраамҭа ампыл хара имцеит, иреибарӡомызт аимҵакьачацәа, шьамхылагьы рыгәҭа иалганы уаҩы изымгеит. Ашьҭахь ианеидшылаӡа, Лаз аркьыл дасын, амбаҟынӡа инаӡарц егьаагымхеит. Аха уаҟа имԥыхьашәеит аҩада изгоз аӡәы, иманы дкәалаауа, дкәараҵо иҿынеихеит. Ажәлар цәгьаӡа еилирхааит. Зны аҩада дцо, зны алада дцо, ус дышнеиуаз, Дӷамшь аӡы дынхықәырцалт, иаҳа иахьыӡмыжьраз. Аха аӡмыжьразы даанҿасуазма, дууаӡа дыԥан дналаԥалт. Ишьҭахь инеиу-азгьы аанҿасуазма, агәгәаҳәа зегьы аӡы рыҽналарыжьит. Зегьы аӡы иҭеибагәеит. Ампыл зку уаҩы диздырам.

Аладатәқәа аҩадауаа ҵаадырҟәрылоит, аҩадатәқәа аладауаа ҵаадырҟәрылоит. Урҭ зегьы аӡы рыдчыланы, ирыхан алада иарҳәазеит: мышцәгьашьҭахьын, аӡы дуун.

Аӡы еибаршьуеит, рҳәан, иаанхазгьы аӡахьы еихеит ирыхьыз аабоит ҳәа. Рышьҭахь инеиуаз урҭ инарыгәҭасын, аӡы иналарыжьт. Убас аӡәи-аӡәи неигәҭасуа, шамахада акәымзар, зегьы уахь иалеибажьит. Ари збаз аҳәсақәа арҵәаа-сырҵәааҳәа инеилалт, аӡы еибаршьит ҳәа. Уаҟа итәаз ҭауади-аамсҭеигьы ирцәымӷхеит ари иҟалаз.


~ 150 ~

— Осман, Кьагәа, Гәаџьа, шәцеишь! Аӡы еибамыршьа-аит урҭ амдырқәа! — рҳәан, идәықәырҵеит.
Убри аамҭазы ампыл зкыз маӡала, аӡы иҭеибагәаз днарылҵын, аӡнырцәала дкәалаауа аҩада ихы рханы иҿынеихеит. Ус уи даагәарҭеит, аладауаа нырцәҟа аӡы зыԥсы ырызгаз урҭ уи инеишьҭалт. Аарцәҟа уи дызбаз-гьы амҩа изкны даҳкуеит ҳәа аӡы рҽалажьны нырцәҟа ирит. Ирулакгьы ирԥылаз уҳәа, ишьҭаз уҳәа амба иазиа-шаны днаӡаанӡа дыркит.

Убри аамҭазы ԥыҭрак иааихсыӷьт ампыласра. Рыма ҭәақәа дырҩан, еиҭаршәырҵеит, ԥыҭракгьы рыԥсы ршьеит. Нас еиҭадырҿыцт рымпыласра.

Дырҩегьых Лаз инеиқәырццакны ҩынтә-хынтә раҟара ампыл ирманшәаланы днасын, амбаҟынӡа инеишьҭразы егьааигымхеит.

Нас аҩадауаа неибарҟааит.
— Ҳаимҵакьачаҩы хәыҷык дкәадашәа даабоит, Лаз есқьынгьы ампыл дицәасуеит, лабала ицәаиргоит! — рҳәан, уи дыԥсахны уи ицынхәрас Лагәсҭан дықәдыргылт. Уажәшьҭа Лази иареи еибакапануа иалагеит. Абраҟа зегь реиҳа иџьашьатәыз — ампыл еимҵазырсуаз иџьбарара, ихымшаҭара акәын. Аҟьеҩҳәа уи дзынҟьоз аӡәымкәа-ҩыџьамкәа еизҟьа икаижьуан, ԥыҭрак рхы иахәарҭамкәа иҟалеит уҳәартә.

Зны-зынлагьы уи ампыл зку, ауаа кажьуа дышнеи-уа, дышьҭҟьаны, дкәымпылуа данкаҳауаз ҟалон, зных-гьы еинҟьоз шьҭахьла ишьҭҟьаны рыгәқәа хаххала, уа ишьҭахап, изгыларым уҳәартә икаҳауан.

Даҽазных уԥшыр, ампыл зку иҩызцәа хәҩык-фҩык инеиҳангьы дрыбжьаргыланы, ицхрааны, аҽыҩ ианахо еиԥш, дымҩаргарц дандәықәыргалоз ыҟан, рҩызцәагьы амала игылазма? Урҭ ирыцхрааразы, рҿагылацәа ирыгә ҭасны ампыл зку рҩыза амҩа ирҭаразы урҭ ҵысуан.



151 ~
Рҿагылацәагьы баша иԥ шызма? Раԥхьала-рышьҭа хьала ампыл згоз ирыжәлон амҩа рырымҭаразы, ампыл зго дыркразы; абас зегь еиҿаҳауан.

Шьҭа абраҟа инаԥшуаз уаҩы изеилыргомызт ампыл згои амҩа изызкуа-измыргои. Аҟьеҩ-саҩҳәа икыдиҟьон, жәаҩы-жәаҩыла еинҟьаны, ргәы хаххала икаибажьуан. Абри збаз Наҳарбеи иҩызцәеи иареи даара ргәы иахәон, еибарччон.

Абас ампыл иасуан амра аҭашәарахьы инеихаанӡа, аладагьы аҩадагьы ампыл уаҩы изымго. Ашьҭахьӡа Лаз уеизгьы лабала иаиргеит, аладауаа аиааит. Абарҭ ан хацәа рахь знапы ҭԥаз дубап, зшьапы ҭԥаз дубап, аха урҭ рыгәхьаа зкыдаз, аҭауад ду урҭ дагьрызхьамԥшит.

— Уҵх аабзиахааит, ҽааны уажәаангьы уеибга-узҩыда анцәа уаҳирбааит! — рҳәан, инагьежьын, рыҩнқәа рахь амҩа инықәлеит.



XXIII

КАМАҶЫҶ ЛҲӘАРАЗЫ АРԤАРЦӘА НАЛХЬЫԤШУА
ИАЛАГЕИТ

Ампыласрахьтә ианыхынҳәы, адырҩаҽны шьыжьӡа Рафида лыԥҳал лыжәҩа инықәыргыла, Алиасраа ргәашә днадгылан, лыбжьы налыргеит Есма ҳәа. Есма даадәылԥшын , Рафида лыԥҳал даҵа агәашә аҿы дыш-гылаз анылба, аӡахьы ацаразы шакәыз лдырын, ларгьы лыԥҳал аашьҭых уахь лҿыналхеит. Аха иџьалшьон ас Ра-
фида шьыжьымҭанӡа аӡазы лаара.

— Рафидахеит, иаха амгьалмҵаа ыфаны бышьҭалазу, шьыжьӡа аӡахьы бдәықәлеитеи быԥҳал бхарззала! — лҳәан, Есма Рафида асамырҟәыл аалылхит.



~ 152 ~

— Иҵегь шьыжьы сахьымааз уамашәа ибымбои, уи-моу, бара бырҿыхара сацәаашьеит, акәымзар шаанӡагьы саауан, иаха сыцәа џьыбшьоу...

— Иҟалазеи, бызмырцәашаз ибыхьзеи, ахәыҷқәа ӡәыр игәы бзиамзу, мамзар аӡқәа быцҳау?

— Ахәыҷқәа хар рымам, аӡгьы смыцхаит, аха иацы убра аизараҿы ажәақәак аӡәы исалҳәан, убри бара ибасҳәаанӡа, сыԥсы сымхарацәахан, иаха сызмыцәаӡеит, убри сшазхәыцуаз...

— Иҟалазеи, ибаҳазеи ус ажәасы, бамырцәаратә еиԥш? — лҳәан Есма, ус алаӷьара инҭалан, аӡыхь аҿы инеит, ишеицәажәоз.

Уаҟа рыӡқәа ртан, рыԥҳалқәа наргыланы, рҿы-рнапы ӡәӡәаны инатәеит. Ус, аӡаагацәа аҳәсақәа аӡха ишыру-лауа еиԥш, Рафида лажәа еиҭалырҿыцит. Есмагьы абри илҳәо саҳандаз ҳәа цәгьа дазгәаҟуан.

— Уи аԥҳәыс исалҳәаз ажәа дназхысыз-дназҵысыз зегьы абра исҳәоит ҳәа сналагар, акраамҭа сагоит, убри аҟнытә абра иааркьаҿшәа ибасҳәап убри, цқьа бназхәыц. Нас ҳаиҭеибабоит, абра ҳаҟами, ибасҳәап инароуны...
Абри сымыш Камаҷыҷ лҭыӡшәоуп сызлацәажәо...
— Унан, џьбеит, закәызеи исабҳәо! Цәгьарак уи лзы ӡәыр кыр балҳәама?

— Ацәгьара лҟәыблаауп, уи лзы ацәгьа зҳәо, араҩа ихы аниҟьааит, аха ибымдыруеи, знык аҭыԥҳара лҽыназылкуа дналагар, илаҭәоугьы илаҭәамгьы леиҽырбо иалагоит, иатәалымбаз — уи лзы бзиарак иҳәашам, — зегьы ргәы уи илзыҟаҵарым. Иацы, уа аизараҿы, лыӡбахә зымҳәоз ҳәа ҩыџьагьы ыҟамызт — анхацәа рыҷкәынцәа ракәзааит, ҭауади-аамсҭеи рыҷкәынцәа уҳәару, зегь убри лыӡбахә рыман, лыԥшӡара-лсахьа, лычаԥашьа, луаҩышьа, насгьы лыкәашара зегьы иџьаршьон. Анцәа иџьшьоуп уи иацы ҽыла дахьымнеиз — зегь рыблақәа уи иҭнахра иҟан... Уи, сылашара, шьҭа дҭыԥҳауп, «аҭыԥҳаи акәац жәи» — рҳәоит.

153 ~
Акәац жәы акраамҭа ишузымҵәахуа еиԥш, аӡӷабгьы данҭыԥҳахалак акраамҭа лырԥшра акгьы иаԥсам: аӡәы дирҽхәашт, даҽаӡәы дирџьашт, ажәлар рҿы уаҩы изку-ам. Егьызлаӡам акы лыпату бжьихыр ҟалоит, нас акгьы даԥсам. Иаҳҳәап, аҵәца ԥҽызаргьы, хәыҷык ихәашьны аӡы ҭаҭәаны аӡәы иблыркыр, егьа бӡышозаргьы, ажәра дук ибгәаԥхом . Убри азоуп «аҭыԥ ҳаи аҵәцеи» — зырҳәо. Аҭыԥҳа аҵәца даҩызоуп, аҭыԥҳа, — абзиаразы акәзааит, ацәгьаразы акәзааит — ажәлар ҟаҟатәыс дроур, хаирк лбом...

— Рафида, шьҭа иҳәеишь быззааиша! Камаҷыҷ лыцәгьа рҳәоны џьара акыр баҳама?

— Ишԥазыҟалои уи лыцәгьа рҳәоны, уимоу, мыцхәы ддырҽхәацәоит. Макьа дышдырҽхәо ахьӡи-аԥшеи шлы-моу ҷкәынк, лара илаҭәоу аӡәы димазар, лара лзынгьы насыԥ бзиоуп, шәаргьы ԥара шәзиурын...

— Рафидахеит, уи бҿы изҳәаз хьыла иҭәааит, убри еиԥш аҷкәын бзиа дабаҟоу, акәымзар иахьа-уаҵәы ҳәа ҳаԥшӡомызт, абри абраҟа бара ибҳәаз ҳаргьы ҳрыз хәыцуеит. Макьана ҳаӡӷаб дыԥшқоуп, дыҵәрышкәаӡа уажәоуп даныҩагыла, аҭыԥҳара дазаҳкуам, аха ацәыгь хәыц злоу аӡәы дымҵарсны дигар, ларгьы дразҟыдахоит, ҳаргьы ҳаԥсы ҭаны гәы ҳмоуа ҳҟалоит, ишыбдыруа еиԥш, лыда дҳамаӡам.

— Абри азоуп саргьы абри сзалацәажәо. Абри еиԥш ажәа аныбҳәа, уажәышьҭа иаҳа сгәы аартны ибасҳәоит сажәа нагӡаны. Ецы Адқьа, Басиаҭ иԥхәыс, уи шәаргьы дшәыцәтәымуаҩӡам, — даҿын ажәабжьҳәара Рафида,

— даасыдтәалан, аԥхьашәа исҳәан еиԥш, уи илҳәаз зе-гьы сара изласҳәои, абри Камаҷыҷ Ӡыкәыр иԥа Алхас дизаҳҳәап, лҳәеит. Иани иаби даара бзиа ирбоит, иара аҷкәынгьы даара длеилаҳауеит, лара Камаҷыҷгьы дыл-дыруеит. Уи макьана дыҷкәынӡоуп, 25–28-ҟа шықәса ихыҵуазаргьы, уаҳа ихыҵуам. Аха ҷкәына еибагак иоуп;

154 ~
ацәгьеи абзиеи рҿы уи дахьумыхәо ҳәа зыҟалом. Иԥ шра-исахьа бзиоуп, иаби иани уаа шьахәқәоуп, крызку уаауп; иара аҷкәын иламҳәа акыҟам. Аӷьычразы на ҳәа змоу аӡә иакәым, убри азы ҭауади-аамсҭеи даара дрыцҳаршьоит, иахьцо-иахьаауа уи дныҟәыргоит, рыб-ла дҭәыцны дхызар дхырхшам, ҽыбӷала даара дҟазоуп, аҽырхәмарреи аҭарчеии уҳәа рзы ицназго дзыҟалом. Ҵоуп, Камаҷыҷгьы — Камаҷыҷ лоуп, аха уигьы зынӡак ӷьеҩк иоуп. Уаха-сахаҳәа зегьы аӷьычра ианаҿу, ажәлар аӷьычцәа ҳаимырҵәеит ҳәа ианашшуа, ибаҳахьоума уи иаб акы ицәырӡеит ҳәа, уи итәы заҟа уаҩы имӡара...

Убри азы иҩнадарҭа рибаҭом. Дарбан нхаҩу ас иҩ нардо? Иҽи икәадыри есқьынгьы иӷьазӷьазуа еиқәуп. Уиаҟара зысҳәои , бара дбымдыруеи?.. ( Есма дхәыцуа дылзыӡырҩуеит.) — Абри уаха шәанаатәо Алиас илымҳа инҭшьишь, цәгьа ибарым ҳәа сыҟоуп. Аха уеизгьы хара ишәымган, иаарласшәа аҭак сашәҳәа!.. Шьҭа аҩны зегьы гылахьеит, ҳнаццакыроуп, — лҳәеит Рафида.

— Ииашоуп, ииашоуп, ҳцароуп, — лҳәан, Есмагьы Ра-фидагьы еиманы ахәы инхалт...

— Рафидахеит, амра ԥхазаап ара ахәаҿы, ҵаҟа лбаа амра ҭаԥхомызт, уа иҳамбеит, уимоу, аҵарақәаҵәҟьагьы ашәа рҳәоны рыбжьы смаҳаит, хәыҷык егьыхьҭан ҳәагьы сыҟоуп, — лҳәеит Есма.

Рафидагьы уи даакәшаҳаҭхан, Есма лгәашә аҿы иа-нааи, Рафида лыҩныҟа лҿыналхеит.

— Ибҳәаз саҳаит, Рафида, уаха сыԥшәма инаиасҳәап, игәы зызцо еилыскаап, нас излақәнаго ала ҳныҟәап, — лҳәан, Есма лгәашә дынҭалеит.

Рафида лыҩныҟа дцеит длахҿыхха, исуалыз насыгӡеит, лҳәошәа.

Есма ацагьы дабылуа, ахьшәашәагьы дабылуа, абри ажәа лхаҵа ианиалҳәашеи ишылҳәашеи дназхәыцуа лыҩны дныҩналт.

155 ~
Ауаҩы ибарц -иаҳарц ииҭахым акы дақәшәар, ихҭырԥа аҿацә ихы-иҿы инадкыланы, уахь дымԥшыкәа днаҩсны дцоит. Абри аҽны абас ауит амра: ахаҿы аԥсҭҳәа на ԥыранакын, аӡыхьи урҭ аҳәсақәеи ирҳәоз неидкыла-ны, ирызхьамԥшкәа инараҩст, иҟамлаша иқәнагам акы иалацәажәоны аҳазшәа.

Аҵарақәа ракәзар — урҭ абраҟа тәарҭас ирымаӡоуп, уи аҭыԥ рзыманшәалоуп. Шьыжьымҭанла, еиҳарак ааԥныла, уажәааны урҭ рышәаҳәабжь мфа-мжә сырзыӡырҩландаз уҳәартә иҟан. Абраҟа аҟармаҵарақәа нырцә-аарцә ахәқәа рҿы ҩажәа-ҩажәала инеимда-ааимдо ашәа анырҳәо, егьа аус ццак умазаргьы, иухаршҭны, ургачамкны уныркы-лон. Абраҟа ҵҩа змам ардәынақәа рышәаҳәабжь анры-лала, нас иарбан музыкоу абри еиӷьхаша?

Арҭ рымацара роума? Акәыкәу, амлаӷәыр — арҭгьы урҭ рышьҭахь игылозма! Ахьажь акәзар — зны ахьшь иаршәазшәа абжьы ҟанаҵон, зных — аԥҳәыс зыкәҷышь ахьшь имҵанарсыз леиԥш, «Ҳааи-ҳааи!» — ҳәа абжьы рпаны, ԥҳәыс быжьҵас иҟанаҵон, урҭ рҿгьы имаанҿас кәа, аџьмеиԥш «Бе-е-е!» ҳәа иҟаауан, зны-зынла ахьшь еимҵанарсуа акәҷышь еиԥш, «Ҵиу-ҵиу!» — аҳәоит, зынӡак кәҷышьушәа, убас иҵегьгьы. Ажәакала ахьажь, ишырҳәо ала, амысҭхәагеи амҳабысҭеи азҳәом, акәымзар зегьы аҳәоит. Абарҭ зегьы рҿы аҵларкәыкә, ауашәшәырара зҽыназызкыз аҵлақәа инарыдтәала, ажьаҳәеиԥш, ахы мшаҭакәа аҟәақ-аҟәақҳәа инарынҟьо, абажәқәа рԥԥаны ҵаҟа инанашьҭуеит, «Қәеи-қәеи!» — ҳәа иҵәаауа, аҵлақәа неимдо. Нас абаӷырҵарақәа ҵҩа змам рыбжьы митә ҟанаҵо, аки-аки еизымӡырҩуа, аимак рымоушәа еило-уп, зынгьы ишзахәо дара ирыманшәалоу абжьқәа рыла аҳәҳәара иаҿын, — абарҭ абжьқәа зегьы, ашәаҳәабжьқәа ианеилалалак аҵкыс еиӷьу уаҩ дыззыӡырҩыша ак зы ҟалашам. Абри шыҟоу абасоуп ҳәа аҩра-аԥхьара мари-ам. Абри здыруа Аԥсны абна ааигәара инхо иоуп. Абарҭ аԥсаатәқәа зыӡбахә сҳәаз тәарҭас-шәаҳәарҭас иахьрымаз


~ 156 ~

абра акәын. Абри аҽны ааԥын шьыжьымҭан абарҭ зегьы, заа еибырҳәазшәа, абри аҭыԥан рышәаҳәабжь ыҟамызт.

Аҽны ианаахәла, рыӡӷаб даныцәа, Есма лхаҵа днаи дтәалан, Рафида илалҳәаз ажәа иалҳәеит, убасгьы на цылҵеит:

— Ҳаӡӷаб лзы Кәҷыри Расҭеи ауаа ҳанҵаны ишрымоу ласымҳәаӡеит. Аха арҭ рахь абри уажәы зыӡбахә саҳаз Алхас урҭ зегьы дреиӷьуп...

— Абар абри аҩымзк-ахымзк рыла ҳаӡӷаб уажә изҳәаз дыхҩыкуп, — цәгьа иааиқәдырццакцәеит, сара излазбо ала, ҳаргьы ҳаццакыроуп, акәымзар ауацәа реиҳа аӷацәа ҳарҳара ҳаҟоуп. Ҳаӡӷаб, зда дҳамам, зегь ҳзеигәырӷьо, арахьгьы ҳаргәырӷьо ҳазмоу, ианаамҭоу хаҵа дҳазимҭар, дразҟыданы днаҳартәар ҟалоит. Убри аҟнытә абри аус хәыҷык ҳнахыццакыроуп. Иахьеи уаҵәи инархымгакәа ешьарала иаҳа иаҳзааигәоу Ҭорҟан, Қәаблыхә, Рафида, Мац уҳәа надгаланы, ари аус иаарласны ҳалгароуп, — иҳәеит Алиас.

— Унан, џьбеит, уара Шьарифа дзухашҭзеи? Уи илзым дыруа ари аус ҳашԥалацәажәои, дажәуп, аха макьана креилызцо ҭакәажәуп.

— Ааи, уи дысхашҭит, уи, ҳәараҭахума, ҳаалыԥ хьароуп.

— Иван, Леуан уҳәа — урҭгьы аӡәгьы зақәшәом, ари аус ирласны ҳалацәажәозар. Абарҭгьы асҟаамҭа иахьзы-маарыз иабацеи?

— Урҭ ирзыбуазеи, урҭ даҽа уск иашьҭоуп. Ирласны изыхнымҳәыр ҟалап. Иван, Леуан, нас Миха ҳәа агыру-ак, қырҭуакгьы Акаки ҳәа — зегьы еиманы Аҟәаҟа ице-ит. Уаҟа уи аус азы изыдҵаалаша ауаҩы дрымоуп, уи урҭ зегьы дырхуп абра, Аԥсны ируша-ирҳәаша, ишныҟәаша зегьы реиҳәоит, идирбоит. Уи ижәлагьы Леуан исеиҳәан, аха исхашҭит. Уи ихы мшаҭакәа уи аус дашьҭоуп, анаг ӡаразы...

157 ~
— Уи аус ҳәа узҿу аҳәынҭқар иахгароума?
— Ааи, аҳәынҭқар иахгароуп. Заҟантә уи баҳҳәа хьоузеи!

— Џьоукы митә ргәаӷьуеит, ранаџьалбеит, аҳәынҭқар дуӡӡа дахаагоит ҳәа иаҿуп...

— Ааи, уи иашьҭоуп... Урҭ уа иахьнеиуа, изызнеиз дрымбар, ԥыҭрак инхар ҟалап. Ивангьы абра иусура днаԥхеигт. Уажәоуп ацәаӷәара, алаҵара уҳәа, ауҭра-сыҭра уҳәа ианалаго, иара уахь дынхеит. Ари уажәы иззаҳҳәо ҳара ҳус азы урҭ аӡәгьы рақәыршәара сҭахӡам. Избан бҳәар, уи дӷьычҩуп, егьи аҵара имам, рҳәап, уи длықәнагом, насгьы уи макьана дхәыҷуп, дыӡӷабуп, рҳәап... Аус наҟ-наҟ идыргәагәалашт, уи ҳара ҳзы дук иқьарым...

— Уи уахь изызцаз дахызгарыз, дабацарыз акраамҭа дахьзымаашаз?

— Убри абарҭ ҳара ҳаҷкәынцәа, Леуан, Иван бҳәа, аҳәынҭқар иахгара аус иашьҭоуп ҳәа аӡәгьы иабымҳәан, аҳәсақәа шәанеибабалак, реиҳа зызҳәо ҳәа шәеицлабны ацәажәара шәалагоит, амаӡеи аргамеи неилаԥсо, амцгьы уаҟа инахаԥшьуа...

— Нас урҭ ҳанырзымԥш, ҳаешьара ааизугар, ргәы иаа-наго ҳарҳәап, мҩакы ҳнықәырҵап. Ҳара ҳзы абри аҵкыс еиҳау ус ҳаԥсы ҭаны иҳауӡом, егьҳмоуцт.

— Ҳаешьара зегьы бҳәар, урҭ ԥыҭк ирацәоуп, урҭ зегь ракәым, абра зыӡбахә ҳҳәаз ҳаарыԥхьап... Ирласны абри аус ҳалагар цәгьа избом.

— Уара узлазбо ала, иуҳәақәо уажәақәа ракәым, уҳәа шьа акалашәа избоит... Акы уаршәазшәоуп ушыҟоу, иҟоузеи, иуаҳазеи?

— Уи бара иалабхузеи! Ус акы сгәы иамыхәоз ҳаӡӷаб лзы исаҳаит, аха уаҳа бысзымҵаан... Сара исазҳәаз исеимҳәанда, бара ибасҳәахуама!


158 ~
— Иакәым аӡәы ҳаӡӷаб длышьҭанагалама, иҟалазеи?!

— Убасшәоуп ишыҟоу, аха шьҭа уи азы уаҳа быс зымҵаан. Уаҵәы урҭ ҳашьцәа адырра нараҳҭап, уаҵәуха ҳаарыԥхьап. Баргьы хәыҷык урҭ рыфатә азы бҽаархиа!

— Аҵх агәы еиҩнашеит, шьҭа унышьҭал, уаҵәы ари аус унашьҭал, — лҳәан, лыԥшәма днышьҭалҵеит. Лара ԥыҭрак дхәыцуа дтәан, лыԥшәма илеимҳәаз аус закәхарызеишь ҳәа, нас ларгьы днышьҭалеит.

Адырҩаҽны ашьыжь ирахә анааилирга, ауха ишырӡбыз еиԥш, ииашьара адырра риҭеит, иара иҟны инеиразы.

Урҭ изеиҳәаз уахь дызрыԥхьаз ԥыҭк еилырымкаар руазма, хәыҷык рлымҳа инҭишьт. Ус егьаҭахын, избан акәзар иаҳа иазхәыцны иарҳәаша-иабжьаргаша дырны, иӡбаны имаашеи.

Изеиҳәаз зегьы ари аус даара ргәы иахәеит. Ргәы ишԥамыхәоз, аҷкәын даара бзиак иакәын, иаби иани уаа шьахәқәан.




XXIV

АЛИАС ИГӘЫЛАЦӘА ЕИЗИГЕИТ

Ахәылԥазы ианааилашәшәы, изеиҳәаз агәылацәа ааизеит, асамырҟәыл ҳәо абарҵаҿ инатәеит. Ка маҷыҷ, абарҭ реизара лара лусказ шакәыз гәҩарас иҟал ҵан, лан длызҵааит, аха цқьа еилырганы акгьы ла лымҳәеит. Иара убас убри аҽынгьы , лан афатә-ажәтә азы аҽырхиара данаҿызгьы, длызҵаит, аха илалымҳәеит. Уе-изгьы уи ак зыгхоз лакәызма, лгәазцеит ла лзы ак шеи

ҵырхоз.


~ 159 ~

Еизаз ԥыҭрак ус еицәажәон абарҵаҿы, нас Камаҷыҷ илмаҳаразы, урҭ зегь ныҵыҵын, наскьа амӡырхаҿы аҵла ду амҵан инатәеит, инеилацәажәарц азы.

— Егьоумҳәан, ааԥынроуп, ԥхарроуп аха дырҩегь иудырратәы адгьыл хәыҷык ицәаакуп. Ианаамҭаз исгәаламшәеит акәымзар, аӡӷаб агәылара ддәықәҵазар акәын, нас ҳара ҭынч аҩны ҳтәон, — иҳәеит Алиас.

Аха агәылацәа уи егьоурым, ԥхарроуп, рҳәан, рус алацәажәара иналагеит. Алиас иззааигаз, дызрыԥхьаз аус ирҿыцны еиҭареиҳәеит. Нас еизазгьы назхәыцқәеит. Раԥхьа Ҭорҟан даацәажәан:

— Уаха ҳазлацәажәо аус Камаҷыҷ хәыҷы лус, аҵа ра-адырра ахьыҟоу ауаа рҿы, абри илықәлоу аӡәы диаҳҭароуп ҳәа иахыццакӡом. Аха ҳара, абра ҳзеиԥшроу ала, ҳаҟазшьа-ҳҵасқәа рыла, абри еиԥш аус аӡӷабгьы илыдаҳцалароуп, ҳаргьы ҳҽазҳархиароуп. Ас анаҳамуы, изаҳгәамхәӡо аӡәы ахьымӡӷ ҳиргар ҟалоит, убри аҟнытә

абри аус ҳахыццакыроуп. Сара сгәаныла, убри Ӡыкәыр иԥа Алхас иҵкыс еиӷьу абра аҩба-хԥа қыҭа рҿы уаҩы ди-бом. Ҵоуп, уи макьана лхаҵацара иаамҭаӡам; абра ҳқыҭан аҭыԥҳацәа анихажәаақәа аумаҷху, аха абри Камаҷыҷ лус даҽакалашәа иҟалеит, дҩыҵхахаанӡа лыӡбахә ажәлар инарылаҩт, ҭыԥҳа наӡак леиԥш, шьҭа абри лаанкылара мчуацәоуп, қәнагала убри аҷкәын ацәажәара ҟаиҵар, мап ҳәа иаҳҳәарым, ас Рафида лыла ҳәанҳәахла адырра иҳаиҭаз акәымкәа, — иҳәеит.

Мац Ҭорҟан ииҳәаз дақәшаҳаҭны даацәажәеит, аха убасгьы нациҵеит:

— Ивани Леуани ыҟазар, абри ҳдыруамызт, Камаҷыҷ дара рус азы ҩызас дырҭахын, ԥҳәыскгьы дрылазар цәгьа ирбомызт, аҳәсақәа рҿгьы ацәажәарақәа рҭахыми! Аха дара аанӡа абри аус ҳалагар, нас ҵоуп, ирзынкылом, егьырластәуп.



~ 160 ~

Шьарифа даацәажәан:

— Абри аӡӷаб хәыҷы ахацәа дрыцҵаны ажәлар дышԥарылашәҵои! Уи илҳәо иазыӡырҩуада, илхыччап акәымзар, ишәзымдыруеи абра ҳ-Аԥсны ишыҟоу?

Ҭорҟан уҳәа, нас егьырҭгьы абри иақәшаҳаҭхеит. Аха абри макьана даара имаӡазароуп, тәымуаҩык имаҳароуп, уаха абра ҳшеизаз егьырҭ ҳашьцәаҵәҟьагьы ирзымды-руазароуп ҳәагьы нацылҵеит.

— Ҳара ҳаиқәшаҳаҭны Камаҷыҷ хаҵа диаҳҭоит, аха лара уи дақәшаҳаҭу, дақәшаҳаҭму ҳаздырӡом, — иҳәеит Ҭорҟан.

Рафида даацәажәан:
— Сара исаҳахьеит Камаҷыҷ убри аҷкәын длырҽхәо, ажәа бзиа иҿоуп, ҽыбӷала дҟазоуп, иԥшра-исахьа даара ибзиоуп, уажә иааиҵагылаз ҳаԥсуа ҷкәынцәа ари аҩба-хԥа қыҭан зегь уи дреиӷьуп ҳәа. Уаҩы иаалыдицалар, да-зыразхап ҳәа сыҟоуп, — лҳәеит.

Инеицәажәан Рафида дылзынарышьҭит Камаҷыҷ длацәажәаразы, лгәы иаанаго еилылкааразы, абри абас уи лхаҵацара изахыццакыз, измааноу зегьы лалҳәаразы. Егьырҭ уаҟа итәаны даҽа жәабжьқәак ирылацәажәо иа-лагеит. Ус уаҟа итәан акраамҭа, нас Алиас — Рафида илыдышәҵаз аус уеизгьы акы аллыршап, шәара шәаала!
— иҳәан, днарыԥхьаны аҩныҟа инеигеит. Уаҟа Есма рхәы лырхиахьан, аишәа инахатәаны крырфеит. Крыфаны ианыҩагыла, Рафида абарҵахь днарыԥхьеит:

— Исылшоз ала издыруаз акы схы иагмырхакәа слацәажәеит, — лҳәеит, — абас ирласны лхаҵацара зеи ҵаҳхаз зегьы ласҳәеит. Излазбо ала дазааип ҳәа сыҟоуп. Уаха уеизгьы-уеизгьы уи азы ҿа сызылмырҳәеит, аха уаҵәы, уаҵәашьҭахь зҳәаз иеиԥш, сара, сҳәап, сыӡӷаб, сҳәап, ҳҽыналызкны акаҿы даагап, — лҳәеит.

— Ус аԥҳәызба дазыразны дҟалазар, даҽазны ҳара ҳаизгара аҭахӡам, уара Алиас, Рафида илыдуҵар, адыр-

161 ~
ра ҟалҵап илазҳәаз рахь, нас урҭ уаҩҵас ирацәажәап, изықәнаго ауаа уҳәа, ишақәнаго иныҟәар, ирықәнаго ажәа роуҳәап. Нас ҳара ҳахьуҭаху азы ҳахиоуп, абра ҳа ҟами, — рҳәан, инықәҵны рыҩныҟақәа ицеит, ари аус хирхаразы Алиаси Есмеи инарыдныҳәаланы.

Рафида илыдырҵаз аус даазыгьагьан, ҩымш-хымш рыла ҿа ллырҳәеит Камаҷыҷ, нас лара дазызкыз адыр-ра рысҭап, шылҳәоз, абрахь уаҩ дылзаарышьҭит, уаҩ дзықәгәыӷра аӡӷаб лахьтә жәа баҳама ҳәа.

— Уаҩ дзықәгәыӷра еиԥшҵәҟьа макьана аӡӷаб лахьтә егьсмаҳацт, аха уеизгьы уи дазаазгап ҳәа сақәгәыӷуеит, шәара лани лаби излақәнагоу ала шәрацәажәа, — ҳәа ралҳәеит.

— Ауаа раашьҭразы ҳара ҳаиҵахом, аха ауаа аашьҭны, нас мап ҳәа ҳарҳәар, ҳа ҳзы ԥхашьароуп, бара уи азы ҳабмырԥхашьароуп, ари даара имаӡахароуп, аӡәы има ҳароуп, — рҳәан, инықәлан ицеит.


XXV

КАМАҶЫҶ АЛХАС ДИРҬОИТ

Рафида иақәыргәыӷны ажәа зылҭаз, ишынахын ҳәыз еиԥш, Ӡыкәыр, Алхас иаб, ақыҭан иреиӷьыз ауаа рахьтә ҩыџьа, Басиаҭи Ҳаџьараҭи рзааишьҭит Ка

маҷыҷ лаби лани. Урҭ ацҳаражәҳәацәа ааилашәшәыра рҽалакны иааин, иааҽыжәҵит. Рафидагьы иаалыԥхьан, убраҟа дааит.

Ацҳаражәҳәацәа иааиз зны Рафида днаскьаԥхьан илызҵааит, аԥҳәызба ҿа лбырҳәама ҳәа. Рафида уамашәа ибаны ус ралҳәеит:

— Ҵоуп , аӡӷаб ҿа лсырҳәеит иахьа, абра уажәы ахәылԥазы, аха ссиршәа избо, жәацоуп блацәажәа ҳәа


~ 162 ~

снапы иананырҵа, иахьа шәара шәаарышьҭит, ас саа-мыццакыргьы, амц шәызжьаз аӡә леиԥш сҟашәҵон. Ари аҭыӡшәа Ӡыкәыр ицәыригеижьҭеи мчыбжьыкгьы ҵуам, убриижьҭеи абри хынтәуп сара исыдҵаалоижьҭеи. Сар-гьы цәгьа сыццакит, аха шәаргьы цәгьаӡа шәыццакит, абри еиԥш ус ццакы уаҩы имбацт, — лҳәан, асамырҟәыл аарылылхит.

— Уимоу, ҿа балҳәаны ҳақәгәыӷратәы аус рхианы иҟазар, ариамчыбжьык аҩныҵҟа даагап ҳәагьы ҳгәы иҭоуп, — иҳәеит, даахыхәмаршәа, Басиаҭ.

— Ари еиԥш ццакышьа уаҩы ибахьоума! Аха уеиз-гьы аус хиоуп аӡӷаб лахь ала, шьҭа лаби лани шәара шәрацәажәа, шәара ишышәҭаху, — лҳәеит Рафида.

— Шьҭа ҳара иаҳусуп, бара уадаҩс ибаҳҭом, аӡӷаб лаби лани ҳара ҳрацәажәап, — иҳәеит Ҳаџьараҭ.

— Нас ус акәзар, аус ҟабҵазар аухатәи ацә ацәа бара ибгеит акәу? — иҳәан, даахысамырҟәылт Басиаҭ.

— Ииашоуп, уи сара исгарҭоуп, — лҳәеит, дааччан, Ра-фидагьы.

Нас инагылан, еиманы аҩныҟа инеит. Уаҟа Алиас дыххаччо днарԥылан:

— Ижәуазеи, Басиаҭ, ԥшәыма бааԥсыс ҳшәыԥхьаӡама ҳара? Цҳаражәҳәарада ҳаҩны сас дааҳмышьҭуа ҳаҟоуп ҳәа шәмаҳазар, арсҟаамҭа ҳамӡырха шәықәгылоуп, аҩ ныҟа шәмааиуеи, — иҳәеит.

— Уажәшьҭа ҳнеимоу, хнеиҵәҟьоит! — иҳәеит Басиаҭ.

— Шәааизаргьы, бзиала шәаабеит! — иҳәан, еиманы аҩныҟа иныҩналт.

— Закәызеи, Алиас, ҟәарылк абжьы гошәа иҳаҳауеит, абарҭ зегьы мсааит, ус акы аԥшәмаԥҳәыс дшалоумҵара! Ҳара уиаҟара ҳзаанҿасуам. Ажәабжьс иаҳзааргозишь ҳәа Ӡыкәырраа рҿы иаҳзыԥшуп, ҳара ҳнеиаанӡа урҭ шьҭалаӡом, акрыфаразгьы иаҳзыԥшызар ҟалап, — иҳәеит Басиаҭ.

163 ~
— Уаха имыцәаргьы егьҟалом, уаҵәы-уаҵәыуха ицәааит заҟа рҭаху, — иҳәеит Алиас даахәмаршәа.

— Басиаҭ, сара излазбо ала, ари Алиас ирласны ҳзышь ҭуа иакәӡам, амала уҽинумыршәан, — иҳәеит Ҳаџьараҭ.
— Сара излазбо ала Ҳаџьараҭ уаргьы аԥшәма уиқә шаҳаҭхеит, ус анакәха, даҽа ҟәарылкгьы лшьааит аԥшәмаԥҳәыс, — иҳәеит Басиаҭ.

— Аԥшәмаԥҳәыс ҟәарылк лшьу, ҩба лшьу макьана ҳара иҳаздыруам, аха уеизгьы амла ҳакуа ҳашнылмыжьуа
— убриак здыруеит, шәара аҟәарыл акәым, ашьтәа зықәнаго уаауп, — иҳәахт Алиас.

— Басиаҭ уцәажәашьа зеиԥшроу ала, аԥшәма ак ҳзишьырцы игәы иҭаӡамзаргьы, уара далоугалоит, — иҳәеит Ҳаџьараҭ.

— Убасгьы аныҟало ҟалалоит, —иҳәан, Алиас абригь даақәшаҳаҭхашәа иуит.

Абас инеибарчча-инеибархәмарын, инеибартәақәеит. Алиас абӷьааҳәа Ҭорҟани Маци даарыԥхьеит, уаҩ ды шьҭны.

Урҭ дук инымхакәа иццакны иааит, инеидтәалан, самырҟәылқәак рҳәеит, ихәмарт, иччеит. Нас асасцәа из-зааз аус алацәажәарахь рхы надырхеит.

Басиаҭ даацәажәан:
— Ҳаџьараҭ, ҳара ҳаззааз аус абра аԥшәмацәа инараҳәа, ргәы иаанаго ҳарҳәап, ҳара уи ҳаазышьҭыз инараҳҳәап, — иҳәеит.

— Закәызеи, иуҳәо, Басиаҭ, уара уаацәажәа!
— Уара иуҳәар зеиӷьасшьоз убри азы акәын, инароу-ны, ирԥшӡаны, ахы аҭа, ашьапы аҭа, аҳәашьақәа удыруе-ит, сара иааркьаҿны иаахжәашәа ҳәашьақәак здыруеит, ус исҭахымызт, — иҳәеит Басиаҭ.

— Иааркьаҿны иҳәа, зеиӷьаҟам ауп, — рҳәеит Ҳаџьа раҭи Ҭорҟани назлаз.

Басиаҭ дналагеит иажәа аҳәара:

164 ~
— Дадраа, уаха ҳазҭоу аԥшәмацәа! Шәара шәҿы кырқәа ҳаахьеит, шәчеиџьыка ҳфахьеит, есқьынгьы асаси-ацәаси рзы зышә аарту уаауп. Шәара шәахь уаҩ деигәырӷьаны дахьааира ҩнарҭоуп, шәуаашьеи, шәҟаз шьеи, шәчеиџьыкеи рыла. Шәара шәынхашьа-шәын ҵышьа атәы иџьашьо изымҳәо ҩыџьагьы ыҟам абра ҳқыҭанмоу, егьырҭ ақыҭақәа рҿгьы, џьоукы уи рҳәоит ишәеигәырӷьаны, џьоукых — ишәыҵашьыцны. Ашьыц-ра мыжда, уи ҳара гра дус иҳамоуп; ирҳәо мыцӡам, иҵа быргуп: «ауаҩы заҟаҩы уацәа имоу аҟара аӷацәагьы имоуп» ҳәа. Уи зхысҳәаауа, шәара ишәзымдырӡо , зыхьӡ-зыжәла шәмаҳаӡац, шәыҩны имааӡац, аказы шәара зыҩны шәымнеиӡац, гәаныла шәара ишәаӷоу раҟара ҽыкәаша аллаҳ абра еибызҳәо иҳаиҭандаз! Уи ҟазҵо, аԥхьаншәа исҳәан еиԥш, ҵашьыцроуп . Убри аҟнытә «ауаҩы—уала, аҵла—шьҭала игылоуп» — ҳәа ирҳәо мыцӡам. Иаӷа игәырԥса иқәымшәаразы ауаҩы ауа бзиа дирҳалароуп , ацәгьеи абзиеи рзы есқьаангьы игәи ҽанызароуп, дыхиазароуп. Аԥҳа бзиа думазар, ацәгьа злоу ауаҩы узлаирԥхашьаша акы узихәыцуеит, аԥа бзиа думазаргьы — иара убас: уимоу, аҽы бзиа умазаргьы, аб ри аҵлаҳәысҭажә абри еиԥш аҽы иалеихузеи ҳәа уахи баауеит, ԥхасҭас излауоуша акы узныҟәигоит. Арҭ зегьы шәара бзиа ижәдыруа усуп. Абраҟа сара сыззааиуа — ауаҩы уада дхәарҭам. Ауа ҳәагьы сызҿу уара нхашьала, ҟазшьала иуцназго, уара уҟәнызымшьо, тәамбара узы-зымуа, ацәгьараҿы, абзиаҿы ацхыраара зылшаша, суо-уп ҳәа уҩны дааиргьы, узцәыԥхамшьаша, уимоу, уиеи гәырӷьаны узԥылаша иоуп ауа бзиа, уаҩ дзеилаҳаны ирҳаша. Абарҭ зегьы зысҳәо, Алиас даара нхашьа бзиа умоуп, зегь рыла уеиқәшәоуп, ахьӡ бзиа умоуп, ус аллаҳ иунеиргӡааит! Уажәы уара иуҭаху ауа иуаҭәоу ирҳара, ауа ҳәа анысҳәо, уи иамаанам хәыԥҳак дырҳа ҳәа, ихәы уаҵазза игала ҳәа, сара ауа ҳәа сызҿу даҽа уоуп, уи дзакә


~ 165 ~

уоу шьҭа абра салацәажәоит. Дад, Алиас , уара аллаҳ абзи-ара узиҳәааит, ахшара бзиа — аԥҳа бзиа думоуп, лыдагьы хшара думам. Абри уара иузылуроуп ԥарагьы ԥҳарагьы. Убри Ӡыкәыр иԥа Алхас уԥҳа Камаҷыҷ длеилаҳауеит, иара, Ӡыкәыр ҭацас ҳәа дылҿынҵәаауеит, ишынҭаацәаз иҳаҳәан, ҳашәзаарышьҭит абри аус азы. Акыс дара ҭацас дызҭаху шәыҳәоит, ҩбагьы ҳара аҩыџьа абра ишәзааз, урҭ аҩыџьа шеиқәнаго дырны ҳшәыҳәоит абри аус шәхаҿы иаажәгараны уаргьы уԥшәма ԥҳәысгьы, — даҿын Басиаҭ иажәа анагӡара. — Уи дызлаҟоу зегьы абраҟа са изласҳәозеи! Иани иаби рзы иԥсы ҭыхны икуп. Абри еиԥш ҷкәынуп, зеиӷьаҟам уаҩуп. Ҵоуп, шәара шәыӡӷабгьы зеиӷьаҟам ԥҳәызбоуп, урҭ аҩыџьа еиҩызцәаны , еивагы-ланы, хаҵа-ԥҳәысны ианыҟала, анцәагьы игәы иахәашт,

— ауаагьы, убриаҟара урҭ еиқәнагоит. Лара аԥҳәызбагьы ҳара хәыҷык излаадырыз ала, цәгьа илбом ҳәагьы ҳаҟоуп. Убри аҟнытә ҳара абра Ӡыкәыр иааишьҭқәаз ҳҩыџьагьы ҳшәыҳәоит, абри аус еиҵашәымҟьаразы, шәақәшаҳаҭханы убри аҷкәын дишәҭаразы, абарҭ реиԥш еиқәнаго еиԥышәымҟьаразы, шәара ҭаацәарала Ӡыкәы ри шәареи еиԥшқәоугьы шәеиԥымхаразы, ҭаацәакны шәҟаларазы, — иҳәан, иажәа даалгеит.

— Аԥҳәызба лажәа шәымазар, сиццоит лҳәазар дзы шәымгазеи? — иҳәеит, даахыхәмаршәа, Ҭорҟан.

— Шәыԥҳәызба дзеиԥшроу шәара ишәзымдыруеи? Саби сани азыразымкәа дарбанзаалакгьы аӡәы сиццом, лҳәеит, — иҳәеит Басиаҭ.

Рафидагьы убри даақәшаҳаҭхеит.
— Нас аԥшәмацәа, Басиаҭ ииҳәаз шәаҳаит, сара сцәа жәаргьы абри акәын ишәасҳәоз, шәгәы иаанаго ҳашәҳәа,
— ҿааиҭит Ҳаџьараҭ.
— Алиас, дад угәы иаанаго нараҳә, ҳаргьы убри акә хап ҳазқәшаҳаҭхара, — иҳәеит Ҭорҟан, Мацгьы убри дақәшаҳаҭхеит.

166 ~
Нас Алиас даацәажәан:
— Дадраа, уаха абра иаҳзааз ҳасасцәа, шәара шәааԥсара даԥсаӡам шәара шәыззааз сыӡӷаб. Аха уеизгьы шәара ишшәаҭәаз, ишшәымҩаз шәныҟәеит, ус иамҩан креи-лызцо изы, уи шәара ишәыгхомызт, аӡӷаб дыззыразыз, дыззааиуаз еилышәкааит, насоуп ҳара шәанҳацәажәо. Сара сыԥҳа ахаҵацара лҽазылкаанӡа аӡәы джьаны дим-гаразы, мчыла дымҵарсны аӡәы димгаразы сгәысҽанны сыҟан исылшоз азы, иахьсылшо азы. «Умч змырхо дуқә шәар, агәара уалеишшуеит» — рҳәоит, убас мчымхарак сақәшәар, абра сашьцәа, саԥханагьлацәа сыжәбарын. Ара ус иҟамлеит. Акы, уԥҳа дсыҭ ҳәа исацәажәо са саҵкыс иеиӷьу, саԥханагьла иоуп; ҩба, уаҩҵас, ишамҩоу ала, ишақәнагоу ала сыԥҳагьы саргьы ажәа ҳниҵеит. Аӡӷаб даназыразха, сара уи аҷкәын вбак исҭо сыҟам, саргьы сазыразуп. Абраҟа сашьцәа иҟоу ргәы азцозар, — иҳәеит Алиас.

Уаҟа иҟаз, сашьцәа ҳәа Алиас дызҿыз, Маци Ҭорҟани еицҿакны, ҳара иҳаҳаз ажәа ҳгәы иахәеит; аԥҳәызба да-назыразха, лани лаби цәгьа ианырымба, ҳаргьы ҳақә шаҳаҭуп, рҳәеит.

Рафида даацәажәан:
— Ԥасашәа ҿа лҳәеит аԥҳәызба ҳәа аншәасҳәоз, аԥ ҳәызба лажәак шәасымҳәакәа инхан, убри уажәы ишәас ҳәароуп, — лҳәеит.

— Рафида, ҳалгеит ҳәа ҳгәы иаанагоны аума ажәа ҿыц аналабгало. Ҳус еилазго акы акәымзар, иҳәа! — рҳәеит Басиаҭи Ҳаџьараҭи.

— Уи ажәа ҳәа сызҿу аус еиланагаӡом, уи иаҳа иар ҽеиуеит. Уи ажәа закәу: «абри аӷьычра илоуп ҳәа ишәҳәо сгәы инаӡом, иареи сареи ҳаивагыланы, иара дӷьычуа, ауаа рырахә рхицо далагар, ҳагәқәа еихшәап, убри уажәнатә идыруазааит» ҳәа шәзаалыцҳаит, — лҳәеит Ра-фида.

167 ~
— Уи азы ҳара ҳагәра жәга; уи шьҭарнахыс дӷьычит ҳәа аншәаҳа, ҳара ҳҩыџьагьы ҳуаам. Уимоу, уи Алхас ҵыԥхижьҭеи ӷьычра ҳәа ашә дынхымҵыцт. Уи иаргьы иҳәоит, ҳаргьы иаадыруеит, — рҳәеит.

Ҳаџьараҭ даацәажәан:
— Шьҭа абри ҳзылгаз усуп. Аԥҳәызба шьҭа ҳара даҳ тәуп; уажәшьҭа данаагаша, данҳашәҭо аҿҳәара ҳала цәажәап, — иҳәеит.

Мац даацәажәан:
— Аусқәа злаҟалаз ала, ҵоуп, аԥҳәызба шәара дышә тәуп, аха аҿҳәара шәзахыццакызеи, уи азы даҽазны ҳа неицәажәара ҟаларын. Избан шәҳәар, уажәы ааԥынроуп, «ажәгьы аныҟам, аҿагьы аныҟам» ззырҳәо аамҭоуп. Ҭагалан акәхап аԥҳәызба лышьҭра-лгара зҳәаз еиԥш иа наамҭахара. Усҟаноуп аҩы, аӡы зҳәаз иеиԥш, зегьы аны ҟоу, аха уи сҳәеит ҳәа, Алиаси Ҭорҟани ишырҳәо акәхап,
— нациҵеит.
Ҭорҟангьы Алиасгьы уи иақәшаҳаҭханы ажәа рҳәеит.
— Ааи, ус ҳзышәымуроуп, ус акәым ҳусқәа шыҟоу, аҿҳәара шәымроуроуп! — рҳәеит Басиаҭи Ҳаџьараҭи. Нас инеибархәыҭхәыҭын, индәылибаԥхьеит. Ԥыҭрак уахь иҟан, нас иааҩналт.

Ҳаџьараҭ даацәажәан:
— Дадраа аԥшәмацәа, аус ҳаззааз ҳалгеит, аԥҳәызба ҿа лҳәеит, лаб, лан, лашьцәа зҳәаз иеиԥш, зегь шәақәшаҳаҭуп. Аллаҳ уи хаирны, нагӡара ақәны иҟаиҵааит. Анасыԥ бзиа рыманы, рхы-ргәы еигәырӷьо, ҳаргьы ҳреигәырӷьо, аллаҳ дрықәныҳәааит!

Уа игылаз зегьы «Амин!» рҳәеит.
— Дадраа аԥшәмацәа! Ҳус ҳалгеит, аха макьана иҳагу ыҟоуп. Ҳандәықәлоз аламҭала аҷкәын ихьӡала дыргақәак ҳарҭеит, аԥҳәызба даназыразхалак илаҳҭаразы, уи шәҭахызар, амаҭрбага ахьӡышәҵа, шәҭахызар, адырга ахьӡышәҵа. Иаагаз ацынхәрас ҽык аагар аҷкәын изы иа

168 ~
ҳа имариан, избан уҳәар, хԥа-ԥшьба ҽы ишьқьыруа ба ша адәы иқәуп, аха ҭауади-аамсҭеи рҿы акәу, ауаҷарцәа рҿы акәу, иахьиба сыздыруам, убри изысҳәаз ацынхәрас ахьымаҭәа ааиҭиит. Уи абра ишәҳарбап, нас аԥҳәызба илаҳҭап, — иҳәан, Басиаҭ иахь ихы наирхан : — да, Басиаҭ, абра астол иаақәҵеишь убри сызлацәажәо ахьымаҭәа! — Басиаҭ иџьыба еилаҳәарак ааҭиган, иааԥиртлеит.

— Аа, дадраа, абри хьтәы мацәазуп, — иҳәан, иуарка леиуа, абла иҭаз алмасхарын, иаарҿаԥхеит. — Абри хьтәы сааҭуп, абри аҵӷагьы хьтәуп, — иҳәан, икәалкәаџьо амацәаз инавеиҵеит, — абри хәыдхаҵоуп, хьтәуп абри ицырцыруа абла иҭоу, ахьӡ рҳәан, аха сара исхашҭит, — иҳәан, асамырҟәыл нахҳәааны урҭ инарывеиҵеит.:

— Ахьӡ ҳара ҳазҵааны еилаҳкаап, уара уџьыба иҭгала,

— иҳәан, асамырҟәыл нахиҳәааит Ҭорҟан.
— Уара уаҳа сымамзаргьы ууамеи! — иҳәан, иџьыба инапы ԥыҭрак иааҭимхит.

— Уара избо угәра згом, иҵегь умамкәа уҟам, усшәа уҟазшьақәа збоит, — иҳәахт Ҭорҟан.

Зегьы неибарччеит.
— Уара Ҳаџьараҭ, уџьыба ак ҭамхааит, акәымзар арҭ ауаа избо уеимырдаргьы ҟалап, — иҳәахт Басиаҭ.

Абас ишеибарччоз, Ҳаџьараҭ иџьыба иааҭихт барфын чавра ԥшӡакгьы, уигьы уаҟа инарывеиҵеит.

— Уаҳа сымам, сыгәра жәгозар, — иҳәан, днатәеит.
— Уажәшьҭа ҳҭаца хәыҷы дахьыҟоу ҳшәырба, — рҳәан, Ҳаџьараҭи Басиаҭи Рафида раԥхьа днаргыланы, рхьымаҭәа рыма ауаҭах иныҩнашылт. Рафида ацәымза днаԥырагылан, лышьҭахь алашьцараҿы Камаҷыҷ дна-гылт.

Рхьымаҭәа наганы уаҟа астол гьежь хәыҷы ины қәырҵеит.

— Дад, ҳҭаца хәыҷы! Ааигәа быҟазаап, иаҳҳәоз зегьы баҳауазаап. Баҳныҳәеит, беиҭаҳныҳәеит. Бхаҵа хәыҷи

169 ~
бареи шәенидаҳныҳәалеит. Дад, ибыдкыл бхаҵа хәы ҷы ибзааиҭииз адырга, — рҳәан, инагьежьны азал ахь иааҩналт.
Басиаҭ ауаҭах ахь данынхьаԥш, ауаҭах ашә аартын, уаҟа ацәымза иҩнагылаз алашара иахылҵыз ауаҭах иҩ наҷҷон.

— Ишәымбои, аԥшәмацәа, ҳҭаца илызнаагаз ахьыма ҭәа шәуаҭах шаркаҷҷо! — иҳәеит.
— Шәара шәхьымаҭәа акәым ҳуаҭах зыркаҷҷо, ҳара ҳаԥҳәызба лоуп иҩнаҷҷо, — лҳәеит, Рафида дахьгылаз.
Зегьы неибарччеиг.
Ҳаџьараҭ дахьгылаз, — Басиаҭ Басиаҭ уоуп, аха Рафи-дагьы иуҵахо аӡә лакәымзаап! — иҳәан, иааибарччеит. Абас самырҟәылла, лафла, хәмарра-чарала абри аус иал-геит.

— Шәеибабара нагӡара ауааит. Наҟ-ааҟгьы еимыжәдара арахә аллаҳ ишәыгимырхааит! — рҳәан, инатәеит. Рафи-да дахьгылаз, — Са сзы краажәгазар, ишәхамшҭааит! — лҳәан, зегьы еиҭааибарччеит.

— Ҳаагашьа шәымхабзиахеит сгәахәуеит, — иҳәан, Басиаҭ Рафида лахь ихы наирхан, — шьҭа ирласны ҳаш цашатә ааиҵха! — иҳәеит.

— Рафида! Ари змааноу, ҳхәы шәырхиа ҳәоуп, — иҳәеит Ҭорҟан.
Рафидагьы афырҳәа амаҵурҭахь днаццакит. Нас аб раҟа асасцәеи аԥшәмацәеи ацәажәара еиҭаналагахт, алақәа иааҟәымҵӡакәа ишуан, акы рбазшәа.

— Закәызеи, Алиас, уаха ҳааижьҭеи алақәа ашра иаа ҟәымҵӡакәа иаҿуп, ҳажәа еинымҩуа, ирбозеи абарҭ, из-еишуазеи? Есуаха ас ишуазар, шәхы ҭырҟьеит, — иҳәеит Басиаҭ.

Убри аамҭазы иааҩналаз Есма арҭ ажәақәа ллымҳа

иааҭасын: — Хаир рымбааит арҭ алақәа, ас ишломызт есуаха, аха уаха ирба сыздыруам, рхы акәхааит ирбо! — лҳәеит.


~ 170 ~

— Ҳааира бзиа ирымбоу, нас измаанахарызеи? — иҳәахт Басиаҭ.

— Урҭ алышькьынтыр37 рыбӷа ԥнаҵәааит! — иҳәан, Алиас дындәылҵын наҟ дрыҵаҟьеит, аха урҭ уи ауха уаҩы изыӡырҩуамызт, дара ргәы иаанагаз нарыгӡон.
— Уажәшьҭа ҳус ҳаналга, аԥҳәызба ҿа анылҳәа, шәара шәаназыразха, шьҭа дшаагара, данҳашәҭо атәгьы уаха ҳалгароуп, — иҳәан, Ҳаџьараҭ еиҭааирҿыцт ԥасатәи иажәа.

— Ааи, усоуп, — Басиаҭгьы уи даақәшаҳаҭхеит.
— Уи азы даҽазны ҳаицәажәап, ас ццакрыла шәаргьы дышԥажәгои, ҳаргьы дышԥашәаҳҭои! — иҳәеит Ҭорҟан.

— Ҳара ҳаццакӡом, иахьшәнынӡа уи лгара ҳгәы иҭаӡам, — иахьшәны аԥшьаша иахышәымгароуп, — иҳәеит Басиаҭ.

Ари заҳаз аԥшәмацәа зегьы неибарччеит уамашәа ибаны.

— Ҭагалан аԥшьашауханӡа шәаргьы шәааԥшы, ҳаргьы уаанӡа ҳаҽҳархиап, — рҳәеит.

Ари заҳаз асасцәагьы неибарччеит.
— Аԥҳәызба дышҳашәҭаз еиԥш, дҳамшәымхуазар, иаҳҳәаз аҿҳәаразы дҳашәҭароуп, — рҳәеит.

Алиас даацәажәан:
— Дадхеит, Ҳаџьараҭ, ас уаҩы иҳәома? Лапҟьаны шәысҭ ҳәа дыншәҳмыркуазар, ауаҩԥсы ас деимырдо уа ҩы ибахьоума, иаҳахьоума!

— Убри ҳара иаҳхароуп, ҳашныҟәаша, ишаауша ҳәа Ӡыкәырраа рҿы ирӡбыз шәаҳамҳәеит, убри азоуп ас из цәажәатәха, — иҳәеит Басиаҭ.

— Аԥҳәызба, дук имырҳауҳаукәа, маӡалашәа даагап ҳәоуп ргәы ишҭоу. Абри иаҳҳәо аҿҳәара ауха лымаҭәа хәыҷқәа аашьҭыхны агәылара днеир, иаҳҳәап, Рафидараа

37 Алышькьынтыр — аԥсуаа рмифологиаҿы алажәлақәа рын цәахәы.



~ 171 ~

рҿы, уаҟа аҭацаагацәа нкыдгыланы аԥҳәызба дыргоит. Уажәы ижәбама абри еиԥш аус, ҳ-Аԥ сны аиҳарак абасоу-ми аҳәсахәыҷқәа хаҵа ишцо, ҳаргьы митәык зҳәаз иеиԥш ҳҟашәымҵан. Аԥҳәызба дҳашәҭ убри аҿҳәаразы, акы еиԥшымкәа ҳшәыҳәоит. Нас наҟ-наҟ шәара шәшеибаба-ша шәара ижәдырп: ачара жәуп, деихрашәҵап, уи шәара ишәусуп. Уажәы аус еиҵашәмырхан , иахшәмырԥан, «мышкы иахыԥо шәымшы иахыԥ оит» рҳәоит. Наҟ-наҟ иҟало, ибжьаҳауа ижәдыруазеи? — рҳәеит.

Абри наҟ- ааҟ даара ирзеимакырахеит. Убри ала аҵх наскьаргеит. Нас аԥшәмацәа неицәажәан, иназыразхе-ит.

Убри аамҭазы аишәа аадырхиан, асасцәагьы аԥшә мацәагьы неидтәалан, даара еибаныҳәеит. Уаҟа аԥ ҳәызбеи аҷкәыни рыҩхәы ржәит, еидырныҳәалеит. Ӡыкәыр иҭаацәагьы аӡәгьы нырмыжьт, зегьы рыҩхәы ржәит. Рафидеи Есмеи урҭ рымаҵ уа ирхагылан. Нас асасцәа ацара инақәыркит. Еиҭарҳәахт ражәа.

— Имаӡазароуп ари аус, амаӡа анахьӡаҳҵа, имаӡазароуп, избан уҳәар, инаԥшуа иаргама усын, зегьы ирдыру-ан, аха лҭаацәа , ахарџь иацәаашьан, ирзымдыруашәа маӡа дрышьҭит рымҳәаразы . Аха уи сҳәеит ҳәа, иа-хьа Ӡыкәырраа рҿы ҳаштәаз, ргәыла ҭакәажәык дааин, «Нан, Ӡыкәыр, ҭаца дааугоит ҳәа саҳаит, иҵабыргума?»

— лҳәеит. Аҵыс иаҳәоу, аҳәыҳә иаҳәоу, изҳәа сыздыру-ам, аха абӷьааҳәа зегьы ираҳаит, ҭелла еимырдоит ҳәа сыҟоуп, — иҳәеит Басиаҭ.

— Ҭелӡам, егьҵысым, егьҳәыҳәым, ус ажәабжь мҩазго аҳәсақәа роуп, — иҳәеит Ҭорҟан.

— Ижәбалак зегьы аҳәса ирықәшәыжьуеит, аха урҭ иреицәоугьы ахацәа рацәоуп, — лҳәеит Рафида.

Зегьы неибарччеит, аҳәсақәа рвеқьил лоуп, рҳәан.
— Шәыҵх аабзиахааит, абзиаразы уаҩ дааилааит! — рҳәан, асасцәа иҽыжәларц индәылҵит.

172 ~
— Абзиаӡа шәақәшәааит! — рҳәеит аԥшәмацәагьы.
— Аҵх ҵәцаны иҟан, уажәы ақәарԥсса ауашәа иаабо-ит, иҟалазеи, иабантәааи? — рҳәан, асасцәа нҽыжәлан, иныҳәа-ныԥхьаны инықәҵит.



XXVI

АЛХАС ДҬАРКИТ. АЧАРОУРА АХДЫРԤЕИТ

Хәылԥазык Алиас аусурахьтә аҩны дааин, иҿы-инапы ӡәӡәаны днатәеит.

— Камаҷыҷ дабаҟоу? — ҳәа иԥшәмаԥҳәыс дын лызҵааит.

— Уажәраанӡа абра дыҟан, уажә дахьца сыздыруам,
— лҳәеит Есма, убасгьы нацылҵеит: — Ҭамшьыгә хәыҷы абра агәашә аҿы дылбан, аҽқәа Шьаабан иқьаԥҭаҿы иҳәуеит, абрахь аҩныҟа иаадцала, лҳәан, ддәықәылҵеит, нас лара дахьца сыздырам.

— Ларгьы уахь ҽыԥшаара дцазаргьы ҟалап, уаҳа лды-руа џьыбшьо, уаҵәашьҭахь ауха хаҵа ицаша аҭыԥҳа уаха ҽыԥшаара Шьаабан иқьаԥҭахьы дцеит бҳәоу?

— Уи сыздыруам дахьца, аха уаҵәашьҭахь ауха дцоит, уҳәама?

— Ибхашҭма, ԥшьымш рнаҩс аҿҳәара иԥаҳҵәаз? Иа-хьа хәымшуп, шьҭа ҩымш роуп инха.

— Урҭ амшқәа сыԥхьаӡаларц сҭахым, ирласны иаарҳәа сшәоит. Аха уеизгьы зынӡак иҩны ицеитеи урҭ ахәымшк! Дцар иҳаԥсыхәоузеи, агәылара дцар, даанӡа ҳгәы ҿыӷьуеит, лбара хазгәаҟуеит! Арашәыгеиԥш аҷҷаҳәа дҳалан, ҳгәы ҟалҵон...

— Ишԥааури, иҳачҳароуп, иаҳмычҳар, иаҳкузеи? — иҳәеит Алиас.

173 ~
— Нас уара излоуҳәо ала Ивани Леуани аанӡагьы ҳаӡӷаб дцозаап.

— Урҭ иахьа Аӡҩыбжьа избон ҳәа аӡәы исеиҳәеит, аха ҩымш-хымш раҟара уаҟа инхоит ҳәагьы нациҵеит. Урҭ ҩымш-хымш анырҳәо, жәамш ианынхогьы ҟалоит. Урҭ раара бара бзахыццакуазеи?.. Урҭ аар, аус еиҵарымҟьозар, иацхрааӡом, — иҳәеит.

Абас еицәажәо иштәаз, Мац агәашә дааҭалт, аха даараӡа илахь еиқәны, уисыр, шьакәарак илымкәо, дцәышӡа.

— Хәылбзиақәа! — иҳәан, днаскьаны днатәеит.
— Бзиала уаабеит! — рҳәан, инагылақәеит.

Алиас ԥыҭрак изҵаара изымгәаӷьит, бааԥсык иаҳазар акәхап ҳәа дшәаны. Аха уеизгьы иааизымчҳаит.

— Изакәызеи, Мац, улахь еиқәшәа узбоитеи, иҟалазеи, иуаҳазеи? — иҳәан, дизҵааит.

— Исаҳаз уҳәозар, ибзиаз егьсмаҳаит...
— Нас уеизгьы?

Мац ԥыҭрак аҭак мҳәакәа дхәыцуан, Алиасгьы уаҳа идимцалакәа, ииҳәарызеишь ҳәа дхәыцуа дизыԥшуан. Нас даацәажәан, — Алхас дҭаркит, — иҳәеит.

Уаӷеимшхара, хаҵеи ԥхәыси уажәраанӡа ҳаӡӷаб уа ҵәашьҭахь ауха хаҵа дцоит ҳәа итәаз, адыд рысызшәа, иахьтәаз инышьхныԥсылеит. Акраамҭа наҟ-ааҟгьы рҟыт-ԥсыт ыҟамкәа, зыԥсы злышәшәаз џьоук реиԥш, итәан иууаӡа,
— Усс иоузеи? Дзыхдырҟьаз ҳәа креилукаама?
— Усс ҳәа ак иманы дыҟаӡам, аха гәаӷшақә аӡәы изиԥ шааит уск.

— Уеизгьы, закә усхарыз уажә иаалырҟьаны изцәыр ҵрыз?

— Закә усузеи, умбои, Ӷәада ақыҭан аӡәы цәкы ицәыр ӡазшәа, убри ацә ашьҭа Ӡыкәыр иҩны ааигәа иааргаз шәа, нас убра иӡызшәа, иааиқәдырҽаҽан, аурандикгьы

174 ~
убра днақәдыршәан, аус «рыԥшааит». Аусгьы ԥшаашьас иарҭаз — Алхас ԥҳәыс дааигон, ачара ду иурц игәы иҭан, ацәқәа ахьишьуаз убри ацәгьы убраҟа ирылаҵаны ишьуан ҳәоуп, — даҿын Мац иажәабжь анагӡара. — Убри аздырхеит аус. Аурандик днаиԥхьан, инапқәа ҿаҳәаны, днаиаԥца Очамчыраҟа дкеицеит, днаганы дҭеикит. Абри зегьы иацтәи амш иналдыршеит. Иахьа Очамчырантәи Ӡыкәыр дааит. Аҷкәын дҭакуп, ибарҭагьы сырымҭеит, иус цәгьоуп, макьана цқьа иԥшаам, рҳәан, насгьы усшәа ҳәанҳәахла исаҳаит, аҷкәын, абахҭа дшынҭашәаз еиԥш, иԥсы неихаҳан, даара дычмазаҩуп ҳәа. Аԥҳәызба лгара, ачара уҳәа шьҭа убри аҿҳәаразы изыҟамлеит, иахаагеит. Унеины убри Алиас исызиаҳә ҳәа сеиҳәеит, — иҳәеит.

Ари заҳаз Алиаси Есмеи егьыԥсымкәа, егьыбзамкәа, урысыр, шьакәарак рылымкәо инатәеит.

— Ӡыкәыр уаҵәы деиҭацахуеит, уи аҷкәын изы ԥсыхәак сызуазар ҳәа, аха аллаҳ идырп уи илшара. Баша-машала дҭарымкит уи аҷкәын.

— Мац, уаҵәы уахь Очамчыраҟа унықәлонда уск умоушәа; ажәабжь еилукаарын, иудыруазеи, зымшала дҭаркыз иӡбахә уаҳар, ма издыруада Ӡыкәыр кридыруа-зар. Ишакәызаалакгьы, ацара аҭахуп уахь.

— Камаҷыҷ дыҟам уажәраанӡагьы, шәара шәҟны ды ҟоумашь, Мац?

— Ааи, ҳара ҳҿы дыҟоуп. Абри ажәабжь убригь илаҳан, лшьамхқәа налыҵаҟәалан, днатәеит, — иҳәеит Мац. — Сыԥшәма, хәыҷык уи лгәы ҟасҵоит ҳәа, дналацәажәа-аалацәажәо убра длымоуп, аха уи ус иужьо аӡә лоума?! «Шьҭарнахыс уи аус атәы егьыҟам, гәаӷшақә дҭаркзар»,
— лҳәеит ҳәа салҳәеит сыԥшәма.

Ус ишеицәажәоз, Ҭорҟан агәашә дааҭалт. Абри акы имаҳакәа дыҟам, убри азы акәхап дзаауа ҳәа неибыр ҳәеит.



~ 175 ~

Убригь дук илахь еиҵымхкәа асоф даахалан, — Хәлыб зиақәа! — иҳәеит.

— Бзиала уаабеит! — рҳәан, инеихаҵгылеит абарҭ гьы, дук рылахь еиҵымхкәа. Нас инеибартәақәеит. Ԥыҭ раамҭак ус ҿымҭ-ԥсымшьа ҵаҟа иԥшуа итәақәан. Нас Ҭорҟан даацәажәеит:

— Закәызеи, Алиас, ажәақәак саҳан, ҵабыргума?
— Саргьы уажәы исаҳауеит. Абра Мац исеиҳәеит… Аӡәы ҳәызбацагәыла ҳахәда ԥиҟеит, дызусҭоу сызды-рам!

Нас ԥыҭрак дырҩегьых ихәыцуа итәан. Ашьҭахь Ҭорҟан Мац дизҵааит:

— Ишԥауаҳаи, Мац, ишԥаҟалеи зырҳәа?
— Саргьы абри уажәоуп иансаҳа. Ахәылԥазы Ӡыкәыр Очамчыратә дшаауаз, аҩны даадгылан, абас-абас иҟалаз ҳәа сеиҳәеит.

— Нас аҷкәын дҭакуп акәу?!
— Ааи, дҭакуп, уимоу даарагьы дычмазаҩуп ҳәа саҳаит, аха дысдмырбеит ҳәа дашшуан Ӡыкәыр. Уаха хәылԥазы уахьтәи дааит. Уаҵәы деиҭацахуеит.

— Мацгьы дцар цәгьа избом. Дзыхҟьаз-дзынҟьаз зҳәаз еиԥш, кризеилкаауазар даара ибзиахарын.

— Уи даара иус бзиоуп. Уеизгьы ианақәукых, уаҵәы шьыжьымҭан уца, иҟоу убап, ирҳәо уаҳап. Аҷкәын дыч мазаҩыҵәҟьазар, хәдықәҵала дышԥармышьҭри, каа меҭӡак ҟамлазар. Ҵоуп, Ӡыкәыр ауацәа заманақәа имо-уп, ицхрааша, аха уаргьы иумоуп. Ԥсыхәак зламоу ала аус ныҟәыжәга, — иҳәеит Ҭорҟан.

— Убри зымшала дҭаркыз здыруандаз, уаҳа сҭахы мызт! Гәаӷшақә аӡәы иаҳзиузшәоуп абри аус шыҟала, — иҳәеит Алиас.

— Сара исаҳаз ҵабыргызар, ииашаны уи аҷкәын дзы қәшәаз аус гәаӷшақә аӡәы дақәиршәеит. Аӡәы ҳәа сыз ҿугьы Ҷыҷын-иԥа Ҭаҭласҭан иоуп.

176 ~
— Ҳаи! Ари смаҳакәа хыкәалаак аасықәшәандаз, уи сарҭынчрын, Алиас Цагәба хыкәалаак дагеит рҳәарын...
— иҳәеит Алиас.

Ари еиԥш ажәа Алиас иахьтә ираҳаз уамашәа ирбеит Ҭорҟани Маци . Измааноузеи иуҳәаз ҳәагьы инеизҵааит. Аха Алиас уи ааҭырҟьаны иреимҳәеит. Амала хәыҷык ргәы инықәишьит абасала:

— Уи аамсҭа зыӡбахә уҳәаз Ӡыкәыр Ҷалиа иҿы мацара даанҿасуам, ҳара Цагәаа ҳахьгьы диасра дыҟоуп...
— Дмиаси, Ҷалиаа ирзиуз абжа ҳа ҳалахәуми? — иҳәеит Ҭорҟан.

— Ус акәым, еицәоу ҳзиур ҟалап, уи бзиарак азы нап ҳаимыркит, — иҳәахт.

— Уара ари зҳәаз акы удыруеит, иҳауҳәарауазеи?— идырцалт, аха уаҳа реимҳәеит Алиас.

Нас иара даагьежьын, Ҭорҟан дизҵааит, иаҳа цқьа инагӡаны иреиҳәаразы.

— Сара исаҳаз уи ауп: Ҭаҭласҭан Алхас бзиа дибон, лас сы-лассы диԥхьаны дигалон. Уажә иаалырҟьаны, иҟала рыздыруам, абри еиԥш аус изыҟалеит. Ӷәада ақыҭан иара ибзыцәашьа Лага иҿы цәкы иман, рҳәеит, Ҭаҭласҭан. Убри жәацуха ирӡазшәа, ашьҭа Ӡыкәыр иҩны ааигәа ианааи, ирцәыӡызшәа, абас акы еиқәырҽаҽаны иҟарҵеит...
— Лага ида уаҳа ацә ашьҭа ихыдаз ҳәа иуаҳазеи?
— Убас даҽаӡәгьы, убри ибзыцәашьак ихьӡ рҳәеит, аха исхашҭит...

— Уажәшьҭа издырт ари Ҭаҭласҭан аус ирҿыцыз сара сшықәнахуа. Уԥшишь, уи Лагажә иҟаиҵо, уи бзиарак иуп ҳәа уҟоума, абри еиԥш иҟоу абзамыҟә инапалоуп аҟәышцәа амаҭ зларкуа. Аха уеизгьы ҭауади-аамсҭеи ҳара анхацәа аӡә ҳақәырхырц анырҭаху, ҳара анхацәа ҳаичырчаны ҳақәибадырхуеит, дара рнапы ӡәӡәаны, иҿаԥхаҿабзуа инатәоит. Уи еиԥш аусқәа рыҟаҵара уажәы ирымбеит, изышьцылоу ауп...

177 ~
— Уара абас зҳәо акы удыруеит, уеизгьы-уеизгьы иҳауҳәароуп, — рҳәан, цәгьаӡа идырцалт Маци Ҭорҟани.

— Ианыжәмуӡа ишәасҳәап, — иҳәан, иԥшәма лахьгьы ихы наирхеит. Ибгәалашәома бара, Алхас, Рафида лыла ҳаӡӷаб диаҳҭаразы ажәа анаҳниҵа, бара баацәажәан, «Абри аҩымз-хымз рыла абри дыхҩыкуп ҳаӡӷаб илышь ҭалаз», — аныбҳәа, сара ибасҳәаз?

— Ишԥасгәаламшәои? Саргьы ак саҳан, аха ануҳәа, сузҵааит, сеиҭаузҵааит, аха исоумҳәеит, — «Бысҟәаҵ! Сара исазҳәаз исеимҳәандаз, бара ишбасымҳәарыз», — уҳәан, исоумҳәеит, — лҳәеит.

— Абри акәын ибасымҳәоз. Абар уажәы иахьаацәырҵ,

— иҳәеит. Аха ирзеилымкааит уи иаҵанакуаз. Нас даа цәажәан: — Уажәыгь исцәымӷуп уи аҳәара, аха «азҩа маӡа уаҩ дагоит» — рҳәоит еиԥш, исҵәахыр, изӡар, мыш-кызны цәгьарак алҵыр, изҳаумҳәазеи ҳәа сашәымҳәара зы ишәасҳәоит. Сынтәа, уажә аакьыскьа, Чачаа раҳҭны ампыласра аныҟаз, адырҩаҽны убри Ҭаҭласҭан ибзыцәа шьак ишиаҳауаз аӡәы иеиҳәеит: «Абри Алиас иԥҳа бзиа цәак лоуп, убри илеиԥшу, илыцназго уажәы ааигәа-сигәа џьара дубарым, аха аф зысыз, дынхаҩ ҭыԥҳауп, ҵлаҳәыс ҭак иԥҳа дызлааугари акәымзар, даара сгәы лызцоит», — ҳәа. Изеиҳәозгьы ибзыцәашьцәа дреиуан. Уи Ҭаҭласҭан игәы иахәап, иҳәан, угәы дыԥнаҟозар, улеилаҳауазар, уиаҟара хәыцрас иаҭахузеи, уаҩ дизынашьҭ, Алиас уԥҳа дсыҭ ҳәа, дук игәазымцошәа убар, дымҵарсны думгои ҳәа иабжьеигеит.

— Даамысҭазар, исаԥханагьлоу аӡә иакәзар, уԥҳа слеилаҳауеит, угәы иԥнаҟозар дсыҭ ҳәа уаҩ дизыноушь ҭыр ҟалоит, акәымзар ҵлаҳәысҭак уԥҳа дсуҭару ҳәа, унапырҟәыҷуа-ушьапырҟәыҷуа уаҩ дызлаизыноушь ҭрызеи, насгьы дымҵарсны дугар, уи зынӡак аԥхашьара, аамсҭа хаҵак ҵлаҳәысҭак иԥҳа дымҵарсны дигеит, ак

178 ~
иаԥсоу иакәымзаап рҳәап. Дымҵаурсуазар, иуеиӷьу иԥҳа дымҵаурсроуп. Убри еиԥш аҿоуп амҵарсра ахьақәнаго.

— Уара избо ацагьы уабылуеит, — ахьшәашәагьы. Ус-гьы иамуазар, асгьы иамуазар, нас уаҟәыҵ уи аус, уи илаԥханагьлоу аӡәы дигап ҳәа иеиҳәеит. Аха уи ауаҩ ицәажәашьа исаҳаз цәгьарак улимхыр иуам ҳәа сыҟоуп ҳәагьы нациҵеит, — иҳәеит Алиас.

Абри заҳаз Ҭорҟани Маци даара ргәы иалсит. Ирҳәара рзымдыруа ԥыҭрак ус итәан. Нас Ҭорҟан даацәажәеит:
— Абри Алхас иҭакра ҟазҵаз уи Ҭаҭласҭан иакәзаап...
— Абраҟа исаҳаз ажәа Ҷалиаа рзымоу, Алиас иҳәон еиԥш, ҳара Цагәаа зегь ҳазгьы даара иус цәгьоуп, убри бзиараны ишаҳзыҟамла збоит, — иҳәеит Мац.

— Аԥсны аԥсацәа ықәызхыз аԥҳәыс ҵыхәеи аҳәаа аи-макреи роуп; шәыԥшлеишь абри бзиарак алҵуазар. Уи Ҭаҭласҭан ҳәа шәызҿу уаҩхжәак иоуп, бааԥсык ҳалихыр ҟалап, ҳаӡӷаб лзы ус иҳәазар.

— Алхас иҭакра уи ибзоуроуп... Убри иаҩызоу акы ҳаргьы иҳазныҟәигар ҟалап, — иҳәеит Мац.

— Ииашоуп, ииашоуп! Ҳгәаҳҽанызароуп, — рҳәеит зе-гьы еицҿакны.

Нас Алиас даацәажәан: — Мац уеизгьы уаҵәы уца-роуп Очамчыранӡа. Ирҳәо-ируа убап. Алхас дшыҟоугьы уаҳап, — иҳәеит.

Ҭорҟангьы, — Амарџьа, Мац уцароуп, —иҳәеит.
— Наҟ-наҟ иҟало аабап. «Имыцәакәа аԥхыӡ збаз» ҳәа, иҟалаша ҟалаанӡа абра ҳара аус аӡбра ҳаҿуп. Алиас абри аус аҵыхәала кыр уаҳауазар, ҳара ҳазҭаху акы акәзар, адырра ҳаҭ, — рҳәан, инагыланы ицеит рыҩнқәа рахь.

Мац данынаскьа, Алиас ибжьы наиқәиргеит, аҩны ушнеилак, Камаҷыҷ абрахь аҩныҟа ддәықәҵа ҳәа. Урҭ гыланы ианца, хаҵеи ԥҳәыси рымацара ианаанха, акраамҭа иҟәиҭ-ԥсиҭха итәан, Камаҷыҷ лаара иазыԥшны. Нас Есма даацәажәан:

179 ~
— Уара акы ахьырҳәо ак ыҟоуп ҳәа, ирҳәо мыцӡам. Абри аус, ҳаӡӷаб лхаҵацара, изыҟало усым ҳәа сыҟоуп. Уажәы абра исҳәар уи зхысҳәаауа, усхыччашт, уи ԥҳәыс хшыҩуп ҳәа. Аха уеизгьы уи уасҳәоит, — лҳәеит.

— Иҳәеишь убри бгәы иаанагаз! — иҳәеит уаҟа иҟәиҭӡа итәаз Алиас.

— Абри аус злаҟамло ҳәа сгәы излаанаго, акы, ҳара аԥҳәызба дызҭиуазгьы, дара уи дызгозгьы зегь ҳаццакуан уаҩы ишимбац. Тәымуаҩык, абри аус зусым аӡәы иаҳар, уамашәа ибашт, иџьеишьашт, «ахәыҷы инамӡаша ага-ра дакуам» — ҳәа, абарҭ абриаҟара изырццакызеи нак-ааҟгьы, иргәамхәо уск рзыҟалашоу абри еиҵазҟьаша ҳәа иҳәартәы, уи акы. Ҩба, абри аус раԥхьаӡа Рафида иаа цәырганы аӡыхь аҿы иансалҳәоз, аҵарақәа ааԥын моу, ӡынгьы ԥхынгьы тәарҭас-шәаҳәарҭас иахьрымаз уи аҽны уаҟа ҵыск абжьы уаҳашамызт, ргәы иамыхәоз иҟамлашаз ак раҳазшәа. Хԥа, амра акәзар, есқьынгьы уаҟа шьыжь-ла аӡы ихыҷҷалоз, уи аҽны аҽырхәашьны уахь анаԥшра аҭахымызт, агәы иамыхәоз, иҟамлаша акы уаҟа иаҳазшәа. ԥшьба, Алхас ихьӡ ала ацҳаражәҳәацәа анааи, амш бзи-ан, аҵх бзиан. Абри аус алацәажәара ианалага, ақәаԥсата аура иалагеит, абри аус шыҟамло дырны лаӷырӡыла иҵәыуашәа, — даҿын Есма абарҭ реиқәыԥхьаӡара. — Хәба, урҭ ацҳаражәҳәацәа абра ҳамӡырха ианаақәгыла нахыс, ҳлақәа ҿааихак рымаӡамкәа ашра иаҿын, инагы-

ланы ицаанӡа. Убригь акгьы иамаанам уҳәар, ихасҵома? Фбагьы, ҳаӡӷаб уаҵәашьҭахь хаҵа дцоит ҳәа ҳтәан. Уазхәыцишь, амалахазгьы хаҵа ицо аӡә леиԥш дыҟазар? Амалахазгьы уи лхаҿы иҟаӡам. Ԥаса дшыҟаз дыҟоуп асас-ацәас иҿы зҳәаз иеиԥш, агәылацәа рҿы уҳәа. Абригь акы иамааноуп...

— Нас абарҭ ибҳәақәаз зегьы ззыбҳәо — абри аус изы ҟало акы акәым бҳәарц бгәы иҭоуп, уи акәыми? — иҳәеит Алиас.


~ 180 ~

— Ааи, абарҭ зегьы неидысхәыцлан, нас аҷкәын иҭакра абра инацуҵар, уара Ҭаҭласҭан ииҳәаз ҳәа иуҳәаз абарҭ инарыцуҵар, ҳаӡӷаб ииашаны хаҵа насыԥ дылмо-ур ҟалап уҳәартә иҟоуп.

— Абри зегьы бара ибеидзырхәыцлаз, бҳаи бҷышьи неихаԥшьуа абра ибҳәаз зегьы бзырҳәо убри аҷкәын иҭакроуп. Аха абарҭ еиқәыбыԥхьаӡақәаз абаабгеи, изла бгәалашәазеи, излеидыбкылеи? Абраҟа ибхашҭыз ҩба ҟа жәа сара инабгәаласыршәап, нас ишыбҳәаз акәыҵә ҟьахоит: сынтәа асы ӷәӷәа шауз, аҵлақәа рымахәқәа шархәаз, иацы ахьшь нышьҭасны акәҷышь шагаз, ҵыԥх Рафида лыԥҳал аӡыхь аҿы ишыԥҽыз, абарҭ ԥхыӡқәакгьы нарыцыбҵар, нас, ҳәара аҭахым, ибҳәаз ҟалеит! Бана џьалбеит, аԥҳәыс хшыҩ рҳәеит ҳәа, ас уаҩы ибахьоума, иаҳахьоума? Сара исабҳәеит, аха даҽаӡәы иабымҳәан, ауаа бхыччо бхы ҟабымҵан, — иҳәан, дааччашәа иуит Алиас.

— Шьахәуп, сара сыԥҳәысуп, сымдыруп, аха уара иам ҩан идырны, уччо, абри ҳазлацәажәо аус аҳасаб укыр...
— лҳәеит Есма.

— Бара бзиарак збаша, абри уажәы абра ибҳәақәаз са-рамоу, аԥсы иаҳар, дарччап, — иҳәеит Алиас.

Убри аамҭазы агәыларахьтә Камаҷыҷ дааин, аҩны дааҩнашылт, иеибырҳәоз ажәагьы иааҟәыҵт.


XXVII

АЛХАС ДЫԤСИТ

Адырҩаҽны ахәылԥаз Мац Очамчырантәи дхын ҳәны аҩны дааит. Дшааҽыжәҵыз еиԥш, дым
тәаӡакәа Алиасраа рҿы дааин, иибаз-иаҳаз реиҳәеит.


~ 181 ~

— Алхас дгәаҟцәгьоуп . Абахҭа дшынҭашәаз, иԥсы ҩеихаҳа дцеит, рҳәеит, — даҿын Мац ажәабжь аҳәара.

— Ӡыкәыр ауа иҳәеит, ақәла иҳәеит, аха иҷкәын ибара аначальник азин иимҭеит, уи иеиԥш егьаҩы чмазаҩ хахьеит, аха акгьы рмыхьӡакәа иҭыҵуеит, џьоукых

— рҽыргызмалны, ичмазаҩушәа рҽыҟаҵаны, абахҭа ианҭыҵлак, иӷьычуа-иқәычуа индәықәлоит. Хымшуп дҭакижьҭеи, акгьы ихьуам ҳәа иеиҳәеит. Нас Ӡыкәыр да-алаганы, аурандик дхыхны, кыр иҭаны, маӡала диирба-заап. Аҷкәын аԥсра даҿуп, иԥсы шҭоу, хәыҷык ихы иды-руа дшыҟоу, абахҭа дсызҭгозар ҳәа сашьҭоуп, аха анцәа идырп дсырҭару, иҳәеит. Иара Ӡыкәыр дубар дуздыррым, иԥынҵа укыр, иԥсы неихыҵп , уҳәартә дҟалеит. Ӡыкәыр, уахь аҷкәын ибара даннеиуаз, Жьац хәыҷгьы дицзаарын. Ӡыкәыр дандәылҵ, Алхас Жьац диҳәеит шәара шәҿы дааины абас дышгәаҟуа шәеиҳәаразы, насгьы маӡала илулак Камаҷыҷ абраанӡа дааины, сыԥсаанӡа лыла са-лырбааит ҳәа. Амыжда, аԥсра даҿуп, аха дырҩегьых сыԥхашьап ҳәа игәы иҭоуп, иаб дгыланаҵы, абри еиԥш ажәа имҳәеит, дандәылҵоуп Жьац ианиеиҳәа. Аха Жьац излеиҳәаз ала, уаха уа данааҭаха — изшом ; иҿы акхьеит, иажәа цқьа иузеилмырго ауп дышцәажәо, иҳәеит.

— Абарҭ ажәақәа уара ухала Камаҷыҷ илаҳә, дизааит, уаҟа дыздыруада, уеизгьы ихәлахьеит, иԥсы даахьӡар, инеицәажәап. Иудыруазеи, уаҳа еибамбарц иҟазар, еи-бабааит, рыгәнаҳа цәгьоуп,— иҳәеит Алиас.

Мац абарҭ ажәақәа — Алхас иааицҳақәаз — Камаҷыҷ илеиҳәеит, аԥсхыхра дшаҿызгьы нацҵаны. Абри ашьҭахь ажәа «аԥсхыхра даҿуп» иҳәаанӡа Камаҷыҷ Мац дизы ӡырҩуан ичҳаны, ҿымҭ-ԥсымшьа, абри ашьҭахьтәи ажәа аниҳәа, уаҳа лзымычҳазт, лылаӷырӡ лзаанымкылакәа, днагьежьын луаҭах ахь, деиҵақьуа ԥыҭрак дҵәыуон. Мац дахьгьылаз, — Шәыгәнаҳа убас Ҭаҭласҭан даргәаҟааит, уажәы Алхаси бареи шәгәаҟуа шәшыҟаиҵаз еиԥш. Алхас, рыцҳа, акы ихараӡамкәа ԥсырҭас абахҭаҿы ишԥаиуҭеишь,


~ 182 ~

Ҭаҭласҭан и ԥсышьахазеи рҳәо, дук мырҵыкәа жәлары ираҳааит, — иҳәеит игәаныла.

Камаҷыҷ лылаӷырӡ рыцқьо даадәылҵын: — Мац, уара узсыццозар, сара абра уажәыҵәҟьа сҽааилаҳәаны сынҽыжәлоит, — лҳәан, аӷәра аакынԥаа, лҽы амӡырха аҵыхәан иҳәуаз, абӷьааҳәа аӷәра нахалҵан, акәадыр нақәылҵеит. Иара убри аҽгьы, зны-зынлагьы аӷәра лы-маны даннеилак, хәыҷык злеишәа зрыцәгьалоз, иахьа лбара еилаҳазшәа, лус дахьысыгӡап, аҳәозшәа, ҭынч ина-лыдгылт.

Уи акәхеит... Аминуҭ азы лҽы днақәтәеит, Мац дын-лывагылан, еиманы Очамчыра инеит. Уаҟа ауриадник азин ааимылхын (заа уи ауриадник Ӡыкәыр дхиххьан), дныҩналт. Илбазеи уаҟа? Алхас, ианакәызаалак зылахь еиқәны илымбаӡацыз, амра зеигәырӷьоз, ихәмаррала-иччарала аԥсыҵәҟьа дирччап ҳәа ззырҳәоз, уажәы дубар, дуздыршам: ихәаԥштәы еицакт, ибз иҿы иҭабылгьоит, ииҳәо узеилыргом, дпатоит, иҿашәалак ҳәо, ибла ԥшӡақәа харбӷьар ицоит, дҿыҩлакьшәагьы дҟалеит, адаҟьахь38 иҿы рханы акы сҳәоит ҳәа даҿын, адаҟьа дацәажәон дахьгәаҟуаз. Камаҷыҷ зназы дшәеит, уимоу, Алхас иа кәымзаргьы ҟалап ҳәа лгәы иаанагеит. Иԥхамшьакәа ир ҭаху еибырҳәап ҳәа, Мац адәны иаанҿасыз даалԥхьарц инақәылкит. Нас лгәы аалырӷәӷәан, лыбжьы наиқәлыр геит: — Уааԥшишь абрахь, сумбои, Камаҷыҷ соуп иуа цәажәо! — анылҳәа, ипатара дааҟәыҵын, дӡыҩӡа аӡырҩра далагеит. Дырҩегьых ҩынтә-хынтә раҟара инаиқәҿылҭын, днаицхраан, даарҳәны днықәлыриеит. Зыбжьы газ дналыхәаԥшырц иҭаххеит, аха ацәымза мыждагьы ала ҭаа, — лашарак ауахылҵхуаз! — дизымдырт. — Сара соуп, Камаҷыҷ, — ҳәа иаԥхьа данықәтәа, ила ҭраа дылзыԥшуа далагеит. Убасҟан, цасҳәа ируазшәа, егьи ауаҭах ахьтә абаандаҩцәа еибарҟыжуа рыбжьы ӷәӷәаны иаагеит. Уи

38 Адаҟьа — араҟа аҭӡы ауп иаанаго.


~ 183 ~

иара игәы инықәҩын, илахь неимеирццеит. Иқәҿыҭра Камаҷыҷ данаҟәымҵӡа, ила ҭраа дышлыхәаԥшуаз, ди-дырзаап, аҽырҳәа инеимеиҭәан, аҵәыуара далагеит. Камаҷыҷгьы илзымычҳазт, ларгьы дналагеит аҵәыуара. Ак леиҳәарц иҽыназикит, аха изымҳәеит, амала ус уа дидтәалан акраамҭа, нас Мацгьы дааҩналан, ибжьы наиқәиргеит, аха ацкы изымҳәеит, иҿы акхьан. Аури-адник шьҭа шәдәылҵ, аҵх агәы еиҩнашеит, уаҳа уаҟа аанҿасра зыҟалом, иҳәеит, — иҳәан, Мац дындәылҵт.

Камаҷыҷгьы дышҵәыуоз уи изкны илымаз лчавра ааҭылхын, Алхас инапы инаныџьгәалан, нас даҽа чаврак лџьыба иааҭылхын, илаӷырӡқәа аалрыцқьан, ихы-иҿы днагәӡит, нас дышҵәыуоз дындәылҵит.

Хәыҷык ианынаскьа, Камаҷыҷ Мац дизҵааит, абра ачымазаҩ иааигәара иаб дзыҟамзеи ҳәа.

— Иабмоу, иангьы абра дыҟоуп, иашьцәагьы, аха абра иҵәыуо абахҭа ианадымҵ, ауриадник дрыҵаҟьан, наҟ икеицеит, — иҳәеит, — иԥсы шҭоу абахҭа дҳазҭгозар ҳәа иашьҭоуп, аха дрырҭом, ишынҭаацәоу зегьы абра иҟоуп. Иара Ҭаҭласҭангьы дгызмалха абра дыҟоуп. Алхас иԥсра, игәаҟра деилаҳауашәа, аҩы ыжәуа, қьаф уа ақалақь да-лоуп. Иакәымкәа гәаӷшақә, харада-барада Алхас абас шизиуз здырыз зегьы гәалас ирымоуп, — иҳәеит Мац.

Ус инҽыжәлан, ашарԥазы аҩны иааит.
Адырҩаҽны, амра нхашлоны, Очамчыратә уаҩ дааит.
— Алхас дыԥсит иахьа ашарԥазы абахҭаҿы. Ашьыб жьоншәа амҩа дықәыргалоит, ҳазҭаху, ҳауа-ҳақәла зҳәаз иеиԥш, иаҳԥылааит ҳәа Ӡыкәыр сааишьҭит, — иҳәеит иааз.

Иаарласны Алиас игәылацәеи иареи, Ҭорҟан, Мац уҳәа инеиқәҿырҭқәан, амҩа инықәлеит. Амҩаду аҿы иа-хьынкылсыз, ицоз ауаа жәпа инарылагыланы ишнеиуаз, ауаа рацәа акәыба рыманы иаарԥылт, Очамчыра ааигәа инеиуаны.

184 ~
Нас, уи акәхеит, акәыба неимда-ааимдо ирыманы ахәылбыҽха аҩны инаргеит. Аԥсы дныкҿарҵан, инеи ҵырхит аҵәыуара-ахьра.

Ауха Цагәаа — Алиас, Ҭорҟан, Мац уҳәа — Ӡыкәыр Ҷа лиа уаҩ дизынарышьҭит:

— Ишԥааури, ҳаӡӷаб лус ишымаӡоу инҳажьру, уҷ кәын дизҳәаны дыштәаз ажәала-усла зҳәаз иеиԥш, иаҳ раргамару? — ҳәа.

Ӡыкәыр ус рзааицҳаит;
— Ари аус ҳәа шәызҿу, уи шьҭа имаӡам, ажәлар зегьы ирылаҩит. Сыҷкәын сҭеирхеит, сықәихт, аха хьӡырҳәагас уи диҭынхароуп, уи иҭарнакыс ҳара зымцацәаз уи ҳлыхәаԥшлароуп, аӡӷаб даҳхышәымбаароуп, — ҳәа.
Нас ауха, ианаалашьца, Алиас ижәлантәыз Цагәаа зегьы рҽеибаркны, рыҳәса-дара зҳәаз иеиԥш, ҵәыуара иахьцоз Камаҷыҷгьы дыргеит дрыларгыланы. Нас уи акәхеит, зегьы рзы иаргамахеит Камаҷыҷ Алхас дҳәаны дышизтәаз. Убри инаркны иҳәаны итәаз аӡәы леиԥш, аԥсуа ҵас иаҵанакуаз ала дымныҟәар ԥсыхәа амоут. Уимоу, аԥсы данырж ашьҭахьгьы, Камаҷыҷ Ӡыкәырраа рыҩны дыҟан, рҭацак леиԥш ҩынҩажәа мшы раҟара.

Убри инаркны Ҷалиааи Цагәааи еиуацәоу џьоук реиԥш еиҭанеиааиуа иалагеит, руа деицруаны, раӷа деи цраӷаны.


XXVIII

ИВАНИ ЛЕУАНИ ХЫНҲӘИТ

Ианцаз амш инаркны хымчыбжьа анааиас, мҽы шак аҽны ахәылԥаз Ивани Леуани Алиас игәашә иааҭалт, мыцхәы рылахь еиқәны. Абраҟа иахьааизгьы, аԥшәмацәа рылахь еиқәны инарԥылт, ԥаса арҭ анеиԥы


~ 185 ~

лоз хәмарран, ччаран, самырҟәылҳәаран. Асоф ианааха-ла, уа инеибартәақәеит зназы. Нас Иван даацәажәан:

— Иҟалазеи, Алхас? Ҳара ҳцара акәызма шәыззыԥшыз Камаҷыҷ хаҵа дишәҭаразы, изыҟашәҵеи абас? — иҳәеит.

— Иҟалаз ҳаргьы иҳаздыруам, ԥхыӡу, лабҿабоу. Ҳара хзықәшәаз уажәыгь иаҳзеилмыргацт. Узҳазҵааз азы иуаҳҳәаша егьҳаздыруам. Ҳара ҳзықәшәаз еиԥш адунеиаҿ уаҩытәыҩсак дақәымшәацт. Амала, акзаҵәык иуасҳәо убри ауп: ҳаӡӷаб насыԥк лыманы дыҟамзаап, шьҭарнахысгьы уи хаирк дақәшәоит ҳәа сыҟам, — иҳәеит Алиас.

— Ус лахьынҵаны анцәа илзиҳәазар акәхап, ауаҩы илахьынҵа дзацәцом. Уи сҳәеит ҳәа, ҳара ҳразҟы дадна кылазаргьы ҟалап, ҳара ус ԥеиԥшыс иҳамазар, ларгьы даҵанамкуаз, уи дзацәцозма!.. Шәара иабашәаҳаи ас ҳара ҳашҭахаз? — ҳәа дрызҵааит Есма, дахьгылаз.

— Аҟәа иҳаҳаит... Гәдоуҭатәи ҳхынҳәны Аӡҩыбжьа ҳааиуаны, усқәак ҳаун, Аҟәаҟа ҳхынҳәит. Ецынӡа убра ҳаҟан... Ишьахәуп, иҟалаша ҟалеит, аха абриаҟара шәзырццакызеи, убри еиԥш гәаҟрас шәзықәшәазеи? — иҳәеит Леуан.

— Леуан ухаҵкы, абри еиԥш ццакра, абри еиԥш аус азы џьара аӡәы иҳәонгьы исмаҳацт, саргьы сақәымшәацт. «Ашьа ицаша ада иалагылом» — ҳәа ирҳәо ахаҭоуп ҳара иҳахь. Ус ҳақәшәарц ҳаҟазаарын, ҳзахымԥеит, иҳазным кылт. Ишәасымҳәеи, ҳара ҳзықәшәаз уажәыгь иҳаздыр уам, нас шәара ишәаҳҳәари! — иҳәеит Алиас.
— Уи ҳаҳаит иуҳәаз, аха Камаҷыҷ Ҷалиаа рҿы дыртәа ны дызшәымоузеи ԥҳәысеибаҵас, бзан дизымгеит, ԥсын шьҭахь аума дганы иҩны даншәыртәо? — иҳәеит Иван.

— Абри еиԥш аус ҳанақәшәа, убасгьы ҟаҳҵар акәын, уи ҳара аԥсацәа қьабзс иҳамоуп, ҩынҩажәаҟа мшы уаҟа

186 ~
дыҟазароуп. Уи ақьабз еиҳагьы уи ҳзыруз ыҟоуп, уи иаарласны аҳәара уадаҩуп, аха уеизгьы, иааркьаҿны ишәасҳәап. Абраҟа Ҭаҭласҭан ицәыгьхәыцрагьы акыр иаҳԥырхагахеит. Уи Ҭаҭласҭан ҳара иаҳзиуз шәара цқьа ишәзымдыруазар ҟалап, — иҳәеит Алиас.

— Уи даараӡа еилырганы иаадыруеит. Уи дзакәтәу дырны ҳаҟоуп. Шәара шәнаҩсгьы уи дызԥырхагоу, иргәамҵуа рацәоуп. Ҳара ҳацәгьагь ахылаԥшҩы иҿы иҳәахьеит, аха уи ҳареи наҟ-наҟ ҳаибабап, — рҳәеит Ива-ни Леуани.

— Абар уажәы шәара ишәҳәаз. Абра шәыҟазар, абри еиԥш аус анҳау, аамҭазы, уажә ишәҳәо убасҟан ишәҳәар, ишакәызаалак шәара шәахьтә убри игәы иамыхәоз акы шәҳәар, шәыԥхасҭеитәыр ҟаларын. Анцәа иџьшьоуп, шәара шәахьыҟамыз. Убри аҟнытә шәара абри ҳус еи лаԥаҭа шәақәымшәара гәалас иҳамкит, — иҳәеит Алиас.

— Уажәы, Ҭаҭласҭан игәиҭаз ҳара иаадыруеит, анышә ҳәа, шьҭа Камаҷыҷ ԥҳәысеибаҵас убра лыртәара еиҳа рак измааноу шәасҳәап: ԥҳәысеибаҵас Камаҷыҷ убра Ҷалиаарҿ дҳартәар, издыруада ԥҳәысеибак, Ҷалиак иԥ ҳәыс, дышԥазго ҳәа абри Ҭаҭласҭан длыцрыҵп ҳәоуп. Егьа маана аадырыргьы, ҳара ҳзышьҭоу убри ауаҩи ҳареи ҳаиланамгаларцоуп. Амала, сара сызлашәыҳәо шәҩыџьагьы — убри ауаҩ иӡбахә џьаргьы ишәымҳәан абзиазгьы ацәгьазгьы, цәгьак шәылихыр ҟалап, даара шәхы ицәышәшаҭа, гәалас ишәымаӡамшәа ауаа шәхы дшәырба, — драбжьеит Алиас.

Ивани Леуани Алиас иажәа кыр иархәыцит. Егьҵа быргыми ҳәа ргәы иаанагеит. Камаҷыҷ Ҷалиаа рҿы лыртәара иаҵанакуаз ианазхәыц, убри еиԥш агьангьаш-рагьы аус иазеиӷьхар ҟалап ҳәагьы ргәазцеит.

Абри инақәырццакны Алиас урҭ дрызҵааит, егьырҭ шәҩызцәа абацеи ҳәа.

187 ~
— Урҭ абрахь Очамчыраҟа ицеит, рус иашьҭоуп, — рҳәеит.

— Амарџьа, убарҭгьы џьара ажәак рымҳәааит ҳус аҵыхәала, избан уҳәар, убарҭгьы ҳара ҳзықәшәаз, сара излаздыруала, даара гәала дус ирымамкәа иҟам, — иҳәеит Алиас.

Леуани Ивани Камаҷыҷ аҩны лыҟамзаара гәала дус ишрымаз ҩашьомызт. Егьҵабыргыми, Камаҷыҷ аҩны даныҟаз ччаран, хәмарран, лафҳәаран, чамгәыр арҳәаран. Уажәы аҩны аҭаҳмадацәа рымацара иаанхан, рылахь еиқәҵа еидтәалоуп.

Ауха Леуан уа дыҟан. Гәдоуҭа ирбаз-ираҳаз иаармаӡаны зегьы Алиас иарҳәеит. Уи иаҵанакуаз убри акәын — изышьҭоу аус акы алымҵыр, ԥсыхәа амам дук мырҵыкәа, абри аибашьра ду, зҵыхәа ԥымҵәо, излеимҽханакыз аҳасабала.

Ауха иахьтәаз ажәеи ажәеи шеихырҳәаалоз, Алиас даацәажәеит:

— Егьа гьангьашра ныҟәаагаргьы, акы иҳахәоит ҳәа сыҟам, уи ауаҩ иҿы. Уи ҳақәхра акәымзар, даҽа ҳасабк имам. Шәара ишәзымдыруа иҟалаз усқәакгьы ыҟоуп: Ҷалиа Ӡыкәыр аакьыскьа, иаҳҳәап, абри ахәба-фба шықәса рааҩс, цәыӡк иоуит ҳәа уаҩы имаҳацызт, уажәы иҷкәын данырж аухаҵәҟьа ицә рӡеит, — инақәырццакны ҳара ҳажәлантә ҷкәынак Чагә ҳәа дыҟоуп, убригьы ҽы бзиак иман — ицәырӡеит. Мац иакәзар, иахеижьҭеи сыцәқәа руакы гәарымлеит ҳәа, аԥшаара даҿуп, иара убас — Ҭорҟангьы. Убарҭгьы рӡазар ҟалап. Убас, абри аҩымчыбжьык рыҩнуҵҟа Ҷалиааи ҳареи ҳнеилаҵаны хԥа-ԥшьба цәыӡ ҳаухьеит. Абри заҳаз зегьы маӡа-аргма Ҭаҭласҭан ишәзиузар ҟалап ҳәа ҳгәы инықәыршьуеит ҳаргьы уи гәҩарас дҳамоуп, аха гәынхәҵысҭаламоу, арга ма иаадырыргьы, уи аус иаркра ҳа ҳзы имариам ишыжә дыруа еиԥш, анхацәа шахаҭра уны уи изиҿагылом. Абри

188 ~
ишәҳәаз, «узынҟьаз аҵкыс узынԥаз еицәахеит», ҳәа, иҳахьхьоу зегьы иреицәаны иҳаԥхьаӡон избан уҳәар, уи арҭ рыҿгьы дмаанҿасыр ҟалап, иҵегь инациҵо данала-га, аргама ҳақәхроуп абри змааноу... Алиас иажәа аҳәаха имҭакәа, Леуани Ивани иааицҿакны:

— Уажәраанӡа иуҳәақәаз реиҳа абри уажәы иуҳәаз зе-гьы иреицәаны иҳаԥхьаӡоит; уи ицәгьара цәгьара нацҵо дцаларц игәы иҭазаап, — рҳәеит.

— Уи ҳақәихуеит, сара излазбо ала, аха шәара, аԥ хьашәа исҳәан еиԥш, абри аус шәҽалашәымгалан, шәҽа цәышәыхьча, ианамуӡалак ҳара ԥсуа ҵасла ҳаилгар ҟа лап, — иҳәеит Алиас.

Аԥсуа ҵасла ҳаилгар ҟалап ҳәа, Алиас ииҳәаз иаҵа накуаз змааназ дук рыхшыҩ азымцеит, аха уеизгьы уа рҽааныркылеит, даарагьы рылахь еиқәнаҵеит.

Ианааша, ашьыжь рҿы рнапы анырыӡәӡәа, Леуан сцо-ит ҳәа ддәықәлеит, аха аԥшәмацәа ируазма егьымфакәа дцар, «уҿы ахьуӡәӡәо какал укыроуп» ҳәа ажәа иалоу ҳара ҳаҩны еилоугома, рҳәан, дырмышьҭит. Кранифа, иус ахь дцеит. Ивани Алиаси аҩны русутәқәа инарыла-геит ишыруц ала.

Ҩынҩажәа мшы рышьҭахь, Ҷалиаа рахьтә Камаҷыҷ лыҩныҟа дааит. Ӡыкәыр уи напымацара дааишьҭуазма! Даара зыхә дууз ацәамаҭәа лыҭаны дхынирҳәит.

XXIX

АБЖЬЫУАА РЕИЗАРА

Зны хәылԥазык агәашә ахьтә асаул39 ибжьы ааирге-ит Алиас иахь:

39 Асаул (аурыс ажәа «есаул» аҟнытә иаауеит) — аказақцәа рыр рҟны афица чынуп. Аԥсуа қыҭаҿы асаул ус баша казақын, асолдат ичын акәын имаз.


~ 189 ~

— Уаҵәы Абжьыуаа иреизароуп, имнеиуа дҟалом, ахылаԥшҩы даауеит.
Алиас хәыҷык дааҟәындҟәындит, ахылаԥшҩы дмаа кәа, ажәабжь бзиак ҳзааигара дыҟоуп, шәахтәык азы да-ауазар акәхап, иҳәан, ианаамҭаз игәарымлаз ирахә рахь иҿынеихеит.
«Зан аџьалбарыз, сырахә акгьы гәарымлеит, Ачачба иқьаҳиа иҭеикзар, сынҵәеит, урҭ егьсызҿыхуам. Аӷьыч цәа иргеит, сҳәар, иргахьоу рзымхакәа рахәгәарҭак шԥасхырцарыз. Ус икарцаргьы изцәыԥхашьои, иахьзыр хәуада, уиоуп ацәгьаӡа. Ачачба иҭеикзар, ма руак исҭар, егьырҭ симҭари», — ҳәа, гәаныла иҳәо дышнеиуаз, даны наԥш, адәаҵыхәан ирахә зегьы еицхыршьшьыла ишаа-иуаз ибеит.

— Аллаҳ иџьшьоуп, уахакгьы ус еибганы игәарлазааит,

— иҳәеит, аха данынаԥш, иҽы имбеит.
Абри даара илахь ааиқәнаҵеит. Иҽы даара ҽы бзиак акәын, абас ирахәқәа акы анимбалак, иангәарымлалак ҵасс имаз убри акәын: днеины уаҟа ахәаны агәара днықә гыланы, ма аҵла наа иашҭа аҵыхәан иҭагылаз днықә гыланы игәылацәа ҵаҟа аԥсҭа иҭанхоз уҳәа , нырцәҟа ахәы иқәынхоз уҳәа инарызҿиҭуан, усҟан уи ииԥшаауа арахә дара рҿы иҟазар, ма џьара ирбазар, арахь изҿыҭны адырра ирҭон.

Уажәы абри иҽазы абра аҵла наа днықәгыланы: «Уа-а Џьаҭ, уии!» — ҳәа ибжьы наиргеит. Џьаҭ дахьынхоз ԥ ыҭк инахаран, аха Алиас ибжьы иаҳан, «Иа уи-и!» — ҳәа иб-жьы ааиргеит. «Сҽы уахь џьаракыр иубазар?» — иҳәеит. «Уа-а моу-моу!» — иҳәеит аҭакс.

Нас Ҳаџьмаҭ дахьынхо шыҟоу ихы нарханы ибжьы иргеит, аха Ҳаџьмаҭгьы, арахь иҟам, иахьагьы џьаргьы исымбац, иҳәеит.

Нас сзашьҭоузеи Баӷыргьы инеизҿысҭпишь, уи збараҳа аӷьычцәагьы рхы уаҩы имбааит, иҳәан, Баӷыр


~ 190 ~

иахь ибжьы наиргеит. Баӷыр дахьынхоз кыр инахаран
— верски бжаки раҟара набжьан, аха уеизгьы Алиас иб-жьы уаанӡа ибзианы инаҩт. Баӷыр аҭакс арахь изҿиҭит, ахәылԥазы Дауҭ иқьаԥҭаҿы избон ҳәа.

— Ааит, абгақәа ирфааит, уажә уаҟа ицаны иаазцо-да? — иҳәан, уахь иҿынеихеит иааицаразы , игәаныла иҳәауа: уахакгьы аӷьычцәа ирцәынхазааит, уаҵәы ма аизарахь салацап ҳәа.

Адырҩаҽны ианааша, ашьыжь ԥыҭрак аус иуан, нас Иван иҟаиҵашаз-ииушаз азы дыниабжьан, агәылацәа, «уаала-саала» ҳәа еиқәҿырҭуа, аизарахь ианцоз, иаргьы днарылагыланы дцеит.

Амҩан еицны еицәажәо иахьнеиуаз, аӡәи-аӡәи еиз ҵаауан: ахылаԥшҩы дыззаауазишь, усс иҟоузеишь ҳәа.

Аӡәы даацәажәан, ашәахтәқәа рҵыхәала акәхап, иҳәеит, егьи — аӷьычра аҵыхәала акәхап, иҳәеит. — Аӷьычреи арҳәреи рзы акәу сыздырам, аха амҩақәа рыҟаҵаразы акәхап, ҭауади-аамсҭеи рнаделқәа рҿы амҩақәа цқьа ргәы иахәо иҟаҵамзар акәхап, — иҳәеит ҽаӡәы.

Абас акраамҭа ажәа шеимаркуаз, ажәабжьқәа шыр ҳәоз, аизараҿы инеит. Уаҟа ажәлар еизахьаз рацәан, аха ахылаԥшҩы дмаацызт. Ажәлар ахылаԥшҩы изыԥшны игылазгьы абри Алиас дназлаз ирҳәоз акәын ирҳәоз.

Ахәылԥазра аҽыназнакуан еиԥш, ахылаԥшҩгьы даа-ит дгәамҵ-хамҵуа, алеи аҳәеи нкыдкьо.

Ахылаԥшҩы дшааҽыжәҵыз еиԥш, ҭауади-аамсҭеи наикәшан, акраамҭа урҭ уаҟа иацәажәон, нас ақыҭақәа рахьтә уа иҟақәаз асҭаршынцәа даарыԥхьан, ҩба-хԥаҟа жәа нареиҳәан, ажәлар еизаны иахьгылаз дааины дын рылагылан, аҭарџьман ила даацәажәеит ӷәӷәала ашәах тәқәа асҟаамҭа изалашәымгалазеи ҳәа, амҩақәа зыҟа шәымҵазеи ҳәа.
Ҳабыџь даацәажәан:


~ 191 ~

— Ашәахтә зымшәац дҳаздырам, ҳара џьоукы иаҳ шәеижьҭеи крааҵуеит, амҩадуагьы излаҳалшоз ала иҟаҳҵеит дасу ҳуаԥшьқәа рҿы, уимоу, ҭауади-аамсҭеи рнаделқәа рҿгьы, — иҳәеит.

— Ҵыԥх зны ак ҟашәҵеит ҳәа акәым сара сызлацәажәо, уажәы еиҭаҟаҵатәуп ҳәоуп сара ишәасҳәо. Аҳәынҵәа уаҩы дзылсуам. Асҭаршынцәа, мчыбжьык аҩнуҵҟа ажәлар идшәырҟаҵароуп. Амҩа ҟасҵом зҳәазгьы дзықәшәаша идыруазааит, — иҳәеит. — Ашәахтәқәагьы иара убас мчы бжьык аҩнуҵҟа аҵыхәа ԥҵәаны шәрылгароуп. Уажәы ишәымоу, ажәлар идшәыршәаз аԥарақәа сара шәсыц цаны, уаҵәы Очамчыра исышәҭ, — ҳәа реиҳәеит.

Асҭаршынцәа неицҿакны:
— Амҩа уажә аакьыскьа ажәлар иҟарҵеит изларыл-шоз ала, уажәы ҭагалан мышха дырҩегьых инаҳцап, ҳҳәар, урҭ ирцәыхьанҭахоит, — рҳәеит.

Абри аамҭазы ахылаԥшҩы ауриадник ак иеиҳәон, ԥыҭрак арҭ ацкы реиҳәаанӡа, ҭауади-аамсҭеи — Мыр заҟани, Батеи, Таташьи уҳәа назлаз ахьгылаз, асҭаршын цәа рзы иаӷьуа иалагеит, уажәы ҭагалароуп, шәҳәар, уашьҭан лаҵароуп, шәҳәар, нас ианбыкәу уара амҩа аныҟашәҵо ҳәа.

Ӡыкәыр Ҷалиа дназлаз, нас Алиас уҳәа ҭауади-аамсҭеи рахь рхы надырхан, — Ус зышәымҳәои, дадраа, шәара

ҟаҵатәыс ишәымам, ҳамҩақәа аӡәы иҟаҵаны иҳаиҭо зар, ҳаргьы мап ҳәа ҳҳәаӡомызт; уажәы ҭагалан уи амҩа аха змада! — рҳәеит.

Арҭ реимак ахылаԥшҩы илымҳаҿы ианнеи, анхацәа днарықәҟааит:

— Амҩа ҳзыҟаҵом ҳәа игәыӷьны ишԥашәҳәаӡеи! — анхацәагьы рбжьы аакәадахеит. — Амҩеи ашәахтәи рзы иҳалшом, иаҳзыҟаҵом ҳәа игәыӷьны аӡәы имҳәароуп, мап анакәха, астражникцәа аасышьҭыр, мчыла ашәахтә шәдыршәап, амҩагьы шәдырҟаҵап, — иҳәеит.


~ 192 ~

Нас ахылаԥшҩы сусқәа срылгеит, иҳәан, ахьаҳәхьачара дналагеит, ҭауади-аамсҭеигьы наихәаԥшит рыҩныҟа дыргаразы, иаргьы абри акәын ииҭахыз.

Убри аамҭазы Алиас, дахьгылаз ахылаԥшҩы иахь ихы наирхан:

— Ажәлар рахьтә жәа еиҭаҳәатәык сымоуп, суҳәоит уаасзыӡырҩразы: Очамчырагьы угәахы ԥаҳҵәахьеит ҳашшрақәа рыла, абри аӷьычреи арҳәрақәеи рҵыхәала, иахьагьы убриазы мацара уааз џьаҳшьон, аха уара уха-ла ианумҳәа, ҳара иугәалаҳаршәароуп, ачымазаҩ дзын-хьаауа имҳәар, аҳақьым дызлеихәшәтәуазеи, убри иаҩызоуп, ҳара ҳзыргәаҟуа уаҳҳәароуп, ҳгәыӷуеит нас уара уи иақәнаго ҳазныҟәугоит ҳәа. Уи закәу убриоуп

— абри аӷьычра мыжда, нас абрагьра, арҳәрақәа уҳәа. Аӷьычцәа ҳақәырхит, ҳаимырҵәеит, мцаԥха ҳзамыҭәҳәо ҳҟарҵеит. Арҳәцәа ракәзар, аҽнышьыбжьон ауаа рҳәаҭҳа рхыхны ирцәыргоит, ажәлар дыргәаҟит, — иҳәеит.
— Абри Алиас ииҳәаз ажәлар зегьы ҳзыргәамҵуа усуп, абри ԥсыхәак ҳзазууроуп, мап анакәхагьы, урҭ ҳшеи мырҵәо удыруазааит! — иҳәеит Ӡыкәыр дахьгылаз.
— Ааи, уажәы ахылаԥшҩы абра дааны шәара Ҷалиааи Цагәааи шәырахә рыхьчара далагоит, ус сҳәап, аха, шәы ҟазааит! — иҳәеит Мырзаҟан дахьгылаз.

Егьырҭ ҭауади-аамсҭеи уа игылақәазгьы уи иааиц дырӷызит. Анхацәа рахьтәгьы уа ашьҭахьшәа игылаз џьоукы рыбжьы ныҵакшәа: — Изышәымҳәозеи, дадраа, шәара ишәымӡозар, аӷьычцәа шәара акгьы шәцәырӡом,

— рҳәеит.
Нас анхацәа зегьы иааицҿакны:
— Урҭ рхала ирымҳәеит, уи ажәа, ҳара зегьы иҳажәоуп, ус ахылаԥшҩы иарҳәаразы рнапы ианаҳҵеит, — рҳәеит.
Убри аамҭазы ахылаԥшҩы даацәажәеит:
— Абрагьцәа рзы абри еиԥш аус шьҭыхны иҳамоуп, иаҳкыроуп абрагьцәа зхала икылымсыз, ма иаҳшьыроуп.

193 ~
Абрагь дызҵәахыз, дыздызкылаз уи дҳарӡроуп, ахга-ра иқәуп. Абрагь дзеиуоу ақыҭа дыкны дҳарҭароуп, мап анакәха, «екзекуциа»40 рзыҟаҳҵоит. Абри дҳарҭаанӡа уи ақыҭа ҳалҵуам, рыцәқәа, рыжәқәа шьуа, уаҟа ҳала зароуп.

Абри ажәа аниҳәа, игылаз анхацәа рахьтә џьоукы рыб-жьы аадыргеит иныҵакшәа: «Абрагьцәа ҳара иҳазкуазар, иҳазкылгозар, нас иара иҿы ҳзашшуаз», — ҳәа.
— Урҭ абрагьцәа рзы абас ҳныҟәароуп, уажәы аӷьыч раҳәа ишәҳәаз азы. Ԥшьба-хәба шықәса рнаҩс иш шәымаз еиԥш ахьнысҭиара41 ҟашәҵа, аӡәы еиҳабыс хыс дынрыҭаны, нас кыҭацыԥхьаӡа жәаҩык-жәаҩык раҟара аҩызцәа, арԥар еилҟьацәа наишәҭар, арахә иаргамо-уи имаӡарахуи еилдыргап. Ақыҭақәа амҩакра ҟашәҵа. Амҩа шәкла, уахынла-ҽынла зҳәаз иеиԥш, абилеҭ змам дшәаҩшәмыжьлан, дзықәтәоу аҽы ашәҟәы ацымзар — имшәх, ажәакала, 4–5 шықәса рнаҩс ахьнысҭиара ишәы маз еиԥш ҟашәҵа, — ҳәа нареиҳәан, днарылҵны дцеит ахылаԥшҩы.

Уи акәхеит, ҭауади -аамсҭеи дрыманы ауха Мырзаҟан иаҳҭныҟа ицеит. Уаҟа заанаҵ ифатә дырхиахьан. Арҭ ир-дыруазаап ахылаԥшҩы ауха дшымцоз, ҩыжәра дшааз.
Ажәлар иаанхаз ԥыҭрак еимымҵкәа игылан, — Абри ахылаԥшҩы абрагьцәа рыкразы аекзекуциа ҟаҳҵоит ззи ҳәаз акәацфареи аҩыжәреи игәаԥхазар акәхап, — рҳәеит џьоукы. — Избан уҳәар ҳара ҳажәқәа, ҳацәқәа рыц ҳашьаны, абрагь дкылсны ихы дҭаиркуама, уажәы иҳа

Екзекуциа (азакәациа) — алаҭин бызшәала «анагӡара» ауп иаанаго. Ароман аҿы ари ажәа иаанаго анхацәа аиҳабыра ирҳәо иаҿагылаз ма иназмыгӡаз аказақцәа рыжәҵаны рахьырхәра ауп.

Ахьнысҭиара — аӷьычра иаргәаҟыз анхацәа аамҭала, аԥара рыҭаны ахьнысҭиацәа ҳәа арԥарцәа ӷәӷәақәа алырхуан, ирыма-ны амҩақәа рҿы итәон, қыҭацыԥхьаӡа арахә еизырцон џьара маӡарахк ҳбозар ҳәа, ароман излаҳәо ала, анхацәа ирласны еилыр-кааит ахьнысҭиацәа рыла аӷьычра ишазымиааиуаз, иагьаҟәыҵит ахьнысҭиара.

194 ~
мбеит абри захьӡу, иааизаны ҭауади-аамсҭеи ирцәымӷу нхацәақәак ганы инҭаркуеит, рыжәқәа, рыцәқәа еимҵәа иргоит, абрагь ииуц иуеит.

— Ахьнысҭиара ҳәа ииҳәаз, уи ҳара иҳахәарҭоу усым. Ахьнысҭиацәа ҳәа иалаҳхуа, урҭ реиҳабы днарылаҵаны аԥара раҳҭалароуп, амҩагьы ҳара иаҳклароуп. Аӷьычрагьы урҭ иахьдыртәо егьыҟам, ацәыӡ шҳаулац иҳаулашт, уи уажәы иҳамбеит.

Убри аизараҿы игылаз, абарҭ ражәа иазыӡырҩуаз Ка-дыр даацәажәан:

— Ахьнысҭиара анҳамаз зны мҩакра уцароуп, аӷьычцәа мҩоумыжьроуп, рҳәан, сцеит, ауха сара мҩакра сышцаз, сышьҭахь сыҩны уаҩ дшыҟамыз здыруаз аӡәы, сыцәқәа уӷәк нҭганы игеит, мчыбжьык-ҩымчыбжьа рышьҭахь иаасыдгылт, ахьнысҭиацәа рзы аԥара ушәароуп ҳәа.
Уаҟа ивагылаз аӡәы даацәажәан: — Аӷьычра арцәаразы аԥара зуҭаз ахьнысҭиа иакәхап уцәқәа зӡаз, — иҳәеит.
Ари заҳаз, уаҟа игылақәаз, зегьы ааибарччеит.
— Саргьы ииашаны убри гәҩарас исымоуп, — иҳәеит Кадыр, убасгьы нациҵеит: — Уажәы еиҭаҟалар ахьныс ҭиара, аԥарагьы сыршәаны, амҩагьы сыркны, иаанхаз сырахәгьы рӡар ҳәа сшәоит, — иҳәеит.

Кадыр ииҳәаз заҳаз, иҵабыргыҵәҟьоуп, рҳәан, уи инақәшаҳаҭхеит.

Нас уаҟа иааилацәажәеит ирласны ашәахтәқәа ша-ларгалашаз, аха амҩазы уажәы ҭагалан иаҳзыҟаҵом, иара ахылаԥшҩы ишиаҳаз еиԥш, астражникцәа аашьҭны

мчыла иҳаимырҟаҵозар, рҳәан, ажәлар ықәҵны ицеит. Ажәлар рышьҭахьҟа ихынҳәны гәыԥ-гәыԥла амҩа иқәны рыҩныҟа иахьцоз ажәаны ирҳәон: «иахьа ахы лаԥшҩы ҳара иаҳзеиӷьыз ус ҳәа акгьы ҳзыҟаимҵеит, аӷьычцәеи абрагьцәеи рзы ажәақәак ииҳәазгьы ҳара мчыла иҳарҳәаз ажәоуп, рҳәеит, уи дыззааз ҩыжәроуп,
рҳәахт џьоукгьы.



~ 195 ~

Сакәыт даацәажәан:
— Абри Мырзаҟан Алиас игәаӷ имоуп ҳәа сыҟоуп, — иҳәеит.

— Иахьа убра иҩызцәа ҭауади-аамсҭеи дахьрылагы-лаз, ажәаны иҳәоны исаҳаит: — Абри «револиуциа»42 ҟалеит рҳәоижьҭеи анхацәа ӷәӷәала ицәажәо иалаге-ит. Егьырҭ зегьы урҟәаҵ абри Алиасҵәҟьагьы ԥсыхәак имам, уирцәажәом; абри Леуангьы урҭ ирҭаху ауп дзышьҭоу, ахылаԥшцәагьы изыӡырҩуеит, удыруоу! Убас ахылаԥшцәа анхацәа ирзыӡырҩуа иалагар, аусқәа ҽеи хом, — ҳәа... Изуцәызӡозеи, аиҳарак уи уаҟа иреиҳәоз уа ра уҿы аурыс иҟоу — Иван иҭыӡшәа акәын, уи дсоциалис туп, Алиас дҵәахны димоуп, ешьас ҳәа днарбашәа. Аамҭак шибалак, ҳара дҳажәиҵарц игәы иҭоуп ҳәа. Убри иҭыӡшәа даҽаџьарагьы ирҳәоны исаҳахьеит, хәыҷык игәиҽанызароуп, уимоу, уаргьы ак уцрарымҳәааит, аамҭа хәыҷык ихьанҭашәа иҟалеит, — иҳәеит.

Абри еиԥш ажәа иаҳаз Алиас даараӡа иааицәымыӷхеит, даарагьы даархәыцит.

— Ҭауади-аамсҭеи дара ирықәшаҳаҭым, ирымазкуа аӡәгьы дырҭахым, — иҳәеит уа ирылагыланы инеиуаз Шьмафгьы.

Алиас дназлаз агәыԥгьы, амҩа иахьықәыз, ажәабжьқәа рҳәон, рымҩа аркьаҿразы. Алиас даацәажәан: — Даара дуаҩыцәгьоуп абри Мырзаҟан, анцәа иџьшьоуп, уи ҳқы ҭа дахьалам. Уажә аакьыскьа Мырзаҟан наделс ирҭаз адгьыл аҿы, Мыса абнаршәыраҿы ҵлақәак абнашьха шырҭаз ибан, днықәлан, аҵлақәа рҿышәҭа хәыҷык ин ҭаԥҟашәа, ацха ҭыхны игеит. Ари Мырзаҟан иаҳаит. Мыса дааиԥхьан: сыҵлақәа зурҩазеи, сышьхақәа зхи-шьаазеи, сыцха зугазеи?.. — иҳәан, дааисны дикит. Мыса мап изымкит, бнышьхақәак абнаҿы ибаны, цха хәыҷык

42 Ареволиуциа — араҟа актәи аурыс револиуциа (1905) аӡбахә ауп ирымоу.


~ 196 ~

рымысхызар, иҟалозеи! Насгьы аџьқәа рхыцәқәақәа рҿоуп хәыҷык иахьҭаԥысҟа, уи сақәумырӡын, иҳәеит.

— Абнаҿы аӡәы уибар, дааусны урҳәны, иумоу уцәи гар, ишԥоубои? Убасоуп сышьхақәа ушрызныҟәа. Нас гьы сыҵлақәа ишырзууз еиԥш, аӡәы хәыҷык ухы нҭа ԥиҟар, ишԥоубои? Убарҭқәа зегьы ҳарҟәаҵып, заҟа шьхац ҭоурхаз удыруама? — иҳәеит Мырзаҟан. — Абри ашьхыцқәа зыԥхьаӡо ауаҩ, абри аус сақәирӡуеит, убуоу!

— иҳәан Мыса, цәы бзиак иманы диҭаан, аарлаҳәа ихы ҿихит, — иҳәеит Алиас.
— Ихы ҿих џьишьоит, уи макьана дабаҟоу, ари аҵыхәала егьарааны ихы ҿыхтәыс иоуп, — рҳәеит џьоукых.

— Мысагьы уаҩы гьангьашк иакәын, аха уи Мырзаҟан иҿы илшагәышьоз, — рҳәеит инеиқәыӷызны егьырҭгьы.
Ус ишеицәажәоз, рыҩнқәа рааигәара ианнеи, инеи црыҵын, дасу рыҩнқәа рахь ицеит. Аха абраҟа еицыз зегь реиҳа агәала ду иманы дхынҳәит Алиас.


XXX

ИВАН АЛИАС ИАХЬТӘ ДЫМЦАР ЗЫҞАМЛЕИТ

Аамҭа гьежьуеит, ихынҳәуеит, уара наҟ уацымны ҟәар, уҽанумраалар, арахь иара аҽунарнаалом.

Иахьа иҟоу уаҵәы иҟам, уимоу, сааҭла, минуҭла аҽеи ҭанакуеит, аҽаԥсахуеит.

Хышықәса, ԥшьышықәса раԥхьа Алиас Иван ешьас дҟаиҵар ҟалон, ешьара рзеибауны иныҟәибагар ҟалон. Аха уиижьҭеи аамҭа кыр иудырратәы аҽаԥсахзаап: Иван мыцхәы длаԥшықәырҵо иалагеит, уимоу, убриаҟара иаадрыӷәӷәеит, Иван уаҳа дзаанҿасуам Алиас иҿы, аре-волиуциа иаҵанакуа аусқәа идрыԥхьаӡало иалагеит.



~ 197 ~

Абри еи ԥшқәа рзы иаргьы дыкны дҭаркыр ҟалоит, Али-асгьы — иара убас.

Ари еиԥш наҟ- ааҟгьы ирцәыхьанҭоуп, ԥсрак-шьрак еиԥш ирԥхьаӡоит, аха аамҭа ус иҟалеит, зназы инеи ԥырымҵыр, ԥсыхәак аманы изыҟамлеит. Насгьы наҟ-наҟ аамҭа ишыднарбо ала иныҟәап.

Мшаҽны Алиас ешьас дҟаҵаны идикылоз имырҳау ҳаукәа кампаниа хәыҷык шыҟарҵаз еиԥш, иахьагьы убас иҟарҵеит. Аха арҭ акампаниақәа злеиԥшым — ԥасатәи акампаниаан, гәырӷьаран, ччаран; уажәы ус иҟам: зе-гьы рылахь еиқәуп, маӡала иныҵакшәа иҵәыуақәогьы ыҟоуп. Дара зыҩны ддәылҵны дцо реи ԥшҵәҟьа гәала дус ирымоуп Алиас игәылацәа — Ҭорҟан, Қәаблыхә, Мац уҳәа —ишынҭаацәоу, аха иркузеи, абраҟа егьрылшом, егьрызҳәом: ацәгьаҳәацәа рацәаҩхаӡеит, ахылаԥшцәагьы рлымҳа изкыдырҵеит.
Абраҟа Алиас даацәажәан:

— Дад, Иван, аусқәа убас иҟалеит, иахьа ҳара ҳааныжьны, уҳалҵны умцар ҟамло, — иҳәеит, Иван диҿаԥшуа, — уи сҳәеит ҳәа, уи аамҭала акәхап, даара сгәыӷуеит, дук мырҵыкәа иаарласны абрахь ҳара ҳахь, уҩныҟа, угье-жьып ҳәа, аха уажәазы ҳнеицәыхарамзар ԥсыхәа амо-ут, ишубо еиԥ ш. Абри ахышықәса-аԥшьышықәса даа-ра уџьабаа ду адуҵеит ҳанхара: арахә уааӡеит, аӡахәа ықәуҵеит, ауҭра бзиа, убас абаҳча уҳәа абраҟа иҟоуҵеит, абарҭ зегьы иахьа абраҟа иҳазныжьны уара уцоит, аха уи иахьӡым урҭ иахьарнахыс уара урылҵит, уара узы урҭ ӡык-ԥсык иаҩызоуп ҳәа . Мап, урҭ зегьы абра уҩны иҟоуп, абраҟа уашьа Алиас дырхылаԥшуеит, мчымха-рак имыхьыр, урҭ зегььн еиҵеиааӡап, уанаахынҳәуа урҭ зегьы абраҟа иу ԥылап, рҵакыреи дареи еиҵаҩҩы. Уажәазы урҭ рахьтә, иҳамоу рахьтә , ухы иузархәо арахә, иуҭаху ҭи, иԥаратә-ишьаратә зҳәаз иеиԥш, уара узы акы ҳаигӡом, аха ҳара ҳзыргәаҟуа иахьатәи уара уцароуп... —



~ 198 ~

абри еиԥш ажәа аниҳәо, Алиас игәы инарҳәом, илаӷырӡ аахаҟәҟәалоит.

Уаҟа итәақәазгьы иара убас иааирҵәыуеит. Камаҷыҷи, Есмеи, Рафидеи уҳәа урҭ еибарҵәыуо, еиҵақьуа наҟ ин дәылҵны амаҵурҭахь ицеит, ҳашҵәыуо аӡәы ҳимбан- даз ҳәа.

Иван даараӡа игәы рыӷәӷәаны дыҟан, сҵәыуарым, иҳәеит, аха убригь илаӷырӡ аахаҟәҟәалеит. Уеизгьы Али-ас иажәа даҟәымҵит:

— Мшаҽны иашьас уаныҟасҵа, ҭарџьманда ҳзеицәа жәомызт, иахьа аԥсышәала ҳаицәажәоит уареи ҳареи, аԥсуак иеиԥш, сашьа гәакьак иеиԥш, абри ҳабызшәагьы, агәыблра ӷәӷәа иҳабжьалаз анаҩсгьы, кырӡа ҳаизааи гәанатәит. Уеибганы уанеиқәха, ахынҳәра азин уоуртә еиԥш ианыҟала, ҳаухоумыршҭын ҳара, ухынҳәы уҩныҟа, уашьа сахь, — иҳәеит Алиас.

Иван даацәажәан:
— Мчымхарак ҳаиҟәнагоит, акәымзар шәара шәныжь ны ацара даараӡа исзыхьанҭароуп, аха аусқәа ус иҟалеит, уажәазы сцароуп аус ахьызуша, аус ҳәа сызҿу абри аре-волиуциа аус, аполитика аус ахылаԥшцәа дук рылаԥш сахьыҵамшәаша. Ари аус хара имцар ҟалап, иаарласны иҟалап ҳәа ҳаигәыӷуеит. Нас, ҳәара аҭахума, сара схын ҳәуеит. Арахә-ашәахә ҳәа иззуҳәо урҭ абра иҟоуп, саар, сыҩноуп, иахьа уажәраанӡа ҳшыҟаз еиԥш ҳаҟазаап, сзымаар, ҳәара аҭахума, уара иутәуп. Амала, сара сзыр гәамҵуа иахьа ҳахьеиԥырҵуоуп, — иҳәан, илаӷырӡ ааха ҟәҟәалеит.

Егьырҭ уаҟа итәақәазгьы ргәы ааирԥшааит. Алиаси Ивани наҟ-ааҟ абри еиԥшқәа ажәа неибырҳәеит,

егьырҭ агәылацәа уаҟа итәақәазгьы Иван деибга-дызҩыда дышхынҳәыша, нас урҭ риешьара нагӡара аманы ишыҟалаша, рҳәан, аҵәыцақәакгьы ржәит. Нас Иван дыццакуан аҟнытә, акампаниа дымроут. Аха гәык-

199 ~
ԥсыкала инеибаныҳәан, инагылақәеит. Иван дгәыдкыл-дхыдкыл амҩа днықәырҵеит. Уи ахәылԥ азы иҩызцәа имбар ԥсыхәа имамызт, уахь дыццакуан. ԥыҭкгьы иц-наскьеит, днаскьаргеит, нас акраамҭа дызлацаз амҩахь иԥшуа, ргәы изыбылуа игылан Алиас иҭаацәара.


XXXI

ЦАГӘААИ ҶАЛИААИ АИЗАРА ҞАРҴЕИТ

Цагәааи Ҷалиааи рқыҭан егьырҭ ажәларқәа ина рылкааны аӷьычцәа мыцхәы иаарчычан, еимыр

ҵәаӡеит. Ҩба-ҩба, хԥа-хԥа хы рырахә рахь изцәымӡыз ҳәа аӡәы дзыҟамлеит аамҭа кьаҿк азы. Нас арҭ аҩыжәлак реиҳабацәа неицәажәан, маӡа аизара ҟарҵеит Ҭорҟан иҩны, ируша-ирҳәаша неибырҳәаразы, абас еимызҵәо деилыркааразы, изыхирҟьо рдырразы, нас иақәнаго уск шьҭырхразы.

Ԥыҭрак ус ажәабжьқәа рҳәо итәан, ари аус иззеизаз алацәажәара иаарласы аӡәгьы ихаҿы иааимгеит, ма ари иҳәап, ма егьи иҳәап ҳәа, инеихәаԥшуа.
Нас Алиас днагылан:

— Дадраа сашьцәа! — ҳәа ҿааиҭит. — Сашьцәа аныс ҳәо, Цагәаа рзы мацара акәым абри зысҳәо, шәара Ҷа лиаагьы абра шәалоуп, избан уҳәар, шәареи ҳареи ҳаишьцәазааразы, ҳацәгьеи ҳабзиеи акы акәзааразы еибаҳҳәахьеит, ус аус шьҭаҳххьеит. Абри еиԥш аешьа-ра ҳабжьазҵаз сара сыӡӷаб Камаҷыҷи Ӡыкәыр уԥ а Ал-хас хәашеи роуп. Аха аиҳарак абри зыбзоуроу сара сыԥҳа лоуп, арҭ аҩыџьагьы разҟы змаз џьоук ракәмызт, ишыжәдыруа еиԥш, убарҭ рыла иҳабжьалаз аешьарагьы нагӡара аманы, хаирк аҵаны изыҟамлар ҳәа сшәоит, из-бан шәҳәар, урҭ рыхьӡ анеихыла инаркны, гәышьҭыхрак


~ 200 ~

ҳаманы ҳзыҟамлеит: аԥсра уҳәару, абри ҳаимҵәаратәы уҳәару, уи зысҳәо абарҭ аӷьычцәа ҭахак ахьҳарымҭо азоуп, шьҭарнахысгьы ҳаԥхьаҟа иаҳԥеиԥ шугьы анцәа идырп, ҳгәахы нкыдгылаӡеит. Аиҳарак абри зегьы сыӡӷаб илыхҟьаны иҟалома ҳәа сахәаԥ шуа сыҟоуп, уи сыӡӷаб ианлыхҟьа, нас саргьы уи агәҭа иалоу аӡә соуп, ажәакала, сара исхараны исыԥхьаӡоит, убри азоуп зегь шәаԥхьа ажәаҳәара сзалага...

— Умацара иухараны уиԥхьаӡозар ҳаӷа уара ухала уахьирхәрын, аха уи ҳара зегьы авба ҳаиҭозар акәхап, — иҳәеит Ҭорҟан.

— Ҵоуп, ҳаӷа сара сымацара сахьырхәра изимырхе-ит, имаҷишьеит, убри азы зегьы ҳнеидикылт, — иҳәеит Алиас, — уажә аакьыскьа сыӡӷаб изхлырҟьа сыздырам сира иамшуп, лҳәоу сыздырам, убасшәақәа Иван акы лирҵан, кампаниак ҳзыҟалҵеит. Тәымуаҩы ҳәа аӡәгьы дыҟамызт, ҳара аҩнатәқәа ҳакәын. Нас абри ҳҭаца Рафи-да, Мац иԥҳәыс, аҵәца аашьҭаҳхын, зегьы даҳныҳәеит, нас лара сыӡӷаб Камаҷыҷ аҵәца аашьҭылхын, ажәақәак лҳәеит, убри иаҵанакуа сазхәыцуеит, аха уажәыгь ис-зеилмыргацт, уажәы абраҟа ишәасҳәап иааркьаҿшәа, шәаргьы шәназхәыц. Дызныҳәаз «иҭабуп» ҳәа ҳал ҳәеит. Нас — «Санхәыҷыз аахыс ҳазҭаху зегь рахьтә исаҳауан: «Абри дагьԥҳәысуп, дагьхаҵоуп, абри зыҩны дыҩнагылоу инасыԥ бзиоуп, ларгьы насыԥ ду змоу аӡә лоуп ҳәа. Аха усқәа иҟамлеит: анасыԥ ахь анасыԥ смоут, ахаҵарагьы сара исызныҟәымгеит, аҳәсақәа рахьгьы сара

схьысҳахеит, акгьы сызмырҽеит. Уимоу, абри азалымда-ра ҳзықәшәақәо зегьы сара исывбоушәа исыԥхьаӡоит. Убри аҟынтә сара бзиарак сақәшәаргьы, уи дуӡӡак шәамеигәырӷьан; цәгьарак сақәшәаргьы, шәара сҭаацәа, иара убас ҳашьцәагьы, гәалас сҟашәымҵан, сара исха-роу аус сара ахы асҭап», — лҳәеит. Абри иаҵанакуаз сара аӡәк, егьа зундазгьы, исзылмырҳәеит, саргьы исзым-


~ 201 ~

дрит. Абра иҟоу зегьы еишьцәоу ҳауп, убри азы имаӡоуп, аха шәара ишәасҳәоит, — иҳәеит Алиас.

— Камаҷыҷ илҳәаз шәалацәажәо шәаналага, убри аӡӷаб лҟынтә сыԥшәма илаҳаны исалҳәаз шәасҳәап. Уи иҳәатәу сыздырам, даара имаӡоуп, аха иахьа абра ҳаз зеиза маӡа-аргама иаадыруа неибыҳәаны, нас аус иахә ҭоу акы шьҭаҳхыроуп, — иҳәеит Мац. — Уи ус лҳәеит: «Абас ҳара аҩыжәлак ҳаимызҵәо Ҭаҭласҭан иоуп, уи ар гама издыруеит. Уи зны сара сигарц иақәикын, аха нас иҽааникылт хәыҷык. Иажәа зеиԥшраз ала, игәы иҭаз ансеиҳәа, сара сыҩны иара иахь снеиуаз џьишьон, аха иара сара дышсаԥханагьлам дырны, иареи сареи ҳшеи маҭәахәымыз сназхәыцын, сҽааныскылт. Усҟан ажәа исымҭеит, уажәшьҭа сара ԥҳәысеибак сылҩызоуп, Аҷалиа ихьӡ анысхысҵа нахыс сгәахәын, аха уеизгьы уи ауаҩ избо иҽнимкылт, иҳалиршаша сыздырам. Аха уажәшьҭа сара схы сымшаҭароуп, схы рыцҳасымшьароуп, мап анакәха, ҳашьцәа азалымдара зыхьқәо, шьҭарнахысгьы уи згымхо, рыгәнаҳа зегьы сара исықәшәар ҟалап», — лҳәеит.

— Уажәраанӡа иҳаҳаз аҵкыс еицәоу ажәа уажәы абра иҳауҳәеит, — рҳәеит уаҟа итәақәаз.

— Уи лажәақәа зеиԥшроу ала, ҳара иӡбуа ишҳамоу, лара ари ҳус акаллыршар ҟалап, — иҳәеит Кьагәа, даахы самырҟәылшәа. Уаҟа зылахь еиқәны итәақәазгьы хәыҷык иааԥышәырччақәеит.

— Алиас ииҳәазгьы саҳаит, абраҟа Камаҷыҷ илажәоуп ҳәа Мац ииҳәазгьы саҳаит, аха сара сгәы иаанагогьы абраҟа исҳәоит. Абри Ҭаҭласҭан ҳара афы даҳзикит; ҳарахә зегьы ҳхызцо убри иоуп. Уи сҳәеит ҳәа, иара ина-пала, ихала абра итәақәоу аӡәы ҳбоура дҭаланы акы им-гацт. Урҭ ҭауади-аамсҭеи дара рнапала акгьы ҳцәыргаӡом, ҳара ҳашьцәа зҳәаз иеиԥш, анхацәа, рыбзыцәашьцәа


202 ~
рыла ҳхыршьаауеит. Урҭ жәытәнатә аахыс қьабзыс иры-моуп ҳара анхацәа ҳаичырчаны, ҳхибарҵәо ҳныҟаҵаны, нас дара қьаф ҳаларуеит. Ҳара анхацәа, аԥсацәа, абри рыцҳараны иҳамоуп жәытәнатә аахыс. Ари ҳара иа ԥаҳхуеит ҳәа ҳалагар, ҳамч злақәхозеи! Аха ас мацара абри ауаҩ дауҳажьыр, зынӡак ҳақәихуеит; аха уеизгьы ҳара аҭаҳмадцәа егьҳалымшаргьы, ҳаҷкәынцәа ирҳәо сара исаҳауа зеиԥшроу ала, шьҭак уаҳа рзымчҳауаҿы инеит. «Ма ҳара ҳаҟамзароуп, ма — уи нап ҳалазкыз!»

— рҳәо иалагеит. Иахьатәи, ҳаизара убри иазаҳкып, сгәаныла, зегьы абри аус ҳнашьҭалап, иаҳзызуа даады-рааит, аха знапала иҳахьуа дҳаздырам. Уи зысҳәо аӡә иакәхашам; ҩыџьагьы ракәзааит, урҭ нхацәоуп, ҳәара аҭахума. Урҭ рахьырхәышьа ҳара ҳақәшәап. Урҭ хыс ирымоугьы ҳаҷкәынцәа, ҳҳәап, ҳбыргцәа, ҳҳәап, хәыҷык хнеизышәарацап, — иҳәан, иажәа даалгеит Ҭорҟан.
Ӡыкәыр даацәажәан:
— Ииашоуп, иахьа абри ҳазлацәажәо аус даара крызҵазкуа усуп ҳара ҳзы, аха ҳара абыргцәа ҳамацара ҳакәым абри зусу, ҳара ҳҿарацәагьы абри ус дус иры-моуп, абри аҵыхәала, аӡәы схы нақәысҵандаз, зҳәогьы дыҟоуп. Абраҟа Ҭорҟан ишиҳәаз еи ԥш, убырҭгьы цқьа ҳанрабжьаны, абри аус иназаҳкыр, акы аадмыр ԥшыр зыҟаларым, ма аӡә дақәыркып ишиӡо, ма абоура дҭар кып, нас уи изаауша усҟан иаҳҳәап. Аха уеизгьы, ари аус ҳазлацәажәо аҵыхәа ԥызҵәаша иахьа абра егьҳзышь ҭыхуам, даҽазны ҳаизап. Уаанӡа ма ҳаӷа иԥсра ҳаҳап, ма уи имаркалцәа43 – аимҵәацәа аӡә даҳԥыхьашәап; ианамуӡагьы, нас ӷәӷәала уск нышьҭаҳхып, иахьатәи еиԥш акәымкәа. Ҳаргьы ҳуаауп, ак ҳалшап, ауаҩы дгәа ҟыр, илымшашагьы акы илшароуп, — иҳәеит.
Зегьы убри инақәшаҳаҭхеит.

43 Амаркалцәа — ҭауади-аамсҭеи анышәарыцоз ашәарах абна ирзылызцоз ауаа ирыхьӡуп.


~ 203 ~

— Лара Камаҷыҷгьы иахьа абра дҳамазар, абри ҳаз лацәажәо аус азы кырӡа еиӷьын, насгьы лара лажәақәа рхы ахьхоу ҳзымдыруа, зеилыргара уадаҩугьы лара еи-лырганы иҳалҳәарын, — иҳәеит Кьагәа. Мац уи аҭакс даацәажәан:

— Иахьа убри ладгалара ҳаҟәыҵп, уимоу, абри ҳаз лацәажәо аусгьы, уи зысҳәо абри иахьатәи ҳаизарагьы, уи илзымдыруазар еиӷьуп, избан шәҳәар, иахьа абри аус дадҳаԥхьалар, даҽакала илыԥхьаӡар ҟалап, абри зегьы зхароу, изывбоу бара боуп, абри азы иҳабҳәозеи ҳәа лаҳҳәошәа иҟалоит. Згәыжәла цәгьоу аӡә лоуп, иаҳ гәамхәӡо акахьы ииалгар ҟалап, усгьы лара илҳәоит ар-гама абри зегьы зхароу сара соуп ҳәа. Убри анаҩс лара дааурцәажәар, уеизгьы уажәраанӡа илҳәаз инацҵаны ҳәа ак ҳазҳәо лакәӡам, — иҳәеит.

— Мап, иахьа абра ҳаизарахь ладыԥхьалара аҭахӡам, иамҩаӡам, — рҳәеит уаҟа итәақәаз егьырҭгьы.

Нагә даацәажәан:
— Иахьатәи ҳаизара абриала мацара ҳалгарцы ҳгәы иҭазҭгьы, ҳмеизаӡар иаҳа еиӷьын. Иахьа иаҳҳәаша ҳама мзар, даҽазынгьы егьҳауам, амала ҳнеизаны, самыр ҟәылқәак ҳәаны ҳнеимыҵроуп. Убри аҵкыс еиӷьми, Камаҷыҷ илҳәои лгәы иҭоуи ракәым ҳара ҳзышьҭалаша. Ҳара даадыруеит ҳаӷа, ихьӡ аадыруеит, ижәла аадыруе-ит, нас ҳара иаҳуалуп изаҳзиуа аилкаара, насоуп ҳара иҳалшаша, ишҳалҳаршаша анааҳаӡбыша. Убри азы, сара сгәаныла, ҳара зегьы иаҳуалуп ԥасаӡа, изаҳзиуа цқьа еилаҳкаарц, — иҳәеит.

— Уи заҳзиуа, убас дызҳазныҟәо, даҽакы ыҟазаргьы ҟалап, аха сара издыруа, уара дыҩноумдеит, сара дыҩнасымдеит, зҳәаз иеиԥш, ҳара ҳажәлантәык аӡәы уи дыҩнеимдеит, рахәҭиаа иимҭеит, нас дабаҳзымгәаауеи, игәы ԥжәаны дахьымԥсыз — уамашәа изумбозеи, ҳаԥ ҳәызбагьы ҳаргьы убриоуп ҳазхирҟьо, — иҳәеит Ҭорҟан.

204 ~
— Сара уи сырахә имӡааит ҳәа, гәыбӷан симҭааит, дыс зҩнадарым. Сырахә иӡар еиӷьуп, ус сара снапала ина-ганы исыркыр аҵкыс. Ашықәсан акы, ма ҩба ракәхап исцәиӡаша, дыҩназдар акгьы изхом, — ҩбагьы... Насгьы есышықәсан ихәы нагарагьы цәгьоуп, акы анааиҭаххо есқьынгьы ушә дылагылазаашт, абри сыҭ, егьи сыҭ ҳәа. Хараӡа иаҳа азарал уалеиҵоит.

— Аҭара уҳәоит, дыԥсыр иара, ма иԥҳәыс, ма ихшара усҟан ишԥоууеи? Дуџьабароуп, акымкәа-ҩбамкәа ацәқәа уи иԥсы иоуҭароуп, — иҳәеит Ӡыкәыр дахьтәаз.

Нагә деиҭаналагеит иажәа:
— Мап, урҭ рыҩнадаратәык соумҳәан, исцәыӡлак сцәыӡааит. Знымзар зны акы шԥеиқәԥысымҽри, нас ҳаицәажәап ӷәӷәала, — ҳәа даамақаршәа иажәа даалге-ит.

— Ахьырхәра уара иулшозар, иахьа абра ҳзеизоз, даҽазынгьы ҳзеизозеи? — иҳәеит Ҭорҟан дахьтәаз.

— Ауаҩы дгәаҟыр, дшыр, акы илшаргьы ҟалоит, «ахаҳә уршыргьы, итҟәацуеит», — иҳәеит Нагә.

— Ҷалиааи Цагәааи макьана урҭ рыжәла аӡәгьы иҩ неимдац, шьҭарнахысгьы урҭ ахьыҩнардо егьыҟам, — иҳәеит Ӡыкәыр.

Саргьы убриоуп сгәы иаанаго, аха абри азоуп ҳара аҩыжәлак уаа ԥагьас ҳзырԥхьаӡо, — иҳәеит Ҭорҟан.

— Ԥагьас моу, шәынтә ԥагьас сиԥхьаӡаргьы, Ҭаҭласҭан дааганы дахьыҩназдо егьыҟам, — иҳәеит Мацгьы, наҟ насҭхашәа дахьтәаз.

— Ма дыҩнашәымдар, ма даҽакала дышәзахьмыр хәуазар, ас еизарала иҟашәҵо егьыҟам. Уи аҵкьыс, аԥхьашәа иаҳҳәан еиԥш, даҽазны ҳаизап абри аус аҵыхәала, иаҳа ҳҽазыҟаҵаны иаауша, иаҳҳәаша цқьа ҳназхәыцны, — иҳәеит Қәаблыхә.

Зегьы убри инақәшаҳаҭхан, имақар-чақаруа, абри аус аҵыхәала ма зегь ҳақәынҵәароуп, ма акы ҳалҳаршароуп

205 ~
ҳәа инықәҵит, аха уеизгьы Алиас инаиабжьеит, убри аӡӷаб, ҳара хшынеицәажәа-ааицәажәо, иакәым ус цәгьак лымпыҵымҟьааит, цқьа уаалхылаԥшла ҳәа.


XXXII

КАМАҶЫҶ ҬАҬЛАСҬАН ДИЦЦЕИТ

Зны хәылԥазык Камаҷыҷ лчамадан аашьҭылхын, Рафида лыҩны инышьҭалҵан, — Уаҵәы абри ача-мадан иҭоу сымаҭәақәа сыӡәӡәап ҳәа сыҟоуп абра бара бҟны, уаха абра иҟазааит, — лҳәан, днахынҳәын, лыҩныҟа дааит. Абас лулон Камаҷыҷ зны-зынла. Абраҟа абас зы-
лузи ҳәа акы уҳәартә, гәҩарак ҟоуҵартә егьыҟам.
Убри ахәылԥазы, ааилашәшәымҭазы, лҽы аарыцқьаны акәадыр нақәылҵеит, нас маҭәа цқьала, маҭәа бзиала лҽааилалҳәан: — Уаха Адқьа лахь сцоит (Адқьа Камаҷыҷ лан лаҳәшьа лакәын), уаха уа саанҿасуеит, уаҵәы шьы жьымҭан саауеит, — лҳәеит. Абригь уажәы мацара акәӡам уахь лцара, зны-зынла ус уахь дцалон, хаҵа ҽуа ҩык иеиԥш. Абраҟагьы абас зылузеи, лымацара дызцо-зеи уҳәартә ус ҿыцк ҟамлаӡеит.

Дынҽыжәлан, Рафида лҿы дынкыдгылт. Дынҽыжәԥаны днаскьалԥхьан, — Сара сцоит убрахь... — лҳәеит.
— Иабыкәу, нанхеит, убрахь?
— Убрахь, бымбои, сахьымаара!

— Нанхеит, закәызеи ибҳәо? Дахьымаара ҳаӷоу дца-аит!

— Зны, зны сҳәаргьы, уажә аакьыскьашәа акы блымҳа иҭысымшьызи, убрахь...

— Нас уи дабаҟоу, бара бабаҟоу? Рафида дыбцәыԥ сааит, нан, с-Камаҷыҷ, сыхаара... — лҳәан, инеимаҭәа

206 ~
аҵәыуара дналагеит, — абри аус бара ибгәаԥханы балам-леит, гәаҟрак ибнаруит. Рафида дзымԥсуазеи!.. — лҳәан, аҵәыуара даҿуп.

— Ас бҵәыуозар, быҵх аабзиахааит ҳәагьы басҳәом, аха ибасҳәо убри ауп: сара сышцалак, сышьҭахь ҷкәынак дааиран дыҟоуп, убри иҭ счамадан, аӡәӡәатә сызҭоуп ҳәа збасҳәаз, насгьы ибдыруазааит, уаха саныхнымҳә, убрахь сцеит... убрахь иахьбасҳәаз. Аха аӡәы дҵәыуо дҟамла роуп, гәалак рыманы сыԥшаара иашьҭамлароуп, ицәҳа-ишҳа акы рымҳәааит. Сангьы, сабгьы, сашьцәагьы, бара уаҵә ашьежь бнеины, убарҭ исызраҳә сара ибасҳәахьоу, усҟан лакәҵас ибасҳәеит, аха уажәы аргама иҟалаз акоуп. Шьҭа сцоит, — лҳәан, ингәыдибакылан-инхыдибакылан, еибарҵәыуо инеиԥырҵит.

— Уеизгьы-уеизгьы ибасҳәаз, сахьцаз, зҳәаз иеиԥш, шьыжьы сҭаацәа ираҳә, уаанӡа аӡәгьы иабымҳәан. Ле-уани Ивани сысалам сызрыҭ. Урҭ рзы ибасҳәахьоугьы урҭ исызраҳә. Нас дара рҩызцәагьы, урҭ дара ирды-руеит, ианеибабо, ирхамшҭыкәа сысалам рырҭааит, — Ахьышәҭҳәа, аҵыс еиԥш лҽы дынҽыжәԥалан, агәашә дынҭҟьа дцеит, деигәырӷьаны дцошәа.

Рафида иҟалаз, илаҳаз уамашәа ибаны днаԥшы-ааԥ шуа, дҵәыуо дгылан.

Убри иақәырццакны ҷкәынак, апҟақьҳәа иҟамчы иҽы амгәацәа иныҵеиҵан, агәашә дааҭалт. Камаҷыҷ лчамадан азы сааит, аниҳәа, инеилыркит, алашьцаразы дышҵәыуоз имырбакәа.
Рафида амӡырха дықәгылан даара акраамҭа дҵәыуо, иҟалаз ззымдыруаз лхәыҷқәа лызҿырҭаанӡа. Нас лыла ӷырӡқәа налрыцқьан, аҩны дныҩналт деилууа-илҳәо лзымдыруа. Аха уеизгьы лхаҵа Мац даанӡа, илныԥшуа лҽыҟалымҵеит. Ус лхаҵагьы дааит, аха иԥҳәыс Рафида лылахь еиқәуп ҳәа иҳәартә димбеит.


207 ~
Аҵх кыр анца, зегь нышьҭалақәеит. Ицәеит зегьы абраҟа аҭаацәа, иара убас ҭынч ицәан Камаҷыҷ лҭаа цәагьы, лашьцәагьы, Рафида заҵәык лакәымзар.

Рафида дызмыцәо дахьышьҭаз, ианшалак ԥаса лхаҵа иалҳәарызу, ма Камаҷыҷ лани лаби иралҳәарызу лызды-рамызт. Насгьы ԥхыӡу-лабҿабоу, мшәан, сзықәшәаз, из-баз ҳәа, убри дазхәыцуан. Ус, дмыцәаӡакәа иаалыршеит. Уажәы илыӡбит ԥаса лхаҵа иалҳәаразы , нас Алиасра-ахь дцаны иралҳәаразы, ишылҳәашагьы хәыҷык лхаҵа дизҵааны. Аха Камаҷыҷ лажәа, «уаха санымаа, шьы жьымҭан бнеины сҭаацәа исызраҳә» ҳәа илҳәаз, аныл гәалашәа , ԥаса дцаны еилылкаар акәын Алиасраа рҿы Камаҷыҷ иаха даау-дмаау, насоуп ианылҳәаша. Иаарлас-ны дцеит Алиасраа рахь. Уаҟа Есма амӡырха ԥссо дгылан. Днеин длызҵааит, Камаҷыҷ иаха даама ҳәа.
— Мамоу, дмааӡеит, — лҳәеит.

— Амц сбымжьозааит, издыруада бара дбымбакәа даа-ны дышьҭалазар, — лҳәан, Рафида днеин, Камаҷыҷ луаҭах дныҩнаԥшит, аха илбодаз, Камаҷыҷ дыхнымҳәӡеит.
— Ибуазеи, Рафида, сыгәра бымгои, дмааит ҳәа бас ҳәеит, аха бара бнеины луаҭах быҩнаԥшуеит, — лҳәеит Есмагьы.

— Сеидру, быхәмаршәа амц сыбжьозар, сҳәан, снеины схала луаҭах сныҩнаԥшын, агәра згеит дышхнымҳәыз, — лҳәан, иаарласны лыҩныҟа лҿыналхеит.
Алиасгьы ибжьы нлықәиргеит Рафида бзырццакызеи ҳәа, аха дхьамԥшӡакәа лыҩныҟа дцеит, лара днеиаанӡа, лхаҵа џьара дцар ҳәа дшәаны.

Рафида дыццакы-ццакуа иаарласны дхынҳәны дшаа-уаз, лхаҵа Мац ианиба: — Ибуазеи бара, быҭрысн быҩуа баауеитеи, бахьнеиз ибыҵаҟьама? — иҳәеит.

— Мамоу, исмыҵаҟьеит, аха сара схынҳәаанӡа уара џьара уцар ҳәа сшәаны, сааццакит, — лҳәеит.
— Сара сабацоз, ара сыҟами; кыр сабҳәарц бҭахума?

208 ~
— Мамоу, акгьы уасҳәомызт, аха...

— Аха ҳәа ибҳәаз змааноузеи? Бахьнеиз ажәабжь ҿыцк барҳәазар акәхап. Бзеигәырӷьашаз акоуп сҳәар, бҿанԥшылара ус избом, уеизгьы ибаҳазеи? Алиас ирахә крырӡазар?

— Алиас ирахә рахь цәыӡ имам, ажәабжь ҳәагьы уаҟа егьсарымҳәеит, урҭ исарҳәоз, сара соуп ажәабжь здыруа, аха урҭ исызрамҳәеит, уара сузымҵаакәа...

— Закәызеи, иҟалазеи? Бхәаԥшҭәгьы бааԥсылашәа из-боит, былаӷырӡгьы аахаҟәҟәалеитеи, бааԥсрак ҳақәым шәакәа ҳаҟам, исаҳәишь бааласны!

— Бааԥсроу, бзиароу сыздырам, аха... Ишуасҳәара сыз-дырам... Дук гәаласгьы иҟоумҵан, уагьамыргәырӷьан...
Убри лара лажәоуп...

Исалҳәарызеишь ҳәа, дгачамкны, ила ҭраа длыхәаԥ шуеит Мац.
— Камаҷыҷ хаҵа дцеит!
— Ишԥа, џьушьҭ!.. Алиасраа ирзымдыруеи?
— Урҭ макьана ирыздырӡом.
— Нас бара ибазҳәада?
— Сара исазҳәада, умбои, лара исалҳәеит.
— Нас Камаҷыҷ уажәы лыҩны дыҟаӡами?

— Лыҩны дышԥаҟоу, хаҵа дцеит ҳәа уасҳәеитеи! — лҳәахт.

Мац деилууа, ииҳәара изымдыруа, зхызтәым аӡә иеиԥш, днаԥшы-ааԥшуа дгылан акраамҭа. Нас даацәажәан: — Абри акәын иҳагыз, убригь уажәы инаҳзацлеит, — иҳәеит, даақәыԥсычҳан. Нас днатәан акраамҭа дхәыцуан, Рафидагьы ҿымҭ-ԥсымшьа уахь дихәаԥшуан.
— Уи ус иҟалеит, аха дзыццада? — иҳәан, длызҵаахт.
— Дзыццада, умбои...


209 ~
Мац илымҳа кыдҵа дылзыӡырҩуеит илҳәарызеишь ҳәа, ԥыҭрак дзыццаз ихьӡ лымҳәеит лара.

— Дзыццада, умбои... Ишԥауасҳәари... Ҭаҭласҭан диц-цеит.

— Ишԥа! — иҳәан, дныҩныҟааит. — Ҳалшьит, лана џьалбеит! Џьаным ҳаихыччон, иԥҳа амш лылеигеиг Ас-лан ҳәа, хычча ихаҿы иаауеит ҳәа ирҳәоз — абра ҳара иҳахьт, Џьаным иҵкыс еицәаз ауп ҳара иҳахь; ҳаишьит, ҳанирҵәеит уи ауаҩ! Нас макьана абри аус лани лаби ирыздырам, бҳәама?

— Ааи, макьана ирыздырӡом.
— Иаха дцазар, данымаа, иахьа данырымба дабацеи ҳәа иналышьҭамԥшӡеи?

— Лан лаҳәшьа Адқьа лахь дцеит ҳәа итәоуп урҭ ҭынч; убас ралҳәеит уи дҽыжәланы данцоз...

— Ҳнеипишь, уахь ҳнарыдҵаалапишь, — иҳәан, амҩа инықәлеит, даара рылахь еиқәны.

Агәашә ианҭала нахыс аҩны асоф аҟнытә Алиаси Ес-меи рзыԥшуан, рнеишьа мбатәшәа ибаны.

— Мац, закәызеи уара, ишәаашьоузеи Рафидеи уареи, ауалҳәацәа реиԥш наҟ-ааҟ шәнышьҭаԥш-аашьҭаԥшуа?

— иҳәеит Алиас дазаасамырҟәылшәа.
— Ауаҩ ибӷа ԥҵәар, ибӷа анизеиҵымхлак, ҵаҟа дыԥ шып, уаҳа дабаԥшуеи, — иҳәеит Мац.

— Ҳаи, џьушьҭ, иҟалазеи, убӷа ԥызҵәазеи?! — рҳәан, хаҵагьы ԥҳәысгьы асоф инылбаан, инарԥылеит, иҳар ҳәарызеишь ҳәа ишәаԥырҳаԥуа.

— Абра амӡырхаҿы ак роумҳәан, — лҳәан, Рафида лхаҵа днаԥлырҟәҟәааит, ус аҩны иныҩналт.
ит, ирындмырԥшааит, уаҩы иарымҳәааит, хықәҵас иҟарымҵааит... — лҳәеит Рафида.


~ 210 ~

— Нас иҟалазеи, лара изҳәаз ҳаӡӷаб дабаҟоу? — рҳәеит инеицҿакны хаҵеи ԥҳәыси.

— Хаҵа дцеит... Ҭаҭласҭан дигеит,—лҳәеит Рафида. Ари шаараҳаз еиԥш, Алиас иԥҳәысгьы иаргьы аҟәыҿыҳәа асқам инықәҳан, инеимаҭәо аҵәыуара иалагеит.
— Сыхәда ҳәызба цагәыла иԥылҟеиит, сзеигәырӷьоз сыԥҳа заҵәы, — иҳәан, инеимеиҭәеит Алиас.

Лан, аҵәыуара анаҩсгьы, амыткәмаҳәара лҽыназыл кит, аха Маци Рафидеи, быбжьы аӡәы ианиаҳа, зегь ҳаб шьит, ҳанбырҵәеит ҳәа днацәдыршәан, дааныркылт.

Нас хаҵеи ԥҳәыси рҵәыуара иааҟәыҵын, иӡыҩӡа инатәеит ихәыцуа. Ашьҭахьӡа кранааҵ, Алиас Мац диз ҵааит: — Ишԥаҟалеи, илцашьахазеи, лхала дцоу, мчыла дигоу убри ауаҩ? — ҳәа.

Мац даацәажәан:
— Уара крудыруа аҳа, саргьы акгьы сыздырӡом, абри аԥҳәыс (Рафида лзы) абра уажәы исалҳәеит, абас: абас ҳәа, уи шсаҳаз еиԥшҵәҟьа шәара ишәаҳҳәаразы лара дсыма абрахь шәа шәахь сҿаасхеит... Ираҳәишь абри аҵыхәала ибдыруа акы рцәымӡакәа, — ҳәа лахь ихы на-ирхеит. Рафида даацәажәан:

— Камаҷыҷ лассы-лассы исалҳәалон Ҭаҭласҭан иҭыӡшәа, аха цәгьаӡа слырқәуан аӡәы иасымҳәаразы. Даара бзиа илдыруан лара ҳалхырҟьаны ишыҟалоз абарҭ ацәыӡқәа иҳауаз зегьы. Иӡбахә лҳәон, сҳәеит ҳәа, уи бзиа дызбоит, сиццоит ҳәа акәмызт исалҳәоз. Ҳажәлантә аӡәы цәыӡк иоуцыԥхьаӡа, убри иакәхап абас ҳаимызҵәо ҳәа акәын бжеиҳан ихьӡ цәырганы изсалҳәоз. Уажә аакьыскьа зны абра џьара аизара шәымазаап, ишԥеизааури убри ауаҩ ҳәа, шәеилагәжәажәо шәнеимыҵны шәцеит... — лҳәеит.

— Убригь лара илазҳәада, иазнауаз убри лаҳәара,— иҳәеит Алиас.

— Уи зегьы дрызҿлымҳан, ак лаҩшәомызт. Убри реизара зыхҟьазгьы сара соуп, ус анакәха, «изыблыз

211 ~
ихәшәтәы» ҳәа рҳәоит еиԥш, уи сара исхәшәтәыроуп, ас мацара азҳара уадаҩуп ҳәагьы нацылҵеит Камаҷыҷ, — лҳәеит Рафида.

Убри ашьҭахь ԥыҭк анаабжьыс зны Адқьа лахьтә ҽыла сшаауаз, лҳәеит, Камаҷыҷ, иара амҩан даасԥылан, даасамырҟәылшәа даасахәмарын, бааи ҽыҳәҵәыла ҳаисып, иаҳиааиуа даабап, иҳәан, даасыжәлеит. Схы неицәысшаҭап, сҳәеит, сылахь шеиқәу идыруеит, дыс ҟәаҵып, сҳәеит, аха ианимуӡа, саргьы сҽы сышьхәа на сырбан, убас ҩынтә-хынтә раҟара ҳааидыслеит. Нас сырҽхәашәа ажәақәак сеиҳәеит, аха урҭ ирзызуазеи, ашьҭахьӡа — Абри бара сара бызсыцымцозеи, хара быз сыцәгылозеи? — иҳәан, инароуӡаны даацәажәеит. Уара сышԥоуццои, уаргьы сышԥоугои, сара нхаҩ хәыҷык иԥҳа, насгьы ианбыкәыз уара бсыцца ҳәа ансоуҳәаз, ма сара суццом ҳәа ануасҳәаз? Насгьы убригь удыруазаро-уп, сара сышҭыԥҳам, сшыԥҳәысеибоу... — лҳәан, ажәақәа кыр лҳәазаап, аха иара бара быгызмал бызшәақәа иахьа исмаҳаит, уи зыбҳәогьы здыруеит, уи аҵкыс бсыцца; иахьа уажәраанӡа ибасымҳәацзаргьы, иахьа ибасҳәоит, уи сгәы иҭеижьҭеи крааҵуеит, ажәа сыҭ ҳәа сеиҳәеит, аха ажәа шԥеисҭоз, убри азоума сашьцәа еимҵәатәыс аӷьычцәа изруҭа, сара сеиба-кәеибаха адәы сзықәуҵа?

— анысҳәа, бара агәала дуқәа бымазаап, сара исыздыра мызт акәымзар, иҳәан, ԥыҭк дгәааит, аха ашьҭахь иаа-хьаиршшан, ус аӡәы бижьазаап, бара изыбҳәо урҭ ак-гьы сара салам. Аӷьычра шәара шәзы иҟам, ақыҭақәа рҿы зехьынџьара бааԥсыла иӷьычуеит иҳәеит. Насгьы абраҟа дмаанҿаскәа ажәақәак нациҵеит, аха уажәы исызбаҳәом, даҽазны ибасҳәап, лҳәан, усҟан уаҟа лажәа аҵыхәа ааԥылҵәеит. Убри ашьҭахь даҽазынгьы диба-заап, ажәақәакгьы леиҳәазаап, убригь басҳәап, лҳәеит инагӡаны, аха акгьы салымҳәеит. Ԥыҭк исалҳәаз убрио-уп: ианаасыдицалаӡа сара Џьаным-иԥҳа Аслан илзиуз еиԥш, аӡәы исзиур сҭахым, уи сара исзымычҳар ҟалап.


~ 212 ~

Уара суццар, шәара шәаҳкәажәцәа сыла аадырԥшрым, уаргьы иуацәҳар ҟалап, абас зуузеи ҳәа ҭауади-аамсҭеи...

Урҭ ирҳәаша зегьы здыруеит, урҭ ирҭаху рҳәааит, сара сус сара издыруеит, бара бсыццароуп, иҳәеит. Абри уажәа ухоумыршҭын ҳәагьы игәы инықәсшьыхт. Аха абри цқьа сазхәыцроуп. Уеизгьы издыруеит уи аус нагӡара шамоуа, аха сара уи уажәазы сазыразхароуп, наҟ-наҟ иҟалалакгьы. Сара бзиарак уи иахьтә сақәгәыӷуам, аха усҟан сара сахьтәгьы дақәымгәыӷааит бзиарак. Иагьа сыхьыргьы, исзымдыркәа исыхьыз џьырымшьааит, — ҳәагьы нацылҵеит лажәа. Аха даара слырқәит аӡәы иа сымҳәаразы. Шәара ишәасымҳәар, исзымычҳаит азы ишәасҳәоит. Иаха данцоз, дынкыдгылан сара сҟны, сгәыдкыла-схыдкыла, ахәыҷқәа гәыдкыланы, зегьы аса лам шәызныжьны дцеит. Сара сгәы излаанаго ала, уажә аакьыскьагьы џьара еибабаны имеицәажәакәа иҟам, лажәа зеиԥшраз ала, ԥаса еибырҳәаз ажәа мацарала акәым уи лцара шыҟала. Аха абарҭ ажәақәа аӡәы има ҳароуп, уажә абра изаҳаз шәыда, — лҳәан, лажәа даалгеит Рафида.

Абра итәақәаз игачамкны илзыӡырҩуан Рафида.

— Исхашҭыз, Леуани Ивани хаз ҷыда сысалам сыз рыҭ ҳәа салҳәеит. «Урҭ аус изышьҭоу азы ҩызас сры мазаарц рҭахын, аха сара сусқәа злаҟалаз ала, урҭ ҩы зас срывагылартә сзыҟамлеит, аха гәыла-ԥсыла дара сырҩызоуп уеизгьы, уи рдыруазааит. Аамҭа аҽаԥса хуеит, иҟалап зны снаганы дара срыванаргылар, аха иа хьазы дара сырцәыхараны сыҟоуп. Егьырҭ зегьы шы ҟазаалакгьы, урҭ аҩыџьа исхашшаауа гәалак рыманы рхы ҟарымҵааит, сара исхырҟьаны шьҭазаҩык дырмоу-разы», — лҳәеит Рафида, Камаҷыҷ илажәаны.

Мац дахьтәаз:
— Ари Камаҷыҷ лажәа ҳәа иҳаҳауа ала, уи аӡәгьы дыршәаны димгаӡеит, илуа-илҳәо зегьы цқьа дрызхәыцны ишылуа. Уи Ҭаҭласҭан дызицца, абарҭ

213 ~
аӷьычцәа зҵәо ԥыҭрак иааҳҟәылкразоуп, наӡаӡа илы-лымшаргьы. Насгьы ишакәым длызныҟәар, убри аз-гьы ишианалмыжьуа, илылшо акы шигылмыжьуагьы игәы инықәылшьит. Уи Камаҷыҷ ҳәа узҿу адырразгьы деиҵахом, ицәгьарахаргьы, дымцаха дырзыҟалап уи дзызнеиз; ажәа шаҳзынлыжьыз еиԥш ҳныҟәап, иара убас егьамҩоуп. Аха абри иҟалаз Ҭорҟангьы идыруаза-роуп, нас Ӡыкәыргьы иаҳәатәуп, — иҳәеит.

— Урҭ ирашәҳәозар, уажәнатә — шьыжьнатә ирашә ҳәароуп, акәымзар уаанӡа дара ираҳар, иҟалазеи ҳәа абрахь ишәзаара иҟоуп, избан шәҳәар, абри аус, Кама ҷыҷ лхаҵацара, шьыбжьаанӡа зегьы ираҳашт, ақыҭа инрылаҵәашт, ижәдыруазеи, ажәа хьанҭақәак убри изы ирамхаҳәар, — лҳәеит Рафида.

Убри егьҵоуп, рҳәан, абӷьааҳәа урҭ шьыжьнаҵы адырра нарырҭеит. Иҵабыргыҵәҟьаны, ашьыбжьон агәылацәа-азлацәа уҳәа, ақыҭан зегьы инрылаҩит.

Ҭорҟани Ӡыкәыри ари анраҳа:
— Абри аԥҳәызба ма зегьы ҳаиқәлырхоит, ма зегь ха қәылхуеит, — рҳәеит.
Егьырҭ, ақыҭан абри заҳаз:
— Аамсҭак нхаҩ ҭыԥҳак, егьа дыбзиазаргьы, дахь ԥеигеи! — зҳәақәазгьы ҟалеит.
Даҽа џьоукых:
— Иаргьы иара иоуп, аха ларгьы мцабзк лоуп, уи иаҵахо лакәӡам. Иара иашьцәа убри илеиӷьу ԥҳәыс дрымаӡам. Датәарымбо иалагар, лара урҭ лхы рыҵалҵаӡом, ларгьы урҭ атәалымбо дналагап... — рҳәеит.

— Нас уи абзиара алҵуама? — ҳәа, ҿаарҭит џьоукгьы.
— Абзиара алымҵыр, иара изгьы иалҵрым. Уи аԥҳәызба ажәытә еиԥш акәымзар, ацәгьарагьы зылшо аӡә лоуп, абрагьраҵәҟьагьы зылшо аӡә лоуп, — рҳәон.
Зегьы акака рҳәон, ҳзашьҭоузеи ҳәа, аха Алиас иҭаа цәара, иара уҳәа, ирԥшнырҵомызт акәымзар, иҟала рызеишь ҳәа ишәо-ирҳауа итәан.


~ 214 ~

Ҭаҭласҭан иԥҳәыс ашьха ашьапаны инхоз иабраа рҟны днаганы днаиртәеит, ҭауади-аамсҭеи ишырзаԥыз еиԥш. Абраҟа раԥхьаӡа аҳәсақәа рхы неидкыло, абна-абра еибархәыҭхәыҭуан: — Ҳахәыԥҳа иаҳзааига дызусҭада, илыжәлоузеи, дзыԥҳада, иарбан қыҭантәиу? — Ирыцны иаақәаз аҷкәынцәа ҳрызҵаап, шырҳәоз, уасақәа аӡәы ацәымза алашараҿы данылҿаԥшы, Алиас иԥҳа шлакәыз лдырын, уа инаралҳәеит ибзыцәаҳәшьа, ианаӡӡеи уҳәа.

— Унан, џьбеит, ҳахәԥҳа анхаҩ ҭыԥҳа даҳзааигама! — рҳәан, иааџьаршьеит зназы, аха ашьҭахьы Камачыҷ дыз дырқәоз уа аӡәымкәа-ҩыџьамкәа ианыҟала: — Уи дынхаҩ ҭыԥҳауп ҳәа длыгәҭасыртә дыҟам, уи леиԥш аԥшреи аса-хьеи змоу, агәеилыхра-адырра змоу аҳкәажәцәа ҳәа иаа-дыруа аӡәгьы рыламзаргьы ҟалап... Уи усҟак дыбзиам-зар, хахәԥҳа сымш дааигозма! Уи бзиа дидыруан азы да-аигеит. Уи наҟ- наҟ цқьа шәналылаԥшыр, аҳкәажәцәа ҳәа иҳамоу раԥ хьа днашәыргылар ҟалап, — рҳәеит Камаҷыҷ дыздыруаз ҳәсақәак.

Ахацәа рахьгьы зҵаарақәак ыҟан, дызусҭа, дабатәиушь ҳәа. Аха ахацәа дызусҭыз анырдыр , вбак аӡәы илимҭеит, уи зегьы инеицҿакны ддырҽхәеит, аԥҳәысҵәҟьа дааиге-ит ҳәа.

Абраҟа иабраа , Ҭаҭласҭан игәы иахәап ҳәа, инеиҵыхньн ачара аауеит ҳәа иналагеит, аха Ҭаҭласҭан уи рзимуит: — иааизаз уҳәа, иҳаццаз уҳәа дук имырҳау-ҳаукәа, шьтәак шьны, какалк дшәыркы, — ҳәа реиҳәеит.

Иабраа иара ишиҳәаз еиԥш иныҟәеит, чара хәыҷык рун, инеилгеит.

Мчыбжьык-ҩымчыбжьа раҟара анааҵы, цқьа даныр дыр, ианлышьцыла, рыԥсы далрымхуа, убриаҟара бзиа дырбо иҟалеит аҳәсагьы ахацәагьы убри ақыҭан, уб риаҟара лыҟазшьа, луаҩышьа, лнаалашьа уҳәа, насгьы лчамгәыр арҳәашьа, лышәаҳәара, лыхәмарра, лыччара, лсамырҟәыл, лусушьа уҳәа, ажәакала зегь рыла ргәы дахәо


~ 215 ~

дҟалеит. Нас Ҭаҭласҭан ибзыцәаҳәшьцәа, ԥаса ҳахәыԥҳа анхаҩ ҭыԥҳа даҳзааигама, зҳәоз, уажәы урзыԥшыр, ҳахәԥҳа бзиахә ҳара ибааԥсыз аӡәы даҳзааигозма ҳәа, илхыҽхәаны ицәажәоит, илызӡатәуа дрымоуп.

— Абри леиԥш аԥҳәызба, цқьа деилкааны дыздырыз, аамсҭа хәыҷык моу, иреиӷьу аҭауадгьы абри дзымгара дзеиԥшрада! — рҳәо иалагеит.
Аӡә даацәажәан:

— Абра сара ҭауад дук дыздыруеит, ихьӡ сҳәом, убри иԥҳәыс аҳкәажә ҳәа изышьҭоу, абри лнацәкьыс анаӡара даԥсазар, сыла шәҭажьцәа. Ажәла акәым, ауаҩроуп аус злоу, ажәла аҟәыдгьы иамоуп, аха уи шҟәыду иаанхоит. Аҳкәажәцәа ҳәа сара издыруа зегьы абри дреиӷьымзар, сара суаҩым, — иҳәеит.

Ажәакала, Камаҷыҷ дахьнанагаз ақыҭан рыԥсы дыр-залымхуа, убас бзиа дырбо дҟалеит, даара аҽхәаԥхьыӡ лыманы.

Ҭауади-аамсҭеи, ари заҳаз, зегьы гәалас-хықәҵас иҟарымҵакәа иҟам, аха макьана абраҟа аргама дук ҳәатә рымамкәа иҟалеит, избан уҳәар, иара Ҭаҭласҭан ишиаҳауаз егьарааны ус рҳәалон: — Убри аԥҳәызба дар-бан аамсҭоу дызгалак диаҭәоуп, уи дсаҭәасшьом зҳәо, ма иласҳәар, дсыцымцар ҳәа дшәоит, ма лыҟазшьала слыҵалырӡып, иара иаҵкыс лара деиӷьуп ҳәа сзырҳәап ҳәа дшәоит — ҳәа.
Уимоу, зны аҭауад ду Мырзаҟангьы убри аԥҳәызба Наҳарбеи Чачба иаҳҭны ампыласра аныҟаз аҽны даалеилаҳаит иԥа изы. Даҽа ҩынтәы-хынтәы убри ди-бар, хәыҷык дналылаԥшыр, иԥа дизиҳәаргьы ҟаларын, рҳәалоит...

Аха, уи сҳәеит ҳәа, урҭ рҵас-рыҟазшьа изаҟәыҵуама Ҭаҭласҭан иҿы, ма иҵашьыцны анхаҩ ҭыԥҳа, егьа дыб-зиазаргьы, дзааигази ҳәа нарҳәа-аарҳәалашт, иара


216 ~
иарҳәаргьы ҟалап, аха иара Ҭаҭласҭан ихаҭагьы игәы иҭоу цқьа иҳаздырам, аӡәгьы акгьы имҳәаргьы, иара бзиарак игәы иҭамзаргьы ҳаздырам. Ҳаԥшлап, иҟало аа-бап.

* * *

Ҩымзи-ҩымзи бжаки раҟара аамҭа анааиас, хәылԥазык Камаҷыҷ дынҽыжәлан, ҷкәынак даашьҭыхны , Ҭаҭласҭан изин ала, лыҩныҟа дцан, лҭаацәа зегьы баны игәыдкыл-ихыдкыланы, ашьежь шаанӡа лышьҭахьҟа дхынҳәны да-аит, агәылара аӡәгьы лхы имырбакәа.

Нас абри ашьҭахь дырҩегьых знык-ҩынтә раҟара дца-ны лашьцәа-лҭаацәа уҳәа лбеит. Аҩсҭаа илымҳа џьгәоуп, бара хаҵа бцеижьҭеи цәыӡк ҳмоуцт ҳәа ларҳәалон.
Зны лан даацәажәан, лыԥҳа длызҵааит: — Нан Кама ҷыҷ, убра бахьыҟоу, Ҭаҭласҭан иабраа рҿы , уаҟа шәын хаӡома, ма шәыҩныҟа шәнеирц шәыҟоу? — ҳәа.

— Ҳаҩны ахыб рҿыцтәуп, иԥсахтәуп, насгьы ԥыҭ-чыҭк иагқәоу аныҟарҵалак, аҩныҟа ҳаауеит, уи макьана иалымгацт, иаҿуп. Асҟаамҭагьы ҳаауан, аха ауасҭацәа маншәаланы џьаргьы иаҳмоузт, ишыбдыруа еиԥш, зе-гьы арра ирган, уажәы ҩыџьаҟа абра џьара иаабан, иалаҳаргеит, — лҳәеит абри аҭакс Камаҷыҷ.

— Нан, нан, даҽаказгьы сбызҵаауеит, аха уи азҵаара гьы хәыҷык сацәшәоит, избан бҳәар, баргьы ибымды-руеи, аҟанҷ анырааӡо, аҳәынаԥ ахьӡ ршьоит «ҵыхәа ҩызы» ҳәа иашьҭоуп, ахьӡ рҳәар, ирымшьар, ицәырҵны аҟанҷхәацқәа ԥхасҭанатәуа иалагоит. Убри еиԥшны исыԥхьаӡоит абри уажәы бара сызбызҵаауагьы. Аха уе-изгьы издырыр сҭахуп, убра бахьыҟоу ишԥабыхәаԥшуеи, аиҳарак бхаҵа, ҳаҭыр бықәҵаны брымоу, ус тәамба бзы-руа брымоу.

— Наҟ-наҟ иҟалаша сыздырам, уажәазы даара ҳаҭыр сықәҵаны срымоуп, — лҳәеит Камаҷыҷ.

217 ~
— Ҳаргьы, нан ҳлымҳа кыдҵаны ҳӡырҩуеит, цәгьак рҳәару, бзиак рҳәару ҳәа, аха макьана аллаҳ иџьшьаны, зегьы ибзианы ибыхцәажәоит, бдырҽхәоит, — лҳәеит.

— Нан, убри шәара гәырҩас иҟашәымҵан, ибзиахар, са сызгьы ибзиахап, дара рызгьы, мап анакәха, са сыз-гьы ибзиахарым, дара рызгьы.

— Нанхеит, абри бажәа баныӡӷабызгьы абас акәын ишыҟаз, уажәыгь убас иаабзынхеит. Бара боума ҭауади-аамсҭеи иреисо, «акамбашь иазыҩыз ацә атәыҩа хжәеит», урҭ рҿы, бара рыцҳа, ибылшагәышьозеи! — лҳәеит лан.
— Уажә заа уи ҳәатәӡам, иакәым быхьыр, аӡәы би ҵамхан, бхы ашьа уы ҳәа сабҳәо џьысшьон, бара уахь бажәа ахы хаӡам... Уи иазаауазеи, макьана хар ҳамам, ус ҳнеилап; ицәгьахар, усҟан уи иақәнаго ҳҳәап.

— Ааи, нан, ишыбҳәо ауп. Аха уеизгьы буаҩышьа бзиатәны, бхы ргәарԥхо быҟаз, бырмеислан, мыцхәы ба жәа бмырхьанҭалан, ажәа рымабымклан, ажәакала бхы цәымӷыс ирыбымҭан...

— Ибҳәаз саҳауеит, нан, уи зыбҳәогьы здыруеит, аха сара иахьанӡатәи суаҩышьа зласыԥсахри, уажәраанӡа ауаҩышьа бзиа сымазар, наҟ-наҟгьы уи сзынхоит. Суаҩышьазы уаҩ вбак сиҭарым ҳәа сыҟоуп, суаҩышьа макьаназы зегьы ргәы иахәо сыҟоуп, наҟ дара сызднага-лаз рыла ибжьымсуазар... — лҳәеит Камаҷыҷ.

Лангьы убра лҽаанылкылт, ажәа илҳәарц илымазгьы: хԥа-ԥшьба мыз ҵит, бхаҵа Ҭаҭласҭан ҳара ҳиаҭәеишьо-зар, дааины ҳзимбази ҳәа илҳәарц илҭахызгьы лым ҳәеит.

Абри Камаҷыҷ лҭаацәамоу, лашьцәа, лгәылацәа, лара дызҭахыз зегь гәалас ирыман Ҭаҭласҭан абарҭ да хьырҿымцаауаз. Абри змааноузеи, абри иаҵанакуа зеишь ҳәа иазхәыцлон. Аха зны Камаҷыҷ лажәа иаларшә шәа илҳәаз уи ауаҩ аиҭанеиааиразы дшьуп, иаҳәшьцәа хаҵа ирымоу рҿгьы днеины шықәсык-ҩышықәса рыҩ

218 ~
нуҵҟагьы имбацт ҳәа илҳәаз хәыҷык ргәы ннакылон, ас уаҩышьас имазаап уи ҳәа.

Камаҷыҷ ишылулоз еиԥ ш, лашьцәа-луацәа зегьы ба ны, ргәы ҟаҵаны лыҩныҟа дцеит убасҟангьы.

Абри Камаҷыҷ аамсҭа дахьигаз лҭаацәеи лашьцәеи моу, лара дыздыруа, шамахамзар, анхацәа зегьы, абри аус нагӡара аурушь, наҟ-наҟ иалҵрызишь ҳәа иазыԥ-шуан.


XXXIII

МЫРЗАҞАН ЧАЧБА АХЫЛАԤШҨЫ ДИҬОУП

Аҟәатәи ахылаԥшҩы иаара аҵыхәала Очамчы-ра аизара ду иҟаз ахьтә ажәлар рқыҭақәа рахь ианхынҳәуаз аамҭазы, Очамчыратәи ахылаԥшҩы уаҵәы Џьгьарда аизара ҟасҵароуп, уажә аакьыскьа ауаҩшьра иҟалаз аҵыхәала, иҳәеит. Абри зеиҳәаз ҭауади-аамсҭеи
ракәын, иацәажәозгьы дара ракәын.

— Ус анакәха, уаҵәы Очамчыратә Џьгьарда уцар аиҳа, уаха амҩан сара усҭаз, нас уаҵәы уахь саргьы суццап, дук ихарам, — иҳәеит Мырзаҟан; егьырҭ уаҟа игылаз ҭауади-аамсҭеигьы иааимхабзиартәит; иара ахылаԥшыҩгьы «аҩы иашьуа гәара иҭахым» ҳәа, абас аӡәы исабжьеиган даз, иҳәозшәа, абӷьааҳәа дназыразхеит. Ахәылԥазы ин ҽыжәланы амҩа инықәлеит.

Мырзаҟан исас изы ауха шьтәак шьны инеилгап ҳәа дыҟан, аха уаҟа ирыцҽыжәҵыз ауаа заҟа ирацәаз аниба, цәкы диршьит.

— Мырзаҟан, уара маҷк ала уҳалгарц уҭахын, аха ҳара аду аҿы унаагеит, — иҳәеит, даазысамырҟәылшәа, Чагә.
— Цәык аҿы сахьаанышәкылазгьы анцәа иџьшьоуп!
— иҳәеит, даахысамырҟәылны, Мырзаҟангьы.

219 ~
— Макьана имаацгьы ыҟоуп, урҭ маашеи дук мыр ҵыкәа, — иҳәахт Чагә.

— Амарџьа, аӡәы шәнымхан, инеиқәҿыҭны зегьы аб рахь шәаақәа, — иҳәан Мырзаҟан, зегь неибарччеит.

— Мырзаҟан, ухаҵкы сцеит, ацә ушьит, ашьтәа ушьит, урҭ зегьы дырхиар, имазеихар зегь краҳфашт, аха уи анбаҟалои, уи зегьы ҵхыбжьон зны иҟалашт, уаанӡа аурысқәа «закуска»44 ҳәа акрымҳәои, убас ахылаԥшҩы акы изумырхиар, амла днеиқәыцәа дцап, — иҳәеит Қәеи қәеи дахьтәаз.
— Убри ззуҳәогьы здыруеит, ахылаԥшҩы игәхьаа умаӡам, уи инеиҽыҵгашәа фатәык ҟарҵар, саргьы снад-бзиалахап ҳәоуп абри узырҳәо, — иҳәеит Мырзаҟан.

— Уара умсит, аҵабыргыҵәҟьа шуҳәа, Очамчыра кри-фа џьушьома, иԥара деигӡаны иџьыба капеик ҭихшам Қәеиқәеи, — рҳәеит уаҟа игылақәаз урҭ рҩызцәа.
— Қәеиқәеи ииашаны амла дакызаап «азакуска» ҳәа аурыс бызшәала заҟа еилырганы иҳәазеи, ус аурысҵә ҟьагьы ииашаны еилырганы изҳәом... — иҳәеит Хабыгә даацәажәан.

— Амла дамыргәаҟи! — ҳәагьы нациҵеит Францыз. Игылақәаз зегьы неибарччеит.

— Иахьа Очамчыра ӷәӷәала крызфаз Алықьса иоуп. Аҩы илсын, мыцхәы дарцәажәон, — иҳәеит Ҭамшьыгә.

— Аҩы зимжәуазеи, уажәы аакьыскьа идгьыл иҭин, иҽи икәадыри ибзианы инаирхиеит, ԥара ԥыҭкгьы иџьыба инҭеиҵеит,— рҳәеит егьырҭ уаҟа игылақәаз.

— Уажәшьҭа ареволиуциа ҟаларгьы, уи егьицәалаӡуам,

— иҳәеит Ҷыҷын.
— Уи иаԥхьагьы уара удгьыл уҭихьан, ус акәзар уара заа иудыруазаарын ареволиуциа шыҟалоз, — рҳәахт џьоукгьы.

44 ...аурысқәа «закуска» ҳәа акрымҳәои — аԥсышәала «азакуска» ахыжәла ахьӡуп.


~ 220 ~

— Ареволиуциа шыҟалоз сыздыруамызт, аха аԥара саназгәаҟ исҭиит, — иҳәеит Ҷыҷын.

— Уи иазаауазеи, зыдгьыл зҭииз ртәы наҟ шәаҟәыҵ, ус ҳналагар, шамахамзар, ҭауади-аамсҭеи зыдгьыл зым ҭииз ҳәа аӡәгьы дыҟам, Мырзаҟани, Наҳарбеи, нас ԥыҭ ҩыки ракәымзар, — иҳәеит Наҳар.

— Џьоукгьы рыдгьыл амаца ирцәагеит, — ҳәа нациҵахт Нырбеи.

Зегьы неибарччеит.
Убраҟа дтәазаарын аӡәы, убас зыдгьыл амаца изцәагаз. Дааԥхашьан, егьымҳәакәа наҟ днагылт.

Мырзаҟангьы дҩагыланы днеит ахылаԥшҩы иписари иҭарџьмани иманы дахьыҩнатәаз ауадахь, мыцхәы деи-лахамзар, днаиацәажәарц рхәы дырхиаанӡа.

Мырзаҟан ахылаԥшҩы иахь даныҩнала, абраҟа асоф аҿы иаанхаз излацәажәоз ражәа надроут.

— Мырзаҟангьы ибна ҵла бзиа ахьықәгылаӡам ахынтәхә ыҵиххьеит имҭиӡакәа, — иҳәеит Беслан даа цәажәан.

— Уи шԥаҟалеи? — рҳәан, иниазҵааит.
— Уи шыҟала уи ауп, ара Мыса ҳәа аӡә дыҟоуп, дне-ин. Мырзаҟан ибнаҿы бнацхак ылхны иган, сыҵла рхы цәқәақәа ҭаԥуҟеит, сышьхақәа нурҵәеит, сыцха угеит, иҳәан, цәкы-жәкы зҳәаз иеиԥш, иршәаны игеит, шьҭар нахысгьы аӷырԥ ааихиргалашт...

— Уи Мыса захьӡу ԥыҭк зку уаҩуп, Мырзаҟан бзиарҭаны напы аиркит, шьҭа уи мца ԥха дзамыҭәҳәо дҟаиҵаанӡа диҟәаҵуам, — рҳәақәеит уаҟа Беслан изыӡырҩқәоз.

— Мыса итәы сыздырам, аха Мырзаҟан ассир ззиуз Жьац иоуп, — иҳәеит Ҷыҷын, даацәажәан.

— Жьац дшәарыцаҩ бзиоуп, зны Мырзаҟан ибнаҿы бынцгәыки бгахәыҷыки ишьызаап. Абри Мырзаҟан иа ниаҳа, дааиԥхьан, иууазеи уара, сыбнаҿы шәарахк ны ламыжькәа зегь нухт, иабаҟоу сыбнацыгәқәа, сыбга

221 ~
хәыҷқәа, сыбгалаџқәа ҳәа, днышьҭагәа дикын, абна илоу абынцыгәқәеи абгақәеи уара ишутәыз сзымдырит, егьит, иҳәеит, аха — иеираӡозма! — зеиӷьаҟамыз жәкы неихыхны игеит.

— Уи Жьац уаҩ ԥагьашәа дыҟоуп, егьа изицәгозаргьы, ҳалалс иоуааит Мырзаҟан! — иҳәеит Наҳар.

— Уара умшәан, уи шьҭа диркәыкәып, — иҳәеит Ал махсиҭ.

— Урҭ ишәҳәаз саҳауеит, аха даара сгәы иахәоз ззиуз Бинагә иоуп, — иҳәеит Чагә. — Уи шыҟалаз абасоуп, — даҿын Чагә, — Мырзаҟан ибна ӡыҷҷа хәыҷык алсны ицоит. Убраҟа Бинагә игәеиҭазаап аԥслы шамаз; ашьацҳәа ир-гылан, ԥсылқәак икит. Уи Мырзаҟан иаҳаит. Сыԥсылқәа нурҵәеит, сыԥсыӡқәа нухт, иҳәан, днаижәлан, макьана сара издыруаны, ҽыки шьтәаки ицәигахьеит...

— Макьана дабаҟоу, уажәоуп напы анииркы, аман45 иирҳәашт, — рҳәеит уаҟа итәақәаз, — егьиқәнагоит, анхаҩы ԥыҭк амазара иоур дԥагьахоит, уаҩ датәеимбо далагоит.

— Шьҭа шәаҟәыҵ шәызҿу ажәа, амаҵурҭахьтә аҷ кәынцәа идәылҵны иаауашәа збоит, урҭ ак дышәмыр ҳан, шәара шәаадыруеит, аӡә иҵкыс аӡә шәеиӷьуп. Шьҭа крыфара аамҭа ааит, даҽа ҭыӡшәак шәалацәажәала, — иҳәеит Сасрыҟәа.

Ииашаҵәҟьаны, убри аамҭазы артәара, анапырӡә ӡәарахь рхы надырхеит. Аҳәсахәыҷқәа ааин, астол аа-дырхиеит, ахылаԥшҩгьы ауаҭах даадәылырган, азал аҿы днадыртәеит.

45 ...аман иирҳәашт... — ҭырқәшәала «аман» анажьра, ахамҵара ауп иаанаго. «Уи аман иирҳәоит» анырҳәо, дахьирхәит, саҭамзааит иирҳәоит ҳәоуп иаанаго.


~ 222 ~

икаҳабӷалауа аӡәаӡәала астол иҩахыҵит. Ахылаԥшҩы ихы изымдыруа аҟнынӡа днеит, ииарҭа аадырхиан, днышьҭарҵеит. Ҭауади-аамсҭеигьы уаҟа иаангылашаз аангылт, егьырҭгьы шьҭалара ҳәа агәыларақәа рышҟа рҽыршақәеит.

Адырҩаҽны ианааша, дырҩегьых аизара иналагеит Мырзаҟан иаҳҭны.

Мырзаҟан, ауха агәылара ԥхьара ицаз шьыжьӡа иша-аиз аниба, даахысамырҟәылны, — Ааи, шәанаџьалбеит, шәзакәытә уааузеи шәара, иаразнак ишаанӡа шәеизеит, аказы шәысҭахуп ҳәа сара сшәыԥхьар, џьеи шәаарын ас шьыжьӡа?! — иҳәеит.

— Уара узҳаԥхьои, аџьабаа узалаҳҵои, абар ҳара ҳхала ҳаизеит, кыр азы ҳауҭахызар ҳахиоуп, зегьы абра ҳаҟоуп,
— иҳәеит Кыҷын, даахысамырҟәылны.
— Кыҷын, Мырзаҟан дзужьои, зегьыҵәҟьа ҳаизаны иахьа абра ҳаҟам, умбои, — иҳәеит Бата.

— Нас иахьа зегьы аӡә даанмыжькәа ҭауади-аамсҭеи абра Мырзаҟан иҿы еизугарц уҭаххазма? — иҳәеит Кыҷын.

— Мамоу, зегьыҵәҟьа ракәым, аха... — Наҟ-ааҟ днаԥ шы-ааԥшын, — ара зегьы ҳара ҳауп, тәымуаҩ дыҟам, абри анхацәа рымаҳә, Цагәаа рымаҳә, Ҭаҭласҭан иахьа абра дзыҟамзеи? — иҳәеит Бата.

— Уи уажә аакьыскьа ԥҳәыс дааимгеи, дыԥхашьоит, макьана дцәырҵуам, — рҳәан, зегь неибарччақәеит.

— Уи иҭыӡшәа абра сара сҟны изцәырыжәга сара из-дыруеит, — иҳәеит Мырзаҟан. — Уажә аакьыскьа абра сара сҟны дыҟан Ҭаҭласҭан. Ажәеи ажәеи шеихаҳҳәаалоз, уара уԥҳәыс дудсымныҳәалеит, уҭаацәарахеит, чара ҳзумуит, аха ҳнеины даабарцы ҳнаалон, анысҳәа, абрахь уара уахь санаауаз, абри шсоуҳәарыз здыруан, иҳәеит Ҭаҭласҭан, сара уи еиԥш аус саналало, усҟан адырра шәысҭап, ча-рагьы зуп. Цагәаа рымаҳә ҳәа соуҳәарым ҳәа сыҟоуп,

223 ~
зынӡак мдырс сумԥхьаӡозар, иҳәеит. Абри иаҵанакуа шәыхшыҩ азышәышьҭишь, нас ижәдырп аҵабырг... Уи иагьҵабыргуп, саргьы убри агәра ганы сыҟоуп, — иҳәеит Мырзаҟан, — аха, иажәа абасгьы нациҵеит: абри са жәа уара иуасҳәоит, уара унаҩс аӡәы имаҳааит ҳәагьы дсыҳәеит. Абра нхаҩы дҳалам, зегьы ҳара ҳауп, шәара ижәдыруазааит, шәара шәнаҩс аӡәы изымдырроуп, — иҳәеит Мырзаҟан.

— Ус иҟазар, егьоурым, аха аҵабырг уҳәозар, уи бзиаӡак лоуп, лара, дкажь ҳәа аҳәара мыцхәы игәаӷьуацәоуп, — ҳәагьы нациҵеит Бата.

— Уи ииуша иара идыруеит, Мырзаҟан абри еиԥш ажәа еиҳәазар; ус акәымкәа, уара унеины уԥҳәыс дкажь ҳәа иоуҳәар, уи иуаҩышьа шәзымдыруеи, шаҟа дкаи-мыжьра, уара угәаӷ аҟнытә даҽа нхаҩ ҭыԥҳакгьы дааигар ҟалап, — иҳәеит Хьрыԥс.

— Аԥҳәыс кажьра бзиазар, уара уԥҳәыс дкажь ҳәа уеиҳәар, иукузеи? — иҳәеит Наҳарбеи, даахысамыр ҟәылшәа.

Зегь неибарччеит.
— Уи аҵкыс убра Мырзаҟани иареи еибырҳәаз азхоуп, аӡәы џьара ак уамхамҳәан, — рҳәан, рҽааныркылақәеит.

— Аԥагьара анакәха, урҭ Цагәааи Ҷалиааи раҟара ԥагьа дубашам. Абри ареволиуциа аҭыӡшәа раҳаижьҭеи рԥагьара ԥагьара нацырҵан, ҭауади-аамсҭеи иаарҿа ӷьаӷьаргьы цәгьа ирымбо иҟоуп. Аизарақәа рҿы иан-кылслак, аӷьычра зхароу, изырзымкуа урҭ роуп, рҳәоит, абрагьцәа рҭыӡшәа анырҳәо, урҭ цхырааҩыс ирымоу ҭауади-аамсҭеи роуп, урҭ рҿоуп тәарҭас-гыларҭас иахь-рымоу, рҳәоит, акы иацәыԥхашьом. Зны, ианакәыз цқьа исгәалашәом, абрагьцәа Алиас иҩны итәан, кры

фа-крыжә индәылҵны ицеит, убри аҵыхәала днага-ны дынҭаркын, шықәсык аҟара дҭакын, аха уеизгьы дыԥхамшьаӡакәа, абрагьцәа ныҟәызго ҭауади-аамсҭеи роуп ҳәа, дықәгыланы дашшлоит, — иҳәеит Хабыгә.


~ 224 ~

— Хабыгә, ара бзиара ҳҳәеит, аха усҟан уи Алиас ак-гьы ихараӡамызт, ҽы бзиак иман, ицәыргаразы инеит, иагьицәыргеит, — иҳәеит Тагә.

— Аҳы, шьҭа уара унеины уи дырқьиа! — иҳәеит Хабыгә.
— Уи сара дсырқьиом, аха ишыҟалаз усоуп. Сара ша ҳаҭс уи сизгылап ҳәа уара умшәан, — иҳәеит Тагә.
Ус, асасцәа ааилаҩҩит.
— Ахылаԥшҩы дгылеит, иҿы-инапы иӡәӡәеит, шьҭа астол дырхиоит, — иҳәеит уа игылақәаз руаӡәы.
Иҵабыргыҵәҟьаны, ахылаԥшҩы дгылт, астол ина хатәеит.
Крырфоит, аҩы ржәуеит, ацәажәара дуқәа рымоуп. Абри аамҭазы Мырзаҟан, Мураҭбеи иахь ихы наирхан:
— Уара аҩыжәра шәаҿуп, астол хык нашәҭанда, иахьа абраҟа уҽынаидцаланы ахылаԥшҩы аҩы иуржәроуп,— иҳәеит.

Зегь неиқәшаҳаҭны Мураҭбеи толбашьс далырхит. Мураҭбеи даара ахы аҭаны аҩы диржәит. Аамҭагьы кыр цеит.

Ашьҭахь астол инахыҵын, анапыӡәӡәара иналагеит. Рыҽқәа кәадырны игылан, инарықәтәан, Џьгьардаҟа
ицарц иҟаз зегь нықәҵны ицеит, ахылаԥшҩы дрыманы.


XXXIV

УАЗБАҚЬ ИԤСХӘЫ РУЕИТ

Ҭагалара аамҭа анааи, арахә ажьы анырк, иан ԥсылаха, аԥсхәрақәа неиларԥсеит.

Абри аамҭазы Уазбақь иԥсхәы руеит ҳәа ажәлар ина рылаҩит. Зны, хәылԥазык, Ҭорҟан Алиасраа рҿы дааин, ишеицәажәоз, Мацгьы уаҟа дақәшәеит. Шьҭа инадроут реицәажәара.


~ 225 ~

— Аҭагаларагьы ааит, арахә рынҵәарагьы ааит: шьҭа аԥсхәрақәа инарылагашт, ԥсаҭатәыс ҳәа арахә инрыла-гьежьны иршьышт, индырҵәашт, — иҳәеит Мац.

— Зырахә нҵәогьы ҳара анхацәа ҳауп, уи инахырҟьаны иӷархогьы ҳара анхацәа ҳауп. Ҳара анхацәа рыцҳарас иҳамоу ҳарахә, ҳмазара қәнагала ҳхы иаҳзархәом, џьа баала иҳарҳауеит, хыда иԥхасҭаҳтәуеит. Ачымазаҩ даҳ зышьҭазар, аԥсраҿы днеиаанӡа хәшәы-быӷьшәы ҳәа ак-гьы ҳашьҭалом, данԥсыша ахәышәтәҩы, аԥшҩы, аҟәы дырԥаҩы ҳәа ҳандәықәлоит, уи урҭ акгьы хәарҭас иоуу-ам, дыԥсуеит, нас исабшахә, иԥсхәра ҳәа ҳандәықәлоит, иҳамоу ҳмазара зегьы убри инаиқәҳарӡуеит. Абри ауп ҳара аԥсацәа анхацәа ҳаинызымгало, ҳзырӷаруа, ԥхьаҟа ҳазмышьҭуа, ҳазмырӷьацо. Насгьы абри аӷьычра мыжда-гьы абраҟа ианацла, уи ҳара иҳазхеит,— иҳәеит Ҭорҟан.

— Уи ҵабыргуп. Ииашоуп, аха уи ҳара ҳҵас ҳзаҟәыҵуам, ҳажәла ыҟанаҵы, ус ҳнеилароуп. Абар уажәы иԥсхәы ру-еит ззырҳәо аҭауад ду Уазбақь закәытә рахәызишь убри иқәӡуа ацә, ажә уҳәа, уигьы хырҵәагами, — иҳәеит Али-ас.

— Жәраб иаб Уазбақь иԥсхәы иуеит, уи изы ари қьа фуроуп. Жәраб ирахә рахьтә цәкы ишьыр ҟалап егьырҭ ашьтәақәа-аԥсаҭатәқәа ҵҩа змам уахь иназго ҳара анхацәа ҳауп: иабраа, ибзыцәашьцәа, иуа-иқәла зҳәаз иеиԥш анхацәа. Нас изимуазеи иаб иԥсхәы, иабмоу, иаб-дугьы иԥсхәы иургьы ҟалоит, — даҿын Алиас.

— Ҵыԥх уажәааны Албуз иаб иԥсхәы, аҽырҩра ду иман, ишыжәдыруа еиԥш, ажәлар ҵҩа змамыз еизеит. Абжьуаа рҿы ҭыԥҳа лԥакгьы днымхеит, Абзыԥ рахьтә, убас Самырзаҟанатә ҽышькыл зшьапы кылазкуаз аӡә днымхеит. Урҭ зегьы заҟа рзыршьзеи! Иара ихатә рахә рахьтә жәзаҵәык ишьит, егьырҭ зегьы, абра Алиас иҳәан еиԥш, ҳара анхацәа — иабраа, ибзыцәашьцәа уҳәа — из-наагеит. Аԥсхәра анеилга, ишьымкәа имыцхәны изын-

226 ~
хеит ҩажәихәба цәи жәи, нас заҟа ишьыз, заҟа изаар-газ — шәара ҳасаб азыжәу!.. Аҟәатәи акасаԥ дааиԥхьан, аԥсхәра иацәынхаз арахә зегьы убри иирхәҳаит. Убырҭ ирҭнихыз ала қьаф уа иҩны днатәеит, — иҳәеит Ҭорҟан.

— Ус аԥсхәра сахашәалонда, саб Кәаташь иԥсхәы даҽазынгьы еиҭарҿыцны изымуаз, — иҳәан Мац, иаа-ирччеит уа итәақәаз.

— Уаха еизаны уаҵәы ируеит Уазбақь иԥсхәы. Уи за ҟа даҳцәыхараны дынхо жәдыруеит, аха абри аҩахак асасцәа даараӡа аџьа ҳдырбеит, иахьа инаҳԥырҵын, уи ақыҭа иназааигәахеит. Уаха уахь аԥсхәрахьы инеишт зе-гьы — дашшуан Ҭорҟан.

Нас даргьы уахь ишцашаз, ашьжьымҭан ишдәықәлашаз атәы неибырҳәан, рырахә иаази имаази неилдыргаразы рыҩнқәа рахь еимпны ицеит.

* * *

Ианааша, ашьыжь рырахәқәа неилдырган, уаала-саала ҳәа рыҽқәа аӡы иналшь-ҩалшьны, амҩа инықәлеит. Ари аҳаблаҿы ҽы змаз аӡәы дышԥанхоз! Ари амчыбжьык ихәашь-машьны иҟаз, ихәарчаруаз иахьа абри иԥсхәра еигәырӷьошәа шьыжьнаҵы икәеицеиуа амра нкаԥ хеит. Иахьа аԥсхәрахьы ицо, амҩа иқәу, иара аԥсхәраҿы ине-из уҳәа, зегьы аӡәы илахь еиқәны иубом, зегьы лах ҿыхуп... Аԥсхәра аԥсацәа рзы еибарбагоуп... Аиҳарак абарҭқәа рҿоуп аԥ ҳәызбеи аҷкәыни ахьеибадырбо, иахьхибахуа, аҷкәын заҟа деилҟьоу аԥҳәызба иахьгәалҭо

— иҽырхәмаррала, иҭарчеи ныҟәгашьала, уҳәа убас иҵегьгьы.

Абраҟа идәықәлаз аҽцәа рыҽқәа нықәырԥала-аақәырԥало, адәқәа рҿы ианнеилак, инықәырхәмаруа, ус амҩаду аҿы инкылст. Абри аҳабла ианыҵны инеиу-аз рымацарагьы ԥсхәра хбыџк азхара ыҟоуп уҳәартә акәын ишыҟаз, уажәы абри амҩаду аҿы иахькылсыз,


~ 227 ~

аҽцәа амҩаду иа-нибамырӡало инеиуан, ҵыхәаԥҵәарак рымаӡамкәа, аԥсхәы ахьыруаз ахь рхы рханы.
Абас зегьы еиманы аԥсхәраҿы инеит. Ҵоуп, аԥсхәраҿы инеит ахьӡуп, аха, Албуз иҩны ааигәараҵәҟьагьы изым-неит: ҩбаҟа верс шыбжьаз адә ду аҵыхәан рҽааныркылт, убриаҟара ажәлар еилачны игылан, ааигәа узнеиуамызт.

Аҽыҩқәа инеиужьны аушәақә идырҩырц ԥҟараны иҟарҵеит. Насгьы ҩажәи хәба верс идырҩразы ирыӡ беит. Ус анакәха, Џьыҟәмыр аӡы ахықә аҿы инаганы иоу рышьҭроуп. Ус агаҿа аԥслымӡ иархо, Дӷамшь аӡы амшын иахьалало ианнеилак, имҩахыҵны амҩаду ианыланы, Тамшь иалсны, убас Кәтол ақыҭагьы, нас Џьгьарда ине-ир акәын.

Аҽыҩқәа рыманы Џьыҟәмырҟа ицеит. Уаҟа ирыцуп ауаа гәрагақәа, уахьтә аҽыҩқәа еиқәыршәаны амҩа иқәызҵаша.

Аҽыҩқәа рхыԥхьаӡара наӡон ҩажәихәба рҟынӡа. Аб раҟа Адиан Леуангьы46 иҽыҩ рылан.

Абра зегьы маӡа -аргама ирҳәон Мырзаҟан иҽыҩ иа-гоит ҳәа. Ари зҳәоз аҽыҩқәа анықәдырҩуаз, арҭ разыҟа ҵашьа, рыҩшьа збақәаз роуп.

Ари заҳауаз, избоз, Мырзаҟан игәаӷ змаз иаԥхана гьлацәа ҩыџьа, уаҟа ҽык ззаламыз, Зорбақьи Алмеи неицәажәан, Мырзаҟан иҽы еиҵарханы, Адиан Леуан иҽы иадыргарц рыӡбит. Ҵоуп, убри агәынхара, аӷьра шалҵуаз заа ирдыруан, аха ацхыраацәагьы ҳауп ҳәа иақәгәыӷуан. Избан акәзар, уи Адиан дсасуп, Одышьтәи дааит, дҳарԥхашьарым , ахьӡ игандаз, Аԥсны сахьне-из аҳаҭыр сықәырҵеит иҳәо, игәы ҟаҵаны дҳашьҭырц иҽы ҳацхрааит, иаҳаргеит ҳҳәар , нас дарбан аԥсуоу ҳара иҳадымгылара! Насгьы заанаҵ уаҩы изҳәом уеизгьы-уеизгьы абри ауаҩ иҽы иагон абарҭ ауаа Адиан иҽы иа-мыцхраар ҳәа. Абар абри аҽы зегь раԥхьа инеит, абар

Адиан Леуан — Агыртәыла аҳ Леуан Дадиани иоуп.

228 ~
агәашә инҭалоит, шырҳәогьы, инкаҳаны изугәамхәӡо аҽы ианаго ыҟоуп, — рҳәан, изқәыркыз аус ӷәӷәала напы надыркит.

Ицәгьарахаргьы , егьоурым, амч аҿы ианнеилак, Мыр заҟан ҳзиҵахарым ҳәагьы иӡбны ирыман.

Ҽыхацәас ҳәа рыбзыцәашьцәа, рашьцәа уҳәа аҽы ӷәӷәақәа ирықәтәаз надыргылт амҩан ирыԥхны.

Аҽыҩқәа Џьыҟәмыр аӡы ахықәан аҟнытә инеидыр гыланы амҩа инықәырҵеит Дӷамшь шыҟоу. Адиан иҽыхацәа Адиан иҽы Дӷамшьҟа имышьҭыкәа Цхенҵ ҟарынӡа ианынаӡа, инымҩахырган, мҩа ԥҵәарала , еиҳа излааигәаз ала, Цхенҵҟар ақыҭа иналсын, Лабра ины лбааит, Кәтол аусҳәарҭа аԥхьа адә ду аҿы инкылст, нас Џьгьарда амҩа инанылеит, рышьҭахьҟа ианынаԥш, Мыр заҟан иҽыҩ кәалаауа аҽыхацәа аваҩҩы ишаауаз рбеит. Нас убри ашьҭахь егьырҭ аҽыҩқәагьы уи иашьҭагыланы иаауан, амҩан иааԥсаны, уаҳа злымшакәа иныркылаз ракәымзар.

Мырзаҟан абри иҟалаз аниба, насгьы ас изызуз анидыр, иҽизымшьит акәымзар, уаҳа акгьы игымхе-ит. Аизыҵҟьара ҟалеит, аицәҳара, абџьар ҭыхра, аха ажәлар рҽыбжьарыжьын, иааиқәдырхеит. Аха уеиз-гьы Мырзаҟан иҽы а ԥхьа инеиз акәны ирыԥхьаӡар иҭаххеит, аха абраагьы Зорбақьи Алмеи зҭахыз анхацәа анырацәаха, насгьы асас Адиан дыԥхамшьарц зҭахыз анхацәеи , насгьы ҭауади-аамсҭеи рахьтәгьы ԥыҭҩык аныҟала, урҭ зегьы рыбжьы андуха, аԥыжәара урҭ ирге-ит: Адиан иҽы аҽыҩқәа зегьы «раԥхьа иааит», Мырзаҟан иҽы иҩбаны иааит, урҭ ирышьҭанеиуан Алхас Ачба иҽы, нас Самырзаҟанатә Мелитон Емхаа иҽы, убас егьырҭгьы. Ахәы зырҭоз ԥшь-ҽык ракәын.

Аҽыҩқәа анеилдырга, иеизыҵҟьозгьы хәыҷык иан дырҭынч, ажәлар гәаран рун, ашьаԥахь еихеит. Ашьаԥа даара идууз шьаԥан: зықьҩык раҟара зныктәараз иаку-ан.


~ 229 ~

Ԥаса уаҟа ахаратә иаақәаз асасцәа дыртәеит. Егьырҭ адәахьы иаанхаз џьоукы акьан амахәҭақәа ирыхшьу абырфын чаврақәа, амесҭқәа, аимаақәа , аимсқәа уҳәа иреихсны, иҿыршәшәаны агара иаҿуп. Даҽа џьоукых ачанах икыду еихсны иԥызҽуа ацәқәа, аџьакьалқәа рырҭон, аха, рыцҳарас иҟала, ачанах даараӡа ихараны икыдуп, иақәзыршәо маҷуп.

Асасцәа ангыла ашьҭахь иаҳа ихарақәаз егьырҭ атәым қыҭақәа рахьтә иаақәаз дыртәеит, аҳәсақәа ракәзар, убас хазы идыртәеит. Убасала хәыҷы -хәыҷла зегьы убас рыртәара иаҿын иааилашәшәаанӡа, асасцәа нықәҵны ицеит, нас уи ақыҭантәиқәагьы рыртәара иналаган, аҵх кырцаанӡа убас иаҿын, ашьҭахьӡа аԥшәмацәагьы надыртәан, убри ала иааилгеит аԥсхәраҿы.

Аԥсхәрахьтә зыҩныҟа ицақәоз аҽцәа, ашьаҟацәа, анхацәа, ҭауади-аамсҭеи уҳәа зегьы цәажәатәыс, ҳәатәыс, еимактәыс ирымаз, аҽыҩқәа рырҩшьа шыҟалаз атәы акәын.

Мырзаҟан дызҭахыз џьоукы азалымдара ихьт Мыр заҟан, рҳәон, џьоукы, уи дук дызҭахымыз, иқәнагоз изы-руит рҳәон; даҽа џьоукых анкьа Аԥсны аҳ иҽыҩқәа убас амҩа кьаҿла инабжьганы аҽыҩқәа раԥхьа инарышьҭуан, рҳәоны иҳаҳахьеит акәымзар, даҽаӡә иҽазы абас руит ҳәа ҳмаҳац , рҳәон. Ажәакала амҩан абри аус акәымзар, даҽа ажәак атәы иалацәажәомызт.

Анхацәа џьоукы изынеиурмыжьзеи, иеисыр акәын иаҳҭахыз, рҳәон, Адиан иҽы иага, ҳара ҳзын зегь дара роуп, ужә абгахәыҷы иафа, абгаду иафа, изфалакгьы акы иафеит, уара узын зегь дара роуми, убасоуп абригь ҳара ҳзын, нхаҩык урҭ дреисаны иҽы иагап ҳәа уҟоума, ҳәа, реиҳараҩык аҽны аисра ахьыҟамлаз гәала дус икны инықәҵны ицеит.

XXXV

АЛИАС ДЫЧМАЗАҨХЕИТ

Ԥхынран. Алиас  ианакәызаалак  аусура  иҽади шьылон. Зны мыцхәы аԥхӡы илҵны дшыҟаз, хәыҷык сҽысрыхьп, иҳәан, аӡы дынҭалан, иҽикәабеит. Убри инаркны даачмазаҩхеит. Игәаҵәа еиҵашы даа ҟалеит. Ахәшә-абыӷьшәы, рҳәеит, аха хәарҭа имоуит. Агәаҟра далагеит. Иахьа, рҳәеит, уаҵәы, рҳәеит, аха деи
ӷьымхеит.

Ибацәа зегьы Камаҷыҷ адырра злышәымҭозеи ҳәа аҳәара иалагеит. Урҭмоу, лангьы уи лҭахын, аха хәыҷык бзиа изылымбоз, Камаҷыҷ ахәыҷы длыҵан, лхәыҷы длыманы даар, лхаҵа игәы иаанагарызеишь ҳәа дшәон, лхәыҷы дныжьны дааргьы, лхаҵа ицәшәон, лхәыҷы дкаршәны чмазаҩбара ддәықәуп ҳәа иҳәарушь хәа. Уи-моу, ахәыҷы длоуаанӡагьы, лҭаацәа рбара зны-ҩын да-хьаазгьы, дук бзиа ибомызт. Усҟак изицәшәоз дук иуаҩы шьа бзиамызт, «ихы укыр, иҿы узкуам» — ҳәа ззырҳәо уаҩын.

Алиас мыцхәӡа агәаҟра даналага, сыԥсаанӡа, сыԥсы шҭоу сыԥҳа дысшәырба ҳәа дрыҳәеит.

Нас иргәаӷьын, адырра лырҭеит, баб дычмазаҩгәаҟуп, бааины дба ҳәа. Лхәыҷы дбажәгәалеиуа аныҟәара даҿуп. Цәак-жьык иалҵыз убри иеиԥш хшара дсымбацт уҳәартә дыҟоуп. Зегьы дџьаршьоит. Камаҷыҷ даныхәыҷыз дыз-бахьаз зегьы убри длыдыркылоит, гәазырҳагак иоуп.

Камаҷыҷ лхаҵа иалҳәеит лаб ичымазара. Сцаны дыз-бароуп, ара агәылара сшыҟоу, дсымбаӡакәа саб дыԥсыр, са сзы ԥхашьароуп, ԥсроуп ҳәа, аха Ҭаҭласҭан дхәыцуа, ацкы леимҳәеит. Лылаӷырӡ хаҟәҟәала днеиԥырҵны дцеит.


~ 231 ~

Хәыҷык анаабжьыс днеин, еиҭаиалҳәахт, аха иара дна ԥшы-ааԥшуа дырҩегьых аҭак леимҳәарц иақәикит, аха уеизгьы игәы иҭаз илырҳәеит:

— Бара чмазаҩбара бдәықәзаашт бхәыҷы дкажь-ны. Уажәы убри акәын иҳагыз! Уи аҵкыс абра бхәыҷы бихылаԥшлар, иаҳа ибзеиӷьуп, — иҳәан, днагылан, агәы ларахь дцеит.

Камаҷыҷ ииашаны илдырт абри бзиарак шалымҵуаз. Иахьанӡагьы аимакқәа ирымаз уҳәа, насгьы уажәы лаб аԥсра иаҿу, днеины зынзаҵәык илабара азин анлимҭа уҳәа, абарҭ зегьы анеидылхәыцла, лгәы ԥжәаны аԥсра далагеит.

Абарҭ зегьы лычҳар ҟалон, лабгьы лангьы, ас данақә шәа, лхаҵа ихҭнылҵар ҟалон, аха уажә аакьыскьа маӡала ԥҳәыск илалҳәеит, бхаҵа аҭауад Чагә иԥҳа дҳәаны диз тәоуп, данааиго сыздырам ҳәа. Камаҷыҷгьы абри гәҩарас илымеижьҭеи крааҵуан, аха абарҭ зегьы чҳаны дтәан, иҟалаша ҟалаанӡа зегь сычҳалап ҳәа.

Абри аамҭаз дырҩегьых уаҩ дааит, Камаҷыҷ дзааи-уазар дааиааит, лаб ӷәӷәала дычмазаҩуп ҳәа. Абри иара Ҭаҭласҭангьы иаҳауан.

Ишԥазури, сцарыма ҳәа деиҭеизҵаахт, уажәы абри иааз ауаҩ ишиаҳауаз, нас инықәырҩршәа, — Ибҭахызар, бца, — иҳәеит иара абри аҭакс.

Ахәыҷы лхаҵа ианаӡӡеи длызныжьны дцар лҭаххеит, аха уи илымуит, ахәыҷы бара быдлаԥса дхәарҭам, сара дсыдыԥсылоит, лҳәан, нас лара длыманы дцеит. Ауха уаҟа дыҟан адырҩаҽны шьыжьӡа дхынҳәны дааит, Убас даҽазынгьы, дцеит, лаб ирласны даныбзиамха.

Абна-абра иныҵҩ-ааҵҩуа ирҳәо иалагеит абри Ка маҷыҷ лхаҵа Ҭаҭласҭан, иабхәа дычмазаҩ гәаҟуп, дааи-ны дзимбозеи ҳәа.

Ҵоуп, абри Камаҷыҷгьы лгәы иаламкәа дыҟамызт, аха уи илныԥшуа лҽыҟалҵомызт. Уи ауа ибаразы ак-


~ 232 ~

гьы даԥсам, иаҳәшьцәагьы днеины имбацт ҳәа лҳәеит зны-ҩынтә, аха ажәлар рҿы узкуам, иаҳа-иаҳа абри аадырӷәӷәаӡеит. Иԥҳәыс диҭахызар, иабхәагьы дибарын. Бааԥсык игәы иҭамзааит ҳәа аҳәсақәа моу, ахацәагьы аргама ирҳәо иалагеит. Ари, ҳәара аҭахума, Камаҷыҷ мыцхәы лгәы иалсуаз акы акәын, аха ҿылҭуамызт, акгьы лҳәомызт, илмаҳаӡозшәа лҽырдагәаны.

Асқәа рҳәара иаҟәыҵыр ҟаларын, ма хәыҷык идыр кәадар, ачымазаҩ Алиас дыбзиахар, дгылар, аха ачы мазаҩ лассы дзымгылеит, убри аҟнытә шаҟа икәадам харыз, иаҳа инацҵаны ирҳәо иалагеит. Аха хәыҷык рҿы зкуаз Камаҷыҷ мыцхәы бзиак лакәын, ҟәышк ла кәын, леиԥш аԥҳәыс дмаҷын зегьрыла, уи дказыжьу-аз дзеиԥшрахарыз, насгьы ахаҵамԥҳәыс ҳәа изышьҭаз лакәын, ус иҟоу аԥҳәыс лкажьрагьы хәыҷык иуадаҩын, уимоу, лхаҵа хәыҷык длыцәшәаргьы ҟалон, ҵоуп, уи аамсҭа бзиак, хаҵа ӷәӷәак иакәын, аха.

Ачымазаҩ Алиас дахьышьҭаз еилиргеит Ҭаҭласҭан заҟа дааны димбара, иԥҳаҵәҟьагьы ибара дшааимышь ҭуаз. Нас иԥҳа Камаҷыҷ даалыԥхьан:

— Дад, бҭаацәа ргәы иалсша акы ҟабымҵан, бхаҵа иҭахымзар абрахь бахьаало, быҩны быҟаз, бхаҵа дыз-зыразым акы ҟабымҵан, бхәыҷы цқьа бихылаԥш, ана-пы игыбмырхан. Сара сыԥсит ҳәа баҳар, бааин сҵәыуа, бхы-бгәы салх. Абжьааԥны, еиҭабасҳәоит, бхаҵа игәы иацәымӷу акы ҟабымҵан, — иҳәеит.

Ақәа амур ауп ҳәа, ақәа аур, аӡқәа ирызҳауеит, ихы ҵуеит, убри иаҩызоуп, аҭыӡшәа ҟамлароуп акәымзар, знык аҭыӡшәа аныҟала, ажәлар аҳәатәы анроу, нас уи аанкылара цәгьоуп. Ҳаӷоу иус ажәлар ҟаҟатәыс ироуаа-ит, нас уи бзиарак алҵуам, иацло, иазҳауа, еицәахо иа-лагоит, изусымгьы усс иҟарҵоит.




~ 233 ~

Абна -абра ирҳәо иалагеит, Камаҷыҷ лхаҵеи лареи хәыҷык аимак роуит ҳәа, уажәраанӡа абри маӡан ажәлар рзы, уажәы иаргама духеит.

Уажәазы ауаа изларылаҩыз ала Камаҷыҷ лхаҵа Ҭаҭ ласҭан бзиа имбозаарын Камаҷыҷ лаб ибара лыҩныҟа дахьцалоз. Абри Камаҷыҷ илҳәомызт, илӡон, уажәык уи аргамахеит, реимак аныӷәӷәаха. Камаҷыҷ уеизгьы лаб ибаразы зны-зынла даалон.

Лани лаби есқьынгьы иларҳәон, амарџьа, бхаҵа игәы ныбмырхан, игәы ҟаҵала, аҭыӡшәа шәылмҵратәы бныҟәа, бызланагалаз бхы рынраал, ҳара иаҳхырҟьаны гәыбӷанк бмоуааит ҳәа.

Ишнеи-шнеиуаз, аус иахәарҭоу сыздырам, аха Алиас абзиахарахь ихы ирхеит. Камаҷыҷгьы лаб ибаразы аара даҟәыҵт. Алиас, ус дышнеиуаз, дыбзиахеит, дгылт.

Аха урҭ аҭыӡшәа иаашьҭырхыз аҵыхәтәа зымтәеит. Иара Ҭаҭласҭан знык игәы иаанагаз, уи абзарбзан кны уидгыларгьы ихьаҳәуаз иакәӡамызт. Убри аҟынтә зегьы ирҳәо иалагеит, Ҭаҭласҭан знык акьаҳәра далагазар, уи иаанкылара уадаҩуп, мыцхәы злеишәа цәгьоу аӡә иоуп ҳәа, аха убасгьы нацырҵон: аӡәы иҿы уи дхәарҭамзаргьы, уаҩ иажәа имаҳауазаргьы, Камаҷыҷ акаҿы даалгап ҳәа. Камаҷыҷ егьанлылымша, даҽаӡә изы уи дхьаҳәынгьы дихәаԥшуам, рҳәон, избан акәзар Камаҷыҷ убри еиԥш ауаҩышьа бзиа лыман, уи ихылмхыша, уи илмыргәыб зыӷша дзыҟалом ҳәа. Даҽа џьоукых Камаҷыҷ леиԥш ауаҩышьа змоу, насгьы Камаҷыҷ леиԥш иԥшӡоу, ԥҳәыс ҽынла цәымзаркыла ддәықәзаргьы, дибом. Зны акы иҳәазаргьы, дышԥазымааири, иҽшԥанимкылари, шыр ҳәоз, хәыҷык иаашьҭахашәа иҟалеит уи аус.

Знык Ҭаҭласҭан ари еиԥш аус ахы анирҵысы, џьоукы ацәгьа рҳәо иалагеит, џьоукых — абзиа, аха уеизгьы ари аус гәҩара иалҵрызеишь ҳәа иазыԥшуан. Ҭауади-



~ 234 ~

аамсҭеи иҟоуҵо бзиоуп, наҟ шәеилыҵ, наҟ дкажь рҳәарц ргәы иҭазаргьы, ирызҳәом, избан уҳәар, усҟан еиҳагьы иҽрыԥсыҽны, иԥҳәыс дидикылар ҟалон, убри иацәшәаны урҭ ацәгьагьы абзиагьы егьырҳәомызт.

Нас ус рҳәо иалагахт: абри ахәыҷы хәыҷык дҩеидасыр, убри игәабылра аҟнытә дкаимыжьыр ҟалап. Дкаижьырц дыҟазар, ахәыҷы дҩеидасаанӡа еилгоит ҳәа.

Абарҭ рҭыӡшәа анымтәаӡа, уи иаҳа ианааӷәӷәаха, Алиас иешьара маӡала иааизиган, иреиҳәеит иԥҳа лус зеиԥшраз . Ҵоуп, иара ишиаҳауаз еиԥш, даргьы ираҳауан, гәала дус ирыман, егьрылшомызт акәымзар. Аха лаб иаҳа идыруан урҭ реимак иԥҳа лыла. Иидыруаз-иаҳауаз зегьы акы мӡакәа иреиҳәеит.

Алиас иажәа ираҳаз ала иара дычмазаҩхаанӡагьы, иԥ ҳаи лхаҵеи аҭыӡшәақәа роухьан, ирҵәахуан акәымзар..

Нас Алиас даагьежьын, иашьцәа дрызҵааит ишԥазу-ри ҳәа.

– Иҟоузеи, шәеимак змааноузеи, сыԥҳа лоума изха-роу, иарбан лыҟазшьа, луаҩышьа иугәамԥхо, сара лаб соуп, уи соуҳәар, сыԥҳа уаҩ инапаҿы имааиуа уаҩӡам, акаҿы даазгап ҳәа иасҳәар, уара узусҭа ҳәа дсыҵаҟьар ҳәа сшәоит, исымҳәар, ҿысымҭыр, ихьзеи Алиас, иԥҳа лзы ирҳәо имаҳауеи, дзынарыдымҵаалазеи ҳәа сзырҳәар ҳәа сшәоит, – иҳәеит.

Ҭорҟан даацәажәан:

– Уи ауаҩ ҳара афы зырӷьеҩуа даҳзикит, еиҭаҳәатәыс ишәысҭом аӡәгьы, аха ма аӡәы убри инапаҿы ҳаԥсуеит, ма убри ауаҩ ихы аӡәы иҳадишьылоит. Уара иахьа ҳаизганы абри аҭыӡшәа ҳауҳәаанӡагьы ҳаҩнқәа рҿы ҳахьтәаз абри гәнаагон, егьҳалшомызт акәымзар,– иҳәеит.– Уажәраанӡа ҳара ҳашшуан, харахә рӡоит ҳәа, уажәы аҵкыс еицәаз ҳанҭеиргылт, – даҿын Ҭорҟан иажәа анагӡара. – Уи ауаҩ дцәыҵышьшьӡа, цәгьамзар, бзиарак ихәыцӡом. Уажәы

235 ~
даазқәылаз ҳара нап ҳиркит ӷәӷәала . Аха хара уажәы уи акы иаҳҳәап, акы изныҟәаагап ҳәа сгәы акы аанагом, хәыҷык ҳарԥеиԥшып, иҟало аабап, насгьы лара Камаҷыҷ лажәа ҳамамкәа, лгәы зызцо еилымкаакәа ҳара акгьы ҳзыҟаҵом. Абри аҿы лара мҩасы ҳназқәылымҵо ина-хыкны акгьы ҳазныҟәгом. Уи уажәшьҭа илуша-илҳәаша зегьы ӡыбны илымамкәа дыҟам, лара илаҳраӡап. Уеизгьы ҳлымҳа азышьҭны цқьа ҳазыӡырҩлароуп, реимак сахьас ишьҭнахуа ҳазыԥшлароуп, – нациҵеит иажәа аҵыхәан Ҭорҟан.

Алиас Ҭорҟан дизыӡырҩуан, илымҳа изышьҭны, иажәа нагӡаны далгаанӡа.

Ҭорҟан иажәа Алиас хәыҷӡак дарҭынчит. Насгьы иԥҳа дашшуа иаԥхьа дгылам, схаҵеи сареи ҳус бааԥсхеит, џьара шәалацәажәа ҳәа, ма абанс ҟашәҵа ҳәа.

Ҵоуп, уи ус зҳәо лакәӡам, иҳәатәхар, лара илҳәоит, иутәхаргьы — уигьы дацәымаашьар ҟалап. Уи лабмоу, лыешьара зегьы ирдыруеиит.

— Амала, абра шәзеизызга, ауаа рҳәанҳәах сгәахы ԥнаҵәеит. Иҟоузеи ҳәа есымша исыдҵаалоит, ргәы са-блуаны акәу, мамзар акы иҳарҳәандаз, еиланагаландаз ӷәӷәала, нас аус иалҵуа аабарын ҳәа акәу, ргәы иҭоу сыз-дырам, аха... — иҳәеит Алиас.

Аха Ҭорҟан ииҳәац еиҭеиҳәеит:

— Уԥҳа лажәа умамкәа акы уҽазумкын, аӡы иаԥну аԥан идыруеит ҳәа, уи иқәнаго ажәа уи илдыруеит. Ҳара ҳамч, ҳдырра, ҳажәа, иаҭаххар, лара иҳалҳәап, убасҟан азы ҳгәыҳҽанызааит, арахь ажәлар ирҳәо ҳәа уара акгьы уҽазумкын, — иҳәеит.

Егьырҭ уаҟа иааизгьы убри инақәшаҳаҭхеит. Убри ала ус инықәҵит иааиԥхьаз иашьцәа. Шьҭа зегь ҳазыԥшлап абри аус наҟ-наҟ иалҵша.

XXXVI

ҬАҬЛАСҬАН КАМАҶЫҶ ДКАИЖЬТ

Абраҟа сара исҳәарц исҭаху Ҭаҭласҭани Камаҷыҷи реилыҵра атәоуп, аха сара абраҟа «реилыҵра» ҳәа акәым сажәа саналагоз хыс иасҭа, «дкаижьт» ҳәоуп, из-бан акәзар еибакапануа ҩыџьа ауаа реиԥш изыҟамлеит урҭ рус. Ҭаҭласҭан ԥагьашақә дкаижьуеит иԥҳәыс. Уи ианакәызаалак,  данааига  нахысгьы  «сыԥҳәыс»  ҳәа иҳәоны уаҩы имаҳацт. Аха лара убри еиԥш ауаҩышьа лыман,  урҭ  рыҩнуҵҟатә  ус ,  реимак  аӡәы  иаҳаны изыҟаломызт, иагьзыҟамлеит зынӡак ирацәаӡахаанӡа,

инхыжжаанӡа.

Ҵоуп, иԥ ҳәыс лҿы мацарамоу, даҽаџьарагьы уи уа ҩышьа бзиа имамызт. Набакьиаа47 рыцәкамбашь еиԥш, днықәызза-аақәыззо, иҭыҳәрыкьқәа бааԥсын , аха Кама ҷыҷ цәгьа дылҵәахуан, илӡон, анс иҟалазшәа, егьыс иҟа лазшәа, инеиқәырҽаҽашәа дыдлырбон иашьцәа, иаԥ ханагьлацәа. Уимоу, дзааӡаз иабаӡӡеи, ианаӡӡеи, ибзы цәашьцәа зегьы рҿгьы уаҩҵас дыҟамызт, дазԥ агьоушәа, дазхагоушәа, аха Камаҷыҷ уа даннеи нахыс, раԥхьаӡа уаҟоуп дахьнеигагьы, — урҭ рзы иуаҩышьа иаҳа еиӷьхеит, убриазы акәу, даҽаказы акәу, Камаҷыҷ рыԥсы далырхуа-мызт, илҿынҵәаауан, дарамоу, уи агәылара иҟаз зегьы луаҩышьа здырыз, рхи-рыԥси реиԥш дырбон.

Уажәы зынӡак иуаҩышьа Камаҷыҷ лзы ианирцәгьа, бзиарак шалымҵуаз аҟара ргәы аназҩа, арҭ иара дзааӡаз зегьы хәыҷгьы-дугьы уаӷеимшхара, ԥсрак-ӡрак иақәшәаз реиԥш рхы рыԥхьаӡоит, даара иаргәырҩоит, аха иркузеи!

47 Набакьиаа рыцәкамбашь — Қырҭтәыла Набакеви ҳәа изышьҭоу аҭыԥ аҟынтәи акамбашь.


~ 237 ~

Зны иабаӡӡеи Сагьаса днеин, ихәыԥҳа иҿы, иааҭыр ҟьаны иауизҳәахуаз, аха днакәша-аакәшо, абри ираҳауа ажәа даара гәалас ишрымоу, ишаргәаҟуа иҳәеит. Аха аҭак ҳәа еиҳәоз, иабаӡӡеи иҿы дыԥхашьошәа иҽыҟаиҵеит.

Иашьцәа, иаҳәшьцәа, абри заҳауа, акгьы ҳарҳәаӡом, еицәоуи еиӷьуи рыздырам, избан уҳәар, рашьа уи лыҵкыс еиӷьу уаҩышьала хыхәарала, ԥшрала, сахьала дшимоуа рдыруеит, аха хәыҷыкгьы лынхаҩҭыԥҳара ргәы еихьна-шьуеит. Убри азы ҿырҭуам, рыԥсы ӡаны, итәаны иԥшуеит, ацәгьагьы абзиагьы акгьы мҳәо. Аха абри анаҩсгьы, хәыҷык ларгьы илыцәшәоит, избан акәзар зны Ҭаҭласҭан иаԥханагьлаки иареи уск ааимаркын, даараӡа ргәы ни-бархеит, хәыҷыкгьы иааиқәмақарны инықәҵны ицеит.

Убасҟан Камаҷыҷ илҳәаз-илуз заҳаз, избаз Камаҷыҷ ԥҳәысс уаҩы ди ԥхьаӡарымызт, хаҵа ӷьеҩк иеиԥш акәым зар. Уи реимак Ҭаҭласҭан ишиҭахыз иҟалеит, акәымзар Камаҷыҷ уи ауаҩ митәык изылхәыцыр ҟаларын. Уи ус еибгала длышьҭуамызт. Абри зегьы ираҳаит, ирбеит.

Ари аус аҿы мацара акәым, лара дхәыҷны даагы леижьҭеи хаҵамԥҳәысҵасоуп дшыҟоу ацәгьараан. Аб жьааԥны леиԥш ԥҳәыс гәыбзыӷ, ԥҳәыс бызхаа, ԥҳәыс гәыблҩы џьара дубашамызт.

Абарҭқәа зегьы здыруаз ракәын изҳәоз лҭынхацәа шыҟазаалакгьы, убри ауаҩ иԥҳәыс дкаижьыр, нас ихы хьчатәыс иоур ҟалап ҳәа. Аха уи иара ишԥаиарҳәоз, аԥ ҳәыс улыцәшәа ҳәа, ахацәа ӷьеҩқәа срыцәшәап ҳәа згәы иҭамыз ауаҩы излаиарҳәарызыз!

Ҭаҭласҭан иҟазшьа, иуаҩышьа здыруаз зегьы абар-абар иахьа, ма уаҵәы иԥҳәыси иареи еилгоит ҳәа акәын ирҳәоз. Камаҷыҷ абарҭқәа зегьы лдыруан, лус шбааԥсхоз лбон лхаҵа иажәақәа рыла, иҟазшьақәа, аха акгьы зым-боз, акгьы змаҳауаз диеиԥшны лҽыҟалҵон, аҭак ҳәа ак-гьы иалҳәомызт, акы ималкуамызт.



~ 238 ~

Лаб Алиас иашьцәеи иареи абри раҳауеит, аха – Камаҷыҷ шәара шәаламцәажәан, шәажәа ҳалашәымҵан, анылҳәа, даргьы уаҟа рҽырԥсны итәоуп, имтәаргьы ирылшозеи! Амала ус рзаалыцҳаит лара иахьеи уаҵәи ҳаилыҵыр ҟалап иареи сареи, аха ахәыҷы изы ҳус шы ҟалара сыздырам, уи ахәыҷы дсызҭо иакәым, кыр азы ҳус цәгьахарц иҟазар, убри ахәыҷы ила ицәгьахоит, аха сара уи ажәак иасҳәарц, имаскырц сгәы иҭаӡам, шәаргьы ак иаҳҳәоит ҳәа шәҽазышәымкын ҳәа.

Ажәлар ирҳәоз, ирдыруаз арҭ еилыҵуеит ҳәа акәын, даҽакы уаҳа егьрыздыруамызт.

Ҭаҭласҭан иԥҳәыс дҳәаны дизтәазаап маӡала. Ари гәҩараны илыман Камаҷыҷ, аха илырӡомызт. Уажәы игәҩарамкәа агәра лгеит Чагә иԥ ҳа Хьмур дҳәаны дышизтәаз, Камаҷыҷ дышкеицалак , уи дааигашт. Аха ари аус рцәаргамахеит, Камаҷыҷ ирласны лкацара аныҟамла. Шьҭа абригь ажәлар инарылаҩит. Аҳәатәы ирымаз даҽа ҳәатәык нацырҵан, инеихадыргылт.
Ари Камаҷыҷ лаб, лашьцәа зынӡак рыԥсы рыхнахит.

— Уи ауаҩ ԥҳәыс дааигарц дыҟазар, бара уаҟа бзыдтәалоузеи, бзықәгәыӷуазеи? — ҳәа Рафида дыл-зыршьҭит.

Рафида днеин, Камаҷыҷ илалҳәеит лнапы ианырҵаз. Камаҷыҷ уи анлаҳа, даахыччашәа лун:

— Ари аус ҿыц ажәлар ирылаҩыз саб иаҳар игәы шԥнажәоз здыруан. Уаҩ дшааишьҭуазгьы здыруан, аха сабгьы сашьцәагьы уаҟа ҭынч итәазааит, сара сан-кеицалак уахь снеип, уаҳа сабацои, аха сара абрахьтә иаарласны сзымцо схәыҷы сара сидыруа сҟаландаз ҳәоуп. Схәыҷы сара сидыруа дҟалар, сыда дхәарҭамкәа дҟалар, сара дышԥасимҭари ҳәа сгәыӷуеит, ҵоуп, иаргьы ихәыҷы иԥсеиԥш дибоит, уи данимбо аҽны иара изы мшым. Уи акы, нас, ҩбагьы — иара иаҳасабала, иҩны сшыҟоу, ахәыҷы сара дсырааӡаны, нас иара дигарц игәы

239 ~
иҭоуп. Абриоуп уажәраанӡагьы ҳара мчыла ҳаидҳәаланы ҳаазго, уи ус иҟамзар, ма иара шьҭа скеицахьазаарын, ма сара аҩныҟа снеихьазаарын схала. Абасоуп ишыҟоу ҳус, абри рдыруазааит, насгьы анс-арс ҳәа ак рымҳәааит. Ак сҭаххар, акы сазгәаҟыр, сара ирысҭап адырра. Иаатәызар, иаап, ицатәызар, ицап, — ҳәа лалҳәан, Рафида дхынҳәын, аҩныҟа дааит.

Хәыҷы-хәыҷла амшқәа цоит, ицоит амчыбжьқәа, Ҭаҭласҭан уск аиҵаҟәаҟәара даҿуп, аха макьана аргама акгьы иҳәом.

Зны, мышкы, ибзыцәаҳәшьа Мина дҵәыуо, деиҵақьуа Камаҷыҷ лҿы дааин днатәеит. Камаҷыҷ лхәыҷы длырцәан, дихәаԥшуа дидтәалоуп ахыза иваџьгәо, ӡынран, хьҭан. Афырҳәа днаҵҟьан: — Ибыхьзеи, бзырҵәыуозеи? — лҳәан, даалывагьежьит, аха Мина акраамҭа илзымҳәеит. Днеин лхы дагәӡит, лгәы дагәӡит, — Исаҳә бзырҵәыуо, — лҳәеит, аха акраамҭа илзымҳәеит.
Ашьҭахь даацәажәан:
— Ҳахәыԥҳа, Ҭаҭласҭан сыбзааишьҭит: лхала дцап, сҳәеит, уи еиԥшқәа дҭасыргылт, днықәсырԥшит, аха уи зхала ицо лакәымзаап, илдыруазааит лареи сареи егьшаҳзеилам, лыҩны амҩа лдыруазар, днықәланы дца-аит абри аҩымшк рыҩнуҵҟа, схәыҷы арахь сара даасыз-ныжьны ҳәа бзааицҳаит, — лҳәеит.

Аха уи ахьылҳәогьы деиҵақьуа аҵәыуара даҿуп, убриаҟара уи бзиа дырбон, ларамоу лаб, лан, лҭаацәа зегьы зҳәаз иеиԥш, зегьы бзиа дырбон, рыхәԥҳа иеиҳа лара илҿынҵәаауан.

Камаҷыҷ, бхәыҷы абрахь сара дсызныжьны, бара бкнықәланьи бца ҳәа иҳәеит ҳәа анларҳәа, лҽылзымшьит, уаҳа акгьы лыгымхеит, инеимаҭәаны аҵәыуара дала-геит. Ан бзиа абри еиԥш ажәа лзычҳауама? Абӷьааҳәа ахәыҷы днаигәҭас-ааигәҭасуа, иқәҿыҭуа, дгәыӡуа мчыла даалырҿыхеит. Ахәыҷы, ихьыз изымдырзт, дцәарҳаны


~ 240 ~

ацәа даалҵын, илақәа ҭшаша , абар иахьа-уаҵәы дҟыжә быжәуа ацәажәара иалагаша, — Нан! — иҳәан, даҽа жәа қәакгьы нациҵеит, аха урҭ реилыргара уадаҩын, сыз бырҿыхазеи, ас быздырӡомызтеи, иҳәошәа. Нас иан цқьа данылҿаԥшын, дышҵәыуоз аниба, иаргьы аҵәыуара далагеит, иан илаҳаз ажәа иаргьы иаҳазшәа. Аҵәыуара далагеит, аха уаҩы дизаҟәымхуа. Арахь иан лхәыҷы ныжьтәыс дышлоуа дырны лызхара дызихәаԥшуам, лызхара дызҵәыуам, уи збаз ахәыҷгьы иан лнапы шигхо, иан лылаҭан ԥшра шимоуа идырызшәа, дырзыжьжьом. Ангьы ԥагьы аҵәыуара иаҿуп, лара ажәа аазгаз Минагьы аҵәыуара даҿуп.

Ҭаҭласҭан, уи дышԥаҵәыуои, уи иҟәыблаауп аҵәыуара! Дук мырҵыкәа Камаҷыҷ лцынхәра ҭауад ҭыԥҳак дааи-гоит, ачара иушт, Мырзаҟангьы уаҟа дақәиршәашт, уи ус дақәиргәыӷхьеит, кәашарахашт, ччарахашт, иҩнарҭа қьафурахашт! Шьҭарнахыс ауп Ҭаҭласҭан ҭбаа анхара даналаго, иуа-иқәла иҩныҟа данрыԥхьо.

Камаҷыҷ лхәыҷы дылгәыдырӷәӷәала дылкуп, лассы-лассы дгәыдкыло, дгәыӡуа, наҟ-наҟ игәӡырҭа лмо-ур ҳәа дшәаны; ахәыҷгьы иан лыкәа инапқәа ҭаҵаны лгәаҳәԥқәа инуп, наҟ-наҟ уи акырҭа, абарҭа соуам ҳәа иҳәошәа.

Арҭ абри аамҭазы инарыхәаԥшлак ахаҳә гәы има-заргьы, ишны иԥжәарын, уаҩытәыҩсак дымҵәыуакәа дызрыхәаԥшуамызт.

Камаҷыҷ, иахьа уажәраанӡа зхәаԥштәы зымԥсахцыз, аԥҳәызба цәа зхаз, абырлаш иаҩызаз, иахьаҽнынӡа акә заап ус днаӡарц даныҟаз, иахьа уи дубар, дуздыршам, иаразнакы цәгьаӡа иаалныԥшит; иахьа уажәраанӡа ахаҵа гәы змаз аԥҳәыс, уажәы аԥҳәыс гәыҵәҟьагьы лымамкәа, дыгәжәажәо лхәыҷы дылгәыдырӷәӷәала дгылоуп. Уажәраанӡа лаби лашьцәеи адырра рылҭарц зҭахӡамыз, уажәы цәгьа илбом урҭ адырра рымазар-


~ 241 ~

гьы; мыцхәы лгәы ԥ шаауеит. Иахьоуп Цагәаа, анхацәа ԥагьацәа, Ҭаҭласҭан иҿаԥхьа акгьы ишаԥсамыз, ак-гьы шрылымшоз андирдыр. Иахьоуп данрылахәмар, данрыӷрагыла. Абри аус аҿы урҭ ирылшагәышьозеи! Урҭ егьрылшом абри ауаҩ иҿы. Иааины рыӡӷаб дыргароуп, лхәыҷы даалымпыҵыӷьӷьаны. Аха уи аҽныҵәҟьа адыр-ра рылымсит. Ӡнымыз, аӡын мыш хәыҷыми, дышҵәыуоз илызгәамҭаӡакәа ихәлеит.

Ауха Камаҷыҷ лхәыҷы мчыла дынлырцәан, лгәы ааԥ сахны, лара лыҟазшьала Ҭаҭласҭан дыниацәажәеит, абри еиԥш хәдаԥҟара лзимуразы, лхәыҷы дылцәимгаразы, лыԥсы ҭимхразы.
Ҭаҭласҭан даацәажәан:
— Сара исҳәаз сҳәеит, бара ибаҳазар, баб адырра ибҭар, дааины бигап, уи сҳәеит ҳәа, бара бхала бцаргьы ҟалап. Урҭ башьцәа аԥагьацәа исхарам схаратәуа сры-ман, Ҷалиаа нарылаҵаны, шьҭа ирдырыр ҟалап акгьы шысхарамыз усҟан, убас уажәгьы, — иҳәеит.

— Уара абри исоуҳәаз сара цқьа исзеилмыргеит, «ԥасагьы егьсхарамызт, уажәгьы егьшысхарам шьҭа ир-дырп» ҳәа иуҳәаз, уи иаҵанакуа сара сеиԥш амдыр лзы даара иуадаҩуп. Аха уареи сареи ԥасаӡа ҳанеиԥыла, амҩан исоуҳәаз уажәеи, нас сара убри азы иуасҳәаз ажәеи ухоумыршҭыр бзиан.

— Уи иарбан ажәоу, усҟан иаҳҳәаз сгәалашәом. Уи уажәы абра иазаауазеи? Ахәыҷы абра санаӡӡеи длыз-ныжь. Нас бара ибҭахызар, ҷкәынак даашьҭыхны бца, ма сыбзыцәаҳәшьа Мина дбыманы бца.

— Сара сахьцаша амҩа здыруеит, аха схәыҷы дсызны-жьуам. Уи са сыдлаԥса дхәарҭам, дышҵәыуо, дышгәырҩо днахыԥсаар ҟалап, схәыҷы игәнаҳа сықәумҵан, уаргьы иуқәумҵан, абри азы суҳәоит...

— Ахәыҷы бара дыбхәыҷым, уи са дыстәуп, ибдыруа-зааит. Уи изы уаҳа акгьы сабымҳәан!..

242 ~
— Уара изууазеи анхаҩ ҭыԥҳа илхшаз ахәыҷы? — Уи сара издырп, бара бус алам, — иҳәеит.

— Шьахәуп, уара ишуҳәо акәзааит: сара дсырааӡа, нас дандухалак, уара дга, уажәы убри ахәыҷы сара сыдлаԥса думшьын, уи сыда дхәарҭам, симбар иуам, суҳәоит, убри ахәыҷы думшьын! Сара ҳаҭырда аҩныҟа сдәықәуҵоит, аха уи егьоурым, сара исычҳап, сынхаҩ ҭыԥҳауп, аха ԥаса ҳанеиԥылазтәи уажәа ухоумыршҭыр еиӷьын, уи уара кыр иузаԥсан иугәалашәар, усҟан сара иуасҳәеит «абри уажәа ухоумыршҭын» ҳәа.

— Уажәы абра амақаррагьы балагар ҟалап! Баҟәыҵ, шьҭа иазхоуп! — иҳәан, дынлықәҟааит.

— Иазхозар, наҟ-наҟ иаабап, — лҳәан, дҵәыуо дын дәылҵит.

— Дырҩегьых дшымақаруа убоу! — иҳәан, дынлы ҵаҟьеит. — Бца ҳәа анбасҳәа бца, сыҩны сымабымкуа-зар. Убригь жәгәаӷьра шәыҟоуп шәара Цагәаа! — иҳәан, деиҭаналыҵаҟьеит.

Ауха аҵых лхәыҷи лареи ишырхыргаз, уи уаҩытәыҩсак изҳәашам, лара лацәааихьшьык ҟамҵаӡакәа, лхәыҷы лыла ҭраа диҿаԥшуа дҵәыуон, иара ахәыҷгьы уажәы-уажәы дыҭрысны, дырҳаны дҿыхалон, иԥеиԥшу идыруашәа.
Ацәгьа аҽаӡом, арҭ рҭыӡшәа ақыҭан зегьы ираҳаит. Ашьыжьымҭан Ҭаҭласҭан иашьцәа-иаҳәшьцәа, насгьы иара дзааӡаз иабаӡӡеи, ианаӡӡеи, ибзыцәаҳәшьцәа зе-гьы ааит. Иабраа ари еиԥш аус анырба, рыхәԥҳа иҳәеит, дандәықәуҵахуа, лхәыҷы длыҭаны дышьҭы ҳәа. Иашь цәагьы иаҳәшьцәагьы даара иҳәеит, аха Ҭаҭласҭан иа-уиухуаз, уимоу, ирласны наҟ дысԥырҵааит, акәымзар еицәоу аус ҳалибахыр ҟалап ҳәа реиҳәеит.

Убри аамҭазы Камаҷыҷ лан, лаб, Ҭорҟан, Мац, Рафида уҳәа зегьы абра иаакылсит. Урҭ даараӡа иҳәеит иабаӡӡеи ианаӡӡеи рыла, ахәыҷы иан длырааӡа ҳәа, аха амалахаз-гьы дхьаԥшны дрыхәамԥшит.

243 ~
Нас иҟарҵахуаз, ахәыҷи иани еиҟәырмкәкәаар ԥсы хәа амоуит, ахәыҷы цас ҳәа иуазшәа, ила ҭраа иан длы хәаԥшуа, лыкәа инапы хәыҷқәа нҭаҵаны, лгәыҳәԥы рыӷәӷәаны икын, абри сцәыбымган, иҳәошәа, деиҵақьуа дҵәыуон, абарҭ ируа-ирҳәо зегьы еилкааны идыруашәа, ԥаса аӡәы даашьҭихыргьы, егьиҳәомызт, ҵоуп, иан ԥыҭрак димбар иуамызт, аха уажәы ԥаса деиԥшӡам, иан лнапы ааиҟәшәарк иуӡом, цасҳәа иуашәа.

— Еибарҟыжҟыжуа лан, лара уҳәа , абраҟа исшәмырбан, наҟ иқәҵны ицааит! — ҳәа ӷәӷәала ибжьы ааиргеит Ҭаҭ ласҭан.

Ҵоуп, усҟан ахәыҷы идагьы иан деиҵақьуа аҵәыуара даҿын, нас Камаҷыҷ лан Есма, Рафида, иара Ҭаҭласҭан ибзыцәаҳәшьцәагьы. Аҳәсамоу, ахацәагьы, абри иналаԥ шыз, зегьы рылаӷырӡқәа рҿаҳәҳәы игылан.

Нас аус аадырццакын, мчыла ани ԥеи ааиҟәырхит, зегьы еиҵақьуа ишҵәыуоз, Камаҷыҷ дрыма амҩа инықәлеит. Лхәыҷы иҵәыуабжь версбжак иааскьаанӡагьы иан илаҳауан , аха деимырхха дыкны дыргон, уажәы-уажәы лыԥсы лылшәшәо, аӡы налҿархәхәо.

Ҭаҭласҭан игәы иаанагоз уи акәын: ахәыҷы санаӡ ӡеии сабаӡӡеи рнапы хәыҷык дашьцылашәа дыҟоуп, иан димбар, хәыҷык днаҵәыуаргьы, даарыжьжьап. Ҵоуп, уи ахаҳәтә гәы змоу уаҩын, аха убри еиԥш ахәыҷы бзиа, иԥсы зыӷраз, иан длыҭаны дишьҭырц иҭахымызт Цагәаа рахь.

Ахәыҷы рнапаҿы дырзаамгоу, дырзымыжьжьоу, уи наҟ-наҟ иаабап. Уажәазы ани ԥеи еиҟәыркәкәааит, иан дыргеит лҭаацәа рахь, иара ахәыҷы Ҭаҭласҭан иабраа дыргеит дшыҳәҳәоз. Абри азы ардәынакгьы «ҟәырҭ» амыргеит. Абасала лынасыԥ аҵыхәтәа ааԥҵәеит Камаҷыҷ бзиахә, зегьы идырҽхәоз, абри зыҩны дыҩнагылоу ина сыԥ бзиоуп ҳәа ззырҳәоз аԥхәызба, ахаҵамԥҳәыс ҳәа хьӡыс измаз.


~ 244 ~

Мышкы аҟара аабжьыст. Камаҷыҷ лыҩны дыҟоуп, ил-фом, илжәуам, аҵәыуара даҿуп. Лхәыҷы исахьа лассы-лассы лаԥхьа иаагылоит, ибжьы лаҳауа џьылшьоит. Маӡала уаҩ длышьҭит ахәыҷы дахьрымаз ргәылара, дшыҟоу еилкааны ажәабжь лзааигаразы.

Илышьҭыз дааит. Ахәыҷы ифом, ижәуам аԥсра даҿуп ҳәа леиҳәеит. — Иара Ҭаҭласҭангьы уа дыҟоуп, — ҳәагьы нациҵеит.

— Дара ахәыҷы дызгазгьы уама иақәшәаны иҟоуп, зе-гьы ҵәыуа, еилатәоуп, ахәыҷы дрымпыҵаԥсуеит. Ԥҳәыск Камаҷыҷ лыбжьы лхаҵаны, убри лымаҭәақәа иреиԥшыз лышәҵаны алашара аармаҷны днаиацәажәеит, крыф ҳәа, қашь хәыҷыкгьы идылгалеит; зназы иҵәыуара даа ҟәыҵын, дынлыхәаԥшын, идырт иан шлакәымыз, деи ҭаналагеит аҵәыуара, нас дырзаҟәымхит, дӷьазкны дырзықәуп, — иҳәеит.

Ари еиԥш ажәа Камаҷыҷ ианлаҳа, зынӡак аԥсра да-лагеит. Лан, лаб уҳәа, Рафида абраҟа илыдтәалоуп, уи-моу, ахаратә рашьцәагьы абраҟа еиԥхыҟәҟәа итәоуп, Камаҷыҷ дырзыжьжьом.

Ахымш рзы Ҭаҭласҭан ианаӡӡеи, ахәыҷы дзырҭаз, уаҩ дылзаалышьҭит Камаҷыҷ: — Бара бзықәшәаз бара беиԥш ҳаргьы ҳгәы иалоуп, уи баргьы ибдыруеит, ахәыҷы сара дсырҭеит, аха бара бцеижьҭеи даҳзымжьжьеит, акгьы ҳзиҿамҵеит, аԥсхыхра даҿуп. Была аҭаԥшра дазыԥшызар ҟалап, бааины была зынзаҵәык дарба, ҳәара аҭахым уи шьҭа уеизгьы дыԥсуеит... — ҳәа.

Амш ахәларахь инеихьан. Абӷьааҳәа лҽы акәадыр лақәҵаны, ҷкәын ҩызак даашьҭыхны, лхәыҷы дахьыҟаз агәылара дынҽыжәҵын, лхәыҷы дахьышьҭаз аҩнаҿы дныҩналт. Ахәыҷы аԥсхыхра даҿын. Ҩынтә-хынтә раҟара лыбжьы ниқәырганы данаагәыдылкыла, лыбжьы идырзаап, ила ҭырхаха дынлыҵаԥшын, — Нан! — иҳәан,


~ 245 ~

инап хәыҷқәа лыкәа инҭеиҵан, иԥсы неихыҵт. Лылаӷырӡ аҽырҳәа уахь инеиқәҭәеит. Днеиҵыхны днықәылҵан, цқьа дааиқәылкын, — Уара иумҩахаз уабгьы имҩахааит, дынушьҭаргалааит дук мырҵыкәа! — лҳәан, деиҵақьуа дындәылҵын, агәылара днеин, лҽы днақәтәаны, дҵәыуо амҩа днықәлеит, лҩыза даашьҭыхны.

Уаҟа итәақәаз Ҭаҭласҭан иашьцәа, иаҳәшьцәа, иабраа уҳәа ргәы иаҵасзар ҟалап Камаҷыҷ лажәа, уи баша ама-ла ишылымҳәаз дырны, аха усҟан уа акгьы рзымҳәеит.


XXXVII

КАМАҶЫҶ ҬАҬЛАСҬАН ДЫЛШЬИТ

Ауаҩы иақәшәашьа ихаҵашьоуп ҳәа ирҳәо мыц ӡам, Камаҷыҷ, дагьхаҵоуп, дагьԥҳәысуп ҳәа ззырҳәоз, ацәгьара дақәшәар, хаҵак илымшара лылшоит ҳәа акәын. Аха абраҟа убри ауаҩы иҿы егьлылымшеит. Џьоу кы, абри ҟазҵа лаби лани, лашьцәа уҳәа сара сыла бааԥ сык иақәымшәандаз ҳәа лхы нылкылт, рҳәоит, џьоукых уи аамҭакы , маншәаларак дазыԥшуп, акәымзар ас даан ҿасуамызт, рҳәахуеит.

«Дук мырҵыкәа уабгьы абас иԥсышьахааит, дынушь ҭаргалааит» ҳәа лхәыҷы иԥсы анааихшәа илҳәаз ажәа, уи амала илымҳәаӡеит. Уи иара Ҭаҭласҭангьы хәыҷык дархәыцзар ҟалап, аха аиҳарак иашьцәеи иаҳәшьцәеи цәгьаӡа ргәы иалсит, агәалсра анаҩсгьы, убриижьҭеи хәыҷыкгьы ишәоит убри аԥ ҳәыс митәык изылымуаа-ит ҳашьа ҳәа. Избан уҳәар, урҭ даара бзиа ирдыруе-ит, лара дазыразымкәа мчымхарыла дшааигаз. Уажәы вбак лымаӡамкәа ауадалықь ԥҳәыс лҭыԥ аҿы днаиргы-лан, ианааигәа ԥха, длыҵаҟьаны дкеицеит, убарҭ зегьы рнаҩс, лхәыҷы лара мчыла длымкәкәааны дылцәигеит,


~ 246 ~

дахьылцәигаз егьоурым ҳәа уаҩы иазиҳәаӡаргьы , уи иаргьы дихәыҷын, иаргьы диԥоуп ҳәа, аха ахәыҷы иԥ сра убасшәа иҟалеит, иара инапала, ихала цасҳәа ди шьызшәа, лара лызгьы дыҟамзааит, сара сызгьы ҳәа иӡ бызшәа. Избан акәзар уи аргама ибон ахәыҷы иан лыда дышхәарҭамыз, — Нан, нан... — ҳәа хаха-хымш егьым фа-егьымжә дшыҵәаауаз. Амалахазгьы уи ахәыҷы изы гәбылрак ҳәа ҟаимҵаӡеит уҳәартә иҟалеит абарҭқәа зе-гьы рҿы.

Ианаамҭаз иан лхәыҷы дынихьӡар, деиқәлырхон, аха лара илыԥхьеит, усҟангьы иара иакәым, ианаӡӡеи лоуп, ахәыҷы иԥсы анҭшәашаз, иԥсы анихыҵшаз, уи ихнырҳәра анзыҟамлоз, дшыԥсыз агәра лгап, рҳәазшәа, иԥсы анихыҵшаз днеин, днеиқәкны, днеиҵыхны днышьҭаҵа, лыҩныҟа дхынҳәит.

Дхынҳәит ҳәа ззумҳәара иҟоузеи, аарлаҳәа лыԥсы аҩнынӡа иаалгеит, рыцҳарыла, мыждарыла.

Камаҷыҷ аҩны дтәоуп, дџьабоит, агәылараҵәҟьагьы днеиуам. Насгьы лхаҵа дкаижьт; зегь неицылан, лыбӷа ԥҵәаҵәҟьаны дыҟоуп. Лықәлацәа лхыччазар ҟалап, дза ҭәамыз диццан, дкаижьт ҳәа.

Ашәымаҭәа лҽарганы дтәоуп. Лыфара ыҟам, лыжәра ыҟам, илыгхан, аарлаҳәа дыҟоуп, дубар дузымдыруа.

Дказыжьыз, лхаҵа Ҭаҭласҭан, лара излалдыруала, лара данлылҵлак ашьҭахь, мчыбжьыкгьы мырҵыкәа иҳәаны изтәоу аҭауад Чагә иԥҳа дааигарц ажәа лиҭахьан. Абар уижьҭеи жәамшҟа ҵит, аха дааимгацт. Ихәыҷы иԥсра иабзоураны аҿҳәара хәыҷык инаскьеигазар акәхап.

Камаҷыҷ илыхьыз, лхаҵа илзиуз атәамбара гәнылгоит, арахь лхәыҷы иԥсра анылзацла, лылахь неиҵымхӡакәа дхәыцуа, дыгәжәажәо аҩны дтәоуп, абри зегьы зымшала исыхьыз дызлахьсырхәрызеи, иҵазгалари ҳәа дхәыцуа. Уи дарцәомызт, дартәомызт, уахи-ҽни уи ада хәыцырҭа лымаӡамызт.


~ 247 ~

Камаҷыҷ дыбжьыст, дыԥҽит, хаҵамԥҳәысрамоу, баша ԥҳәыскгьы длаҩымсуазаап, рҳәо лхы ҟалҵеит. Дказы-жьыз лхаҵагьы, уи иҭынхацәагьы ирҭахыз убри акәын, избан акәзар уи иақәылкыр, хаҵак илымшара лылшо-ит ҳәа лзырҳәон, лхаҵагьы иҳәомызт, аха убри хәыҷык дацәшәозар ҟаларын. Уажәшьҭа уи дҭынчхеит, «имаҟа ԥыртны» дыцәааит, уи лахьтә шьҭа акы дацәшәо дыҟам,

– лыӡбахә злаиаҳауала, уи иԥсыз аӡәы диҩызоуп шьҭа иара изы.
Дтәаны дышхәыцуаз , Камаҷыҷ иаалгәалашәеит Ҭаҭ ласҭан зны лаҵҟьабак48 шиауз. 25 ианвар азы асуд ды шиԥхьо Очамчыра. Иаԥхьазгьы лара лоуп, аҿҳәара иаз ҳәазгьы лара лоуп, иара аԥхьара-аҩра ҳәа акгьы изды-рамызт.

Насгьы даара бзиа илдыруан дызлацо амҩала, амҩа-ду аҿы дахькылсуа. Насгьы уи ашара ԥыҭк шагу дца-лон, ашарԥазы уеизгьы амҩаду аҿы дҟаларатәы, избан акәзар аӡын амш хәыҷын, ианшалак ддәықәлар, асуд аҿы дахьӡомызт: асуд жә-сааҭк рзы дықәтәон аусҳәарҭа. Зны ианаамҭаз адәықәлара дацәаашьан, асуд жәа мааҭк ашҭраф иқәиҵеит. Уиижьҭеи уск анимоу, ианаамҭоу дцалоит. Абри зегьы абраҟа иаалгәалашәеит еилыкка. Ҩажәи хәба ианваргьы уаҵәоуп. Асы аура иаҿуп, асгьы хәыҷык шьҭоуп, мыцхәы ихьҭоуп, ахәларахь инеихоит.

Камаҷыҷ дыццакы -ццакуа лыкьарахә арыцқьара даҿуп. Лхаҵамаҭәақәа — лкәымжәы, лкаба, лыхҭарԥа, леимаақәа лмесҭқәа уҳәа — лоулыршәоит, илырҽеиуеит, лкәадыргьы амаҭәахәқәеи иареи цқьа днарыхәаԥшит, лмаҳмызқәагьы уи акәадыр инавалҵеит, лҽы, маҳмыз зҭаху акы акәым, аха уеизгьы, уаҩ дзеиԥшрахо здыруада ҳәа. Ус илашьцеит. Абри зегьы маӡала иҟалҵоит.
Лан уеизгьы игәалҭеит лыԥҳа иҟалҵоз.

Алаҵҟьаба — аӡбарҭахь ааԥхьара атәы зҳәо ашәҟәы иахьӡуп.

248 ~
— Ибуазеи, нан, закәызеи иҟабҵо? Бара избо бхы ҭабырхоит, ҳаргьы хҭабырхоит! — лҳәан, аҵәыуара дна-лагеит.

— Сара уаха аҵхыбжьон сцаны, схәыҷы дахьжу снеи-ны, анышәынҭра агәы снапы нықәшьны саауеит. Аха аӡәы иабымҳәан ари, мап анакәха, са сакәым шәара шәзырӡуа, бара боуп, — лҳәеит.

Аха уеизгьы лан ари лзычҳауазма лхаҵа иалым ҳәакәа.

Лабгьы убас митә леиҳәеит, аха убригьы убас дааныл-кылт.

— Аха уеизгьы бгәы иҭоу саҳәишь? — ҳәа дкыдицале-
ит.
— Сара сгәы иҭоу уаҵәы шьыбжьаанӡа иуаҳап, уаанӡа уаха исыдумцалан, насгьы аӡәы имаҳароуп, — лҳәеит.

— Исшәу сымаҭәақәа ҳаҽҭраҿы инсыжьуеит. Санаа-иуа, аҩныҟа скыдымгылакәа, аӡәы симбаразы аҽҭраҿы сҽы нҭакны, абарҭ сшәымаҭәақәа нсышәҵаны, абрахь аҩныҟа сааиуеит. Уи зшәасҳәо, аҽҭраҿы сымаҭәақәа ашьыжь сара саанӡа ижәбар, илыхьзеи, шәымҳәаразоуп,

— ҳәагьы нацылҵеит Камаҷыҷ.
— Сара сааиаанӡа, издыруада, агәыларахьтә акәзааит, даҽаџьарахьтә акәзааит, аӡә дааиуазар, сара дсызҵаар, иахьада агәылара ҳәа дынҭымҵыцызт, абри уажәы ашьыжь џьаранӡа днеизар акәхап, шәҳәа, саргьы агәылара иҟаз аӡә леиԥш сааиуеит, — лажәа даалгеит Камаҷыҷ.

Лани лаби ишәаны иӡыӡоит иҟалазеи, иҳахьзеи ҳәа, аха абри зегьы рычҳароуп, иҟалаша ҟалароуп, дара уаҳа акгьы рылшом уи лҟны.

Лара аҽырхиара даҿуп: акьыр иаҩызаз шкәакәакгьы иххны аӡы аҵаҭәаны иналыргылт. Абарҭ зегьы рбоит лани лаби, аха иалырҳәаара рыздырам, шьҭа уаҳагьы илызҵаауам; абар аҵх агәы еиҩнашеит, ларгьы дыцәам,

249 ~
акы даҿуп , даргьы шԥацәоз, аха мчыла ишьҭалҵеит; абри ауха абри аҭаацәараҿы шаанӡа алашара ыҟан, имыцәаӡеит, измааназ ҳәа аӡәы имҳәаразы.

Аҵх агәы анеиҩнаша ашьҭахь, лара хаҵа маҭәала лҽааилаҳәаны, лыкьарахә уҳәа, зегьы рыла лҽаалырхиан, лҽыз алахь шәыга шкәакәак нахьылшьын, иҿашаӡа иаа ҟалҵеит. Абри еиԥш иҿашаз аҽы дара рқыҭан аӡәгьы имамызт. Харатә уаҩхап абри еиԥш аҽы иақәтәоу, рҳәап дызбо.

Лҽы даасын, бнала, мҩахәасҭала амҩаду аҿы дынкыл-сын, Ҭаҭласҭан дызлааша, ауардын мҩа дахылаԥшуеит, днеиааиуа. Кыр анаабжьыс, харантә ҟамчы шьҭыбжьык лаҳаит, Ҭаҭласҭан дызлаашаз амҩахьтә. Лара хаҵа маҭәала деилаҳәоуп, ауапа лшәуп, хҭырԥала лхы-лҿы ҭаҳәҳәоуп, — дхаҵоуп дызбо изы.
Лҽы ӷәӷәала агәаҽанылҵан, ашырҳәа днеиԥылт.
— Шьыжьыбзиа! — лҳәан, хаҵа бжьык налхаҵаны лыбжьы наиқәлыргеит Ҭаҭласҭан, уи шиакәыз харантә дылдырхьан, ибзыцәашьагьы харашәа дицны дааиуан.

Иаацәылашоит.
— Бзиа убааит! — иҳәан, иарӷьа напы дҩахеит. Усҟан иуапа ааимҟьан, игәы дынкыдыԥшылеит.

Аҵықь-аҵықьҳәа игәы инарбаны ҩынтәы дыниеих-сын, игәы ҩ-патрона хык нҭалыртәеит. Иҽы днахьышь-шьит. Уи рҳан дырҳәазо, аԥырԥырҳәа иҵыгьуа, афаса-ра хыла инаст. Зла абас дгәаҟыз, дразҟыдазтәыз, иԥсы анааихыҵуаз аамҭазы днаиҿаԥшыр лҭахын, аха иабаҟоу, иҽы афасара данарст. Лара «Чоу!» ҳәа лҽы лмаҳмыз на-лырбан, дныҵашәкәа дцеит.

Ашьыбжьааира ԥыҭк шагыз, Ҭаҭласҭан дыршьит ҳәа ажәлар иаарылаҩит.








АХҚӘА

I
Ауаҩы диит
5

Ii
«Ԥоу, ԥҳау?»
7

Iii
«Камаҷыҷ ихьӡзааит!» 9

Iv
Есма дычмазаҩхеит
12

V
Есма ахәшәтәҩы дылзааргеит
17

Vi
Селма лыхәшәтәра налыгӡоит
24

Vii
Есма ӡызлан дылхырцоит
27

~ 251 ~
Viii
«Мышкы иахыԥо шәы-мшы иахыԥоит»
35

Ix
Аусқәа зегьы ҿҳәарак-ҿҳәарак рымоуп
40

X
Алиас дҭаркит
44

Xi
Камаҷыҷ акамбашьқәа лыхьчоит
51

Xii
Камаҷыҷ ашкол дҭарҵоит
58

Xiii
Аҟәаҟа ицоит
67

Хiv
Инаҭым ашкол иаанамхәозаап!
75

XV
Гәыргьын зхам рыхшара закәан хшарамзаап!. 80

Xvi
Дырҩегь Аҟәаҟа
87

Хvii
Камаҷыҷ лгәылацәа ахәыҷқәа акино длырбоит
95



~ 252 ~

Xviii
Аӡы иашьыз иԥсы аӡы иҭыргоит
99

Xix
Аҵхԥҽра
104

Xx
Алиас аиашьа дирҳаит
115

Xxi
Наҳарбеи Чачба дааит
131

Xxii
Ампыласра
144

Xxiii
Камаҷыҷ лҳәаразы арԥарцәа налхьыԥшуа иалагеит
152

Xxiv
Алиас игәылацәа еизигеит
159

Xxv
Камаҷыҷ Алхас дирҭоит
162

Xxvi
Алхас дҭаркит. Ачароура ахдырԥеит
173

Xxvii
Алхас дыԥсит
181



~ 253 ~

Xxviii
Ивани Леуани хынҳәит
185

Xxix
Абжьыуаа реизара
189

Xxx
Иван алиас иахьтә дымцар зыҟамлеит
197

Xxxi
Цагәааи Ҷалиааи аизара ҟарҵеит
200

Xxxii
Камаҷыҷ Ҭаҭласҭан диццеит
206

Xxxiii
Мырзаҟан Чачба ахылаԥшҩы диҭоуп
219

Xxxiv
Уазбақь иԥсхәы руеит
225

Xxxv
Алиас дычмазаҩхеит
231

Xxxvi
Ҭаҭласҭан Камаҷыҷ дкаижьт
237

Xxxvii
Камаҷыҷ Ҭаҭласҭан дылшьит
246




Дырмит Иосиф-иԥа Гәлиа

КАМАҶЫҶ

Ароман


Дмитрий Иосифович Гулиа

КАМАЧИЧ

Роман

На абхазском языке























Аредактор Л.Чамагәуа Асахьаҭыхҩы Р.Габлиа Компиутерла еиқәлыршәеит Н.Гәынба




Аформат 84х108 1/32. Атираж 500. Иҟаҵә. акь. бҕь. 7,875. Инықә. акь. бҕь 13,23.

Аҿаҵаҧҟа №


Отпечатано в ООО «Флер-1» 350058, г. Краснодар, ул. Уральская, 98/2
—
Иҟалазгьы  уажәы  ишәасҳәап  ицәгьоу-ибзиоу
Иҟалазгьы  уажәы  ишәасҳәап  ицәгьоу-ибзиоу
Иҟалазгьы  уажәы  ишәасҳәап  ицәгьоу-ибзиоу
уи
шәара
шәазхәыц,  амала
Камаҷыҷ  исалҳәаз
абри
ауп,
гәалсыс  ишыҟарҵаз
аӡәы  идмырдыраа-
Иалагеит
акрыфара,   аҩыжәра-ақьафура.   Абас,
аҵх  ашарахь
инеихауаны  еиԥшаан,  аҩы  еибарга,
