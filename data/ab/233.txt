Иани7еит З а у р Б ы 0 ъ б а

ажъабжь:ъа анекдот:ъа аи)ащъаХЪтъ:ъа








































1

ББК 84(5Абх)6-7 Б 93




Ашәҟәы аҭыжьра ахәҧса дадгылт Иура Лазба.









Заур Быҭәба. Чагә Чаҵә ихҭысқәа. Ажәабжьқәа, анекдотқәа, аиҭаҳәахәтәқәа. Аҟәа, “Акьыҧхь Аҩны”. 2009 ш., 380 даҟьа.


Аҩбатәи ихарҭәаан аҭыжьра.






© Заур Быҭәба














2





Чаҵә Чагә еицырдыруаз жәлартә сатирикын, лафҳәаҩ дуун, жәабжьҳәаҩын, жәытә ҭоурых-ҳәаҩын, аиаша иашьҭаз уаҩын, Аҧсни аҧсуареи зыгәҭыхаз иакәын, быжь бызшәак идыруан.

«Чаҵә Чагә ихҭысқәа» – иара изкны жәлар ирҳәаз, иахьагьы еиҭарҳәо ажәабжьқәеи, анек-дотқәеи, аиҭаҳәахәҭақәеи реизга шәҟәуп. Урҭ анҵаны еизган 1954 – 2005 шықәсқәа рыҩнуҵҟа. Хаз шәҟәны раҧхьа иҭыжьын 1983 шықәсазы, нас урысшәала, 1990 шықәсазыҳәан. Ари аиҭа-ҭыжьроуп, иацлақәазгьы маҷым, урҭ рыӡбахә ашәҟәы анҵәамҭан иара Чагәи уи ихҭысқәеи рыхцәажәараҿ иҳәоуп, дара зҳәамҭақәоугьы рыхьӡынҵа, акомментари аҟны иарбоуп.

Чаҵә Чагә изкны ирҳәо, абра иану ажәабжьқәа ирыҧхьо дааҧсаны дыҟазаргь, иҧсы идыршьоит, аччара шыхәшәу, уаҩ иқәра ишацнаҵо здыруа рзы, иззымдыруа рзгьы, ибзиоуп.

















3




Аҧсшәа быжьџьараны иҭаӡуп, уи амаӡа ззаанартуа амҵәыжәҩа иоуеит.

А ж ә а л а







































4













I

ҳ ә ы н ҭ қ а р ц ә а, а ҳ ц ә а,

ҭ у џ ь а р ц ә а, а ӡ б а ҩ ц ә а



























5

ИҬАБУП ҲӘА СЫЗИАҲӘА

Аҵыхәтәантәи аурыс ҳәынҭқар Николаи иуа апринц Ольденбургски Гагра дынхон. Абра уи ихазы иргылеит зеиҧшҭам ахан ду. Ахан ҿыц даныҩналоз ачара ду иуит. Абрахь ачарахь уи иааиҧхьеит аурыс малуаа, акыр зкыз аҧсуа ҭауад-аамсҭацәа, иара убас ажәлар рҿы унеишь-уааишь ҳәа зарҳәоз аӡәык-ҩыџьак анхацәагьы. Апрынц иҭахын аҧсуаагь ҳаҭыр иқәырҵалар, бзиа дырбалар.

Зны уск аҵыхәала Чаҵә Чагә апрынц Ольденбургски иҟны днеит. Ачара аҿҳәара ааигәаӡахахьан. Ачара усқәа еиладырхаз апрынц Чагә ишахәҭаз еиҧш дидимкылеит, уимоу, дзызнеиз аус аҵыхәанӡагьы дазымӡырҩит. Чагә иажәа цқьа далгаанӡа, апрынц имаҵуҩы дааиҧхьан аҽуардын хьча ишҟа ддәықәиҵеит ҽуардынла лассы дысзааиааит, џьаранӡа цатәыс исымоуп ҳәа.

Чагә ари аҩыза аниба, апрынц бзиала ҳәа наиеиҳәан, дласны ишьҭахьҟа иҿынеихеит. Ҵаҟа дахьнылбааз, Оль-денбургски иаҳҭынра ахкаара аҭаларҭа иаҿаз агәашә дуқәа инарҭалан, хыхь аҳҭынрахьы ихаларц зҿыҩазхоз аҽуардын днадгылеит.

Чагә аҽуардын ашьҭахьтәи атәарҭаҿы ишьамхы еиқәыр-шәны дынҭатәан, ухынҳәны уцала ҳәа наидиҵеит. Афа-етонхьчагьы иааирҵәиин Гәдоуҭа шыҟаз рхы рханы амҩа инықәлеит. Чагә аҧша ашәшәыҳәа исуа, иҭаҭынжәга даҿыхо Гәдоуҭа иабхәа а-Ҕыблеи дахьынхоз данааи: «Абра уаангыл, сааит!» – иҳәан, афаетон дналбааит.

Гәыҩбарак иоузар акәхап, афаетонхьча Чагә ихы наиқәикын:
– Апрынц имаҵуҩы џьара цатәуп иҳәеит, аха иахьцатәыз имҳәаӡеит, абрахь акәызма апрынц ихаҭа сааишьҭырц ахьиҭахыз? – иҳәан, дҵааит.
– Уи арахь даарц иҭахӡамызт, – иҳәеит Чагә. – Са сакәын изҭахыз!
– Ҳаи, ус акәзар, апрынц уажәыгь дысзыҧшны агәашә аҟны

дыҟазар акәхап!.. Ҳаи, рацәа сыӡит!.. – иҳәеит афаетонхьча.




6

– Ушаҟәыҵра, – иҳәеит Чаҵә Чагә. – Атәыла бгама баша нхаҩык зны заҵәык апрынц иҽуардын даланыҟәазар! Уара упрынц ҳара ҳҵасқәа бзианы идыруеит. Иҩны, харантә, Очамчырантә асас данаа, ибзианы дидикылеит, иахьуҭаху лассы унанагап ҳәа, аҽуардын ииҭеит. Изхысҳәаауа, абас еиҧш сидикылеит. Уаныхынҳәлак, машәыр ҟамҵакәа дганы дынсыжьит, иҭабуп ҳәа иҳәеит ҳәа сызиаҳәа.


ЧАҴӘ ЧАГӘИ АУРЫС ҲӘЫНҬҚАР

АЛЫҚЬСАНДР III

Аурыс ҳәынҭқар Алықьсандр III иҧҳәыси иҧа Николаи II иманы Аҧсны, Ҧсырӡха, Афон Ҿыц ҳәа хьӡыс изырҭаз ашҟа дааит. Абраҟа ахәаҿы инхоз иуацәак рҟны сасра дыҟан Чаҵә Чагәгьы. Уи агаҟа дахьналбааз, аҳәынҭқар иҧылоз ауаа дуқәа дҩарыдгылт. Ара иҟан аҧааҩцәа реиҳабацәа, иара убас аҭауад қәыҧш Гьаргь Чачбагьы*. Уи ибзианы дидыруан Аҧсны иахьабалакь зыӡбахә неҩхьаз Чаҵә Чагә. Уажәы ара даниба, аҳәынҭқар иахьиҧылоз уҽҳалархә ҳәа днеиҧхьеит.

Аҳәынҭқар, уи иҭаацәа, нас иара иҧылоз зегьы хыхь зыр-гылара иаҿыз аҧааҩцәа рхан ашҟа рҿынархеит. Уа иааигәан, рацәак бжьамызт азы излахалоз амҩа уарҳалла ихҟьаны ирзыҟарҵеит. Ианхала, рацәак инымхакәа, рышьҭахьҟа ил-бааит.

Аҳәынҭқар  иҧҳәыс  Чагә  ҧсуа  маҭәала  деилаҳәаны,

дҕьазҕьазуа данылба, абри дызусҭада ҳәа Гьаргь Чач-ба диазҵааит. Ари Аҧсны анҭыҵгьы зыӡбахә неҩхьоу алафҳәаҩ ду, ажәабжьҳәаҩ, аурысшәагь здыруа Чагә Чаҵәба шиакәыз анлеиҳәа, аҳәынҭқар ҧҳәыс, илаҳаз лгәы иахәан, лхаҵа иалҳәеит.

*Гьаргь Чачба – Гьаргь Дырмит-и8а Чачба (Айъа, 1847 – 1918) :ар0 губернаторс дыйан, обер-щофмеистер ичын иман, аурыс щъын06ар

Алы6ьсандр III и8щъыс Мариа Фиодр-и8ща лканцелиариа деищабын 1905 – 1915 шы6ъс6ъа рзы. Москватъи ауниверситет аиуристтъ
факультет далгеит 1868 рзы.


7













































8
Ас заҳаз аҳәынҭқар Чагә дааиҧхьан, ихшыҩҵарра ҧи-шәараз:

– Иуҭахызар ачын ду усҭап, абра Афон Ҿыц аҧааҩцәа рҟны уанааилакь, абас ауарҳалқәа узкаршәны иуҧылартә еиҧш, иахуҳәаауазеи? – иҳәан, диазҵааит.

– Иҭабуп, уххь згеит, аха ус аҟаҵара иаҧсам… Аҧааҩцәа ақәшаҳаҭымхар ҳәа сшәоит, – иҳәеит Чагә.

– Избан?! – дҵааит иџьашьаны аурыс ҳәынҭқар.

– Избанзар, сара уаҩ ҕарк соуп, ара сааицыҧхьаӡа аҧааҩцәа ауарҳалқәа каршәны ачеиџьыка сзыҟарҵо иалагар, лассы-ласс ааира самхалагоит. Ус лассы-ласс ааира салагар, ари ҳихәом, ачын ду зышәҭаз ҳуарҳалқәа ирхеит ҳәа шәышҟа инеины сзашшра иалагоит. Убри аҟынтә, уххь згеит, исымх, исықәнагом сара убри аҩыза ачын ду, еиҳа еиҕьуп, саҧсуа нхаҩны сшыҟоу сыҟазааит!


ИШӘҬАХЫЗАР – ИЖӘГА!

Чаҵә Чагә Џьгьарда ақыҭан ачара иаҳәан. Аҽны абра еи-зеит асасцәа дахьқәа – абжьуаа рыҟны унеишь-уааишь ҳәа зарҳәоз анхацәа нагақәа, ҭауад-аамсҭцәа.

Ачараҿы аҭамада акымкәа-ҩбамкәа еишьҭаргыланы жәа-ҵәыцак дрыхныҳәан ианижә, ивараҿ итәаз Чаҵә Чагә ииҭеит. Чагәгьы урҭ ажәаба анижә, иааигәа итәаз аҭауад Гәылрыҧшь-иҧа ишҟа диасит, жәҩахырла ицон.

– Кыр рықәуҵама, Чагә, арҭ аҵәцақәа, мамзаргь ус баша исуҭоу? – дҵааит аҭауад. Усҟантәи аамҭазы абас ачарақәа рыҟны анхаҩы иижәыз иаҵәцақәа ҭауадк ииҭозар, ақәҵа ҟаиҵар акәын. Ақәҵа ҳәа иҟарҵоз, шамахамзар, рахәҭиаан: аҽыкәаша, аҧсаса, ашьамаҟа бзиа уҳәа убас егьырҭгьы. Чагәгьы иҟаиҵаран дыҟааз, аҭауад ас аниҳәа:

– Абарҭ аҵәцақәа ирықәсҵоит зеиҧш уаҩы имбац акамбашьхьа бзиа! – иҳәеит.

– Ҳоҳ, убри аҩыза арахәҭиаа бзиа уара ианусҭа, уаҳаҭыр

аҟынтә, ҽнакгьы иудмырхалакәа ауаа нашьҭны изгоит!–


9

дгәырҕьаҵәа даацәажәеит, Чагә игәырҩа дагозшәа, аҭауад ҧсыцәгьа.

Адырҩаҽны Чагә изымдыруаз шьоукы иашҭа иааҭалеит. Урҭ аҭауад Гәылрыҧшьиҧа акамбашьхьаз инаишьҭзаап.

– Сара сажәа ажәоуп, – иҳәеит Чагә. – Аха раҧхьа шәааи аҩныҟа, астол ахь, нас шәыззааизгьы жәгап…

Кранырфа-краныржә ашьҭахь, Чагә асасцәа днара-ҧгылан иҿынеихеит. Аҩны иахьааваҵәиз адәҳәыҧш ыҟан, убраҟа ҳәаса дук ашьаҭа ашаха акәыршан ҵәыгәагә дук иадҿаҳәалан.

– Абар скамбашьхьа ахьыҟоу! – иҳәеит Чагә.

– Ишҧа, уара, аҩы уашьума?! – иџьаршьеит асасцәа, рыгәгьы иалсит. Ари иаабац ҳәасоуп, џьаракыр иуцәцар ҳәа ушәома, аҵәыгәагә ыҵаҵан иадҿаҳәало! Анцәа иныс, ас ҟазҵаз уара ииашаҵәҟьаны аҩы ушашьыз!

– Ҳаи, шәара еснагь анцәа ҧыла зиҭалаша, аҧсуа қәра ду нызҵша сысасцәа!– иҽырхықәҵаны ҿааиҭит Чаҵә Чагә.
– Иабажәбахьоу абри аҩыза аҳәаса бзиа! Дарбану абри аҩыза ахазына камбашьыжәк азын иузҭо? Ҧҳәы асҭом, ҧшы асҭом, арахь есышықәса ршык* ҳәа снаржәуеит, кәахак ҳәа сҿанаҵоит, аха уи еиҧшу Аҧсны иузыҧшаарым! Уи амацара аума, изакәытә уарениоузеи иалҵуа – ҭаацәак ҳаилнаҳәоит! Мап, аҭауад иаабац акамбашьхьажә шҧаисҭо, абри аҩыза гәык-ҧсыкала исҭоит! Зеиҧш ҟамлац ҳәоуп саргьы ишиасҳәа. Ашаха аанкыланы шәырахәҭиаа жәга! Ус сҳәеит ҳәа, ишышәҭаху: шәҭахызар – ижәга, шәҭахымзар – иҟаз. Сара исусу сажәа анагӡароуп!


ЧАҴӘ ЧАГӘИ МАРШЬАН ДЫРМИТИ

Ҽнак зны уск аҵыхәала Чаҵә Чагә Маршьан Дырмит иҩны днеит. Дырмит Чагә иӡбахә акырынтә иаҳахьан, убри аҟынтә дихыхәмарны лафк илихырц иӡбит.

*Аршы – ауатка.


10

Маҷк аабжьысхьан еиҧш, асас астол ашҟа днарҧхьеит, Дырмитгьы днеины днаидтәалеит. Ус Чагә иааган иааим-ҵадыргылеит џьам гәаҩа дук азна ахырҵәы, амҳаҵә аҭыҧан ачымсҟәыл хыршәланы.

Дырмити иҭаацәеи Чагә ииҳәарызеишь, иҟаиҵарызеишь ҳәа, ицәыҵаччар цәгьа ирымбо, изыҧшуан.

– Сара исыздырӡомызт, Дырмит, аҭауадцәа абриаҟара ажьы мыцхә дзыркуаз, – иҳәеит Чагә, зыхәда хырчаа иаҧхьа итәаз аҭауад дҧышәырччо днеизыҧшын. – Иҟалазеи ҳәа сыҟахын, егьи, аус зуа анхацәа дара ракәушәа, абас чамсҟәылла акрырфозаап! Сара сакәзар, ачамсҟәылқәа рҭыҧан амҳаҵә хәыҷқәа ракәын ирысҭоз, убарҭ рыла ирфалааит!..
Ари заҳаз аҭауад шәпа-жәпа ду Дырмитгьы даамхаччеит, иаҳаз игәы иамыхәазаргьы, дымгәаазшәа ҟаиҵеит, избанзар иара иакәын Чагә алаф илзхырц иалагаз.


ЧАГӘ АҬАУАД ИГӘАҦХА ШЫНЕИГӠАЗ

Алма Ачба еицырдыруаз ҭауад гызмалын. Ҽнак зны абра Чаҵә Чагә дахьнеиз Алма ус иҳәеит:
– Қыжә жьык афара сгәаҧхоит, Чагә, иҧшааны исзааугон-даз, уареи сареи ҳаидтәаланы иҳамфарыз!
– Уара иугәаҧхаз анагӡара сара акрахсырҵуама, аха сҽы ааҧсаны иҟоуп, уи уақәтәаны уажәы акгьы узашьҭалом, – иҳәеит Чагә аҭакс.
– Ибзиоуп, уҽы ус иааҧсазар, ара иҟаз. Ухынҳәаанӡа краҿарҵап, крадыржәып, аҧсы адыршьап, уара са сҽқәа иреиҕьу унацәа зқәукуа акы кәадырны иурҭоит, ақыжә уашьҭал. Амала абжьуаа рыҟны иреиҕьу ззырҳәаша ҧшаа. Ара сыҩны усасуп егьа умҳәан, иреиҕьу сасуп… Уара узоуп саргьы изысҭаху... – иҳәеит Алма.

…Чагә Алма иҽқәа иреиҕьыз дақәтәаны аҳҭынра ашҭа дынҭҟьеит. Мчыбжьыкгьы ихабар рымбаӡеит.


11

Абри аамҭала Чагә аҭауад иҽы дақәтәаны иҭынхацәа аӡәырҩы рбаразы дрылсит, ишыҟаз-ишаныз еиликааит, нас Гәыҧ Аҧсҭа игылаз Алма ихьшьцәа рыҟны дынкылсит.

– Алма сас дахьк диҭоуп, ҳаҭыргьы дуны иқәиҵарц иҭахуп. Уцаны иреиҕьу қыжәк рымхны иаага ҳәа сааишьҭит, сахьнеиз, ихашәымҵозар, аа, иҽгьы сахьақәтәоу! – иҳәеит Чагә.
Ахьшьцәа, ари аҩыза анраҳа, иҩалаҧшны иреиҕьыз қыжәк ирҭеит. Рыҭауад ду ус аниҭахха, дара уаҳа иҟарҵаран иҟааз.

Амра ҵлак ашәара иҩхалон еиҧш, абжьымш рыҽны, Чагә иқыжә иҽыхәда иқәкны Алма иашҭа дынҭалеит.
– …Абжьуаа зегьы сырхысит, аҵыхәтәан зегь реиҳа ажьы змаз ақыжә бзиа сақәшәеит! Изтәуи, измысхызи ара иабаҭаху. Аус злоу, иугәаҧхаз ҟасҵеит, нхаҩык иаҳасаб ала, суал насыгӡеит, – иҳәеит Чагә.

– Ақыжә замана уҧшаазаап, абжьуаа рыҟны моу, Аҧсны зегьы уахысыргьы ас ажьы змоу умҧыхьамшәар ҟалап!– иҳәеит Алмагьы игәы иаахәаны, Чагә иааигаз «аҳамҭа» илаҧш аҟәымго. – Изтәу, измухыз, ишимухыз абаҳҭаху, иара ара иҟазааит!

Ахәылҧаз амра аҭашәамҭаз изхара қыжә жьы ыфаны, аҭауад иҳардан ҩы ала иқьаф ҕәҕәала иҟаҵаны, иара аҭауад ихаҭа ихы изымдыруа аҩы даршьны, зыҧсы зшьахьаз иҽы дҩақәтәан, аҳҭны ашҭа цәҕәыхаа ашьҭақәа ланҵаны, дцеит Чаҵә Чагә.
Мышқәак аабжьысхьан, Алма Гәыҧ Аҧсҭаҟа ихьшьцәа рахь дцеит. Уа дахьнеиз еиликааит Чагәи иареи еицырфаз ақыжә иара ихаҭа итәы шакәыз.



ЧАГӘ ДҔЬЫЧЫҨХАР ИҬАХЫМ

Аҭауад Алма Ачба чара кьаҿк иман. Уи абрахь иааиҧхьеит Чаҵә Чагә иеиҧш унеишь-уааишь ҳәа зарҳәоз егьырҭ


12

анхацәагьы. Алма ас зыҟаиҵаз уи ҭауад-аамсҭа реиҧш анхацәагь ҳаҭыр рықәиҵоит ҳәа рҳәарц азоуп. Аҭауад – жәытәӡала ҭҳаҕәадад акәын, нас – ҭҳаҕәад.

Иандыртәа, аныҳәаҿақәа ахьныркылоз, Алма Чагә дныҳәауа, аҵәца шьҭыхны ус иҳәеит:

– Сара ҭауад-аамысҭеи нхаҩи ҳәа еилысхуам. Абзиа – дыбзиоуп. Иахьа абра дыҟоуп Чаҵә Чагә, иныҳәаҿа ныскылоит. – Нас Чагә иахь ихы наирхан: – Агәабзиареи амазареи анцәа иуиҭалааит! Аҧсны иқәынхо зегьы реиҳа амал уоуааит!..

– Уаа иҭабуп, Алма, амазара мап ацәыскратәы, аха сшәоит, усҟан… – Чагә иажәа неимыгӡеит.

– Усҟан узыцәшәо закәыз? – изеилымкааит Алма.

– Амазара ду соур, сҕьычҩы духар ҳәа сшәоит, – иҳәеит Чагә.

Ари зегьы арччеит, иара аҭауадгьы дналаҵан. Аха нас:

– Избан узҕьычыҩхо?! – дҵааит Алма.

– Аиеиҵәҟьа?!

– Избан иара?! – иҵааит егьырҭгьы.

– Саб ҧсаҭа шкәакәа, Абрагь, иҳәон зегь реиҳа ибеиоу, зегь реиҳа дҕьычҩуп ҳәа, – иҳәеит Чагә ирлафны. – Убри ауп сзыцәшәоугьы...

Итәаз амалуаа аӡәгьы игәамҧхазаргьы, ирындмырҧшит. Алаф азы астол аҟны игәаауа ажәладақәа роуп, иаҧсуарам азы.

АҬАУАД ИЧГЬАХЬА ЕИШӘА

Тамшь акәу сгәалашәом инхоз аҭауад Хабыгә Ачба зчеиџьыка бзиаз уаҩын, аха ацәаҩа бааҧсқәа иман. Уск аҵыхәала абри ишҟа анеира иқәшәеит Чаҵә Чагә.

Аишәа бзиа издырхиеит: акәац ӡны, ижәны, акәтыжь, аҳардан ҩы уҳәа иарбаныз иҟамыз.

Акрыфара ҳәа ианаатәа, Чагә иаҧхьа иқәгылаз асаан ижәыз жьыхәҭа бзиак аанихит, аха излаҧиҟоз ҳәызба има-мызт. Ҟамала усгьы иҧырҟом.


13

Аҭауад Ачба ус ҵасс имазаап: ҳәызба зыҟәнымыз асас, акәац имҵхны аҟәыд имҵаиргылон. Убас изиуит Чагәгьы.

Чагә иҟәыд даахан ҿаҵақәак ифеит. Нас иаҵәца ҩышьҭихын, иҩхҭәаланы:

– Сгәы иалсгәышьеит, Хабыгә, узыниаз агәаҟра… – иҳәан, ижәит.

– Ари иаанагоузеи, Чагә?! Анцәа имҭала аҩны зегьы ҳаибгоуп!.. – иџьеишьеит аҭауад.

– Анцәа иџьшьоуп, ус акәзар! – ирхықәҵаны аҭак наииҭеит Чагә. – Ҳаҧсуа ҵасла, акәац аҭыҧан аҟәыд ахьумҵадыргыло аиныхраҿ ауп. Акәац сымҵхны аҟәыд ансымҵадыргыла, рыцҳарак ҟаланы аиныхраҿ сыҟоушәа збан, уи ауп изхысҭәалазгьы… Аиныхраҿ, ишудыруа еиҧш, ихумҭәалар ҵасым…

Абас Чагә Хабыгә аҭак изыҟаиҵеит.


ЧАҴӘ ЧАГӘИ МЫРЗАҞАН АЧБЕИ

Аҭауад Мырзаҟан Ачба Егрҭа дынхон. Уи анхаҩы Чаҵә Чагә иӡбахә ас ибзианы ианиаҳа, дааҧхьан лафла даҵаирхарц игәы иҭеикит.

Аҭауад уиҭахуп анырҳәа, Чагә дааит…

– Ажьҭаацәа сқәаҵа иҵоуп, аха рыцҳарас иҟалаз руаӡәк дахьықәлаз ишаха кьаҿцәахеит, изылаӡом, иҟоуҵалакгьы иаҧысшьыша ҧшааны исзааугароуп! – иҳәеит аҭауад, ишьам-хы еиқәыршәны дахьтәаз.

– Ибзиоуп, уи уадаҩым… – аҭак ныҟаиҵеит Чагәгьы.

– Аха, умбои, ашаха ҧслымӡтәуп, уара иаауго аҧшьтәгьы ҧслымӡтәызароуп, – иҳәахт мырзаҟан гызмал. – Уара уда-гьы уаҩы изаагом... – ҳәа усгьы нациҵеит.
– Ибзиоуп, – иҳәеит Чагә, дааиҧхьхәыцаан. – Амала уи аҵла снаҵаҧшыроуп, икьаҿхаз аҧслымӡ шаха збароуп, ушьҭан заҟа ацҵатәу здыррацы. исшәап, иззап, уаҵәы ашьжьымҭан ирмазеины ара иусырбап!

Абас Мырзаҟан даҵахеит.


14

АӠБАҨ ИҦҲӘЫСИ ЧАГӘ ИЕИАҲӘЕИ

Чаҵә Чагә аеҳәа имамызт азы иҟаиҵарц иҭаххеит. Ианыҟасҵах, ачамҳаҵла иалсхып иӡбын, Ачамчыра ҳәа иахьашьҭаз, Аҳалӡга* амшын иахьалало аҩадахьала иҟаз ачамҳа еилачырахь ихы наирхеит. Ачамҳақәа Аӡеиқәа аҧшаҳәаҿгьы иуҧылон.

Дышнеиуаз, Аҳалӡга ахықәанҵәҟьа чамҳа ҟаимаҭк, аеҳәагьы алҵуа, илаҧш наахеит. «Ачамчыранӡа сызцом, уатәи ачамҳақәа шьҭа иқәӡаауеит, иҟазааит», – иҳәан, иибаз ҧҟаны, ирыцқьаны аҭыцәаара далагеит.

Адырҩаҽны зыбжа ҭыцәааны инижьыз иеҳәаҿы дааизар, иабаҟоу, ауха ашьха ақәа ҕәҕәа аузаап, Аҳалӡга хыҵны иагахьан.

Издыруда џьаракыр ихықәнажьлан избозар ҳәа такәы дца-хьан еиҧш, данынаҧш, изымдыруаз аӡәы иеиҳәа дадтәаланы аҳаҳаираҳәа гәамжьаҵәла аҭыцәаара даҿуп.

– Ари са стәоуп, – иҳәеит Чагә, – Аҳалӡга иаган абрахь ихықәнажьлеит.

– Уара иутәын… Уажәы са исыҧшааит, аӡы иамсхит, иахьантәи ашаракгьы аҭыцәаара саҿуп, уусс иалоузеи шьҭа?! – аҭак ныҟеиҵеит аҭыцәаара иаҿыз. Уи Еснаҭ захьӡыз уаҩ беиа каҷбеик иакәын.

Ажәакала, аеҳәа еимакхеит.

Еснаҭ дҩықәлан очамчыра дцан, иидыруаз ӡбаҩык аус иуан, Чагә ҳәа гәыҧтәык сиеҳәа сымеикит ҳәа дашшит, аус-гьы ҟалартә иҟаиҵеит.

Рацәак мырҵыкәа Чагәгьы Еснаҭгьы Очамчыраҟа аӡбаҩ дрыҧхьеит – аус еилдыргон.

– Аеҳәа сара истәуп, избанзар Чагә аӡы ицәагеит, сара из-бан иамсхит! – иҳәеит Еснаҭ аӡбаҩ ишҟа. Аусгьы абриала ирӡбарц ргәы ишҭаз, аҵыхәтәантәи ажәак сҭахуп ҳәа, Чагә дҩагылан, аӡбаҩ ихы наиқәкны:


*Аалӡгоуп, ажәытә хьыӡ, ажәытәӡан – Ахалӡгажә(а).


15

– Уххь згеит, аӡбаҩ, зҵаарак сымоуп, аҭак узыҟаҵар, нас сара аҵыхәтәантәи сажәа сҳәоит, – иҳәеит.
– Ахазына, усазҵаа! Зҵаарас иаауҭаху зҭак сзыҟамҵо ҳәа акгьы ыҟам! – дааҽхәеит аӡбаҩ, шьоукы-шьоук ӡбаҩцәақәак ишырдырло еиҧш.

– Ус акәзар, уххь згеит, аӡбаҩ, исаҳәа: аӡиас хыҵны уҧҳәыс дагеит, иаҳҳәап, ажәа аҟынтә. Аӡәы дамихит. Аҩныҟа ду-гоу, дамызхыз дизынужьуоу?! Дызтәхода? Иара иакәу, уара уакәу?

Аӡбарҭаҿ еизаз ауаа ааибарччеит, аӡбаҩгьы, ииҳәаша дақәымшәо, аҭак ныҟеиҵеит:

– Еилкаауп, сара дыстәуп, иара дышҧеитәу?!

– Ус акәзар, уххь згеит, сиеҳәагьы сара изгоит! Уҧҳәыс уара дутәызар, сиеҳәагьы сара истәуп! – иҳәеит Чагә.
Абас Чагә иеҳәа рымихит.


ЗАҞА АХӘААХӘҬҨЫ УИЕИҦШУЗЕИ!

– Иабыкәу, дад, абра ашьал-касқәа ахьырҭиуа адәқьан ахьыҟоу? Сеимдан – избом, арахь маҷкгьы сыццакуеит… – иҳәан, Очамчыра аӡбаҩ дахьтәаз ашә ихы ныҩнакны дҵааит Чаҵә Чагә. Аӡбаҩ ишә амҩаду авсны ицон.

– Исыздыруам, сара схәаахәҭыҩӡам, сыӡбаҩуп! Акасқәа ахьырҭиуа сара издыруеит ҳәа угәы изаанагеи?!. – ихжәаны даацәажәеит уа итәаз ачынуаҩ-аӡбаҩ, ахаҵгылара усгьы иҽазимкит. Ари зуаҩхжәарала аӡәырҩы ирдыруаз ӡбаҩ-ҵарҭышагаҩын.

– Абра сшавсуаз уанызба, хәаахәҭҩык сихҩашьалан суазҵаан... Ахәаахәҭыҩцәа дара-дара еибадыруеит усгьы… Ҳаи, анцәа ишәиааит, заҟа ахәаахәҭҩы уиеиҧшузеи!.. – иҳәеит Чагә аҭакс.







16

ЧАГӘ ДДУКАТУП

Очамчыра инхоз аҭуџьар беиа Мысҭаф имаз-ихӡыз зегьы, ашәи ақәшәазшәа, илықәблаа ицеит.

Аҭуџьар игәы ҧжәо, ихы ҧжәо даанхеит. Наҟ-наҟ ишыҟаиҵашаз дазхәыцуа, итәы зқәу игәаларшәо дышнеиуаз, ихатәы крыфарҭаҿы зны уалла ҳәа Џьарнас захьӡыз нхаҩык хә-кәтаҕьк шиҿеиҵахьаз ааигәалашәеит.

– Арҭ ахәкәтаҕьк уи аахыс исымазар, ҩышә кәты рхылҵхьазаарын! – иааиҧхьаӡеит акаҷбеи-блы. Нас Џьарнас дахьынхозгьы идыруазаарын, ауаҩы диниҵеит, абас ауп, абриаҟара стәы сиҭааит, мамзар, аус дасҭоит ҳәа.

Џьарнас акәытқәа изанын, аха ҩышә изҭодаз, мап икит. Очамчыра итәаз аӡбаҩи Мысҭафи еибадыруазаарын,
иааицәажәан, ҩышә кәты Мысҭаф иоуратәы, убри ахьтә абжа ҧараны иара аӡбаҩ иго иҟаларатәы аусқәа шьҭырхит. Аха ари Џьарнас акры идыруама, ас ҟалап ҳәа игәгьы иаана-гома.

Рацәак мырҵыкәа Џьарнас аӡбарҭахь иҧхьан иусқәа зеиҧшраз, иқәыз ауал заҟа анаӡын ҟанаҵаз, ишшәатәу уҳәа зегьы иарҳәеит.

Џьарнас иҟаиҵара изымдыруа дхынҳәит. Ихы кны дхәыцуа дыштәаз Чагә данааигәалашәа, инықәыршәны дцан иҟаз зегьы иеиҳәеит

– Сара сузықәгылоит дукатс, хьчаҩыс, – иҳәеит Чагә. Аусӡбара аҽны аӡбаҩ убас имҩаҧигон, аҭуџьар итәы

иагартә еиҧш. Ишьҭадаз ақыҭа нхаҩ – ҩышә кәты наган иқәырҵон.

Аҵыхәтәан Чагә ажәа иган Мысҭаф иахь ус днаҵааит:

– Ишуҳәара, уххь згеит, акәтаҕьқәа ус ижәны акәу, ихырпыҟҟаланы акәу ишиҿоуҵа? Мамзаргьы ажәра рыгзу?
– Ажәра шҧарыгыз, зынӡа ибзиаӡаны ижәын!

– Нас ус акәзар, сара иахьынӡаздыруа, ижәу акәтаҕьқәа акәҷар рхылҵуам, Џьарнас ҩышә кәты зишәарызеи?!
– Ус акәым, исҿыҵашәеит, акәтаҕьқәа мжәӡакәа ауп ишисҭа, ишаӡаз ифеит! – дааҳәит аҭуџьар.


17

Чагә аӡбаҩ ихы наиқәикын:

– Мысҭаф иашшыҧхьыӡ мап ацәкны, ахараҧса иршәатәуп. Раҧхьа акәтаҕьқәа зжәит иҳәеит, нас дааҳәын иаӡан иҳәеит. Азин изҭада икрыфарҭаҿы крызфарц инеиз акәтаҕь аӡа иҿаҵара? Ахәаахәҭра аҧҟарақәа еилеигеит, ахараҧса иқәҵатәуп!!.

Еизаны итәаз ауаа ааибарччеит. аӡбаҩгьы ҽырчча ныҟаиҵан ус иҳәеит:

– Ибзиоуп нас, Џьарнас иифаз ахәкәтаҕьк ишифаз еиҧш изтәу изирхынҳәааит, сара абриала аус асыркуеит.


ДЕИЛАҦСЕИТ ҲӘА САРҲӘАН…

Адунеи иқәу ауаа зегьы абзиақәеи ацәгьақәеи ҳәа ишоит. Аха иҟахуп зыцәгьеи зыбзиеи еиҟароу ҳәагьы. Абас иҟаз дреиуан Лыҟә ҳәа Чагә иидыруаз аӡәы. Уи Аҟәа аӡбарҭа аҟны маҵура шьахәк дахадыргылазаап.

Чагә аҟәа дыҟан, ари аниаҳа, дызбап игәахәын, дныдгы-леит.

– Уаазцазеи? – дҵааит Лыҟә.

– Узбарацы, – иҳәеит Чагә.

– Сбара сыздырцәом, аха џьара акы уамыргәаҟуа уҟам, убри азы акәхап узаазгьы… – даацәажәеит амаҵура зырҭаз.

– Ҟоҳ, ишҧоуҳәоу, Лыҟәхеит, узбарц смаакәа, уздыруаз шьоукы деилаҧсеит ҳәа сарҳәан сааитеи! – иҳәеит Чагә, дындәылҵынгьы дцеит.


УРШЬЫЗ ЏЬЫСШЬАН...

Ҧхны шоура мшык азы акәын. Чагә Аҳалӡга ахықәала амҩаду даныланы аҩныҟа дцон. Днаҧшызар, амҩаду зыҵгаз ачамҳа ашәшьыраҿы аӡә дыхәхәаӡа игәы ҩарханы дшышьҭаз илаҧш наиаахеит. «Дыцәоу, дыршьу?!.» – игәы иааҭиҳәаан, днеин днеихагылт.


18

Аҵла дыҵаиан дыцәан еицырдыруаз абаҩдан, аашьаҩ Маач ҳәа аӡәы. Уи аҵла амахәқәа иркылҧханы иҿаҧхоз амырхәага хьаасгьы имкыкәа, иҧынҵа ду иахаабыцуаз амҵқәа зынӡагьы имбаӡо, ихы хаҳә ҟьаҧсак иқәҵаны акәын дшыцәаз.

– Маач уоума?!. – ибжьы ааиргеит Чагә, аха ицәаз дмааҧшит.

– О, Маач, уааҧшы!.. – ибжьы еиҭанаиқәиргеит Чагә, аха Маач дааҧшуамызт.

Маач иаарҧшра шуадаҩыз здыруаз Чагә ихылҧа ааихи-хын, аҧсраҿы еиҧш ихы даасуа, ибжьы рдуны ишьҭаз иҵәуара далагеит.

Чагә ибжьы гәаҩа Маач ихәдабжьы аҵанарӡын, Маачгьы ацәа даалҵны, дгәааны Чагә дизыҧшуа, ҿааиҭит:
– Иууазеи, уара, Чагә, уеилагама?! Сыҧсы шҭоу умбаӡои?!

– Ҟоҳ!.. Уҧсы ҭоума, рыцҳа?! Ҳаи, анцәа иара иџьшьоуп! Абрагьцәа уршьыз џьысшьан… – иҽеиуатәны даацәажәеит Чагә. Нас ус нациҵеит: – Ухала заҵәык угәы ҩарха, арашәараамҭа ҟаимаҭха, абра ар рымҩан аҵла амҵан ушышьҭаз анызба, Анцәа иумҳәан,аха аӡәы уишьыз џьысшьан...


ИХАГЫЛАРҬА РМОУР ҲӘА УШӘОУМА?!.

Хакәыцә даамысҭан. Уи иаҟара иауз ауаҩы иҧшаара уадаҩын. Убри акәын бзиарас ҳәа дызлаҟаӡазгьы. Ҽырхықәымҵак, уаҩ хжәак иакәын. «Хжәа» ҳәа иныҵакны анхацәа изырҳәон.

Хакәыцә данҧсы, аамсҭараҿы ишаҧыз еиҧш, аиныхра ду ҟарҵеит.

Аҧсыжра аҽны инеиуаз-иааиуаз рзы Чагә еилыргаҩыс ддыргылеит. Уи игәыла Ҧлыи Шьханыҟәа бҕакҩын. Еимҟьарак инақәыршәаны Шьханыҟәа, Чагә илаба кны да-хьгылаз днаидгылан, даахәыҭхәыҭит:


19













































20
– Усоуп, аха... – иҳәеит Чагәгьы.

– Ус акәзар, иахәҭоу акгьы ҳәатәӡами?

– Изҳәода?..

– Уара!

– Хәҷык иҧшӡамхар ҟалап, аха… – дааиҧхьхәыцит Чагә. Нас Шьханыҟәа илымҳа дынҭахәыҭхәыҭит. Шьханыҟәагьы ихы ааирҵысын, аҵәуацәа аазыдгылаз истол ахь иҿынеихеит. Урҭ хәҩык ыҟан. Убарҭ ирышьҭагыланы аҵәуаҩцәа рацәаҩны ашҭа иааҭалеит. Ишаҧу еиҧш, рызегьы астол ашҟа рҿаархеит.

– Чагә ауаа рацәаҩны иааиуеит, хәҩык насышьҭыр ҟалома?.. – ибжьы рдуны Чагә ихы наиқәикит Шьханыҟәа.
– Шьханыҟәахеит, ушҧаҵаауеи, ыы, Хакәыцә заҟа дауз ухашҭма?! – иҳәеит Чагә, ҽырџьашьа ҟаҵаны, – Иаашьҭы ишыхәҩыкугьы, ихагыларҭа рмоур ҳәа ушәома?!
Ари заҳаз, анхацәа, рқьышә ачча аақәххит.


АҲАШҲАТӘАРАҚӘА РОУП ҾЫЗЫМҬУА

Ари ҟалеит Очамыра. Ақалақь агаҿала дышнеиуаз уаа ҽеилаҳәа-ҽеилацақәак днарывалт Чаҵә Чагә.

– Уа мшыбзиақәа! – иҳәан, иахьгылаз аҧсшәа нареиҳәеит. Аха урҭ башала еилаҳәаз Чагә иаҧсшәа аҭак ирымҭеит.

Маҷк днаскьан, дааҵәиин, деиҭанарыдгылан аҧсшәа еиҭа нареиҳәеит Чагә.

Аӡәгьы аҭак ҟаимҵеит.

Чагә ари игәы иалсит. Ус акәзар, иҳаибарбап шәареи са-реи ҳәа, ахынтә раан даарыдгылан, аҩы дашьушәа ҟаҵаны, ӡык нкеиҭәаразы иҽирмазеиуашәа дналагеит.

– уеилагама?! – иџьеишьеит аӡәы.

– ауаа ҳахьгыло умбаӡои?! – игәы иалсит егьи.

– Ҳҳашҳатәарақәо џьушьома?! – иҳәеит инаҩстәи. Рыхҩыкгьы ҭуџьарцәан.

– Ҳо, уара, шәыҧсы ҭаҵәҟьома?! Шәҳашҳатәарақәаз џьысымшьаз анҿышәымҭӡа... – иҳәеит Чагә.


21













II

П А П Ц Ъ А, А Х Ъ А % Ь А Ц Ъ А,
* Ш Ы Ю Ц Ъ А




























22

АНЦӘА ИХӘЫ АПАП ИГОИТ

Елыр аҧаарҭахь ауаа маҷҩымкәа инеиуан. Убраҟа, ауахәама аҩнуҵҟа, зегьы иахьырбарҭаныз аҧара зҭарҧсоз сындыҟәрак гылан, хыхь ала аҭаҧҟарсҭа аманы. Убрахь акәын инеиуаз зегьы аҧараҿырп ахьҭарҧсоз.

Чагәгьы дмаҷын, абрахь днеит ҽнак зны. Ауаа дрылагыла, гәаран дықәгыланы дышнеиуаз, иҧарақәа асындыҟәра иҭамҧсакәа апап иџьыбахь рҿынаирхеит.

– Арахь акәым, – иҳәеит игәы иамыхәаӡо апап, – анцәа ирҭо аҧарақәа абни ашәындыҟәра, еиҧшны игыло аиқәаҵәа қәацә иҭарҧсоит, убрахь иҟаҵа!

– Сҧарақәа аиҭаҵра бзиа ирбаӡом, – аҭак ныҟаиҵеит Чагә. – Уажәазы уа иҭалоит, аха нас арахь ииасуеит. Иаҳа еиҕьӡами ишиашоу иҭалар?!

Аҧаарҭа инеин иҩнагылаз ауаа Чагә ари ииҳәаз анраҳа иааибарччеит, изгәамҧхазгьы дҟалазар акәхап, аха.



ЏЬАНАҬ УЦАР СҬАХУП!..

Чагә дмаҷын, аха иӡбахә гахьан. Ашықәсан ашьхашә рацәаны илбаарган, иман Очамчыраҟа аџьармыкьа ашҟа дцеит.

Ашә шиҭиуаз, ижакьа ҵаҕаӡа, харантә иидыруаз Кәымтыт ҳәа аӡәы днаидгылеит. Уи дыҧшҩын, убриалагьы ихы ныҟәигон. Дахьҧшуаз заҟа иуҭалакгьы игон. Жәабагь игон, шәкы иуҭаргьы, еилазар, иҧырганы исырхынҳәуеит ҳәа далагомызт, ишеибгаз игон. «Аҧырга зымго – џьанаҭ ицоит!» – иҳәон иара.

– Ашьхашә бзиа сҭахуп, заҟа ҳәа иуҭиуазеи? – дҵааит Кәымтыт.

– Шәхак х-ҟәрышьк, – иҳәеит Чагә.
– Ибзиоуп, иреиҳаӡоу ашәхак сзалх! – иҳәан, иқьаса-ҧараҭра аацәырган аҭаҧшра дналагеит Кәымтыт. Такәы


23

деимдон, аха дзышьҭаз ахҟәрышьк анимба, абазк ааҭиган игәы иамыхәаӡо Чагә иахь инаирххеит:
– Усҭ, ҟәрышьк сызурхынҳәуеит!
Чагә ашәхак Кәымтыт ииркын, уаҳа ҧыргагьы иимҭеит. Кәымтыт иқьаса амыркӡакәа икны ҧыҭк дгылан, нас

иџьашьаны, игәгьы иалсны, даацәажәеит:
– Еицырдыруа аҧшҩы сыргылан сумоуп, сырҧшны… Аҟәрышь умырхынҳәӡои?!
– Саргьы аҧшышьа сҵеит, саргьы сыҧшҩуп! – иҳәеит Чагә.
Кәымтыт иџьашьаны Чагә днеиҿаҧшит.
– Аҧшҩцәа усоуп ишыҟоу, – иажәа инациҵеит Чагә,– рнапаҿы инаддырклакь, иҧараз-ишьараз, ишеибго иргоит, иуқәнаго аҧырга урҭаӡом, ыы, уара уакәӡамыз аҧырга зымго, џьанаҭ дцоит ҳәа сазҳәоз?! Аҧырга усҭаӡом, уаргьы џьанаҭ уцарц сҭахуп!.. – иҳәеит Чагә.

Ааигәа игылаз, Кәымтыт гызмал-каҷбеи дыздыруаз, дыззымдыруазгьы, ари аҩыза анраҳа, иааибарччеит. Кәымтытгьы Чагә иӡбахә имаҳацкәа дыҟамызт, имакра аҧсам иӡбызар акәхап, ишәха ду иман дцеит.



НАРЦӘГЬЫ АДГЬЫЛ АҞНЫ ЕИҦШ ИҞОУМА?!

Аҭырқәа Мамеҭ аӡлагара дахатәан. Уи иара ихатәы акәын. Убри адагьы муллак иаҳасаб ала дырдыруан. Абри амуллара уи аӡлагара аасҭагьы ахашәалахәы инаҭон.

Амулла Мамеҭ иӡбахә лаҳаит Чагә изааигәа инхоз Мсыгәда ҳәа ҭакәажәык. Убри иҟынӡа дцарцгьы лыӡбит, аха, иабаҟоу, аҭырқәшәа лара илыздыруамызт, иаргьы аҧсшәа изҳәомызт, изеилибамкаар ҳәа дацәшәеит.

Мсыгәда дышхәыцуаз Чагә аҭырқәшәа шидыруаз аалгәалашәеит. Днеин диҳәан, амулла Мамеҭ иахь длыман дцеит.

Мамеҭ аӡлагараҿ акәын дахьыҟаз. Абра ианнеи, Мсыгәда лхәырџьан аҿаҳәага амахәыҷ ааҧлыртлан, иҟаҧшьӡа иӡны


24

акәты ааҭганы амулла инаимҵалҵеит. Акакан, алаҳарҩа, араса уҳәа анцәа илирбаз зегьы изналгеит. Хазы аҧара илҭеит. Нас дызнеиз, дзыргәаҟыз иалҳәеит.

Амулла Мамеҭ, Мсыгәда данылзыӡырҩ ашьҭахь, иҟәырҟан ааиртын такәаамҭа дахәаҧшуан.

– Шәыҩны азааигәара аҩсҭаацәа амоуп, убарҭ роуп быҧхыӡ бааҧсқәеи баазыниоу агәаҟрақәеи зегьы зыхҟьо. Сара амулла-шәҟәы бзыҟасҵоит, уи быманаҵ аҳаҳаи акы бацәымшәан, зегьы ықәнацоит. Амала дара ибцәырӡарц иалагоит, ибыцәмыӡааит, еснагь быхәда иахаз! – иҳәан, амуллашәҟәы иҩит. Нас ацәашьаршь ҩакәыршаны, иреицарсаны иҭаӡахны илиҭеит, лыхәда ахаҵара ада ус амамкәа. Аҵыхәтәан, даҽа мызкы ашьҭахь баароуп, бшыҟалаз-бшанылаз сабҳәароуп, сназыцҳаша акы бзаагаргьы бзиоуп ҳәа леиҳәеит.

– Абри ҳара ҳдунеи аҟны аҩсҭаацәеи аџьнышцәеи рацәоуп, нарцәгьы иҟаларушь, ранаџьалбеит?.. – амулла днаиазҵааит Чагә.

– Нарцәгьы аҩсҭаацәа ыҟамк әа, џьанаҭҵәҟьа изҭа-лом, аха… Зны-зынла рҽырҩашьан ианҭалогьы ҟалоит, рҳәоит, – иҳәеит Мамеҭ, ари сзацәажәо ауаҩ гаӡа иоуп ҳәа игәы иаанаганы.

– Ус акәзар, нарцәгьы муллада уаҩы дхәарҭамзаап убама, џьанаҭгьы иҭаӡами амуллацәа? – дҵааит Чагә.

– Муллада џьанаҭ зхәарҭоузеи! – аҭак ныҟаиҵеит Мамеҭ, инацәа ажәҩан ахь ирххо. – Адгьыл мацара аҟны акәым, урҭ ажәҩан аҟынгьы ауаа рыхәшәтәуеит!

– Ассир, изуҭац иҭ ҳәа!.. – иҳәеит Чагә. – ус акәзар, нарцәгьы адгьыл аҟны еиҧш иҟоума? Убраҟагьы амуллацәа рхәы иаҵаланы ирызнаргоушь?!


ЧАГӘ АҦСЦӘАҲА АҴАРҬЫШ ИИҬОИТ

Уи ашықәсан ачымазара ссақәа рацәахан Чагәгьы игәы бааҧсхеит. Иаргьы хьҭак сылалан сеицәахар аҵкыс иӡбын, дышьҭалеит. Усҟан дқәыҧшын.


25

Аҧшҩы Ҟрымса ари анлаҳа, дшашьцылахьаз еиҧш, сагьизаҧшып, аҧшраҧсагьы рымсхып ҳәа, ачымазаҩ усгьы днеин дылбар акәын, чмазаҩбараҳәа дцеит.

– Жәытә нышәынҭрак азааигәа аҧсы-лаҧш ҕьы иҧырхагахеит, убри ауп игәы зыбааҧсха… Дҿарҳасуоу?
– ҽхырҵаа ҟалҵеит Ҟрымса дахьнеиз. – Сизаҧшышан, аха хьаҷаҷҧсада иауам, рҳәоит… Ааит, дҭарблааит аҧсцәаҳа!..

– Ааи, ус акәгәышьоуп, Ҟрымса, аха, иабаҟоу, багхеит: ахьаҷаҷҧса ҳәа бызҿу аҵарҭыш, иара аҧсцәаҳа ихаҭа исҭахьеит, – иҳәеит Чагә. – Шьҭа такәаамҭа сымҧын дықәло ббарым, усоуп ишеибаҳҳәаз. Амала, бара абас бхы ахьбырааҧсаз иҭабуп ҳәа басҳәоит.



ЏЬАНАҬ УАРА ИУМАЗ, АҞӘБАР САРА ИСЫМАЗ!

Цхаҧшынк азы акәын.

Ахәаџьа Есыф диасны дышцоз Чагә ишьхымзаҭраҿ ашьхаҧшра дшаҿыз илаҧш наиаахеит. Есыф ари аниба, даҩсны дцозма, даамҩахыҵын Чагә иашҭа дынҭалеит – асаранџь цха, акыс бзиа ибон, ифарц иҭаххеит.

Есыф дзыниахьо-дзынҧахьо, нас арахь дзымҩахыҵыз ацха иҧшьарц иҭахын азы шакәу уҳәа ажәабжьқәа реиҳәеит. Жәытә ҧсуа ҵасла, ацха зыҧшьоз ҟәбарк азна асаранџь ирҭон. Уи акәын Есыфгьы ииҭахыз.

Ишаҧыз еиҧш, Есыф ацха иҧшьеит, изхара асаранџьгьы ифеит, дандәықәлагьы исаранџь мацараха аҟәбар азна ацха неидыркит.

Есыф иҟәбар иҩыҵракны агәашә аҟынӡа данынаскьарга, уаанӡа ииҳәахьаз азмырхакәа, абраҟагьы жәабжьҳәараха исит. Уи иҳәеит иара иҩыза ахәаџьа-мшы дышмаҷу, днымҩахыҵны абас зыцха иҧшьоу зегьы заҟа абарақьаҭра роуа, ишыманшәалахо. Уимоу, имҧсуа аӡәгьы дыҟам, ианҧслакгьы џьанаҭ гыларҭас ишроуа атәгьы реиҳәеит.

Чагә ахәаџьа гызмал изыӡырҩра игәы анҧнаҵәа, «Арахь исырбеи!» – иҳәан, иҟәбар ааимихит. «Ҳаи, рыцҳа, исҳәаз


26













































27
игәы арҧшааӡазаап, еиҳау аҟәбар симҭо дыҟам!» – ааигәахәт ахәаџьагьы.

– Иҟоу удыруоу, Есыф, – иҳәеит Чагә, – уара уеиҧш ауаҩымш, ауаҩдыр ҟәбар хәҷык азна ацха абаианоушьари. Ҳацха уҧшьеит, сыҧшәмагьы саргьы џьанаҭ ҳцоит уеизгьы, ахәаџьацәагьы џьанаҭ ауп ирҭыҧу, убра ҧҳал дуӡӡак ацха усымҭозар саб сиҧам!.. Уажәазы ари аҟәбар сара исымаз, џьанаҭ уара иумаз!

Есыф игызмалрақәа шиҵыҵыз аниба, ииҳәара изымдыруа агәашә даалахеит.


ҲАЛАЛРАЛА ИҞАНДАЗ…

Аҭара ақыҭан Быҭәы Тариал иҧсхәы руан. Абрахь иааз абыргцәа ашҭаҿы ашәшьыра иҵатәаны ажәытә жәабжьқәа рҳәон.

– Иҳалалу анцәагьы дибоит, аҧсынҵры дугьы ииҭоит,

– иҳәеит ақыҭа папы Кәасҭа-Жакьаҵаҕа. Уи ус хьыӡшьарас, иара иахьимаҳауаз, изырҳәон, ижакьа ахьыҵаҕаз азы. Кәасҭа иҭахын, иара дышпапу еиҧш, абра итәаз акыр збахьаз, акыр заҳахьаз ауаа зырҟәышшаз, иџьыршьашаз ахшыҩ зҵаз акы иҳәар.

Кәасҭа ииҳәаз абра иҟаз Чаҵә Чагә иаҳаит. Уи идыруан Кәасҭа зынӡагьы дшыҳалалмыз, дшыгызмалыз, дышкаҷбеиз, амцҳәарагьы шидыруаз.

– Иуҳәаз сақәшаҳаҭуп, Кәасҭа, аха, – иҳәеит Чагә,

– ҳалалрала иҟандаз Ас ду* аан, цәгьара ҟазымҵаӡо, иҟәба-ҟәшәо адәы иқәыз ҳардәына ҳалалқәа зегьы ҧсит, ҳамхқәа зегьы еимызыҵәҵәоз ахьажь гызмалқәа акгьы рмыхьӡеит, абри зыхҟьазеи?



*Ас ду ауит 1911 шы6ъсазы. Убысйан %ьгьарда ахъ7а, Чагьам щъа иахьашь0оу инхоз Мшьалыи :ьаазым излеищъоз ала, убриайара асы ауит, ала6ъа ашьыжь аюны ахыбра и6ъланы ишуан.


28

РАҦХЬАТӘИ ХАЖӘАК БРЫҚӘИҬУП!..

Ажәытәуаа изларҳәоз ала, жәҩангәашәҧхьара ҳәа ыҟан. Уи захьӡыз уи ауп, ажәҩан аҭаларҭа агәашәқәа ааимҟьаны еимгеимцарак иаанхон. Абри збаз ауаҩы хажәак дрықәиҭын, агәашәқәа акаанӡа дахьӡаны хажәак изҳәар, иҿаҳәатәы ҟалон. Усҟан ргәы излаанагоз ала, жәҩангәашәҧхьара уахынла акәын аиҳарак ианыҟалоз. Жәҩангәашәҧхьара рбаразы уахынла иҷаҧшьон аабыкьанӡагьы.

Чаҵә Чагә иуак, Наҟәоуҧсы* нырцә инхоз, ашьҭахь, мҳаџьырра иагаз, Уазбак иҟны дыҟан. Ҽыла дшааиуаз амҩан ицәыхәло ианалагаӡа, Ӡҟыбыни** Уарчеи рыҧшьан, амшын азааигәара иидыруаз Абыхә Гьадлач иҟны иҧхьара неигеит. Усҟан арҭ аҭыҧқәа зегьы рыҟны амилаҭ уаҩ дмаацызт, аҧсуаа нхон, рџьынџь иахыҵны мшын нырцә иамгацызт.
Абыхә Гьадлач нхаҩ наган, асасдкылашьа уажә ибазма, Чагә ҳаҭыр бзианы иқәиҵеит, акрыфо ажәабжьқәа ахьырҳәоз, уаха ргәылара аӡырҩра атәгьы иеиҳәеит. Чагә ари аниаҳа, ҳцап иҳәеит. Гьадлачгьы асас диҭан, аха, иара асас ихаҭа ас анигәаҧха, мап имҳәеит.
Чагәи Гьадлачи аӡырҩраҿы ианнеи, инеишаз неихьан, агәгәаҳәа амца еиқәҵаны гәарҧк иаваз адәҳәыҧш ҧшӡаҿы итәан. Аӡырҩра деиҳабын аҭыҧантәи аҧшҩы Ҟрымса. Арҭ инеизгьы урҭ рхы нарыладырхәт.
Акраамҭа итәеит, аха жәангәашәҧхьара аурбахуаз. Инеимыҵ-ааимыҵқәарц цәгьа изымбақәазгьы ҟалеит, аха Ҟрымса, ашьыжь шәаҧшь ҟалаанӡа ҳәа, илуамызт. «Шәлымҳа кыдыз, шәлымҳа, – лҳәон лара, – жәҩангәашә анаатуа, ахьхьаҳәа абжьы гоит!»

Шарҧазынӡа абас итәан. Ус, ишымгәыҕӡоз, аҭынчра еилаго, бжьык зегьы рлымҳа инҭасит… Уи ааигәа ин-хоз Гәҭар Аҳмаҭ иҽада аҟаабжьы акәын. Знык ианалага,

*Найъоу8сы – иахьа *сырё, *сыр щъа изышь0оу акъара. **Ёйыбын – Дранда а6ы0а ажъытътъи ахьё6ъа руак.


29

иааҟәымҵӡакәа такәаамҭа иаҳәон. Нас, шьҭа ишәызхоуп аҳәарашәа, аҽааиқәнакит.

– Аҳы, Ҟрымса,– иҳәеит Чагә, – уахантәиашарак ҳазбырҷаҧшьоз абжьы геит, раҧхьатәи хажәак брықәиҭуп!..

АЦХА ЗКУ ИНАПЫ АЛИШЬУЕИТ

Аныхаҧааҩ Кәасҭа Мықә ақыҭан зегьы дырдыруан. Мықә амацароума, абжьуаа рыҟны дыздыруаз маҷҩымызт. Избан уҳәар, уи Мықәтәи абааных аҟны аныха амаа икын. Абра акәын аныхагьы атәарҭа ахьамаз. Жәытәнатә аахыс ус иаауан. Чагә ихаан абрахь ауаа рацәаҩны инеиуан. Араӡны ҧара назгоз дубарын, арахә назгоз дубарын. Иамҵарҵон.

Ҽнак зны аныха абжьааҧны аасҭа ауаа рацәаҩны иаҭааит, аҧарагьы абжьааҧны аасҭа нанагеит. Чаҵә Чагә, усҟан дмаҷын, убригьы абра аҵыхәтәан днеиит. Абааных дныҩналан, аныха иамҵарҵаз аҧарақәа еизганы Кәасҭа иахьықәиҵахьаз днадгылан, акгьы ҟамлаӡазшәа, иџьыба аҭаҵара дналагеит.

– Иҟоуҵоузеи, арҧыс, аныха иамҵарҵаз уалакьысыр ҟалома, уеиланамгои, ҳаҕеиҭа?! – иҳәеит Кәасҭа.
– Иҭабуп уахьсабжьо, – иҳәеит Чагә аҭакс, – аха абри уара аныха иамҵарҵоз аҧарақәа рыла абаатә шьаҟақәа аҵаҵаны акәаскьа ду ургылеит, ныхагь уамкит, ухгьы еиланамгеит, абри шҧаҟалеи?!
















30













III

У Б А С	Е Г Ь Ы Р ) Г Ь Ы





























31

ЛАГӘИ АҞӘЫДИ

Лагә нхаҩ беиан, насгьы аҽхәарақәа илан, дызлаҟамыз абзиарақәа дрылаҟазшәа анаҧшцәа идирбарц дашьҭан.

Уск аҵыхәала Аҟәа дцеит Лагә. Уа маҷк данынха, амла дакын, кры ифаразы иреиҕьыз ҳәа иҧхьаӡаз крыфарҭак дныҩналан аишәа днахатәеит.

– Иузаазгара афатәқәа арбану? – иҳәеит ахәрыҭаҩ, Лагә ишьамхы еиқәыршә дахьахатәаз днаидгылан, иаҧхьа инаганы ихианы ирымаз афатәқәа рыхьӡқәа зныз ақьаад бҕьыцгьы нықәиҵеит.

Лагә аҵара имамызт, дагьзаҧхьомызт, аха итәаз ауаа аҵара змоу аӡәы иакәушәа ихы дирбарц иҭаххеит.
– Абри сзааг! – иҳәеит иара, абҕьыц ианыз раҧхьатәи ацәаҳәа инацәа нақәкны.
– Уаҳа? – дҵааит ахәыҭаҩ.
– Абригьы. Нас иазхоуп, – иҳәахт Лагә, аҩбатәи ацәаҳәа инацәа нақәкны.
Ахәрыҭаҩ рацәак дадымхалеит. Лагә иаҧхьа иааган иаақәиргылт иаабац аҟәыди аҟәыдцәала аӡы аҵакни.
Лагә инаҩсан даҽа столк гылан. Абра итәазаап Чаҵә Чагәи, Аргәын Махьали, Агр Кьагәеи. Урҭ иара ибарҭамызт, аҧарда аҧыраршәны еҩкаашәа иҟан. Дара аҧарда иавҵыҧшны Лагә иҟаиҵақәоз рбон, ииҳәозгьы раҳауан.

– Лагәхеит, – иҳәеит Чагә, аҧарда ааҧхьаршәҭны, – иудысныҳәалоит, аҵара уҵазаап!.. Амала, ҧаса, уанҵарадаз хҷаҭымзар акгьы уфомызт, уажәы, аҵара ануҵах, ара Аҟәа уааны ҟәыдымзар акгьы уфом, измаанахарызеишь?!

АҦАРА СЗЫРҦСАХЫЗ ҬАБУП
ҲӘА ИАШӘҲӘАЛА

Каҷбеи ҳәа Гәыҧ ақыҭантәык Очамыраҟа уск аҵыхәала иҧхьан, дҭаркырц дныркылеит.

Аус ианахәаҧшуаз аҽны Чагә идырцәа ицырхырааны Каҷбеи ихы дақәиҭыртәыртә иҟаиҵеит, уи акгьы шихарамыз деилиркааит.


32

Ауаҩы ихьӡ деиҧшхоит рҳәоит, данеиҧшымхогьы ыҟазар акәхап, аха... Каҷбеигьы зыхьӡ еиҧшқәаз дреиуан, дуаҩкын. Ари Чагә имдыруаз, аус иалган ианаадәылҵ, Каҷбеи днаид-гылан:
– Каҷбеи, абратәык итәы сықәуп, ишумоу здыруеит, исаҩумган, ҳаннеилак иусҭоит, аҧара сырҧсах!.. – иҳәеит.

«Исырҧсахыр еиҳагьы еиҕьуп, аҽыҵга соуеит, усгьы џьаргьы иназгарц сгәы иҭамызт, аха»… – иӡбын, заҟа иҳәаз иирҧсахт.
Рацәакгьы мҵит абри ашьҭахь, Чагәи уи ицыз иҩызцәеи Ҷаралаа рыкрыфарҭаҿы фатәы-жәтәыла иқәырҭәаа аишәа иахатәан.
– Изеиҧш чеиџьыка бзиоузеи, Чагә, иаҳзыҟоуҵаз, анцәа уиныҳәааит!
– ачеиџьыка амч аманаҵы ахьӡ анцәа иуиҭалааит! – абас рҳәон Чагә иҩызцәа.
– Сара шәысҟәаҵ, изыхәҭоу дышәныҳә, – иаарымеикит Чагә.
– Ассир уҳәоит, уара ҳашҧоуҟәаҵуеи?!
– Изыхәҭоу дарбану?! – инаиазҵааит.
– Аа дахьтәоу, ишәныҳәаша Каҷбеи иоуп, сара саба-тәиу, – иҳәеит Чагә. – Иаҧхьан аҧара симырҧсахызҭгьы, амла ҳшакуаз ҳнымхоз!..



АНЫҲӘАҾА ДУУИ АӡИГАР КЬАҾИ

Шьмаф-шәпа даашьаҩын. Ахаан уи дыццакуа уаҩы димбацызт. Абри адагьы уи аӡигар еснагь иҿакын. Иҧаҵақәагьы аҭаҭын лҩа иашәын иҩеижьӡа, иҧынҵа ду аҵаҟа икыдчаҧалазшәа акәын ишыҟаз.

Уахык зны Лыхны чара дук руан. Ашьаҧаҿы Чаҵә Чагәи Шьмафи реидтәалара ақәшәеит. Аҩыџьагьы араҟа исасцәан, аха еибадыруан.

Шьмаф иҽырхықәҵан аишәа дахьахатәаз изхара анифа, раҧхьатәи аҵәцақәагьы жәабаҟа анижә, иӡигар мыжда ус-


33

гьы ихаҧыц ибжьакызар акәын, иныҟеиҵан, амца наркны инеиҿыҵеикит. Абас қьафла дыштәаз, дагьамхацәеит.

Аӡигар акыр иаун, иаабақәац реиҧш акәымкәа, иҵегьы ироуны иҟеиҵеит. Дызбозгьы иџьашьаны иахәаҧшуан. Аха Шьмаф даныцәа, ибылуа-ибылуа инеин иқьышә иҩадгылеит. Иаргьы ижьицан, ауаҩы шәпа ду, дтәаӡамшәа дҩаҵҟьан, иахьихьыз шыҟаз ашырҳәа инапы аҿынаирхеит. Амца зкны иқьышә ибжьаҷабны иҟаз аҭаҭын инапы анааха, иҧынҵа аҵаҟа инадырҩазыланы, аҷышә дарганы, ацҧхьқәа картата иҩықәнаҵеит, иҧаҵақәа рбылфҩгьы лаҳа-лаҳауа иаагеит. Ихы ырҭрысны ианааиҟьа, Цәыхь ҩбагьы ихьт ҳәа, ихылҧарч ду леихҟьан, Чагә иаҧхьа аҩы зҭаны еиварҧшьыхаа иқәгылаз аҵәцақәа хыла-гәыла иааиланаҵеит.

– Чагә, уаҵәцақәа каужьт, уаҵәцақәа!.. – ҿааиҭит нырцә итәаз, цәажәарыла ргәы ҧызҵәахьаз аҭамада.
– Ҳаи, уара, иҟалазеи уа?! – нахьхьынтәгьы аӡәы ибжьы ааиргеит.
Чагә Шьмаф иеиҧш ҟазҵоз ауаа ҳаҭыр изрықәмызт, иара уахатәи рҭамадагьы иҽхырцәажәарақәа, иажәа роурақәа иҭахымызт азы, иҟалаз аниба, ибжьы ҩеиҵыхны ус иҳәеит:

– Акгьы ҟамлеит, шәыххь згеит. Шьмаф иӡигар ау ду аҭамада иныҳәаҿа аҵкыс икьаҿхеит!


УАРҦЫС БЗИОУП СҲӘАРГЬЫ ИХОУҵОМА?

Базрыҟәа Уатаҧтәын. Ҽнак дышнеиуаз Мықә дахьнырыз, Уатаҧҟа ицоз Чагә дааиҧылеит.

– Иухьзеи, Базрыҟәа, улахь еиқәышьшьы? – днаҵааит Чагә, аҧсшәа анеибырҳәа ашьҭахьы.
– Аҧҳәыс ҳәа иаазгаз дҽеимхеит… – иҳәеит Базрыҟәа, илахь иаҳагьы инеиқәҵаны.
– Дааугаанӡа дубар акәын…

– Дзымбакәа, аха абжьацәажәаҩ данирҽхәаӡа, акәыз џьы-сымшьеи…


34

– Аӡә иагьа иҳәап, – иҳәеит Чагә, – Базрыҟәахеит, абри сара иубо аччиагьы иуеиҕьу дыҟам ҳәа уасҳәар ихоуҵома?!


ЗНЫК АМЦ СҲӘАЗАР АТӘЫЛА БГАМА?!

Чаҵә Чагә Анкьыса* дыҟан. Дхынҳәны аҩныҟа дшаауаз, Баҭым иидыруаз дәқьанк аҟны аҧҳәыс еимаақәа шырҭиуаз ибеит. Аҧсныҟа сыҧшәма ҧҳәыс илызназгар лгәы ҟанаҵап игәахәын, ихәҳаит.

– Аимаа ахә иахашәалаз аҧарасса сзыргьежьра ухашҭит ҳәа сыҟоуп, иабазгеи избаӡоумеи?! – иџьыбақәа дырҭаҧшуа, ахәаахәҭҩы днаиазҵааит Чагә. Уи идыруан, ари адәқьан зхатәыз ахәаахәҭҩы Ҳасан аҧаразы даара зыҧсы цәгьаз аӡә шиакәыз, аахәаҩцәагьы амц ишижьалоз.

– Чагәхеит, исмыргьыжьыкәа шҧаҟалоз, саагылазар ахәаахәҭра саҿуп, уџьыбақәа цқьа урҭаҧши… – ҿааиҭит игәы намӡауа Ҳасангьы.

Чагә иџьыбақәа дшырҭаҧшуаз, ахә иахашәалаз аҧарасса ааҭигеит.

– Уџьыба ишҭаз иумырхынҳәӡеит ҳәа сыгәра угомызт, иубама уажәы сиашара?! – игәы иахәаӡаны даазыҽхәеит ахәаахәҭҩы.

– Ҳасанхеит, уаагылазар ахәаахәҭра уаҿуп, ҵабырг умҳәаӡацт, – иҳәеит чагә дахлафаашәа, – сара абыржәык амц сҳәазар атәыла бгама?!


УҨНЫ КАСЫЖЬЫР ҲӘА СШӘОИТ АКӘЫМЗАР…

Басил зеиҧш думбоз аашьаҩык иакәын. Дагьҽхыр-цәажәаҩын. Аҩыжәрагьы бзиа ибон. Анкьа зны иабду иргылаз ажәытә кәасқьа ахыб ақәбааны аарла аҧсы ҭан,

*Ангиса (Анкьыса9 – А3ара ийоу 8суа 6ы0оуп, уажъы Ба0ым а6ала6ь иа7анакуеит.


35

иҧацха еицаҟьахахьан. Иара иакәзар, иидыруаз-дыздыруаз иуа-иҭахы ҳәа ӡәыр дыҟазар, шәызбоит ҳәа ҽыҵгас иҟаҵаны, ҩыжәра дрылан. Абжьааҧны амшын ҿықә аҟны игылаз алакациа дуқәа дрымҵаианы, аҧша ашәшәаҳәа ирсуа, дыцәан. Абри инымха-хымҵәара аҵыхәала иҧҳәыси иареи егьараан аимак роухьан.

Хәылҧазык Чагә Басил имӡырха аҟны дынҽыжәҵит.

– Аҧхьа уца, Чагә, аҧхьа!.. – иҳәеит Басил, акәаскьа амардуан инеин ианнадгыла.
– Уара уаҧшәымоуп, уара ухал! – имуит Чагәгьы.

Басил данхала, Чагә уи дишьҭагыланы иҿынеихеит. Аха абжара дҩеиуаны, ицәылабаахьаз аҕәҭаса ҩаиҵаҧҵәан гәаҵаҕара, дцәыҕьҕьа-цәыҧҧы, дыҩҭабгеит.

– Унапы сыҭ Чагә, унапы!.. Уеибгома, абааҧсы? Арахь ухал!.. – иҳәеит Басил, Чагә инапы ииркырц дааханы.

– Ахалараз схалап, иалухузеи, аха, Басил, абри сара сеиҧш знырҳара дуу аабыкьа ӡәыр дуҭаахьома?
– Мамоу!..

– Ус акәзар, баша уагьсмыҳәагәышьан, уахь схалаӡом!

– Избан?!

– Уахь абарҵахь схаланы уҩны касыжьуама, иаҳа еиҕьуп, абра сахьыҟоунтәи сзааз аҵыхәала ҳаицәажәап.
Абас Чагә анымха-хымҵәа Басил дирҧхашьеит.




ИАН ЛЕИҲА ДЕИҔЬХЕИТ...

Кәыбраа Анҭика ҧҳәыс бзиан, акры еилызцоз ҳәа дрыҧхьаӡон, аха лыҷкәын Џарда ахшыҩ азы анцәа дрыцҳаитәгәышьеит. Илымҳақәагьы дуны аҟаб быҕьқәа реиҧш, данныҟәозгьы дҩацә-ҩацәуа акәын дшыҟаз.

Ҷлоу Ҵәыџь Данаҟеи чара иман. Ашьаҧахь инарҧхьаанӡа асас ҳәсақәа рацәаҩны акәаскьа абарҵа ацәарҭаҕәы хәхәа иқәтәан ицәажәон. Абра дыҟан Анҭицагьы.


36

Анҭица данынаҧш, агәашә аартны ашҭа инҭалаз Џарда лылаҧш наиқәшәеит. Лара цқьа дрыздыруамызт, насгьы ааигәа аҳәсахәыҷқәа гылан азы:

– Шәыҧшишь, бара, ани агәашә иааҭалаз арҧыс ацха-ҧшшәы сахҭан кьаҿ ишәу ицәа ишақәшәо, дыш-ҧеинаало! – лҳәеит.
Абри лҳәони Чагә акәаскьа иаадәылҵымҭеи еиқәшәеит. Уи Анҭица дидыруан, илҳәаз лџьимшьазт, даацәажәеит:

– Уи саргьы дыздыруеит, Џарда ихьӡуп, даара иҟәыбҷо, ахшыҩ змоу арҧысуп, иан леиҳа деиҕьхеит…


УАЛАГАР ИУЗСАҲӘАРУ?

Чаҵә Чагә Ҷоутәыла аҧсуаа ахьынхо Анкьыса дыҟан. Дхынҳәны Аҧсныҟа дандәықәлоз, Баҭым ахәҷы-мыҷқәа ахьырҭиуаз касы ҧшӡак ибеит.
Аҩны иназгар, сыҧшәма лгәы иахәап, кәтыжькгьы аласфап иӡбын акасы ааихәеит Чагә. Аха игәеиҭеит адәқьан иҵагылаз ахашәала аҿырпы анизиргьежьуаз абазк шагижьыз.
– Абазк агжьны исуҭеит, уахәаҧш… – иҳәеит Чагә.
– Ус шҧаҟалоз! Сара аҧышәа змоу жәытә хәаахәҭҩуп… Ибзианы иҧхьаӡеи! Маҷк исцәеилагазаргьы ауеит… – иҳәеит ахәаахәҭыҩ гызмал.

– Ҳасанхеит, уара узлажәытә хәаахәҭҩу ала, иуцәеилагаргьы ҧхашьароума, – иҳәеит Чагә. – Амала,

абас, уара уеиҧш аҧышәа змоу ажәытә хәаахәҭҩцәа ианырцәеилаго, дара ирзыфеидахартә еиҧш ирцәеилагоит, абри зыхьҟо уалагар иузсаҳәару?
Ҳасангьы алафҳәарақәа илазаап, Чагә иабаз ааизирхынҳәын:
– Сара исхароузеи, иара хынҳәырц аҭахымзар? – иҳәеит.

– Ус аҳәазма?
– Аиеи!

– Уара, ус шәеицәажәоу шәыбжьы смаҳаӡеитеи?!. – иҳәеит Чагәгьы.


37

УАХЫК АЛА ЗАҞА ИУЦЛАЗЕИ!

Агәабааду* ақыҭа инхоз Арыш Қәасаџь иҩны ачара ыҟан. Ауха ианеилгақәа ашьҭахь, ахарантә иҟаз асасцәа, ишаҧу еиҧш, аҧшәмеи уи игәылацәеи рыҟны иша-шаны ишьҭарҵеит. Харантә дмааит, аха убарҭ дрылан Чаҵә Чагәгьы.
Зегьы цәамҭхаа ианалаз аамҭазы, Чагә бжьык даанарҧшит.

Агаз лампа ырҭаан иаркын. Убри днадибаалт иахьыҟаз аҧшәма игәыла, аҕьычра бзиа избоз Луман ҳәа аӡәы. Уи Чагә икәымжә ҿыц ишәиҵан, аибаркра даҿын, аха дызҭаӡомызт.

Луман ицәаҩақәа здыруаз Чагә иҟалаз еиликаан, ҽырцәамхьа ҟаҵаны ихы дааҩахан, ҿааиҭит:

– Ҳаи, Луманхеит, уахык ала заҟа иуцлазеи?! Лумангьы акәымжәы ишәыхны наҟ инышьҭеиҵеит.


БАХӘАЖӘ УАКӘӠАМИ?!.

Чагә ҕәҕәала игәы бааҧсны дышьҭан. Ҽнак ачымазаҩбацәа шидтәалаз Бахәа захьӡыз аӡәы, уаҩыхҧарак, абраҟа чмазаҩбара ҳәа днеит. Ақыҭан уи Бахәажә ҳәа ишьҭан, иара иахьиаҳауаз ус рҳәомызт акәымзар.

Зқьаф ҕәҕәала иҟаҵаны иҟаз Бахәа, ачымазаҩ днеихагы-лан, ушҧаҟоу Чагә ҳәа, ибжьы хҵаӡаны ҿааиҭит, аха Чагә аҭак ҟаимҵеит. «Уиҟәаҵ, дҭанагалан дыҟоуп!..» – рҳәақәеит итәазгьы, аха Бахәа даҟәыҵуамызт.

– Чагә, ушҧаҟоу сымҳәеи?! Анцәа духәап!.. Цқьа уааҧши, судырма? – дҩеихаҟааит ҩаҧхьа, ибара дшааиз иирбаразы.

– Чагә аҭак ҟаҵара илшартә дыҟамызт, аха акы иҳәаанӡа Бахәа дшиҟәамҵуаз ибон азы, имч ааизиган:

– Узбартә сыҟам, аха, анцәа ииныҳәаз, Бахәажә уакәӡами?!. – наиеиҳәеит.

Бахәагьы ашьшьыҳәа дааҭынчхеит.

*Агъабааду – Агъыбеидыиа ажъытътъи ахьё6ъа, Агъабаадъы, Агъабаады щъагьы рщъон.


38

АНАСЫҦДАРА ЗЫХҞЬО

Ҧлыи Шьханыҟәа Чаҵәқыҭ аҳаблан Чаҵә Чагә дигәылан. Уи акры еилзыргоз аӡәы ҳәа дрыҧхьаӡон.Наҟ ажәытәӡан ҧлыи еиҧш ҧлеигьы рҳәон.

Ааҧнык азы, усҟан иара иарҧысымҭа дҭагылан, Шьханыҟәа Чагә иҟны днеин, Мықәынӡа усыцца ҳәа иеиҳәеит. Усҟан аҧҳәысҳәара ҳәа ыҟан. Арҧарцәа ҽыжәлан ицаны аҭыҧҳацәа рбон, ртәашьа, ргылашьа, рыцқьашьа гәарҭон. Иалырхыз, уашьҭан лҭаацәа ауаа рзышьҭны ажәа рнырҵон. Шьханыҟәагьы ииҭахыз, Сҳандыр ҳәа Мықәтәык иҧҳа дигәаҧхон, Чагә диирбарц, илхиҳәаауа иаҳарц акәын. Хьыбла лыхьӡын лара.

Чагә иҩыза бзиа ас аниҳәа мап икуа дыҟазма, иҩҽыжәлан Мықәҟа ицеит.

Мықә Сҳандыр дахьынхоз ашҭа агәашә аҟны ианнеи, Чагә ибжьы ааиргеит, алақәагьы аху-хуҳәа иаареишит. Иааиз анырба, Сҳандыр иҧшәма ҧҳәыси иареи нарҧылеит.

Хьыбла амаҵурҭаҿы абысҭоура даҿын. Алашбыжьқәеи асасцәа рышьҭыбжьи анлаҳа, ашьҭахь ала дыҩдәылҟьан, лҽеилаҳәараз акәаскьахь дыҩхаҵәрылт. Уа, луада хәыҷы аҟны, аҧенџьыр днадгылан, лыҩны-ҵкы лшәылхуа, аҳарџь ҧарда далҧшны, агәашәаҿ игылаз днарзыҧшит, лассы сҽысзеилаҳәандаз ҳәа. Дырбарц ишааиуаз аҟара агәҩарагьы лыман.

Чагәи Шьханыҟәеи агәашә аҟынтә аҧенџьыр аҟны зыҵкы зшәызхуаз аҧарда даалырбааит. Уи Хьыбла шлакәыз рдырит. Чагә аҧенџьыр ашҟа илаҧш наршәны, ихы рҵысуа Шьханыҟәа инаиирбеит. Уи иаанагоз ари уара уҩызара даҧсам акәын.

Асасцәа агәашә иҭаланы ашҭа ианаақәла, Хьыблагьы лыҵк ҿыц лышәҵаны акәаскьа дналбаан днарҧылеит.

– Рацәа иҵкы хазыноуп!.. – иҳәеит Чагә. – Ишыхазыназ аҧенџьыр аҟынтәи иаабон…

Чагә ииҳәаз иаанагоз Хьыбла еилылкаан амца налҿықәлеит…


39

– Ҳаи, абри агәҽанымзаара мыжда, – иҳәеит Чагә, аҩныҟа ихынҳәны ианцоз, – заҟаҩы анасыҧдара рзаанагахьоузеи!..

Шьханыҟәагьы уи днақәшаҳаҭхеит.


ЕИБАШЬРА ҞАЛОМЫЗТ!..

Базала уаҩы ишимбац ала дуаҩ шәаҩын. Уи, шықәсы ҩынҩажәижәаба дышреиҵамызгьы, ахаан абџьарк инапаҿы имкыцызт. Анапаҿы акра акәым, иара ус дагьахьымкьыс-цызт.
Хәылҧазык Чаҵә Чагә шәарыцарантә дхынҳәны аҩныҟа даауан. Днаҧшызар, нахьхьи амҩа даныланы Базала дшааи-уаз илаҧш наиқәшәеит. Чагә Базала ибзианы дидыруан азы, иҟаиҵо збап игәахәын, ишәақь надаада амҩа инаниҵан, иара иҽыҧхьакны ҵлакы днавагылт.

Базала дшааиуаз ашәақь аниба, ҩ-метрак инаӡоз маҭ дук ибазшәа, дџыхӡа даангылт, нас ашәақь ашьхәала днав-сын – аҧынҵала давсыр иеихсыр ҟамлози! – ус ҿааиҭит:

– Ыит, аҩсҭаа, ара иуусхәузеи?! Аџьныш, узыӡбызгьы уаргьы шәҭабгааит!..
Базала изыҧшуа игылаз Чагә абнара даалҵын, дҧы-шәырччо днаидгылеит.
– Уиашоуп, Базала, – иҳәеит уи, – адунеи иқәу зегьы абри уара уеиҧш абџьар бзиа ирбондаз, заҟа насыҧ роуаз убарын, ахаан еибашьра ҟаломызт!..


иҾЫЦЫЗ ҲӘА НЫШӘЫНҬРА ЫҞАМЫЗТ…

Мамсыр ҳәа Аҽгәара инхоз аӡәы Шьашькәа захьӡыз Гәыҧ ақыҭантә ҧҳәыск диман.
Абра, Аҽгәара, Ҳаџьмаҭ ҳәа Чагә иидыруаз аӡәы дыржуан аҽны. Иара Чагәгьы абра дыҟан.
Аҧсрахь иааз Чагә Шьашькәа данылба, дгәырҕьеит, дне-ин ижәҩахыр днагәӡит, нас, ишаҧу еиҧш, шәышҧаҟақәоу лҳәеит, уи ашьҭахь лара дызлыҵыз лыҩнра дазҵааит.


40

– Иацы шәыҩны сыҟан, зегьы хар рымам, ргәы бзиоуп,– иҳәеит Чагә.
– Зегьы хар рымамкәа ргәы бзиаҵәҟьома?.. – деиҭаҵааит аҽхырҵаара бзиа избоз Шьашькәа.
– Хар рымам, хар рымам!.. – налаҭеикит Чагә.
– …Ӡәыр игәы бааҧсу, ӡәыр кыр ихьу сеидру… – Чагә ииҳәаз агәра лымгошәа, даҟәымҵит Шьашькәа.
– Сыздырам, анцәа иныс, са стәала зегьы рыҧсқәа ҭоуп, рыгәгьы бзиоуп, – иҳәеит Чагә. – Абрахь санаауаз шәнышәынҭрақәа срывсит, аха иҿыцыз ҳәа акгьы ыҟамызт…


УХАЗЫ АУМА ИЗАЛАУРГЫЛО?!.

Усҟан злаҧш ҕьыз ауаа ыҟан. Ишакәым инаухәаҧшыр,

изышьҭаз. Изларҳәоз ала, уи убриаҟара илаҧш цәгьан, ицәаҕәоз днаихәаҧшыр, иҕьатамақәа хыжәжәон, аса-би днаихәаҧшыр – деиқәхомызт, ауҭра дынҭаҧшыр, – илықәҩаа ицон… Кәынҵал ицәшәаны акәын Ҧадгә инхоз рымхырҭақәа алаҧшхырҧагақәа зҭадыргылоз. Иара уаҩы каҷбеик иакәын.

Чагә Кьоу-чара дыҟан. Жәытәан Кәаучарагьы рҳәон, Кәачара еиҧш. Дхынҳәны дшаауаз Акәаскьа аџьраҿы дааихьан еиҧш, Кәынҵал иеигәышә иҩыҵрак дааиҧылеит.
– Ушҧаҟоу, Кәынҵал? – дҵааит Чагә.
– Сыҟоуп анцәа имҭаны!.. Сымхы шьаҭа-цыҧхьаӡа хҧа-ҧшьба лапҟьа аҿалара иаҿуп, ирылаз арашәацәа хынтә идсыррашәеит, алаҧшхырҧагаз алакәымҳа сашьҭоуп, ааигәа уаҩы имҧыхьашәом… – иҳәеит Кәынҵал, имхы даахыҽхәаны.

– Кәынҵалхеит, уара узоуп алаҧшхырҧагақәа заладыргы-ло, уара иззын иалаургылода? – ирлафны днаҵааит Чагә. Нас егьи дымгәаарц азы инациҵеит:
– Ҳаи, Кәынҵалхеит, ахшыҩ змаз аӡә уакәны усыҧхьаӡон, аха уаргьы иҟам-ианым хоуҵозаап…


41

АҦҲӘЫС ЛЏЬАБАА, МАМЗАРГЬЫ АХАҴАРА

ЗШАЗ АНЦӘА ДИНЫҲӘААИТ!

– Абри шәара аҩны шәтәоуп ус шәымаӡамкәа, шьҭарнахыс аҩынҧҳәысра сара салагоит, бара «смаҵура» бысҭоит, ҽнак аҟара, ахаҵаус зеиҧшроугьы бымбари! – иҧшәмаҧҳәыс иналеиҳәеит Чагә зны.

Адырҩаҽны, ишырҳәахьаз еиҧш, Чагә аҧҳәыс ус дналаге-ит, иҧшәма – ахаҵа ус.

Ас ианеиса, Чагә иҧшәма, иара иҟаиҵалон еиҧш, агәашә дынҭыҵны агәылара дцеит. Агәылацәа рыҟны лызхара дцәажәан, ҳәсақәакгьы лыцны шьыбжьышьҭахьшәа ашҭа дааҭалеит.

– Бабаҟаз бара асҟаамҭа, арахь сара аҩны сыҩнаҧсуа сыҩноуп! – даалеиҕьит Чагә иҧҳәыс, зны-зынла ишылҳәалоз еиҧш ҟаҵаны.

– Ҳназыцҳаша ак аацәыргеишь, амарџьа! – ҿаалҭит лара, дшаатәаз еиҧшҵәҟьа, лыҧшәма иҳәашьала.

Чагә иара итәала аишәа ирхиан, аҧҳәыс ишлыхәҭаз еиҧш, дыҧҳәысушәа, иеирыӡ кны даархагылеит. Аҳәса тәан имыццакӡо, ажәеи-ажәеи неихҳәаало; амрагьы аҭашәарахьы ахы нархеит.

Ахаҵгылара игәы анҧнаҵәаӡа, агылара дамыхәаӡозшәа аниба, «Смаҵура сышәҭ, смаҵура!..» – ҿааиҭит Чагә, иеирыӡгьы аишәа инықәиргылан, иаргьы днарыдтәалеит.
– О-ҳо! Иубама аҩынҧҳәысра зеиҧшраз! Узтәозеи, ухаҵгыламзи?!. – ргәы иаахәеит аҳәсақәа.

– Ҽнак ауп ҿҳәарас ҳанеисо ҳәа иац шьыбжьон ишбасҳәаз, уи аахыс ҽнак иагьацлахьеит, саиааит! – акрыфара нап наир-кит Чагә.

– Ди-ди, хса, даҳиааима, бара?! – иааџьаршьеит аҳәсақәа.

– Сымиааикәа, схаҵами, иҳаҕоу дыҧҳәысуп, ахаҵара зшаз анцәа диныҳәааит! – ҵәыцак ҩҭиркәкәеит Чагә.– Бнеишь, бара, асасцәа ҳҭоуп, бымбои!.. – дҵак налиҭеит иҧҳәысгьы.




42

НЕСТОР АҲӘАРКЬИРА ДШАҞӘЫҴЫЗ

Нестор аҭаҭын дахон, аха иџьыба иҭаҵаны иныҟәиго уаҩы имбацызт. «Иаагишь, лҩак науҳашьҭыпишь!..» – иҳәон иара уааибацыҧхьаӡа, иа итәала алаф наҳәаны.

Мықә Аџьажә ду еизарак рыман. Абра иҟан нестори Чаҵә Чагәи.

– Иаагишь, Чагә, лҩак насоуршьҭишь!.. – иҳәеит абраҟагь Нестор.

Чагә Нестор уажә дибазма, ишьыгрын ҭаҭынра аацәыриган Нестор иҭаҭынжәга ааимихит. Нас азна ныҟеиҵан, ҳаҭыр ақәҵаӡаны, инаииркит. Несторгьы амца наиркын, ишьамхы еиқәыршәны, сахаӡап ҳәа, ишилшоз алҩа нылбааидеит.

– Изакәызеи сызурхаз, иашаӡа?!. – ҿааиҭит Нестор, алҩа деихәланарсын илаҕырӡ хаҟәҟәала, деимҳәо. Иҭаҭынжәга иҧынҵа инадкылан даафҩит. – Ҳаи, алақәа ирфаша, албҕьы саирхеит! – ихы-иҿы ашара иареицакны дынкажьцәеит.

– Аҳәаркьира изаҟәымҵуа уи еиҧш иагьа гәаҟра дрықәшәап, макьана дабаҟоу!.. – иҳәеит Чагә, дцәыҵаччо. Егьи, Чагә Нестор ара дшыҟалоз идыруан, дсыҳәозар ҳәа, цас, албҕьы хыхны иҭаҵаны ҭаҭынҭрак шьҭихзаап…

Иҟалаз збаз зегьы рызхара иччеит. Нестор иакәзар, кажьцәараха исит.

Абри инаркны Нестор ихатә ҭаҭын аныҟәгара далагеит, аҳәаркьирагьы даҟәыҵит.


АХҬАРҦА БЗИЕИ АБАША ХИ

Паҷыл иеиҧш аҽхәаҩ дабоубоз. Амц аниҳәоз, инацәкьарақәа харҟәаланы, игәыбжьынацәа кьакьаӡа ирҟымҟымуа акра идыруан. Ииҳәо зегьы уазыӡырҩуашәа, агәра угошәа ибар, мцҳәарала днеины, ус иҟақәо ыҟами, ухы дықәтәон.

– Усыҵашьыцуеит ҳәа сыҟоуп, Чагә?.. Иубома изакә хҭарҧа хазыноу иаасхәа! Уачамчыра ҭуџьарк имсхит. Ҩ-


43

мааҭк икуан, аха акы ҳәа ицәызгеит! – дааҽхәеит Паҷыл чарак аҟны, иххьа хҭарҧа даҵаҽырбан Чагә ирбо. Усҟан мааҭкгьы акыр ҧнаҟон. Ҩынҩажәижәаба-хынҩажәа ҳәа аҽыкәаша ааухәон, мааҭк ақьаад ҧареи мааҭк ахьи еиҩысуан.

Паҷыл иҽхәара заҳаз иргәамҧхеит.

– Сымшьыцкәа, Паҷылхеит, – иҳәеит ихәмаршьала Чагәгьы, – ҩ-мааҭк ирҧсоу аххьа хҭарҧа бзиа абазк иаҧсоу ахы ахаҵара «иаҵамшьыцуа» дарбану?!


АБЫЗ ЦӘГЬАҚӘА РШӘАХСҬА

Аҧсуаа абас рыжәла зырмаҷзеи ҳәа усазҵаар, ашьоура атәоуп раҧхьаӡа сызлацәажәо. Нас ауп Аҧсны ҭазырцәыз амҳаџьырра аӡбахә ануасҳәо. Уи еиҧш заҟа рыцҳара…

Абас, ашьа рыбжьалеит ҩ-жәлакы. Ашьа рыбжьалеит амашәыр иахҟьаны. Уи шыҟалазгьы абас ауп:

Ҩыџьа аиҩызцәа шәарыцара иахьеиццаз, ахәажәраҿы, дымшәыз џьшьа руаӡәк иҩыза диеихсын, дызгарыз ахы ицәиқәшәеит.

Иҭахаз изгәакьацәа ирурыз, амашәыр зыхьыз сышәшьы, шәанаџьалбеит, аниҳәа, амашәыр – машәыруп рҳәагәышьеит, изцәыҟалазгьы шықәсы наҟьак ашәы ишәын, дџьабон.

Шықәсык анҵы, уаҳа ишҧаҟаиҵарыз, ашәы ишәихит. Абри инаркынгьы абыз цәгьақәа рыҭра иҭамгыло

иалагеит, шәыҷкәын гәаҕшақә изыруит ҳәа. Ишнеи-шнеиуаз, агәаҟра иақәшәаз ус ауп ҳәа агәра ддыргеит, ҳшьа ҳамур ҟалом ҳәагьы иаақәгылт.

Абыз баҩ алаӡам рҳәон ажәытәуаа; уи алагар, ацәгьа рбзианы иунарбоит, абзиа ырцәгьаны иунарбоит, иаҭаххар,– абааҧсы зынӡа иарбааҧсӡоит. Абас ҟалагәышьеит абра-ҟагьы.

Амца мцала ишырҳәынҷо еиҧш, абыз бызла ирцәатәын, мап анакәха, аҩ-жәлак ықәибахыр алшон, ус иагьараан



44













































45
иҟалахьан. Абри азы хар змамыз ауаа драҧгыланы алҧсаа дызмаз аҩнаҭа даҭааит Чаҵә Чагә.

Уи иҳәеит амашәыр шгәаҕшам, урҭ аҩыџьагьы рыҧсы шеилаз, ишеиҩызцәа бзиаз, иақәшәаз иеиҧш изцәыҟалазгьы агәаҟра ду дшаниаз, шықәсы наҟьак ашәы шишәыз, ацәгьа бжьазҳәо аҩ-жәлак ықәибахыр зҭаху шракәу, абри аҟынтә абра иааиз аҳәара шыҟарҵо ражәа рырҭаразы.

– Чагә, уара акыр збахьоу уаҩуп, акыргьы удыруеит,

– иажәа дналагеит ажәлантәқәа иреиҳабыз Мазлоу. – Аха, ҳара иахьынӡеилаҳкааз ала, шьоурада ҧсыхәа ыҟам… Ҳаҷкәын дахьыҵоу егьи игәы дықәгыланы дныҟәозаарын… Ажәларгьы ҳара аҭынхацәагьы амашәыр шымашәыру, гәаҕшақә ишыҟамлаз агәра узҳаргар, усҟан иуасҳәозеи, ҳара ҳруамхозар ҳраҕахом. Ус анакәымха, ҳазҿқәоу зегьы баша цәажәарагәышьоуп, Чагә… – иҳәан, иажәа аахиркәшеит Мазлоу.

Чагә ҧыҭрак ҿымҭуа, дхәыцуа дтәан. Нас:

– Абри аҵыхәала абра имҩахыҵыз, ус аламала еилымкаакәа зҽалазымгало ауаа, рыгәра агара уцәуадаҩзар, хыла уареи сареи ибзианы ҳаибадыруеит, Мазлоу, ҳагәрагьы еибагоит, саргьы аҵабырг зымҳәо иеиҧш сыгәра агара уцәуадаҩхазар, абри ашәыра сшәырахааит убысҟан! – иҳәан, Чагә иҟама ааҭырҵәрааны инацәа дуи ирбага нацәеи рыбжьара дҩасын, аҽырҳәа ашьа гылан аҿыланахеит. – Убри аҷкәын иҽишәмыршьан!..

– Ҳаи, абааҧсы, исзуузеи?!. – дыҳәҳәеит Мазлоу дахьтәаз, дҩаҵҟьан, Чагә дҩеидыххылан, ахәра ичабра ду наҿеигәеит.

Абас, Чагә ҩ-жәларык еиниршәеит, ӡәыргьы аҧсра иахирҧеит.

Ашьҭахь, такә анҵы, изакә шәахсҭоузеи ари унапы иану, Чагә, ҳәа иззымдыруаз анизҵаалакь, дыхәмаруа аҭак риҭон:

– Ариу? Ари, абыз цәгьақәа ршәахсҭоуп.






46

АШЬОУРА ҞӘЫҔА

Кәыҵныи Лапаҕә Аҭара ақыҭан дынхон. Уи анхаҩ бзиа ззырҳәоз иакәын, маллагьы дкәадамызт, ажәлар раҧхьа идыргылоз уаҩын. Ахшара рызгьы анцәа дизылҧхан, хҩы аҧацәеи хҩы аҧҳацәеи ииҭеит. Иҧҳа аиҳабы хаҵа дцахьан. Уи илышьҭанеиуаз дҭыҧҳаны, аизарақәа рахь днарга-аарга-уа дыҟан.

Ҽнак, еизарак аҟны абри аҧҳәызбеи Мырцхәлаа арҧызбаки еибабан, еигәаҧхеибашьеит. А-Мырцхәлаа Гәыҧ ақыҭан дынхон, Ҭемраз ҳәа. Ас аныҟала, хар змамыз ауаа лҽыжәиҵан лаб ишҟа ишьҭит, абасоуп, ууара сгәаҧхеит, уҧҳа дсуҭароуп ҳәа.

А-Кәыҵныиқәа дара аиашьара надибагалан еилацәажәеит. а-Мырцхәлаагьы, аҧсуа нхаҩ ҷкәына, ак узивбо дыҟамызт, арҭ еиқәшаҳаҭхеит Лапаҕә иҧҳа Амырцхәлаа дирҭаразы.

Ара чарахеит, иааз асасцәа ирықәнагоз ауаа рыдыр-галт, анапеимдахьа ааргарц аҿҳәара ҧырҵәеит, гәыҧаагьы рыҩныҟа ицеит.

Аха Лапаҕә иҧа, агәыбжьанытә, Махьал, иҭахымызт, аханатә инаркынгьы дақәшаҳаҭмызт, абри аус. Ари мес азоуп, лаҵарамзан.

Гәыҧаа ахьцаз ҩыџьа аҷкәынцәа ахәҷы-мыҷ рыҭаны иаарышьҭит, напеимдахьа ҟарҵеит, ҿҳәарасгьы ҭагалан шьҭахь азҧырҵәеит. Усҟан ус иҟан: аҧҳәыс дҳәаны ддыртәон шықәсыки бжаки, избанзар, ҧҳәыс дызгауа аҷкәын аҭаца мҳара ҿыц ҟаиҵар акәын. Хаҵа ицауа аҧҳәызба ампахьшьқәа, ахәымџьарқәа рацәаны илсыр акәын.

Ари ас ишыҟаз, нанҳәа мза азыҳәан ахәыҷқәа ашкол рҭалара аамҭа анааи, Аҭара ашкол ахь рҵаҩыс ҳәа даарышьҭит Уачамчыратәык. Абри арҵаҩы Лапаҕә иҩнаҿы уадак қьырала аамҭала дыҩналт. Махьалгьы иаақәырццакны иаҳәшьа абри арҵаҩы дииҭеит. Арҵаҩы ишкол ныжьны, иҧҳәыс дима Аҟәаҟа дцеит.

Абас еиҧш иҟалаз Ҭемраз ианиаҳа, аҧҳәызба лҟынтә имаз ахәыҷы-мыҷқәа аашьҭыхны иара ихала Лапаҕә иҩны дцан,


47

сара сызҭахым шәаргьы шәысҭахым ҳәа, рхәыҷы-мыҷқәа нарықәҧсан дааит. Ари заҳаз зегьы Ҭемраз иџьыршьеит, афырхаҵа, аиаша ҟаиҵеит, рҳәеит.

Ари ас иҟан. Шықәсыбжак аиҳа ааҵхьан, зны Гәыҧ чарак аҟны Ҭемраз иҩызцәа ҷкәынцәақәаки иареи ажәақәа ааи-маркын, уара-сара ҳәа аиқәмақаррахь ианианага, аҷкәынцәа руаӡәк иаҳәшьа иара уа ачараҿ дыҟазаап, абригь лаҳауазаап, дахьгылаз: «Уара уи узиқәмақаруа, уҧҳәыс дуҵызхыз умшьу-еи, уиаҟара ухаҵа ҕәҕәазар!..» – лҳәан, Ҭемраз аҽҧныҳәа наилҭеит.

«Ҟоҳ, ари ҽҧныҳәан исыдхалазаап…» – иҳәан, Ҭемраз аҩны дцан, абна дшылалара иҽазыҟаиҵан, Махьалгьы лара аҧҳәызба дызгазгьы, аҩыџьагьы, ишьразы ишәақь иуа-па иҵакны дындәылҵуан, данынаҧш, Чаҵә Чагә агәашә дааҭалеит. Уи ачараҿы дыҟазаап, иҟалақәоз зегьы ибозаап, уажәы, Ҭемраз аҩныҟа данца, дишьҭалан дааит.

Ҭемраз дызлацашаз иҽы кәадырны ашҭаҿ игылан, иҽнаҧхьеикырц иҭаххазаргьы шьҭа иааиуаз иҧымлашьас имааз, дааласын, ишәақь наҟ инцәыҵеиргылан, Чагә днеиҧылт.

Чагә идыруан Ҭемраз дышнымгылоз, шьоура дышдәықәлоз. Убри аҟынтә ус даацәажәеит:

– Уа ачараҿ еибышәҳәоз саҳауан, ушьа умун ҳәа уасҳәарц акәу џьумшьан са сзаа…
Ҭемраз ҿимҭит.

– Ушьа ууроуп, мамзар, абас иагьараан ҽҧныҳәас иурҭап…
– Усоуп, уи еилкаауп… – иҳәеит Ҭемразгьы.

– Усоуп, аха уажәы уара уцаны ушьа ууп, егьырҭ ҩагылан уара уршьып, уара утәқәа аалаган урҭ ршьып, урҭ ртәқәагьы шьоура идәықәлап… Нас, қәӡааншьҭахь, шьоук тәымқәак, анҭ иаалац, аақәлан еиҭымхаз анышәынҭрақәа рыгәқәа агәам нарықәрыжьып… Ус ҟамлароуп… – Чагә уажәы даҽакала иааирҳәит.

Ҭемраз ҿимҭит.


48

– Уара сыҷкәын иқәлоу уоуп, хьымӡҕ угар сҭахым, ушьагьы умун ҳәа уасҳәаӡом, аха ишууша абас-абас ауп,

– иҳәан, днаиртәан иеиҳәеит. Ус еиқәымшәар, абри ҳәа даҽакалагьы ишыҟаиҵашаз иеиҳәеит. Чагә абри адагьы иҵегь ажәабыжьқәа цәыриган, уажәраанӡа иимҳәацыз, Ҭырқәтәыла анкьа даныҟаз Мырцхәлаа рыҟны дахьнеиз иибаз-иаҳаз уҳәа илахьеиқәҵагаз, аха ҧхьаҟазы уаҩы дзырхәыцшаз акыр ҭоурых иеиҳәеит…

Адырҩаҽны ҽуаҩык, ишәақь иуапа кьаҿ иҵакны, Аҭара аҽцәа рымҩа ҳәа иахьашьҭоу данылан днеиуан. Уи иааиҧылаз абырг Кәыҵныи ҳабахә «Уабацои, дад?..» – иҳәан, днаиазҵааит, аха аҽуаҩ, дымцәажәакәа, днаивсит. Ҳабахә дшааиуаз иааиҧылаз Быҭә Таиеи Кәыҵныи Таиеи ааникы-лан: «Уара, абра аӡә дысҧылан, сиацәажәан, аҭак ҟаимҵеит, иуапа кьаҿ ихагьежьуа, ишәақь иуапа иҵакны, сахьихәаҧшуаз ацәгьа згәы иҭоу аӡә иоуп, шәгәышәҽаныз!..» ҳәа реиҳәеит. Арҭ Ҳабахә ихыччеит, дабаҟоу уи еиҧш ауаҩыцәгьа рҳәан, хырҩас иҟарымҵеит.

Амра ааҭашәоны, нахьхьи агәарабжьараҿтәи агәашә аҟынтә аӡә ҿиҭит: «Махьал уҟоума?!» ҳәа.

Аҳәса ракәын аҩны иҟаз, «Махьал уажә дыҟам, арахь умааиуеи?!. – рҳәан, рыбжьы надыргеит, гәыла ҷкәынак иакәыз џьыршьеит, ари ҭаҭынеиҭаҳан азы акәын, «Аракьаҽыҟа аҭаҭын еиҭаҳатә ааигарц дцеит, арахь уааи, уажә дааиуеит!..» – рҳәеит, аха ҿызҭуаз уаҳа ихабар рымбеит.

Ҭемраз иҿынеихан Махьал иҩныҟа дызлааишаз, Ҧшьақәа ҳәа ацҳа зыхны иҟаз аӡышьҭраҿы, иҽааникылеит. Махьал абра дықәымскәа аҩныҟа ааишьа имамызт.

Ҭемраз ацҳа зыдҟаҵалаз аарцәтәи ахьаца ду ашьапы дшавагылаз, Махьал калаҭк азна аҭаҭын еиҭаҳатә даҵалан даақәлеит. Даақәсуан еиҧш, Ҭемраз ишәақь неиҕреикит, «Умҵысын, уҧсит!!.» ҳәа ибжьгьы ааиргеит.

Махьал, имаз ахарагьы идыруан, ара ас аныҟала, уаҳа мҳәакәа, иҽмырҵысыкәа иҽникылт.


49

Ҭемраз Махьал итапанча ааимихын, «Усаҧыз!» ҳәа ишәақь шиқәкыз диман Кәыҵныи Шьаабан иҩны дцеит. Шьаабан ақыҭа раҧхьа идыргылоз уаҩын, иҧҳәыс д-Мырцхәлаа-ҧҳан, лара Гәыҧ а-Мырцхәлаақәа дырзааигәамызт, аха усгьы иара Ҭемраз дижәлантәын.

Ара дахьнеигаз Ҭемраз даацәажәан:
– Шьаабан, уара у-Кәыҵниоуп, аха усымаҳәуп, абри уара дузынсыжьуеит, уажәазы ҧсык дызлаиеиҕьу акгьы збом, иҟалаз ажәлар ираҳааит, амала иахьатәи ҳаиқәхара иара иоуп изџьашьо, иҽимырҵысит… Иабџьар сызныжьуам, – иҳәан, даахынҳәын дцеит.

Амҩан дахьцоз дхәыцуан зегь ҳаиқәзырхаз Чагә иоуп, абас симырҟаҵазҭгьы даҽакала сныҟәон ҳәа.
Абри еиҧш аныҟала, изаҳаз шьоукы Махьал дҟәышын, иҽмырҵысыкәа ихгьы еиқәирхеит, егьигь деиқәирхеит, рҳәеит. Даҽа шьоукых иабџьар иимҭар акәын, рҳәеит.

Абри ашьҭахь хар змамыз ауаа Чагә раҧхьа днагылан иныбжьалан, шьҭа шәеиҭоуп – хьымӡҕла шәеиҟароуп рҳәан, еиндраалеит.
Шьоукгьы ус рҳәоит, Чагә, Ҭемраз иҟынтә данца аухаҵәҟьа Лапаҕә иахь уаҩ дишьҭит, еибадыруазаап, аба-соуп иҟоу, уаҳа уҧсы иахмырзаакәа, уахаҵәҟьа ахара зду уҷкәын иоуҳәароуп, иаарласӡаны Ҭемраз днеины амҩа изи-кырц дыҟоуп, иҽмырҵысыкәа иҽиҭан иахьиҳәонӡа, уи иара иҧырхагам, диццааит, настәи мариоуп, сара еинсраалоит ҳәа.

Абас Чагә ҩ-жәларак еиқәирхеит. Аинраалаҩцәа уажәыгь иаҳҭахуп. Абри азы ажәытәан аҧсуаа аҧеҳамбарцәа рҽырҩашьан ирылан рҳәоит.


ИАЗЫЖӘУАЗЕИ, ИДУЦӘОУП!

Уачамчыра Аҽырҩырҭа ду усҟан амшын иамгаӡацызт. Абыржәы Аӡеиқәа амшын иахьалало, алакациа дуқәа гы-ланы, наҟ хымҭак иахьнанагоу аҟара набжьаны аҽырҩырҭа дуҵәҟьа ыҟан. Уи аҭыҧ Лоуны, Лоҕәны ҳәагьы иашьҭан.


50

Аҽны абраҟа абжьааҧны еиҧш аҽырҩра ду ыҟан. Аҽырҩрахь дааит Чаҵә Чагәгьы. Ианалга, уск аҵыхәала ихәлаанӡа дынхеит, нас, сҭынхацәа збап ҳәа, Мыркәылаҟа, Шьоунеи Елҟан иахь ихы ирхеит. Ажәытәӡан ари ажәла Шьоу-неи-жәа ҳәа иҟан, аӡ ду ҳәа ицәажәон...

Ҵхыбжьонын, дҽыжәланы «Ахаҳә мҩа» ҳәа иахьашьҭоу даннеиуаз. Абри аамҭазы «Еи, уарбану, узцом, уҽыжәҵ, уҽеилых?!!» – рҳәан, амҩа кны итәаз абрагьцәа рыбжьы наиқәдыргеит. Ахаҳә мҩа ауаа зыцәшәоз ҭыҧын, ҭшәарран, абараҟа абрагьцәа ауаа дырҳәлон.

– Ибзиоуп, уара, сеилышәхааит, аха иазыжәуазеи аӡәгьы ииҭахым?!! – нарықәҿиҭит Чагә, иҭаҭынжәга даҿыхо, дышҽыжәыз дахьгылаз.

– Избан изырҭахымхара?!

– Иахьзеи умҳәоишь?!

– Изырҭахым шәымбои, сара саҟара ауаҩы ҳарак шәара дабашәыҧшаауеи, ирыцәдуцәахоит. Убри адагьы, сара саҟара рхыҵуеит, иажәхьеит. Арҳәра ҳәа шәымтәар акәын, аха шәантәах, уара, шәанаџьалбеит, хар змам шәара ишәаҟароу аӡә дшәырҳәыр!.. – иҳәеит Чагә.

Абрагьцәа Чагә дырдырын ҳамҭас ҳәа аҟамачаҧа ирҭеит.


АБЫЗ ХАА АМЧ

Аӡын ақәас-ӡысра ааигәахон.

Анхацәа гьежьуа рымхырсҭақәа ирҭан, рурақәа рыҭгара иахыццакуан.

Дыццакуан Чаҵә Чагәгьы иџьықәреи хәыҷы ҭигаразы, аха иаалырҟьан игәы бааҧсхеит.

Чагә игәы шыцәгьахаз заҳаз агәылацәа еизан ицхрааит: шьоукы иџьықәреи изҭаргалт, шьоук ижь изырҭааит, даҽаӡәых, аикәаҕа ахәы ҧҵәаны ианиба, арасатә хәы ҧшӡа ҟаҵаны иахеиҵан, инаган инықәиҵеит...

Ақыҭан дынхон Ушьангь ҳәа аӡәы. Убригьы, ишаҧу еиҧш, днеины ичмазаҩхаз дицхраар акәын. Аха Ушьангь уаҩы


51

ҳарамын, ибыз бааҧс азы имацәажәоз иқыҭауаагьы ыҟан. Уи Чагә иус-ҳәысқәа игәылацәа иҟарҵахьазаргь иҟарҵахьеит анигәахә, дызбоит ҳәа, дкылҧш-кылӡрҩуа дынкылсит.

Дхынҳәны данцоз, ашәхымс данаахыҵ, агәыла зхәы зхеиҵаз аикәаҕа ҧшӡаӡа иахьықәыз илаҧш наахеит.

– Чагәхеит, уара угәы бааҧсуп, ари уеикәаҕа ас ахәы ҿыц бзиа узахазҵада?! – даҵашьыцуа, ихы ырнааны, днаҵааит иара.

– Абыз хаа! – аҭак ҟаиҵеит Чагә.


АЖӘ ҞӘЫШ

Аҳалӡга уахьныруаз Елыр ақыҭан Хаџьыџь ҳәа хәаахәҭҩык дынхон. Усҟан Елыр аӡәык-ҩыџьак реиҳа нхо-мызт, уажә иқәу ажәлар ааны уаҟа анхара иаламгацызт.

Хаџьыџь зыҧсы цәгьаз уаҩы каҷбеин, Ҭырқәтәыла адырцәа иман, Ҭарбзана* дцаны даауан. Иара хылҵ ҳәа ҷкәынаки ӡҕабки рыда имамызт. Абри аҟынтә иӡбит иҷкәын Сҭампыл ддәықәҵан амуллаҵара иирҵарц. Уа иуак дынхон, ус иагьыҟаиҵеит.

Шықәсык аума, шықәсыбжак аума заҟа ҵых здыруада, Хаџьыџь иҷкәын, Уаҳаид ихьӡын, амуллаҵара далганы дааит. Хаџьыџьгьы иуа-иҭахы даарыҧхьан ачара хпыҿ ҟаиҵеит. Ачара ҟаиҵеит, аха, иабаҟоу, иззыҟаиҵаз иҧа аҧсшәа схашҭит ҳәа, ҭырқәшәада уаҳа акы иҿы амкуа, даақәгылт. Аҭырқәшәа цәгьоума, аха ари ргәамҧхеит избаз, иҟарҵаран иҟааз акәымзар.

Хаџьыџь иҧа дыҧшҩы дууп, зеиҧш дыҟам муллоуп ҳәа иӡбахә геит.

Ҩымз раҟара ааҵхьан абри ашьҭахь Гәыҧ акәу, Баслахә акәу Аинарбақәа рыҟны ачымазаҩ ҕәҕәа дҟалеит.

Ашарҧазӡа Хаџьыџь дахьынхоз ҽырххыла ауаҩы дкылҟьа днеит, абасоуп, Гәыҧ абрагь-абрагь абас еиҧш ачымазаҩ

*)арбзана – )рабзон.


52

дыҟоуп ҳәа. Уаҳаидгьы дласны иҽааибиҭан, дынҽыжәлан инеиз диццеит.

Усҟан қыҭа-цыҧхьаӡа аҧшҩцәа ыҟан, гәыҧаагь убас аҧшҩы дрыман. Убри ахыхь Манча-ҳақьым ҳәа Гәыҧ иацәыхарамкәа Тҟәарчал ақыҭан ахәшәтәрақәа здыруаз ҟазакгьы дынхон. Аха Сҭампыл иҟаз иаҳа идыруеит рҳәан, уажә уахь уаҩ даарышьҭит.

Уаҳаид дахьнеиз ачымазаҩ данлыхәаҧш, идырит дар-шышны дшыҟаз. Усҟан аршышра ҳәа ыҟан. Аиҳарак изы-хьуаз аҭыҧҳацәа ракәын, амцашоура иаанахәон, абаҩҷыда рылалон зны ишәаҳәаларын, алаҧшҵашәара роуан, аха нас рхала ибзиахон. Аршышра иаахырҟьан даҽак аҧнашьыр, усҟан агра ааннажьыргьы ауан.

Иқьҭаҧ	длаҧхьа-ҩаҧхьан	лхы	илықәикша-ҩықәик-

ла ахьҭа лылашәымҵан, – иҳәеит Уаҳаид. Ҭырқәшәалоуп ишиҳәогьы.

Ари изаҳаз Чагә ианеиҭеига, «Ҳаи, дад, абри акгьы лмыхькәа деиқәхозар, сышьтәақәа иреиҳау акы ашаха нахаҵаны исҭоит, иаргьы абра игылоуп, убриаҟара ҳлыршәеит, убас сызиаҳәа!..» – иҳәеит ачымазаҩ лабгьы.

Чагә еиҭаганы иеиҳәеит.

– Дыбзиахаанӡа ҳәа уҧшыр ауандаз… Амуллацәа рыхәҧса иаразнак иумшәар ҟалаӡом, мамзар рыхәшә аус ауам ҳәа ирыҧхьаӡоит, саргьы акыр срыднагалақәахьеит… Уаҵәы иахымгакәа аҷкәынцәа ирыҭан идәықәуҵароуп, иааигәоуп ара, закәыхи, – иҳәеит Бҕажә Еқәыҧ дахьгылаз.

– Иара абыржәыҵәҟьагьы ирыҭан ицсымҵои, лара илыхәозар, иаргьы макьана игәарымҵыц, абна агәарбжьараҿ игылоуп, – иҳәеит аҧшәмагьы.

Чагә абригь еиҭаган амулла иеиҳәеит.

Амулла ари аниаҳа, уаҳа даанымгылакәа дцарц дындәылҵит, ачымазаҩгьы аҧшҩы данылба акәхап, иаҳа деиҕьхашәа дҟалеит.


53

Ашҭа аҵыхәан агәашә ахьаауртуа агәарбжьара ыҟан. Абра иааины гәыҧ-гәыҧ иҧшны игылан арахә: ажәқәа, акамбашьқәа, аџьмақәа.

Уаҳаид ари аниба, сышьтәагьы цқьа снахәаҧшып, иреиҳау арбангьы збап игәахәын, ашҭа дахьықәгылаз, сцаанӡа шәырахә снарылсны срылаҧшуеит, лаҧшы хаа иасырбоит ҳәа нареиҳәеит.

Ари Чагә ианеиҭеига, амулла илаҧш арахә аҩсҭаа дрыҟәнаблаауеит ҳәа рҳәо иаҳахьан азы, аҧшәма иаҳаз игәы иахәан, днеин агәарабжьарахь агәашә ааиртит.

Агәашә инҭыҵны арахә инарылагылт. Уаҳаид Чагә даахьеирҧшын, раҧхьа игылаз ажә ҿаша ду инацәа нақәкны ирбо, диазҵааит:
Абазаџье сеиҕрун ади недур?*
– Абазаџье бу «ажә» дур**, – иҳәеит Чагә.

– Абазаџье сеҕир саҕмақ наслиолур?*** – деиҭаҵааит Уаҳаид.
– Сеҕир саҕмақ: ажәхьара, – иҳәеит Чагә. – Гәыж-мыж…

– Гәыж-мыж… саҕмақ… – иҳәеит Уаҳаид инақәырццакны, ажә зынӡа инацәа наҿархахан.

Ахаан амҵ иазыҵымҟьацыз ажә, иабаз уара идыр, гәыж-мыж, саҕмақә зеиҧшроу сара иусырбап аҳәозшәа, игәиҽанӡамкәа дахьгылаз илеи илеизыҭрысын, дхыршәҭны деизҟьа дылканажьт. Дгылан дааиуазар ҳәа аҽырхиангьы еиҭаагылеит.

– Аа, сашьит, сашьит самшәх!.. – иҳәан, аҧсышәала дыҳәҳәеит Уаҳаид.

– Баҩҧҵәа улоума, уеиқәхама?! – рҳәан, саси ҧшәымеи леихеибаҳәеит.

– Акгьы смыхьит!.. – иҳәеит уи, иҷаҧшьӡа аҧсышәала, даныҩагыла.


*А8сышъала ажъ иахьёузеи1 **А8сышъала ари ажъ ахьёуп.
***А8сышъала ажъхьара ш8арщъои1


54

– Ҳаи, Ҿаша, анцәа уиныҳәааит, заҟа уҟәышузеи, ҳмулла аҧсшәа шҧеиурҵеи!.. – иҳәеит Чагә. Игылазгьы рқьышә ачча аақәххит.

Уинахыс Уаҳаид аҧсшәа аҳәара далагеит.

Ҳаҧхьаҟа ажәкшақәа рацәаны иаҳҭаххар ҳәа сшәоит...


МАС-КӘЫКӘЫНА РЫЦҲА

Чагә Ҵандрыҧшьынтә Уачамчыраҟа даауан. Аҧшьындәы днықәсын Гәдоуҭа даннеи, уаха ара сыҧхьап игәахәын, ии-дыруаз Чаабалырхәак иҟны днымҩахыҵит.

Аҧшәмацәа Чагә данырба даара иеигәырҕьеит, ацәҵыс лкажьны изыршьит, ҿык-бзык иаанагоз афатә ҟарҵеит.

Аҭамада Шаҷ Чыкәбар дҩагылан Чагә даниныҳәоз ус иҳәеит:

– Уаа Анцәа уиныҳәааит, Чагә. Уҧа, убри иҧа ҧҳәыс данааиго агәабзиара уман уаҧылааит!
Уаа анцәа исҟәырхуп! «Нан, нан!..» смырҳәакәа анцәа сшьы!.. – ҿааиҭит Чагә.
Аҭамада иватәаз Адгәыр Барцыц игәы иамыхәеит.
– Чагәхеит, гәык-ҧсык ала уиныҳәоит, уара иакәым иҳәазшәа угәы изаанагазеи, уиаҟара нуҵыр бааҧсума?!
– Уара, Кәыкәына рыцҳа иӡбахә уаҳахьазу? – дҵааит Чагә.
– Исмаҳаӡацт…
– Ус акәзар, уӡырҩла, – иҳәеит Чагә, – ажәабжьк шәасҳәап, иҟалахьоу ауп, рҳәоит, иара:
Мас ҳәа ҭаҳмадак убриаҟара ихыҵит, иҧа иҧа, убри иҧа иҧацәа рыҳәсақәа деимданы агара ду изыҟаҵаны дырҵысуа ддырцәон. Уаҳа дзыцәомызт. Дахьгараз Нарҭаа ражәабжь иҳәон.

Ҽнак зны дзырҵысуаз аҭаца еиҵбы, гызмалк лакәзаарын, агара рҵысуа, иныҵакны ашәа аацәырылгеит:

«Уаа, џьым, џьым, шәара ишәыхәҭаз агараҿ ацәароума, шәҧа иҧа, убри иҧа иҧа иҧа аиҵбы ҧҳәыс данааиго ачара агәҭа шәахатәаны ашәаҳәара акәымзи!..»


55

«Уаа рада ри, уаа рада шкәакәа!..» – ашәа аацәыригеит Мас.
«Уаа, џьым, џьым, – лҳәеит аҭаца уажәы, – ус шәеиханы ашәа шәымҳәан, шәеихәласыр шәыҧсуеит, аҧсра шәацәымшәаӡои?»

«Уаа нан, нан, нан!..» – иҳәеит Мас, иҧаҵақәа харшала агара дахьгараз, иашәаҳәара дааҟәыҵны.
Шьҭа еилышәкаауоу аҭамада иникылаз сныҳәаҿа сгәы зеихьнашьыз? «Уаа нан, нан, нан!..» сҳәаанӡа анцәа сшьы!.. – иҳәеит Чагә.

Аазеишәа иахатәаз зегь ааибарччеит, Адгәыргьы дақәшаҳаҭхеит.


ЧАГӘ ИХӘЫҦШҚА

Кьамсыс Аҳалӡга аҧшаҳәаҿы дынхон. Уи ахәаахәҭрақәагьы илан. Тҟәарчал ашыц ҧҟаны нахьхьи Ага* иӡхгылаз англыз иҕбақәа рышҟа иганы аҭуџьарцәа идираахәон. Арахь уихәаҧшыр, игәылацәа дреиҕьны уеизгьы-уеизгьы нхарас имаз ҳәа рацәак акгьы ыҟамызт. Данцәажәоз уизыӡырҩыр, сара сеиҧш ахәаахәҭҩы дабаҟоу имшын.

Ҽнак Кьамсыс иеидара-ҽы, усҟан аҽқәа аидара рықәырҵо иалагахьан, наҟ-ааҟ ҩ-ааҵәак ашыц-хҵәахақәа ахшьны, уи ус акәын ишаархәоз, аҧхьа дгыланы дшааиуаз, днаҧшызар, аӡәы амҩа зывгоу аҵла ду агәаҩара ихы ҭакны аҭаҧшра даҿуп, ивараҿгьы ак шьҭоуп. Дшааиуаз днаидгылазар, абар, Чаҵә Чагә дахьыҟоу, ишьҭоугьы хәыҧшқоуп, уи анаҩсан шьацҳәакгьы амҩа иангылоуп.

– Ҳаи, рацәа ихәыҧшқоуп!.. – иҳәеит Кьамсыс, удырҩатә еиҕьхеит аҭыҧан. – Иабоуки?!


*Ага – Уачамчыра.


56

– Абри аҵла агәаҩараҿ искит!..

– Ассир, ара ҵлакы ада ааигәа-сигәа акгьы ыҟам, иара уигьы ар рымҩа иангылоуп, ахәыҧшқа ара ишҧааиуаз?! – иџьеишьеит Кьамсыс. – Излоуки?

– Аа иахьгылоу изласкызгьы, – Чагә ашьацҳәа инапы нақәирххеит. – Ари амацароума сынтәа заҟа скхьоу!
– Ҳаи, рацәа уеиқәшәеит, сара исыраахә!.. – иҳәеит Кьам-сыс.
Чагә идыруан ахәыҧшқақәа рзы англыз ҭуџьарцәа Уачам-чыра аҧара бзианы ишыршәоз, аҭырқә ҭуџьарцәагьы бзиа ибаны иаахәан ишыргоз.

– Ажәеиҧшьаа иуанеишьаз уҭиир, даҽазны иуиҭаӡом,

– аҽыҵга ҟаиҵеит Чагә… – Иуҭахызар, уаргьы ашьацҳәа умыргылои, абри аҵлахь абастәиала ахәыҧшқақәа аара рдыруеит… – Кьамсыс дызлааз шыҟаз инапы ирххеит Чагә.

– Аиаша уҳәоума?! – дгәырҕьеит Кьамсыс.

– Аиаша сымҳәакәа! Амала аус злоу ашьацҳәа иаҿоуҵо афатә ауп. Ахәыҧшқақәагьы бзиа ирбо ҳәа фатәык ыҟоуп… Убри анудыр, нас уеиқәшәеит!

– Исоумҳәои нас!

– Аа, уи ус исызуаҳәом…

– Ыы, ара ус ахәыҧшқақәа аауазар, уаргьы саргьы иаҳзымхар ҳәа ушәоума, ма даҽаџьара исмыргылалои ашьацҳәа, – иҳәеит Кьамсыс; знык исызурҳәандаз, нас угәхьаа скызма ҳәа игәгьы дааҭахәыцит.

– Саргьы бзиа избо ҳәа фатәык ыҟоуп, Кьамсыс, уи уазымхәыцӡеи?
– Уи арбану, ахәыҧшқа аӡәы ифо убахьоума?

– Мамоу, уи акәым, ақыжә ауп ирфо избахьо… Қыжәк ушьыр нас…
– Ыы, ақыжә узысымшькәа исоумҳәаӡои?

– Уиоупеи иҟала ҳәа…

– Ибзиоуп нас, уаҵәы шьыбжьышьҭахьшәа аҩны унеи,

– иҳәеит Кьамсыс, қыжәк закәыхи, ухәыҧшқақәа зегьы сры-лгап ҳәа дагьазхәыцит.


57

– Ақыжә анушьх, схала снеиуама, Шьханыҟәагьы дназгоит, угәыла Хәмаскьагьы днеиуеит, – иҳәеит Чагә.
– Уара, урҭ ишраҳауа исоуҳәар, нас уиаҟара хәыҧшқа абаагои, иаҳцәырымкуеи?
– Урҭ иахьраҳауа иуаҳәаны, уаҳа акгьы сзымдырӡои?!

– Ибзиоуп нас…
Кьамсыс иҽы дҩаҵаҟьан имҩахь иҿынеихеит. Дахьнеиуаз дхәыцуан: «Схынҳәны санаауа, ушьацҳәа иаҿоуҵаз закә фатәу сымбар иабацари, усҟан сқыжәгьы са исзынхап, қыжә-фара ҳәа унеир, ушьацҳәа иаҿоуҵогьы сҭахым уара иумаз ҳәа, қыжә узымшькәа алаф улсхып!..» ҳәа.

Аха Кьамсыс дхынҳәны данаауаз шьацҳәагьы имбеит, иаҿазгьы имбеит. «Чагә гызмал схынҳәны санаауа изакәу шгәасҭоз идыруан, ишьацҳәа кыр аҿеиҵо дыҟахызма, уимоу, ахаҭагьы нимыжьт, игеит, – иҳәан, игәы дааҭахәыцит. – Иаууеи, ақыжә ашьра сықәшәоит».

Уаҵәы шьыбжьышьҭахьшәа захьӡыз азы Чагәи Шьханыҟәеи Кьамсыс иашҭа инҭалеит. Хәмаскьагьы днеихьан.
– Уажә исоуҳәоу, уашьҭан исоуҳәоу? – дҵааит Кьамсыс, инцәыҵакшәа.
– Ишеибаҳҳәаз ауп, – иҳәеит Чагә. – Уашьҭан иуасҳәоит, сызурццакуазеи, ақыжә анушьлак ашьҭахь…
Ақыжә иахдырҵуаз, иаразнак иааиҿырҟьҟьан иржәит. Нас илеидтәалеит, рқьафқәагьы ааҟарҵеит.
Абраҟагьы Кьамсыс еиҭацәыригахт иҽхәара: иара иеиҧш ахәаахәҭра иазҟазо Тҟәарчал дшумбо, Тҟәарчал моу иара

Аҟәагьы дышмаҷу, аҭуџьарцәа рацәаҩны дшырдыруа, урҭ Сҭампыл ишынхо, Сҭампыл акәым идырцәа Англыз тәылагьы ишыҟоу.
– Урҭ зегь усоуп, аха... – иҳәеит Чагә.
– Нас?! – дҵааит Кьамсыс.
– Урҭ зегь усоуп, аха ахәаахәҭҩы бзиа амц дыржьар иму-азароуп…
– Ыы, нас сызжьаны иубада!
–  Мамоу,  уара  уакәым  сызҿу,  аха  убас  издыруаз

хәаахәҭҩык, ҳшыцқәа зегь ыҵырҟаан аҭырқәцәеи англызқәеи


58

мариала ирызҭахьаз, сеиҧш хәаахәҭҩы ҟәыш дыҟам ҳәа зхы зыҧхьаӡоз аӡәы дыржьан, – иҳәан, уаҳа ацимҵеит Чагә.

– Дышҧаржьаз?! – дҵааит Кьамсыс.

– Дшыржьаз усоуп, ҽнак уи иҧиҟаз ашыц ааҵәақәа иҩарҭеиҵан ҽыла иманы Уачамчыраҟа дышцоз, амҩан аҵла иамҵатәаз аӡәы днаидгылт, шьацҳәакгьы ивараҿ амҩа иан-гылоуп. Уи итәаз абнаҿ ашьацҳәа иргылазаарын, ахәыҧшқа икын, ашьацҳәагьы иман дшааиуаз иҧсы неиҭеикразы днатәазаап. Иааиуаз ахәаахәҭҩы ари даниба, ахәыҧшқа абоуки ҳәа диазҵааит, исыраахә ҳәагьы иеиҳәеит, нас иара иганы хә-ҳаракыла аҭырқә ҭуџьарцәа идираахәарц. Аха ани итәаз дгаӡамзаап, ирхәҳара мап ацәикын, абри амҩаду иан-гылоу аҵла агәаҩараҿ сшьацҳәа иакит ҳәа иеиҳәеит.

– Нас, нас?! – иҳәеит Шьханыҟәа, Чагә дааиалацәҟәын.

– Нас, ахәаахәҭҩы иаҳаз иашаз џьишьан, дҵааит абра амҩа агәҭа имшәаӡакәа иааны ахәыҧшқа ушьацҳәа ишҧаҿалеи ҳәа. «Ишҧаҿалеи, урҭ бзиа ирбо абас фатәык здыруеит, ашьацҳәа инаҿоуҵеит – амҩа ианургыларгьы убра инеины иаҿалоит!..»

– иҳәазаап аҵла иамҵатәаз.

– Ҳаи, абааҧсы, ус акәзар иарбан фатәу урҭ ахәыҧшқақәа бзиа ирбо, исоумҳәои!.. – иҳәазаап ахәаахәҭыҩгьы.

– ахәыҧшқақәа рыхә цәгьоуп, қыжәк ушьуазар иуасҳәап,– иҳәахзаап ани аҵла иамҵатәаны зыҧс зшьоз. Убас иагьеилаӡеит.

– Изишьма, уара, нас ақыжә?! – дҵааит Хәмаскьа.

– Изишьит.

– Ассир, уҭахызар! Уара, иара ахәаахәҭҩы ҳәа узҿу зынӡа дгаӡҳәыџьхеит акәымзар, ахәыҧшқа амҩаду иангыло ашьацҳәа инеин иаҿалеит ҳәа уаҳахьоума?! – иџьеишьеит Хәмаскьа.

– Шьҭа уара иумун, Хәмаскьа,– иҳәеит Чагә, – сара амҩа иансыргылаз ашьацҳәа ахәыҧшқа ааин иаҿалеит!
Кьамсыс иҟаз зегь еиликаан, иқыжә игәы иҵаланы ҿымҭӡо дӡырҩуа дтәан.

– Уара, Чагә, уи хәыҧшқамзар ҟаларын, иаҧшшәыз?! – дҵааит Хәмаскьа.


59

–  Ҟоҳ,  Хәмаскьахеит,  хәыҧшқамкәа,  ицәхаҧшьын...

Изаҟараз удыруама!... Уимоу, ахьӡҵәҟьагьы аман…

– Иахьӡыз, уара, иахьӡ?! – иқьышә ачча ықәххуа, дҵааит Шьханыҟәа.

Кьамсыс ҿымҭӡо дахьтәаз, дара ирҳәар аҵкьыс игәахәын, дыччашәа уны, ҿааиҭит:

– Иахьӡыз умбои, Кьамсыс ахьӡын…


АРСАНА ИМАХҼ

– Чагә, ҳзырччаша ҳәа уаҳа акры ҳоуҳәома? – иазҵааит зны, рччага жәабжьк анреиҳәа ашьҭахь.

– Даҽакгьы здыруан, аха… – иҳәеит.

– Уи арбану?

– Уи арбану уи ауп, уара иумоузеи сара исмоузеи ҳәа ашәҟәқәа ранҵара ианалага, хҩык, рсахҭан палта кьаҿқәа ирҭашьшьы, еиҳәҭагыланы Арсана ҳәа гәыҧтәык иашҭа иааҭалт. Иара уаҩ бзиан, хандеиҩын, уаҩы хәмарҩын.

– Уаа бзиала шәаабеит!.. – иҳәеит Арсана, днарҧылан.

– Бзиа ҳауба, цәгьа ҳауба ҳааит…

– Иумоу арахә ашәҟәы ианаҳҵоит.

– Иҭаҳаҩуеит, – рҳәеит.

– Ибзиоуп, – иҳәеит Арсанагьы.

Амаҵурҭаҟны инатәан арахә ранҵара иалагеит.

– Иумақәо ҳәала!.. – иҳәеит руаӡәк, аукы. Арсанагьы дна-лагеит.

– Ҩ-жәхьак сымоуп.

Ҩ-жәхьак ҳәа инанырҵеит.

– Аҳәарақәа умаӡами?

– Убарҭгьы ҩба ыҟоуп…

– Уаҳа?

– Ҩ-ҕааҵыск…

– Уаҳа иумоузеи?

– Ҩажәижәаба џьма…

– Зегь џьмахьақәоума?


60

– Жәаҩа џьмахьоуп, егьырҭ – ӡари-қыжәи.

– Уаҳа?
– Уаса сзаным.
– Аҳәақәа умаӡами?
– Аҳәақәа уажә ирацәахеит, ирзызуазеи...
– Уаҳа акгьы узанӡами нас?
– Ҧсаатәқәак ыҟоуп, кәытқәаки шәишәиқәаки, уи аҳәса роуп издыруа…
– Аҽы узанӡами, аҽы?.. – дҵааит ани ау.
– Исзанымкәа – ҳаи исхамышҭхьаз! – ҽыкгьы сымоуп.

– Аа, иубома, ашәахтә рацәахар ҳәа ушәаны, аҽы ҭоумҩырц угәы иҭан… – иҳәеит ани ау.
– Мамоу, џьоушьҭ, ус ахьҧоуҳәоу, исгәаламшәеит… – иҳәеит Арсана.
– Уаҳа акры узанума, камбашь егьи, ашәахтә уацәшәаны уигьы умҳәоу? – иҳәахт еиҭа ани ау.
Арсана дхәыцуа дахьтәаз даацәажәан:
– Усгьы ижәуам, махҽкгьы сзануп, ианышәҵа!.. – иҳәеит. Арҭ ахҩык иџьаршьан, инеиҿаҧшы-ааиҿаҧшит.

Амахҽ ажәытәӡан акәын ҳәа, уажәы Аҧсны уаҩгьы иза-

нымызт.
– Амахҽ узаныҵәҟьома?!
– Избандаз! – рҳәеит.
– Уара, аиаша уҳәаҵәҟьома?! Иабаҟоу?! – иџьеишьан, дҵааит ани аугьы.
– Иабаҟаху, абна шәахьындәылҵуа ацаҿы шәнеир ижәбап… – иҳәеит.
– Иахьтәаз амаҵурҭа ашьҭахь ашә аҿан, ацагьы уа иавагы-лан, иҩыҵибарҟьан инеит, аха акгьы рымбеит.
Ихынҳәны иааин амаҵурҭа ашьҭахьтәи ашә инылагылан, Арсана рхы наиқәыркын:
– Уара, Арсана, ара акгьы ыҟаӡамеи?!
– Амц умҳәазааит?! – рҳәеит.
– Иабыкәу, уара, ара умахҽ ахьыҟоу?!. – даацәажәеит егьи аугьы.
– Хыхь шәнаҧшы, уара, хыхь!.. Аца иҭамзааит?!. – иҳәеит

Арсана, дахьтәаз дымгылаӡакәа.


61

Аца ҩбаны еихагылан, хыхь аҧш ҭаҧсан, еилалыршәшәозу здырхуада, Арсана иҧҳәыс убра дҭазаап. Лара аукы лакәын, ацәажәабыжьқәа анлаҳа, амахҽ еиҧш лыбҕа ырхәан, лхы аца иааҭлырҳәҳәеит.

Ари збаз рқьышә ачча аақәххит, ау ида, избанзар, аца иҭаз Арсана иҧҳәыс иара иаҳәшьа лакәын.



ЧАҴӘ ЧАГӘИ АҦЕҲАМБАРИ, МАМЗАРГЬЫ

АҦСЫ БЗИЕИ АБЗА БААҦСИ

Уи аҽны Аиааира хәышықәса ахыҵра азгәарҭон. Иане-илга, уажәы Тыкәа иҧа Беслан Быҭәба исасааирҭа «Рыҵа» аҿаҧхьа амшынҿықә аҿтәи акаҳуажәырҭаҿ итәаны ицәажәон, аибашьра иалахәыз реиҧш иалахәқәамызгьы ыҟақәан.

– Ишыжәдыруа еиҧш, фышықәса уажәаҧхьа, 1992 шықәса нанҳәа мза 14 азы, ашьжьымҭан, Аҧсны Аџьынџьтәылатә еибашьра иалагеит, – иҳәан, иажәабжь дналагеит Гарри Аиба. Уи арахь дааны, урурҳәа иахьеило, рацәак дтәалаӡомызт, аха иахьа ус иақәшәеит. Уажәы иажәа иациҵон: – Абри аҽны, – иҳәеит, – Қырҭтәыла Аҳәынҭсовет ар, абахҭақәа ирҭакны контрақтла мызкы ҳәа иоурышьҭызгьы нарылаҵан, Аҧсны иақәлеит. Хыҧхьаӡарала 97 нызқьҩык иҟаз аҧсуаа ҧшьмиллионк инареиҳаз ақырҭцәа ирҿагылар акәхеит. Абри адагьы Иосик Џьуҕьашьвилии Лиаурент Бериеи* 200 нызқьҩык инареиҳаны Аҧсны иааган иаландырхахьаз дара ртәқәагьы аҧсуаа ирҿагылт. Заанаҵ наҟынтәи маӡала абџьар рзааганы, аибашьра азы ҳәа, ирзырҵәаххьан. Қарҭынтә, егьырҭ аҭыҧқәа рҟынтәигьы, агитаторцәа ықәҳа маӡала ирзаауан, аҧсуаа шәырҿагыл, шәрабашь, ҳа ҳтәқәа аргьы аауеит ҳәа. Еқәырчаҟә адольльарқәа** рзааргон…


*Ар0 ахьё6ъа ус дара шьоукы ишырщъалоз еи8ш ищъеит. **Адоллар6ъа роуп, дара рцъажъашьала ирхъмарны ищъоуп.


62

ишәымдыруеи… Абри аамҭаз ара шьоукгьы априказ ҟаҵаны аҧсуаа рышәарыцага «ҧилҭақәа» рылган еизганы ирҵәахуан… Уи уажә иазаауазеи, раҧхьа убас шакәызгьы, нас, зегь ҳанеигәныҩ ашьҭахь, 1993 шықәса цәыббра мза 30 рзы ақырҭцәа-мпыҵахалаҩцәа рыргьы даргьы ҧхарсны, ирахәҿасны наҟ Аҧсны иалцан Егры ирцаны икацан. Аҧсуаа иҳацхраауан Нхыҵынтәи ҳашьцәеи ҳҩызцәеи, аҳәаанҭыҵ инхо аҧсуаа рыҷкәынцәеи… Абри аибашьраан иҭахеит хнызқь-ҩык аҧсуаа иреиҕьыз рҵеицәа, апатриотцәа… Аҟәеи, Гәылрыҧшьи, Уачамчыреи, Гали 1992 шықәса нанҳәа мза инаркны 1993 шықәса цәыббра мза азынӡа Шихварднаӡе* иааишьҭыз ампыҵахалаҩцәа рхатәан. Цәыббра мза 27 рзы Аҟәа ахы иақәиҭтәын, абри амза 30 азы ампыҵахалаҩцәа хышәшәахқәа, ишысҳәахьоу еиҧш, Егры ирцан наҟ икацан. Аибашьра алагамҭазшәа Шихварднаӡе ир Гыртәылагьы ҩ-раионк мбатәы иҭаргылан ирыман…

Арҭ аамҭала изхатәаз Аҧсны ахәҭак аҟны, ар рымаҭәа зшәыз ақырҭуа ҕьычкәырцәа, ишәҭаху ҟашәҵала ҳәа абџьар зыркны иаарышьҭыз, иҟарҵоз оман: сиала, хьӡынҵала, аҧсуаа рышьрақәа, арҳәрақәа, акнаҳарақәа, рыҧсы шҭаз рыжрақәа, аҧсцәа рырҳәрақәа, ирҿашәоз аҳәса гәаранла рцәаҧҽрақәа, аҭынчуаа рыхқәа хыҵәҵәаны агарақәа… – рызегь узеиқәыҧхьаӡарым… Аҧсны амал алган агәақьҳәа агара иаҿын: ҧраалла, ҕбала, машьынала… Даҽа шьоукгьы – ашәанцәа – идырҳәыз амал Кәыдры ахахьы иганы ирҵәахуан, наҟ шәаныҟагьы ихаргалон…

Ари шәарҭ ишәыздырам ҳәа акәым, аха абас еиҧш арҭ ацәгьоурақәа уаҳа рҵыхәа анҧымҵәаӡа, Анцәа иҧеҳамбар дылбааишьҭит, уца, иҟоу гәаҭ, зегь цқьа еилкааны исзаага, нас Шьеварднаӡегьы Арӡынбагьы срыҧхьоит ҳәа иаҳәаны.

Ари Аҧеҳамбар дылбааны ахьара-хьараҳәа дҽыжәлан дшааиуаз, Тамшь Кәтоли Џьгьардеи рышҟа ицо

*Шьеварднаёе. Ара ус иазыр7ъины ищъоуп, даэа 7акыкгьы аанахъартъ еи8ш.


63

амҩахыҵырҭаҿ, уанааҵәилак, акаҭран мҩа аҿықә иаваҵан аазеишәа столқәа хәхәаӡа еиҿаҧшьны, фатәы-жәтәыла иқәырҭәаа ҟьарҟьарҳәа иахатәаз даарывалт. Арҭ ақырҭуа ир иреиуаз ракәын, «Кузмич»* «аҧсшәа иазҳәахьаз» рыблақәа жьаржьалеиуа иахьтәаз иубон. Аҧеҳамбар дыҧшызар, ҷкәынак маҭәа шкәакәала деилаҳәаны, апапыч шкәакәақәа ишьаҵаны аханы дыштәаз аагәеиҭеит, аха дҵысуам, дқәацом,

– дыҧсны, аишәа дахартәаны дрымоуп, аҩы имҵаргыланы… Ари сара схы иҭысҳәааӡом, иҟалаҵәҟьаз ауп, Аҧеҳамбар ус амҩан дақәшәеит ауп акәымзар. Изакәу уиоуп, аҧсуа ҷкәын имашьынала ҳпартизанцәа рхәы шигоз ампыҵахалаҩцәа алашәага реиҧш дрылашәеит. Дахьцоз анеилыркаа, ирзигоз рыхәгьы рымбоз, иааигәыдырҵан дыршьит, имашьынагьы ртәыртәит. Ишашьцылахьаз еиҧш, инацәа хҵәаны имацәазгьы ргеит, ихьтәы хаҧыцгьы ыҵырхит, иџьыба ианҭаҧшы, ипаспортгьы рбеит, сҭахар ҳәа ишьҭихзаарын… Уи уаҵәы 20 шықәса шихыҵуаз ранаҳәеит. Абра уажә «иазгәарҭон» уи имшира… Аха иац иршьыз иахьанӡа дхамҟәало, астол дырзахамыртәо даншәы, ааигәа ачаӡырҭа афрын ыҟан, ицәыршны, ихы-иҿы ҭаӡны, қәабшьҭу


*«Кузмич» – жаргонла рюашьыгажълоуп.


64

Аҧеҳамбар ахаҵәирҭа данаавала, уабацои ҳәа днеиҧылт, аха аҭак аныҟеимҵа, иҭеиҭҧшгьы аниба, иааицәымыҕхан, днахынҳәит. Аҧеҳамбар убра рызегь шьҭеиҵон, анҭ зҿыз ани имбоу дыҟазма, аха уажәазы акгьы рамҳәакәа дцеит, Тамшь атурбазаҿ шәахьгылоу хаха-хымш ирхымгакәа абри ҟазҵо шәа шәакәзар, шәықәӡааит ҳәа дагьрықәшәины… Ашьҭахь ус иагьыҟалеит: ақыҭақәа рылалара, рыжәлара урҭ ирмаӡеит, Тамшьи Кындҕи усгьы иқәырххьан, аха – ҳдесант амшын иааӡхыҵын, иҟәаҟәан ицеит… Ашьҭахь избоз ирҳәон 500-ҩык раҟара алафеҭқәа ирныжьлан ианеизыргоз аабон ҳәа… Рыбаҩ ахьыҟоу, иахьыргаз рҭаацәагьы ирзым-дыруазар акәхап, уахь ицәырыргозма, хабарда ибжьаӡит ҳәа рарҳәозар акәхарын, ҭаацәа рымазу уигьы сеидроу, аха рабаӡӡеи дыҟамыз, Едыкь Шихварднаӡе, амшьҭацәгьажә – иара иҵыхәала акәӡами урҭ шҭахаз? Арахь ирусхәыз, бџьар-ла еибыҭан, иқәшәх ҳәа иаазышьҭдаз?..

Астәи Аҧеҳамбар Аҟәаҟа дцеит. Уа даннеи еиликааит 1992 шықәса абҵарамза 22 азы, ҽнак ала, ақырҭуа мпыҵахалаҩцәа Аҧсны аҭоурых зегь, ауаа ишырбоз, аҽнышьыбжьон, ишырблыз – Аҧсауааҭҵаара Аинститути, уи архиви, Аҧсны Аҳәынҭқарратә архиви лықәццышәаа ишыргаз, днеингьы иблала ибеит. Ианырбылуаз аҽны асааҭ ҧшьба рышҟа аусура ианалагоз аамҭаз аҩбагьы амца еицрыцрарҵан ирыкәшан игылт, игәаҕьны изырцәарц инеиуаз аҟәҟәаҳәа втоматла ирыххысаауан... Аҧсны аҭоурых арӡра адагьы уи даҽакгьы ҟанаҵеит: Аҧаҵаду напыхьараџьи Абласаркьеи раамҭаз иааган индырхаз 200 нызқьҩык дара ртәқәа шааргаз, ианааргаз атәы документк иамҳәаӡо, жәытә-натә аахыс урҭ ара инхозшәа иааҟалеит… Абаҟақәа ракәзар, ахҭыҧ иарганы, рылақәа ҭыцҟьаан, рлымҳақәа ҿыжәжәаны, рҧынҵақәа амыжәжәан… арҩашьыга лаҵага гәырқәа ана-ара еиҧхьатта икаҧсаны… Ас еиҧш арҭ аниба, уаҳа ажәак мҳәаӡакәа Аҧеҳамбар Анцәа иахь дхынҳәит.

Ари Аҟармарала наҟ хыхь дцозаап, Гәыҧ даналсуаз аамҭаз жәытә баашәла ихкәыршаз ҳаҭгәынк, нышәынҭрак азааигәа дшавсуаз «Арахь уааи, ак уасҳәоит, арахь!..» ҳәа


65

аӡәы ибжьы ҭыҩны иаҳаит. Уахынлан, аха Аҧеҳамбар дшәара дыҟазма, «Уарбану?!» – иҳәан, дышҽыжәыз днеин даавагылан, иҽхырҳәҳәан дынҭаҧшит. Убра анышәынҭра агәы аӡә дкәеҩӡа дықәтәан, – иҳәан, аибашьра иалахәыз ажәабжьҳәаҩ Гарри ҧыҭрак дааҭгылт, иагьааҭынчрахеит.

– Нас, нас, Гарри?!. – иҳәеит аибашьра иалахәыз даҽаӡәы Витали Смыр. Гарригьы иажәа инациҵеит:

– Ҟоҳ, Чаҵә Чагә уоума?!. Уажә аччара иаамҭам… – иҳәеит Аҧеҳамбар ари даниба.

– Сара соуп, астәи ушаауаз здыруан, уҽы ашьапышьҭыбжь саҳаит… сгылар аӡәы сибар ҳәа сшәон… – наиаҭеикит Чагә.

– Иуҭахузеи?! – дҵааит Аҧеҳамбар.

– Соуушьҭроуп!.. Аҧеҳамбар иуҳәар, азин соуеит, сақәиҭхоит, уахаҵәҟьа сцоит!.. ара абысҭа ыфоу егьиуа, амш гоу сызҭатәом, сыжәлар аибашьра иалагылоуп… – иҳәеит Чагә.

– Уара уоума, ибналақәаз, Аҧсны иалҵны ицаз ауаа ҟәаз-мазқәагь ыҟоуп, уара убыргуп, ара аус умоуп, ара уҟаз!..

– иҳәеит Аҧеҳамбар.

– Мамоу, сцароуп!.. – иамеикит Чагә.

– Уара, уара арахь уанбеиаси? – дҵааит Аҧеҳамбар. – Исгәаларшәеи.

– 1930 шықәсазы, – иҳәеит Чагә, – убриаахыс абра сыҟоуп.

– Нас убриаахижьҭеи абра уҟазар, иреиҕьу ауаа рацәаҩны арахь иаахьеит, аҧсы абџьар азышьҭхуам, ҵасым рҳәоугьы умаҳаӡеи уахьыҟоу, узлоу ажәытәуаа рҟны?

– Ишҧасмаҳаи, аха ма Аҟәанӡа сцоит, Шихвардноӡе* дааны Аҟәа дықәтәоуп, дшыцәоу сҩеихагылан, ак иаҳәан схынҳәуеит!.. Уаҩгьы симбакәа анеишьагь здыруеит!.. – иҳәеит Чагә, иагьнациҵеит: – Ма аҧхыӡ бааҧс исырбоит, данааҧшлак дҿаҳахартә, дзымцәажәо иҿы акыртә еиҧш…

– Џьаргьы уцаӡом, абра уҟоуп! Иаҭаху ҳара иҟаҳҵоит! 12-ҩык аҧеҳамбарцәа рахьтә сара саҧсуоуп, Аҧсны са-

*Аригьы ари ажъла усала ищъеит.


66

дуп!.. Амала Аҟәа зегь дырҳәуеит: автобусқәа, атақсиқәа, атроллеибусқәа, адәыҕбақәа рпаркқәа; ааглыхратә наплакқәа ртауари рхәырхьынқәеи; дәқьанс, универмагс иааҟоу ирыҩноу амал зегьы-зегь агара иаҿуп, иргоит… Иалҵны аамҭала изцаз аҧсуаа рмалгьы убас ахьуеит… Убас рзыруеит Гәылрыҧшьи, Уачамчыреи, Гал абжаки ақалақьқәагьы…

Аҧсахҩцәа шьоукы рхамқәеи рмашьынақәеи нхоит, ирзызыхьчо шьоукгьы ыҟоуп, аха урҭ ртәы нас ҳахәаҧ-шуеит… – иҳәеит Аҧеҳамбар.

– Аҧсуаа акгьы шырхарам, ақырҭуа-мпыҵахалаҩцәа иҟарҵо закәу ублала иумбеи? Ақалақь агәҭа Ефрем, Омар ҳәагьы иарҳәон, Ешба ду ибаҟа-хашҳатәара ахы шаҟантә еихсыз, шаҟа хҭыҧ анырҵазгьы гәоумҭеи?..

– 37, – иҳәеит Аҧеҳамбар.

– 39, – даҽа ҩба нациҵеит Чагә, – ихәда аҟынгьы ҩхҭык

аными, уи ихәдоуп, аха. Ҧаса иаргьы харада дагьыршьуа, уажә ибаҟагьы аҟәҟәаҳәа еихсуа… уи амацара аума… дахьаҧсуаз азы ашәҟәыҩҩ ду Таиф Аџьба дыршьит, дахьаҧсуаз аз артист ду Мажара Зыхәба дыршьит, дахьаҧсуаз азы аҭоурыхҭҵааҩ ду Витали быҭәба илгеит,ус заҟаҩы...

– Уи аадыруеит, аха уажәы шәара ишәхароушәагьы иҟалаз ыҟоуп… – иҳәеит Аҧеҳамбар.
– Ишҧа, уи арбану?!. – иџьеишьеит Чагә.

– 1992 шықәса ҧхынгәы мза 23 азы ажәлар рхаҭарнакцәа реизараҿ – апарламент аҟны Аҧсны хазы ицеит ҳәа шәыдышәкылеит.

– Дара СССР аҟынтәи хазы ицар ҟало, ҳара дара рҟынтәи, ҧаса ҳшыҟаз еиҧш, хазы ҳцар амуа, уи закәхеи?!. Ҳара мчыла, еижьаралагьы, урҭ ҳрыдызҵаз р-Џьуҕашьвыли иоуп, аҧаҵа ду: Қырҭтәыла шәадлар – ареспублика шәысҭоит, Урыстәылахь шәцозар, аобласт ауп ишәауа аниҳәа, ареспублика еиҕьаршьазшәа ҟарҵеит, уаҳагьы ҧсыхәа рымамызт, избанзар Маскәа Кремль абаа иҽыҩнаижьхьан, амаа иара икын. Акәымзар ҳара хазы ҳаҟан, ҳҭоурыхқәа умдыруеи… 1931 шықәсазоуп арҭ уажә иҳабашьуа рышҟа, иҳазҵаауашәа ҟаҵаны, ҳанамадыргәагәа…


67

– Уигьы аадыруеит… – иҳәеит Аҧеҳамбар. – Уҭахызар, усыцаала! Аҟармара сызҭалоу аҧраа\л, арахәыхә * – уи зыхьӡу жәдыруоу уажә шәара, ишәхашҭхьоу? – умшәакәа усыцҭал, нас ҳахьцо убап!

– Уи абыкәу?! – дҵааит Чагә…

– Ҽыла дыҟан уҳәеит, уажә аҧраал дышҧаҭало?!. – аҵәы налеиҵеит аӡәы, дхаҟәӡа дахьтәаз, ҽырчча ҟаиҵан.
– Иҽы «Комитет спасения»** иеиҭеит, шәхы шәыхьча, шәыҽрышәҭ ҳәа реиҳәан... – аҭак ныҟеиҵеит Гарригьы. Егьигь дааиқәнакит, уи далазар акәхарын. Нас Гарри инациҵеит: – Иҽы урҭ ишҧариҭоз, ақырҭцәа инаган ирырымҭоз... Уи ирашьын, ианиҭахыз иахьиҭахыз иааин икаҧон, ианоуишьҭлакь иҧырны аҭыҧ ахь ицон, уажәгьы иоуишьҭуан, иҧырны аҭыҧ ашҟа ихалан ицон. Иара, Чагә

иҭахызар дигарц, аҧраал изылбаарышьҭит… Мамзар диҽхьынҵаны дигозма, – иҳәеит.

– Нас, нас, Гарри, уажәабжь нагӡалеи! – иҳәеит Асланӡыи Денуар, Гарригьы еиҭа инациҵеит:

– Ҳаннеилакь иҟоу убап, уҧсы анҭаз еиҧш уааҟаҳҵоит, аха арахь Адгьыл ашҟа уааны ауаа рахь ацәырҵра уақәиҭым… Мап уҳәозар, – уҟаз, амала арахь уҳацмаалар умуазар, даҽа ҭеиҭҧшык уоуеит, – иҳәеит Аҧеҳамбар.

– Сыжәлар кажьны сызцом… Иҟалозар, абра уажә аказы суазҵаарц сҭахуп, аҭак ҟоуҵозар – суццоит, иузыҟамҵозар – акы суҳәоит, – иҳәеит Чагә, – уара уҧеҳамбаруп, зегь удыру-еит, аха уи аҭак узыҟамҵаргьы ауеит, – ҳәа усгьы нациҵеит.

– Усазҵаа! – иҳәеит Аҧеҳамбар, иааџьеишьан.

– Уажә ааигәа Аҟәа араион Шәбаара ҳәа иахьашьҭо аҭыҧ иахьаҵанакуа кәарак аҟны рыҧсы ааиҭаркырц инатәеит аҧсуа рҧарцәа-аруаа 20-ҩык раҟара. Акәараҿ џьарак маҷк аҭаҽҽарҭа жәеиҧшь аман. Арҭ рҧыза дналкшәа, днаскьашәа

*НЛО щъа изышь0о. Уи жъытъ 8суала и7егь ахьё6ъа амоуп. **«Комитет спасения» – абас ахьёын аибашьраан а6ыр0цъа-мпы7ахалаюцъа щар=амгылап, щаэращ0ап зщъоз а8суаа шьоукы еи=ыркааз акомитет. Уи Айъа иалым7ызи изалым7ызи шьоукы азыйа7ан, ма иры6ъыяъяъан, иалар7он.


68

дахьынатәаз абнантәи ажәытә ҧсуа ашәак акаҩҳәа аҭыҩра иаалагеит. Ари Гәыма ахақәиҭтәра аламҭалазоуп, иааны Шьрома зыхьӡҵаны ирымаз…

– Изакә хьӡу уахәаҧш ари иара уара! Шьрома закәи, жәытә-натә аахыс Гәыма ауп, Қырҭтәылантә ақырҭцәа Аҧсны иааган инзырхаз убас ахьыӡҵан ирырҭеит акәымзар. Дара рбызшәала уи «аџьа», «аџьабаа», урысшәала иуҳәозар, «труд» ауп. Ари газеҭк, журналк, зауадк уҳәа иахьӡуҵар ауеит, акәымзар адунеи аҟны қыҭак абас ахьӡны уаҳахьоума?!. Ақырҭуа еиҳабыра шьоукы рхы иааҭашәалак ҟарҵон, аҧсуа хьӡы қырҭуала аҧсахра акәын изышьҭаз ҳәа, дара ртәала «аладәныцара» ҳәа убас аҳәозаргьы, ари ахьӡ Аҧсны иҟазааит ҳәа ус инрыжьуан, – ныбжьеигалеит Витали Смыр.

– Ажәытәан Гәыма Рион аӡиасгьы иахьӡын, Гәы-ма(жә)(а) – Гәымаду, Гәыма аӡы акәын. Уа уажәы ахахьшәа афымцастанциа ҭагылоуп, «Гәымаҭи ГЕС» ҳәа, ус акәымзар, ари ахьӡ уа ақырҭцәа иабантәааргоз? Гәымаҭ(ҳ)а, Гәымаҭа(ҳ) – абасгьы ахьӡын, Рҩана(жә) – убригьы ыҟан...

Гәымсы, Гәымса – Гәым аӡы, Гәыма хәыҷы – уи ара Аҧсны, Аҟәа иҟоу ауп.

– Уара «Шьрома» ауп шәара иџьашәшьо, уи ааҩс, ара Баслаҭа, Бырцха зынӡа акаамеҭ ҟарҵеит. Зқьы шықәса ирзынаҧшуа Аҧсҳа-цҳа ҭархәа ахьху иаакылсын, иҩықәлан, шахала рҽадҿаҳәалан, маҟҿаҳәара ҩахыс рҽырҟьантазны, ҟыгала, жьаҳәала, ҟыгә-ҟыгә-ҟыгәҳәа, қырҭшәала ирдуны аҩыра анҵара ишаҿыз рбеит ҽыла иҟаз Адлеи Михеи быҭәа Едыгьеи аҭаратәқәа, – нареиҳәеит Денуар Асланӡыи. – Урҭ реиҧш даҽа ҩыџьагьы ирбеит, убарҭгьы аҭаратәқәа.

– Ари анбыкәу ианыҟалаз? – дҵааит уажәраанӡа ирзыӡырҩуа итәаз аинрал Сергеи Дбар.

– 1935 шықәсаз. Ацҳа ашьап аҟны иҭаҧҽны аҳашә кыларҭәон, убраҟагьы қырҭшәала акы анҵара иаҿын; избаз изларҳәоз ала, дара “аремонт” иаҿыз ааҩык ыҟан.

– Ус маҟҿаҳәаранӡа зҽеилызхуа, дара рахь ус иҟоуп, дықәҧаҩны, деибашьыҩны даҧхьаӡоит, дыргас ирымоуп, уи
уахь  иагьҕьычҵасуп... Арҭ узҿу ақырҭуа ҭоурых аҧҵаразы


69

еибашьыҩцәазаарын, «ибоевикцәан», абџьаргьы рымазар ҟаларын, ма измаз рхылаҧшуан сгәахәуеит, – иҳәеит Сергеи.

– Абџьар абарҭахыз, рыбзарбзан қәацәӡа инаҳәы-ааҳәуа, агәыцә алҩаҵә ахылбб, Кремль иҩнагылан...

– Маскәа... – ааибырҳәеит. Абри ашьҭахь: – Нас, нас, Гарри, шьҭа уажәабжь иацҵала, абжьагала ҳамхароуцәеит… – рҳәеит, иаргьы деиҭаналагеит:

– …Абас акәара ашәа шҭыҩуаз заҳаз арҧыза илымҳақәа рыгәра цқьа изымгазт, егьырҭ иҩызцәагьы кыр шәаҳауама ҳәа днаразҵааит, урҭгьы ааи рҳәеит, ашәагьы иҵегь иардууит… Дара руа иарбан ҧсуа ашәаз рзеилымкааит, жәытәтәын, уи аҩыза уажәада ирмаҳацызт… Ари ма доуҳак иҟанаҵеит, акы иазҳәан, ма џьарантә иарҧан ианыҩуан... Абри змааназ закәхарыз? – иҳәан, Чагә Аҧеҳамбар днаиазҵааит.

– Уаиааит ҳәа сыҟоуп, Чагә, – иҳәеит Аҧеҳамбар дҧышәырччо. – Ари мариоуп, аха сара аҭак аҟаҵара, уи аҳәара, ацәыргара сақәиҭым, дара изаҳаз рхала цқьа ииашан

иазхәыцаанӡа… Иҟазҵоз ҳәа агәҩара роуан, уи азхоит,

– иҳәеит Аҧеҳамбар. Нас: – Егьи иарбану узсыҳәарц иуҭахыз? – иҳәан, дҵааит.

– Аиааира! Аҧсуаа Аҧсны ахьчара рымч ақәхартә еиҧш адгылаҩцәа Анцәа ириҭааит! Ириҭалааит! Еидгылааит! Убриоуп сызуҳәарц исҭахыз, – иҳәеит Чагә.

Аҧеҳамбаргьы ус акәхоит ҳәа ихы ааирҵысын, дцеит. Чаҵә Чагәгьы «икабинет» ахь днеит, – иҳәан, иажәабжь даалгеит Гарри, аҵыхәтәан ииҳәазгьы иаарччеит.

– Уара, абри Чаҵә Чагә, иҧсхьо ауаҩы, уажәтәи аибашьрагьы далашәырхәыма? Ҳи-ҳи-ҳи… – иҳәан, дааччан дырҩегьых аҵәы налеиҵеит ани ақәылаҩцәа ирыдызцәылоз, илақәа ҭҟыҟӡа дтәаны днеин дахьырзыӡырҩуаз, ихаҧыцқәа еилыҕрааӡа, уи макьаназ иашьцәа раҳаҭыр даанагон.

– Аҧсы бзиа абза бааҧс диеиҕьуп… – иҳәеит Гарри уи аҭакс.

– Дыҧсхьеит, аха, умбои, уахьгьы иҟаиҵоз, наҟ иадцәыло дшәаны дцәыҵатәаз џьушьо… – нациҵеит Ака Арӡынбагьы.


70

– Џьапоу Рушьни иҧа Баҭал, Абжьуа амацәаз ианҭарк, аҽы шәар абла аш хылоит, егьабаӡом, алашәага иаразнак ирфоит ҳәа иеибашьцәа иреиҳәон, – наҧишьит Витали. Нас:

– Уара, ак уасҳәашан, Гарри… – иҳәан, деиҭаацәажәт. Уи дагьлафҳәаҩын.

– Изакәи?

– Абри ацәгьаҳәаҩи ашәыргәындеи злеиҧшыми, излеиҩудыраауеи?

– Ацәгьаҳәаҩ илақәа ҭқәуихоит, иҧсеи-ҧсеиуеит, ашәыргәында илақәа хҵәыжуп.

– Иҭҟыҟхоит.

– Ааи. Ихабаҟалоуп.

– Дагьцәгьаҳәаҩны дагьшәыргәындазар, усҟан изеиҧшрахои, ишҧаҟало? – деиҭаҵааит Витали.

– Апырвын амҟьоит, – иҳәеит Гарри.

Арҭ ирҳәоз закәыз еилызкааз егьигь, аҳампал кьакьа ҿаҵа ихәлахазшәа, илақәа ҭҟыҟӡа иччоз днарылаччеит.


БАҚА ИҦА ЗАУР ИАЖӘАБЖЬ ЏЬАШЬАХӘТӘ

Саб Бақа излеиҳәоз ала, уи аҽны Ҧақәашь инхоз Быҭәаа риешьараҿ Анцәарныҳәа рыман, иара хышықәса рахьтә знык имҩаҧыргалароуп Быҭәба зхылаҳәоу ахьынхозаалакгьы. Ара иҟан аиашьара зегьы: сабду Нарықь, саб Бақа, нас: Елызбар, Кьамшьышь, Бырдыҕә, Кауна, Гого, Грышьа, Ҕәото, Радион Бабышь… иреиҵбацәазгьы, ахәыҷқәагьы ирзаарыгӡа. Ари аныҳәа усоуп ишыҟоу, хәыҷи-дуи зегьы ыҟазароуп. Абри еиҧш иҟаз ныҳәарак аҽны иақәшәеит Мысҭафи Мыџьгәыри Герхьелыиаа Ҕәадатәқәа ажәабжьҳәаҩцәа дуқәагьы.

Ара аиҳабацәа ахьтәаз ажәытә жәабжьқәа рҳәон – аеҵәақәа, жәытәла иуҳәозар, ахақәа, аҕақәа, ажәҩан, аҕныжәҩан, жәҩангәашәҧхьара, Анцәа ҳазшаз уҳәа ирызкны, избанзар, егьоумҳәан, ари Нцәарныҳәан, Нцәарныҳәаран. Нарықь дахьтәаз Чаҵә Чагә иӡбахә аацәыриган, иажәабжь дналагеит:


71

«– Чагәи сареи ҳаиҩызцәан. Ара, закәи, иааигәоуп, ибжьоузеи, Ҧақәашьи Гәыҧи усгьы еивоуп, Чагәгьы ҽнак аҩны дааин, абыржәы ҳазлацәажәоу аҭоурыхқәа иреиҧшыз аацәыраагеит.

– Уара, Чагә, абри Еҵәаџьеи Еҵәаџьааи злеиҧшым ҳәа ирҳәоны иуаҳахьоузеи, аҩбагьы ак ракәу? – сҳәан, снаиазҵааит. – Са стәала арҭ хазы-хазуп, ишсаҳахьоу акәзар,

– ҳәа усгьы нацысҵеит.

– Уи шыҟоу усоуп, Еҵәаџьаа, уажә иубама, быжьба ыҟоуп, еицуп, еилыџьџьаауа, еизааигәан, Еџәаџьаа зрыхьӡугьы убриоуп. Еҵәаџьа ҽакуп, – иҳәеит Чагә.

– Убарҭ абыжьба рахьтә ҧшьба ҧшьоуп рҳәон, убри закәыз ҳәа иудыруеи?

– Уи убарҭ аҧшьба рҟны аӡы ыҟоуп, егьырҭ ахҧа рҟны иҟам ҳәа убри акәзар ҟалап, – иҳәеит.

– Еҵәаџьаа рхәы, ма ахәы, ӡы амаӡам, рҳәон, убригь закәыз ҳәа иуаҳахьои, Чагә?

– Харантә Еҵәаџьаа акәапеи хырҟа иеиҧшны иубоит, ахәы аазҭарпалан. Аӡы ахьыҟало иара акәапеи аҿы аҟны ауп, ахәы иаман убахьоума, ара Адгьыл аҟны уи ҽакалагьы ҳазхәыцуеит, аха. Абригь зызҳәоу убарҭ ахеҵәак хәыс иаҧхьаӡоит, ӡы рымаӡам ҳәа акәзар ҟалап. Еҵәаџьаа, адуқәа Акәапеи, Аҟәапеи ҳәа рзызҳәозгьы жәытәан иҟан. Акәапеи, ма Аҟәапеи, ахәы ҩоуп – абасгьы рымҳәози жәытәан.

– Урҭ урҭ роуп, егьи, Еҵәаџьа?

– Егьи Еҵәаџь, Еҵәаџьа ауп, иҟәазуп, идууп ҳәоуп иаҳәоугьы, арантәи усҵәҟьа идуны иубом, аха. Уи ҽакуп.
– Уажә убра ҽакгьы сазҵаашан.

– Ыы?

– Игәаҩоуп ҳәа ззырҳәоз руа иарбану, Еҵәаџьа акәу Еҵәаџьаа ракәу? Сара ишсаҳахьоу Еҵәаџьа ҳәоуп.
– Саргьы убасоуп ирҳәоны ишсаҳахьоу. Игәаҩоуп, аха-хьала аҩнуҵҟа иҭалон, убра иҭанхон, иаҕранхон, уаҳа иа-уамызт, аҧшацәгьа, афырҭын ықәын, уагон ҳәа ус рҳәон ажәытәуаа. Уа иҭанхоз, иагәыланхоз зусҭцәаз еимаркуан, ҳара уа ҳанхомызт зҳәозгьы дыҟан, иамазкуазгьы, урҭ аҧсуаа


72

ирзааигәан зҳәозгьы, ажәлар рацәаҩны иҭанхон зҳәозгьы… Амала аҭанхара уадаҩын рҳәон рызегьы. Аха уи анбыкәу, наҟ жәытәӡаӡатәуп, омажәӡа ҵуеит ҳәа усгьы ацырҵон.

– Амацәаз Зкәыршаз Аха ҳәа зыӡбахә рҳәоз уи арбаныз? Усгьы рҳәоны саҳахьеит.

– Усгьы зҳәоз ыҟан ажәытә ҭоурыхҳәаҩцәа дуқәа, ииашо-уп. Убригь иара акәзар ҳәа сыҟоуп.

– Уара, Чагә, уи Иарцахә акәӡами изыхьӡу? Амацәаз Зкәыршоу ма амаҟа Зкәыршо ҳәа?

– Уигьы усоуп, аха ажәытәуаа анцәажәоз уи ара иҟаӡам, уахь уаҩгьы дызцом, аҿҳәара амоуп, убри ааиаанӡа уаҩгьы дызхалом, мышкызны днеиргьы днанашьҭуам, аҧша дагоит ҳәа абасгьы ацырҵон, умбои ишырҳәоз. Аҿҳәара ааиаанӡа зыхьӡузеи ҳәа абригь еимҵазкуаз ыҟан. Иарцахә Амаҟа зкәыршоу ҳәоуп иаҳа ишиашоу, жәытә ҧсуала амацәаз акәдыршаӡом, иамҕарҵоит.

– Рацәа сгәы иҭуҳәааит! Абарҵа змаз аха ҳәа убасгьы саҳахьан.

– Уиашоуп, усгьы зҳәаз ыҟан. Аха иахьыкәыз рцәеилаҩашьахьан.Атәыҩа Зхагылаз Ахагьы ыҟан ҳәа ус-гьы рҳәон, Ахаззеи азын акәзар ҳәа сыҟоуп...

– Убра даҽакгьы сҳәашан, аха…

– ыы?

– Абри Ашәы Ҭамшьыгәи Ашәы Шәарахи, иугәалашәозар, Еҵәаџьын ҳәа ирҳәоз наҟ жәытәӡан анҵәамҭаҿ џь ацызҭгьы иудыруеи? Еҵәаџь еиҧш Еҵәаџьынгьы рҳәон.

– Жәытә ҧсуала, ҧсуа-дыҕала, убыхәла џь, џьа ауаҩгьы ихьӡын, уажә ҩыџьа анаҳҳәоу еиҧш; џьын, џьына – гәаҩажәлоуп, ҧсҭажәлоуп, ҵыџьзаргьы ауеит; џьынџь, џьынџьа – убри иахылҿиаауеит, изакәу усгьы иудыруеит – аҵыџь, аҵыџьқәа змоу ҧшаҳәазар ауеит, ҧшаҳәа гәаҩажәлазар ҟалоит, амаӡашәаргьы ашьҭагылоуп сгәахәуеит. Жәытәӡан ус уара ишуҳәаз еиҧш џь ацны иаҵәахуазаргьы алшоит, уи маӡашәархахьазаргьы ауеит… Ус анакәха, уи аеҵәа ахьӡ ҕбак азна ажәытәӡатә ҭоурыхқәа цәырнагоит. Анцәа, ауаа рныс, ари анбатәиу…


73

– Еҵәаџьа ахы аҭаларҭа ҽа хьӡыкгьы Аман, ахьӡыҵәҟьа, аха иршьон, ҵасым ҳәа ирҳәомызт рҳәон. Ус кыр уаҳахьоума?

– Аҭоу акәын; аҭоура, иҵегь жәытәла – аҭоуры. Сабду Џьабас дыргәыбзыҕны исырҳәеит: ахәажәа быца ииҿаз изаазгеит. Ра, ры абаза-ҧсуала аду, идуӡӡоу ҳәа усалагьы ицәажәоит; аҭоу, аҭыу – жәытә гыларҭоуп, ҭагыларҭоуп.

– Ҭанхарҭоуп, ҵанхарҭоуп. Ауаа реиҧш аҭоу аӡгьы ҭазар ауеит.
– Усоуп. Ажәытәан Кәыдргьы аҭоу иҭан, иҵан рҳәон.

– «Ахажә аҭоу иҭан», «Ахажә аҭоура руан», «Ахажә ахаҿы игәаҩан», «Ахажә анаҟәа ахатәеит», «Ахажә ҧхасҭахеит», «Ахажә аҧшаршәаа ықәлеит», «Ахажә ашәшьы ихнаҩон» ҳәа абасгьы рҳәон, уи ара акәмызт ҳәа усгьы ацырҵон. Абри ззырҳәоз Еҵәаџьа акәзар сгәахәуеит, са сеиҧш убас згәахәқәозгьы ыҟан. Избан уҳәар, жәытәла аха, аҕа – убарҭгьы еҵәа хьыӡқәоуп, Ахажә – аеҵәа ду ҳәа ицәажәоит, ажәытәтәи ҳәагьы, жәытә ҧсуа-абазала, ҧсуа-шәыла.

– Акәзароуп. Аҭоурых, Аҭоурыха(жә) – убригьы иаракәзар ҳәа сыҟоуп, аҭоурыхқәа акым-ҩбам, аха аҧсуа иҭоурых ахьҭо, иахьыҟоу уаҩгьы дызнеиуам, аҿҳәаранӡа, зырҳәоз?

– Ҧсра-ӡра ақәым, мышкы ахы мышк аҵыхәан ирымбаргьы, имааҧшыргьы ҟалаӡом ҳәа усгьы ацырҵон. Аҧсуа иҭоурых Ахаҵәах иҭоуп ҳәа абасгьы рҳәон.

– Уиашоуп, – днақәшаҳаҭхеит Чагәгьы.

– Ахажәсас иҭан, Ахажәшәашә иҭан, иҭанхон ҳәа абасгьы рҳәон – Ахажә аҿы иҭалан иҭанхон ҳәа.
– Нас Ахасас, Ахашәашә ҳәа ус аҽаркьаҿит; жә аҵәахит, иныжә ҧҳа Инаҧҳа ҳәа ишыҟалаз еиҧш. Жәытәӡаӡан убра Ахажәан иҭанхон, уи ара акәмызт, иҳәон сабду Џьабасгьы. Асас, ашәашә с-и шә-и ирзеиҧшыз жәытә шьҭыбжьыла акәын ишырҳәозгьы. Џьгьардагьы убас ицәажәоз ажәытә Шармаҭқәа ыҟан, – иҳәеит Чагә, нас: – Ҳажәсас ҳәа рҳәоны уаҳахьазу? – ҳәа дҵааит.


74

– Усгьы рҳәон. Ҳажә, Хажә – аҩбагьы ак роуп. Ҳажәсастәа, Хажәсастәа – абасгьы ыҟан, иркьаҿынгьы Ҳасас, Хасас ҳәа, жә абраҟагьы иаӡоит. Ус аабыкьанӡагьы изҳәоз ыҟақәан, нас асас иахьгьы идырхо иалагеит, уантәи ӡәыр дзаауазар уигьы иара иакәымхози – асас дахь, асас даахь. Ҳажә, Хажә Мрагылара, Мрагыларатәи адгьылгьы иахьӡын; Ҳашәа, Ҳантыи – Мраҭашәара, Мраҭашәаратәи адгьыл.

– Еҵәажәҭоуба, Ахажәҭоуба, – (А)ҳажәҭоуба ҳәа абасгьы иқәуаз дыҟан анкьа, аха абраҟагьы нас жә аҵәахит.

– Ажәытәӡа абажә рнықәуан рҳәон, ус акыр уаҳахьоума? Шьоукгьы аббажә ашҟа идырхо иалагахьеит, аха? – сеиҭанаиазҵааит.
– Уи аббеижә, аббажә акәзар – ахаҳә ду, абахә ду, ашьха ду ҳәа ицәажәоит жәытә абаза-ҧсуала, ҧсуа-ашәыла… Ма Иарцахә ауп, ма Доумббеи ҳәа изҿу ауп, мамзаргь Ҟазбеқь ҳәа изышьҭоу ауп, жәытәан урҭ аҧсуаа-абазақәа, адыҕақәа ирыҵанакуан рҳәон. Аббеижәа, аббажәа акәзар, ашьҭахь

гылазар – ма шьхаӡыхьуп, ма ахаҳә дуқәа ирылсуа ӡуп, – иҳәеит Чагә.
– Уигьы уиоуп, аха жәытә ҧсуала абба иззуҳәаз рыда-гьы Адгьылгьы иахьӡын рҳәон, Аҳаҳәа, Аҳаҳәы, Аҳашә шахьӡқәаз реиҧш. Ус ала уазхәыцыр, Аббажә, Ахажә, Аҳажә Еҵәаџьын акәзаргь алшоит...

– Аҳаҳәа – аӡаӡа еиҧш икәымпылны иаҳәоит, Злыҧха ҳаура ус зирҟаҵазгьы Амра акәзар сгәахәуеит. Аеҵәақәа, ахақәа зегьы убас иаҳәамашь анаџьалбеит… Аха урҭ зҳәаз уажә уареи сареи ара иабаадырхуеи, ус акы рҳәаны иҟазаргь иаҳмаҳацт…

– Ажәытәуаа ус рҳәон, ҿакы Мраҭашәарахь иҟоуп, егь аҿа Мрагыларахь иҟоуп, абарҭ еиқәшәараны иазҳәоуп, аҩбагьы ҧшааны еиқәзыршәо маӡа дук ааиртуеит, аартра ду ҟаиҵоит, Жәҩангәашәҧхьарагьы ааиртуеит, аҭоурыхгьы ааирҧшуеит, жәлар ирзеиҕьхаша ҟалоит ҳәа. Ҳара аҿа нцәахәык еиҧш иаҳҧхьаӡоит, жәытә ҳбираҟгьы ианын. Абарҭ аҿақәа ирыхҳәаау змааноу ҳәа иудыруеи? – сҳәан, сиазҵааит.


75

– Убри убасгьы ацырҵон, урҭ аҩҿак, џьаргьы умеим-дакәа, уштәоу иуҧшааргьы алшоит ҳәа. Аха ианеиқәшәалак, ак удырбоит, убригь аилкаашьа уақәшәароуп ҳәа.

– Ииашоуп, усгьы ацырҵон. Нас?
– Изызҳәоу ҭоурыхзар ҟалап. Убригьы еилызкааша, Анцәа, дҟаҵа! Анцәа, дҳаҭ! Амала исҳәоу уиоуп, уаҿақәа аҩбагьы ааидкылан иҭоургәаҩар аоҧсҵәы, ауаҧсҵәа ами иахьӡу, ҩаҧсҵәагьы ыҟан, аха убас рҳәон уи иахьӡыҵәҟьоу ҽакуп, убри еилызкаауа маӡа дук ааиртуеит ҳәа. Убри зызҳәоугьы ҭоурыхзар ҟалап. Жәытәан иара анапгьы ҽа хьӡыкгьы аман рымҳәози – амаа, ама(а)хцә, амаха, аха, аҕа…

– абасгьы ыҟан рҳәон. Уимкәа ахәы, аҕәы ҳәа абсгьы ахьӡын, аихахәы, аиҳаҕәы шаҳҳәоу еиҧш. Иара анапсыргәыҵагьы ҽа хьӡыкгьы аман, убригь еилызкаауа маӡак ааиртуеит рҳәон, усгьы ацырҵон убри иааирҧшуа даҽакгьы авагылоуп, убригьы изеилкаар, амаӡа ду инарбоит ҳәа. Убригь ҭоурыхын изызкыз, изызҳәаз… «Ахаззеи ахы ануп» ма «Ахаӡӡеи ахы ануп», «Ахажә ахәҿа ануп» ҳәа абасгьы рҳәон жәытәан…»

саб Бақа излеиҳәоз ала, абри аҩыза ацәажәара, ажәабыжь нас уаҳа уаҩгьы иҳәоны имаҳаит, Џьгьарда инхоз Ашәы Ҳабыџьи Кәтол инхоз Бебеа Кәаҭеи рыда. Урҭгьы жәабжьҳәаҩ, ҭоурыхҳәаҩ дуқәан, Еҵәаџьа, Еҵәаџьын, Ахажә, Аҳажә ҳәа убас убарҭгьы еиҭарҳәон. Сабду Нарықь ари анырзеиҭеиҳәоз ҳаешьаратәқәа зегь ыҟамзи, аха саб Бақа иеиҧш иҭкааны ус иргәалашәомызт Елызбар ида. Уиаахыс иҵӡозеи, аха ари аӡәгьы иасмыҳәацызт, шьҭа уара шәҟәык

иануҵозар акәхап, агәра зымгацәо ҟаларгьы, акәзааит. Ус шакәугьы, уажә ицәырган изуасҳәоу уиоуп, Ҳаҭла, Ҳатла – иахьатәила иуҳәозар, Америка, Еидҵоу Аштатқәа рҳәынҭқарра – ажәҩан ашҟа, аҕныжәҩан ахь идәықәнаҵаз амҩаныза шнеиуаз, Сатурн ҳәа изышьҭоу адунеи, апланета, жәытәла иуҳәозар, аха, аҕа ианахыҧраауаз уи ахы шәы, ҧҭа ахымызт, иаартын, ишгәаҩаз, аҭоуеиҳәҭда дуӡӡа шамаз гәанаҭеит, ахыха амоуп.

– Хыха, Хыха(жә) ҳәа ажәытә хьыӡгьы ыҟами… Амала жә аҵәахроуп – абазақәа, ашәқәа рҟны ибзиахәуп, аха аҧсуаа ҳҟны уаҩ даргәааргьы ауеит…


76

– Изхысҳәаауа, убри техника ҕәҕәала анџьнырцәа иҟарҵазшәа, наҟ аҩнуҵҟа уалаҭало, уалаҕрало, иҭылашьцааӡа, харантәи атрапециа дуӡӡахәара иеиҧшны иҟаҵаны иҟоуп, убас аҭшеиқәа амоуп. Иахьгәаҩоу атрапециа аҩнуҵҟа, агәыцә акәым, ихәхәа-хәхәаӡа аганқәа роуп ижу, итшеины, иҭшеины иҟаҵоуп, каналҵас, жраҵас…

– Жәытәла иуҳәозар – иҭҕәаауп; аҭҕәы, аҭҕәоу – аҭоугьы иароуп… Атрапециагьы хәганк, хәшьаҭак амами, ахәшьадгьы иароуп, хәыџьаран исоуп, иҿоуп; ҧсуа-шәыла ашьаҭ(а) ашьада(а) ауп...

– Ус анакәха, ажәытәуаа Еҵәаџьын, Ахажә, Ахаџьын ҳәа зыӡбахә рымаз аеҵәа абри Сатурн акәзароуп. Ари Ахаззеи, Ахаӡӡеи, егьыс ала иуҳәозар, Марс анаҩстәи анаҩс ауп иахьыҟоу, дунеи дууп, аха дууп, Ҳадгьыл аасҭа акыр еиҳауп. Аха иџьашьатәыҵәҟьоу аҧсуаа абри абас ишыҟаз иалырдыраауаз? Иабананагеи, ианбананагеи, иабантә?!.

Ари уажә сара иуасымҳәар ҟаларын, иара амҩаныза ишгәанаҭаз апатреҭ ҭыхны ҳаҭыр зқәу газеҭ дук ианны исымбазҭгьы… Ибзиоуп, Ахажә, Еҵәаџьа атәы ҳаҟәыҵыргьы, Ахаззеи, Ахаӡӡеи ахы ануп ҳәа ажәытәуаа

ирҳәозгьы ииашахеитеи – убригь Американтәи даҽа мҩанызак игәанаҭеит, ихцәы ихагәҭа наҟ-ааҟ еиҩшаны ижәҩахыр аҟынӡа инықәҧсо, исахьа дуӡӡан ишаныз. Жәытәӡан аҧсуаа убас ахцәы ныҟәыргон рҳәон, иара уажәыгь иҟақәоуп, аха. Баша ирымҳәозар ҟаларын ажәытәӡан аҧсшәа амҵәыжәҩа аман ҳәа… Ҳадгьыл аҟынгьы убри ахы асахьа ҩыџьаран иануп ҳәа усгьы ацырҵон. Ари омажә, мбатәа зылшоз аҵара-дырра дуӡӡа змаз иакәзароуп, дызусҭадаз?..

...Игәоуҭахьазар, уоҧсҵәа ааҭаргәаҩан, нас иаартны унапсыргәыҵақәа унрыхәаҧшыр, атрапециа асахьа удырбоит; атрапециа жәытә ҧсуа-ашәыла ахәҿа, ахәшьад(а), ахәсад (а) ахьӡымзи, урҭ иҵегь аҵакқәа рымоуп, аха... Аоҧсҵәа Ахажә ахы унарбоит зырҳәозгьы абри акәзар ҟаларын... Аҿақәа реиныриараз џьара умцаргьы ауеит зырҳәозгьы... Абарҭқәа рыдагьы ахәнацәкьарак еишьцәоуп, еиҿыҵхьеит, хазы-хаз ицахьеит рҳәон, аха мышкы зны еиқәшәарангьы иҟоуп ҳәа


77

усгьы ацырҵон. Ус анакәха, жәытәӡан Ахажә ианыҵыз, иқәҵыз аҧсуаа-адыҕаа хәшьҭра дук ыҟан, иахьа – ҧшьба – егьи абаҟоу? Хаҭҭаа ракәызҭгьы? Ани аҩбатәи аҿа атәқәагьы ацаҳҵар – жәаҩык аешьцәа, жәашьҭрак. Абри адагьы фба-фба нацәа змазгьы ыҟан рҳәон, ус ала иухәшьадыр – жәаҩа шьаҭар, егьырҭ ааба абацеи?.. Аҿақәа еиқәзыршәаран иҟаз иҿы ҩада ма лада ирханы дыздыргылоз? Уцанапык Мрагылара, егьи Мраҭашәара иреиархан уангыла, уҿы ма алда ма аҩда ихоит. Убригь маана дук аҵоуп... Амҵәыжәа ззыӡбаны иҟазҵаз, убас ала ихы рханы ддәықәларц азы акәзаргьы ауеит изызҳәоу, ма иара усала иаҳа еиҕьны иубарҭануп.

– Дианы, ажәҩан ахь дыҧшуа, иҩмаҿак еидкылан инапсыргәыҵақәа дрыхәаҧшыр, атрапециа – ҽакала иуҳәозар

– ахәшьад(а), ахьырныз имбоз, иҽгьы ҵәҩанҵәы ихон, усгьы уахь ами цатәыс иахьыҟо, ус зырымҳәеи?

Ҵәҩанҵәы акәымкәа ирнаан удәықәла ҳәа акәзар ҟалап измаано. Уи ус иаҳа ишеиҕьу иахьатәи астронавтцәа, акосмонавтцәа ирдырхьеит…

– Еснагь, ианаауҭаххо уахь удәықәларгьы амуазар акәхап, убригь аамҭак амазар ами, уи азы аҧсшәа акгьы аныҵәахлаӡами?

– Уи аамҭа нанҳәамза акәзар ҟалап, жәытәла нанҳә. Ари иҵегь аҵакқәа амоуп, аха н анапгьы иахьӡын, ус ала уазхәыцыр, нанҳә, ныҳә – аоҧсҵәы ҳәа ицәажәаргьы алшоит, уи иану ахәшьад абара амза, аамҭа ҳәагьы уанаҳәоит...

– Ажәытәӡа Амза ыҟамызт рҳәон, ианаагьы иҭашәомызт, калаҭк иаҟараны игьагьаӡа икыдын, Адгьыл иавамлакәа иа-хагьежьаауан, иахыкәшон рҳәон, усҟан уажә иаҳҳәо амзар
– амзақәа рҿатә хьыӡқәагьы ыҟамзар акәхарын; акалендар, амзар шҧартәаз ҳәа иуаҳахьоу крыҟоума?

– Усҟан уи хала иртәан рҳәон, ашықәса аха, аҕа рыла ишон, амзақәа зегьы уажә еиҧш еиҟарамызт рҳәон, урҭ рышьҭахь ҕа ма ха гылазар акәын. Убарҭ рахьтә иаӡазгьы ыҟоуп, ра ашҟа иианагазгьы, иаҳҳәап, лаҵара – лаҵаҕа – лаҵараҕа; лаҵаха – лаҵараха ракәын. Ха, ҕа ы ала ианынҵәозгьы ыҟан, иамырҧшӡо ианалага ры, ра ашҟа ииаргеит. Уажә


78

амзақәа ржәытә хьыӡқәа еиҭахьшьақәдыргылаз аҧсуа-ашәы ажәытәӡатә ҭоурыхқәа рыцәаара аанарҧшит. Иззеилымкааз-гьы ҟалеит, аха…

– Ирзеилымкаазар егьамам, егьоурым, цасҳәа аҵәалаҵаҩцәа ҟамлааит. Амала урҭ рыхьӡқәа иҵегь ыҟоуп, цқьа уаҩ дрылаҧшыр, еиҕьу ҳәа ҽа акык-ҩбак рылиҧшааргьы ҟалап… Иара усгьы ажәытәуаа аамҭа аха иануп, Адунеи агьаргьаласа иануп рымҳәози; ахац иануп ҳәа убригьы ыҟан.

Абарҭ амза хьыӡқәа рҵыхәала, Чагә ихаангьы ацәажәарақәа ыҟан. Ҽнак уи Аҟәа дахьааиз Дырмит Гәлыиа дҵааит абри ушҧахәаҧшуеи жәытә ҧсуала иҟазару ҽакала ирҿатәны абас декабр егьи ҳәа иҟазару, иреиҕьхари ҳәа. «Уара, Дырмит, сыҩны унеир, декабр са исымаӡам, иузцәырызгоузеи?» ҳәа иеиҳәеит. «Нарықь, уара иахуҳәаауазеи?» – иҳәан, Дырмит сабдугьы диазҵааит, Чагәи иареи еицызаарын. «Сеидроума, Дырмит, ари аӡәгьы иҳамаӡам, иабааухәеи?!» – ҳәа аҭак ииҭеит. «Уара, ари макьана иаасымхәаӡац, исыдыргалан исдырхәҳарц иаҿуп, аха шьҭа исшәысҵаргьы ишсзыбзиамхо аҟара збоит», – иҳәеит Дырмитгьы дааҧышәырччан.

– Амала абыржә иуҳәаз ажәытә ҭоурыхқәа здыруаз абыргцәа ҳацәцахьеит, аҿар иразҳәо ҳәа шьҭа, шамахаӡак акәымзар, аӡәгьы дыҟам, акгьы ыҟам, иӡрашәагьы збоит, иаҳцәыӡыр алшоит…

– Убри ануҳәа, аабыкьа студентк сиазҵааит абри Ҳадгьыл шаҟа иҭбаау удыруама ҳәа. «Мамоу», – иҳәеит. «Амза аҟынӡа шаҟа бжьоу удыруама?» – сҳәан, «Мамоу», иҳәеит, «Абри ҳ-Амра заҟа иҭбаау ҳәа кыр уаҳахьоума?» – «Мамоу», «Ахаӡӡеи ма Ахаззеи зыхьӡу удыруама?» – «Мамоу», «Аӡӡеи зыхьӡу удыруама?» – «Мамоу», «Уара ашкол аҟны акгьы шәыдмырҵаӡозеи уаҳа?!» – сҳәан, сгәы иалсны снеизыҧшит. «Мамоу», – иҳәеит, «Астрономиа шәахымсӡои?» – сҳәан, «Изыхьӡузеи, уи уажә ашколаҿ иҟаӡам», – иҳәеит. Ус сышиацәажәоз, ари астудент, даалҟьан: «урҭ узҵаарақәа зегь са издыруеит: Адгьыл 12 нызқь километра иҭбаауп, Амза


79

аҟынӡа 280 нызқь километра бжьоуп, Амра 1,5 миллион километра иҭбаауп… Аха абарҭ зегь саб исеиҳәеит, сангьы, уаҳа иуазҳәоу ҳәа аӡәгьы дыҟам, уиоуп исыздырам ҳәа зуасҳәазгьы, ашкол аҟны ирҳәом, ауниверситет аҿы ирҳәом, ҧсуа шәҟәы иара аным. Абысҟатәи аҵарауааи шәҟәыҩҩцәеи иҳамоу абас еиҧш иҟоу рҩымҭақәа рҟны изалами?» – иҳәеит. Аурыс енциклопедиақәа рҿы иҟами анысҳәа, са саҧсуоуп, аҧсуала исшәырба иҳәеит, Ахәаџа инхо аенциклопедиа изҭода, иҳәеит. «Уара, ус акәзар егьырҭ аеҵәақәагьы рыхьӡ удыруама, Жәгараа зыхьӡуи?» – ҳәа сиазҵааит. «Урҭ хҧа ыҟоуп, ҧхынгәазы, кәыркәазы жәҩангәы ихалоит, аӡқәа анҭабо, ианрыгхо иақәшәоит, Жәгараа зрыхьӡу убриоуп, жәытәла жә аӡгьы иахьӡын», – имҳәеи уара!

– Уи ак илҵыр ҟалап. ихьӡи?

– Арноу. Уимоу сагьирччеит.

– Ишҧа?

– Саныхәыҷыз, ацәажәара салагахьан, саб акамфеҭқәа сзааиган, ауаџьаҟ амца дыҽҳәатәаны ишьамхы сықәыртәан исиҭеит, иҳәеит. Арҭ ирыхьӡузеи анысҳәа, ажәабжьқәа рыхьӡуп, иф ҳәа сеиҳәеит, сангьы дааччеит, иҳәеит. Акамфеҭқәа анааимгалак, баба, иахәа, уанаауа ажәабыжьқәа сзаагала, исфоит ҳәа иасҳәон. Еилыскаауа саналага, ус зыҟоуҵоз анысҳәа, ажәабжьқәа зфахьоу ажәабжь бзиақәа иҩуа дҟалоит ҳәа иҳәеит иҳәеит. Иабгьы дышәҟәыҩҩын.

– Уи ак илҵуеит, хымҧада, дыхьӡырҳәагахо, Анцәа, дҟаҵа! – иҳәеит Бақа иҧа Заур, иагьнациҵеит: – Абри зегь зхаҳҳәааз Еҵәаџь, Еҵәаџьын; Ахажә, Аҳаџьын ауп, убра дца-ны иаҳзибартә анагӡара, Анцәа, иҭ!

– Анцәа иҳәааит! – сҳәеит саргьы.

– Сан ус лҳәон, Ашәы Ҳабыџь иҳәамҭан ҳәа, уи омакала джәабжьҳәаҩ дуун, ҭоурыхҳәаҩ дуун – ажәытәӡан Ҳашәа ҳанынхозгьы ыҟан, Мыссырҳәы ҳанынхозгьы ыҟан ҳәа… Убра аҳәаҵас ирхәаны иҵар-ҵарӡа, иҵҳәҳәо ац дуқәа ззыҵагылаз, ҽадак иаҟарахоз, абжьас омагақәа рацәахеит, ипланы иқәылт, ҳармыхәо ҳаналага, ҳахҵәаны ҩадала ҳахыкәшаны ҳааит ҳәа… Аҧан ҳаныр, гаҿала, усҟан ус


80

акәын ишныҟәоз, ҳаҽша-ҽшаны ҳдәықәлеит ҳәа. Ҳахьаауаз иҕыҕны ашәа зҳәоз рҟны ҳнанагеит, тәыҩак зхашыгә иқәиаауаз ҽа шьоук рҟынгьы ҳнанагеит… амҩа иҧнашәан ашьха тыи наа ҟьаҟьара дуаҿ иаангылазгьы ҟалеит ҳәа… Аҧсны ҳанааи аҧсуа-абазқәа, аҧсуа-ашәқәа рацәаҩны инхон, ҳаргьы ҧшьык ҳарҭеит. Ара ажәытәан иқәыз аӡы-мшын ҭыкәкәахьан, нас еиҭаҭалт, лҳәеит… Ҳашәа абыкәыз анысҳәа, Мраҭашәара Аҳа, Адгьыл тлеит, еиҩрит, иантны ицеит, иашәан наҟ иагеит… Аха ҳара ҳахьынхоз Ахахьы акәын ҳәа иҳәон Ашәы Ҳабыџь, лҳәеит… Абри хасҵомызт, жәабаҟа шықәса уажәаҧхьа телехәаҧшрала тәыҩак зхашыгә иқәиааз ауаҩы даҳдмырбазҭгьы – уи Бирма акәу, Непал акәу, Тҳаиланд акәу уажә исгәалашәом… Иҕыҕны ашәа ахьырҳәо Саха Иакәытиеи уи аладахьҟеи роуп, убригь Тыва (тыжәа) тәыла налаҵан, ҳдырбеит. Зыӡбахә лҳәоз агыгшәыг дуқәа – иахьатәи абжьасқәа зхылҵыз роуп, рыхьӡ лыздырам, ашәырҳа акәзар ҟаларын лҳәеит… Урҭ, иахьатәи шәҟәыла, Канада акәын иахьыҟаз, ажәытәӡан… Ус анакәха, иахьатәи Ашәбақәа рытәрыкгьы убра инхон, ари ажәла зынӡа хәтәрык амоуп хәа иҳәон, лҳәеит.

– Ушцәажәо апач уҳәар, иумҳәан лҳәон сан, убригь д-Ашәҧҳан, жәытәӡан уа инхоз апачааи дареи еизуаамзар ҟаларын… Аҧшыцаагьы нхон, аҧшыц еиҧш ахаҧыц ҧаҟьақәа змаз. Урҭ ҩ-тәрыкны иҟоуп…

– А/ҳәахаҧыц «саблезубый» ҳәа изышьҭаз ацқәа змаз абжьас Мыссури аӡиас ду аҧшаҳәаны џьара абаҩ ааҧшит, миллион шықәсала иахыҵуеит. Шьҭа уара уазхәыц ари анбатәи ҭоурыху... Мыссырҳәы – абаза-ҧсуала Мыссырҳы

– Мыссырҳа-нажә ҳәа изҿыз абыкәыз?

– Мыссыр агыларҭа, агыларҭақәа рыӡҭатәа ду ма рымшын ҿықә; нажә, нажәа – ӡҭатәа дууп, ма мшынуп; ҳәы, ҳәа – ашәыла ҳы, ҳа, – ажәытә гыларҭагьы иахьӡын.

– Насгьы Мысра, Мыссыр(ыи) – арҭ шеиқәҿырҭуагьы убоит. Абригь уаҩы иџьеишьартә иҟоуп. Мыссысыпы(жә) ҳәа абригь рҳәон иҳәеит Бақа иҧа Заур.


81

– Аҧсуа-абазақәа, аҧсуа-ашәқәа, адыҕақәа рҭоурых аҟны аџьашьахәтәқәа рацәоуп, урҭ зегьы ааҧшаанӡа иџьазшьаша дзынхар, дзыҟалар… Убригь, Анцәа, дҟаҵа! – сҳәеит саргьы.


Бақа иҧа Заур аҩбатәи иажәабжь, мамзаргьы аҿарҧа иашьҭо иларханы
даҧхьоит

Кәтол аусҳәарҭаҿ еизарак ыҟан, абра Чагәи сареи ҳақәшәеит. Ашәы Ҳабыџьгьы дыҟоуп, Кәыҵныи Кыҷагьы дыҟоуп. Иахьцәажәоз уара ужәла,сара сыжәла рҳәан, ажәытәан ишыҟаз, иахьа ишыҟо, иаашьҭны иҟаз апапцәа ирхәанчан, рынҵәамҭақәа еицакны ишанырҵаз уҳәа аацәырыргеит.

– Ҳара ҳажәла зхылҿиааз ӡуп, уи ҧшьтәрык амоуп, рызегь акоуп, аха маҷк еивысуеит, ажәытәан Кәоуҕәаныи, Кәоуҕоуныи, Кәаҕоуныи, Кәаҕәаныи ҳәа иҟан, неи ала инҵәозгьы – аӡы закәу, иахьамоу зеиҧшроу еиҧш. Кәоуҕә, кәаҕа – ӡызар ауеит, аӡқәа зҵыҵуа дәызар ауеит. Абарҭ ныжәа, нажәа ҳәа зыцқәазгьы ыҟан, жәа аҵәахуеит. Кәоҕәуа ҳәа убасгьы ажәла ыҟоуп, абри иатәруп. Иара сыхьӡгьы иаҳәоу ӡуп Кәасҭа ҳәа; жәытәла кәы, кәа ӡыми, «кәаҧ» аҟынтә ауп убри ацәыкәбаршьҭыбжь иахылҿиааит. Егьыс, ани иаашьҭны, иазкны иҟаз апап гызмалцәа рбызшәала аҵыхә дырҵәиит, идырхәанчеит Коҕониа ҳәа. Ари гыруала, қырҭуала кәыбруп изыхьӡу, аха ҳара ҳкәыбырқәаӡам, аҧсуа кәыбры дыҟаӡам. Аҧсны ажәытәан џьамтәыланӡа, Каспыжәынӡа инаӡон, уахь инхоз аҧсуаа-ашәқәа иаан ирыланхаз атәым рацәаҩхан, ирыларыӡҩеит, рыхьӡқәагьы рыжәлақәагьы дырхәанчеит, еицаркит – иҳәеит Кәаҕәаныи Кәасҭа Хәыҷы.

– Уара, Кәасҭа, Кәыбраа ҳәагьы ажәла ыҟоупеи?.. – иҳәеит Қьача дахьтәаз.

– Кәы ӡуп, бра хаҳәыжәлоуп, аҩбагь еицуҵар, аҵаа ҳәа ицәажәоит жәытәла, ма анаҟәоу ҳәа. Кәыбры-жәа – изыхҵаалоз ӡын, жәа убригь зыхьӡуп, аха иаҵәахуеит, ма в


82

ала иаҧсахуеит, жә в иазынаҧшуа изҳәоз ыҟан. Абри ажәла зхылҿиаауагьы убриоуп. Аҵыхәан жә мацара гылазҭгьы, анаҟәоу ду, ажәытә наҟәоу ҳәа абас иарцәажәаргьы алшон, мамзаргьы изыхҵаало аӡҭатәа ҳәагьы. Сы-бра, сыи-бра…

– убригь аӡы ахьҵаауа, иахьрыхҵаало ҳәоуп иаҳәо; сы, сыи – убарҭгьы жәытәла ӡын изыхьӡыз. ари уажә ҽакала иуҳәозар: Сыибра Ӡыишәна ауп, Ӡыишәынажә – уи изыхҵаало мшынзароуп, жә аҵәахуеит. Ма убас иҟоу аӡқәа змоу дгьыл дузароуп. Ӡышәнаҟа, Ӡыишәнаҟа ҳәагьы рымҳәои.

– Кәыпраа уи иаҳәои?

– «Ихәрит-иприт» зырҳәои? Иӡит, импыҵабеит, импыҵышшеит… ҳәа? Кәыпра-жәа иҵалоу ма ишнеиуа иҵабо ӡуп, иҵегь аҵанакқәоит, аха. Мнеи ҳәа ажәытә жәла зыҟазгьы убриоуп, Мнеи-жәа акәын, убригь убас иҟаз ӡын, иахьа Маниоуп, иҵегь аҵанакқәоит, аха, – иҳәеит Кәасҭа Хәыҷ, иагьнациҵеит: – Ари Кәтол ахьӡ уахәаҧшыр, кәы-тоу-л, кәы-та-аул, усгьы рҳәон, кәы-т-оул – аӡқәа атоит, аӡқәа ықәтәоуп ҳәоуп иаҳәо. Ажәытәан Кәтоул – абри абас аҳәара иаҳа ииашоуп – ҽа хьӡыкгьы аман рҳәон, убри Кәоуҕәны, Кәаҕәны акәзар ҳәа сыҟоуп, избанзар убригь убасала ицәажәар алшоит. Абри адагьы абра идыртәу убриоуп жәытәла адәы аҧсуа-шәыла ады, адәы, убригь ҽа хьӡык аман рымҳәоз, ҕәы акәын – адәы, аҟьаҟьара, ашьаҟьасҭа ҳәа, иҵегь аҵанакқәоит, аха…

– Иагьиашоуп, иаҳҳәап, ҕәыблы – дәышьхоуп, дәышьха дууп, мамзаргьы ҳа-шьхоуп, – днақәшаҳаҭхеит Чагәгьы. – Адәышьха ҳәа рымҳәои, ҕәы – адәҟьаҟьа иахьӡзаргьы ауеит.

– Усоуп. Ҕоу ҳәа атәрык иалоугьы ҕҕоу акәын, ишу, ишуп ҳәоуп иаҳәогьы, ажәытәан абра аӡыршқәа аныҵыҵуазгьы ыҟазаарын умбои, ахьӡ тәрык абри цәырнагоит. Аӡыршқәа нас ихьшәашәеит, ма иҵалеит, иҕҕаны иқәзаргь ҟалон. – Иуҳәаз иацсҵарц исҭаху уиоуп, Кәасҭа, иузымдыруа исҳәоузеи, аха кәоуҕә аҟны у кьаҿӡоуп, ари, уара иуҳәан еиҧш, ӡхы хьӡызаргьы ауеит, аӡқәа ыҵыҵны иахьҭатәоу, иахьықәтәоу, иахалҵуа акәзаргьы алшоит… Аха Бзана жәытәӡан ҽа хьӡыкгьы аман рымҳәози, иахьыҵыҵуа иара ара Кәтол


83

ауп, Џьгьарда аҧшьан, идуны, ишәпаны иаауеит. Кәаҕа ма кәоуҕәа, кәаҕә ма кәоуҕә убри иахьӡызаргь ҟалон. Ажәытәан ус рҳәон аӡиас ҽа хьӡыкгьы аман, убри аҵыздыраауа маӡак ааирҧшуеит ҳәа. Уи неижәа акәын, инеиуа, иныҟәо аӡы ҳәа; ныижәагьы рҳәон. Аҵыхәтәантәи жәа аҵәахуеит. Ас ала уахәаҧшыр, Кәоуҕәаниеи, Кәаҕәанеии Бзана ажәытә хьыӡ аформақәа ракәзар ауеит. Кәаҕәаныи, Кәоуҕәаныи убригь убри иавагылоит. Мықәгьы Мықәжәа, Мықәажә(а) ҳәа акәмыз ишыҟаз. Жә мцахәмыцәа бзиоуп, ӡуп изыхьӡу, аха ашьҭахь иангылалакь аҵәы алазҵо мшгаҩык дҟалоит, уиоуп аҽзаӡо. Егьыс, ныжәа ма аӡышьҭра, ма аӡқәа ахьҭанартәаз, ма аҧшаҳәа ауп, Бзана аӡышьҭра ҳәа усгьы ицәажәоит, жәа аӡоит. Жәытәӡан Кәаҕәаныиаа Бзана аҧшаҳәаҿы инхозҭгьы атәрқәа ҩба-хҧа абри иахылҿиаауеит, – наҧишьит Чагә.

– Саҧхьа рахә уоухьеит, – иҳәеит Кәасҭа Хәыҷы, иагьнациҵеит: – Кәаҕәаныиы, Кәаҕәанеиы ҳәа абасгьы рҳәон, убра ианиааз, ииз ҳәа акәхап. Уи Кәасҭа Ду иакәын аҭоурых бзиан изҳәоз, ашьҭахь Кәаҕәаныи убригь убас аҵанакуа иҟалеит. Уи ус иҳәон, Кәтол аӡы аҵоуп, икәаны ихалан иҭатәа-ҭатәаны иҟалоит. Акыр шықәса, уи заҟа сеид-роу, анҵлак иҵалоит. Убриаҟара анҵлак еиҭаҵыҵуеит, насх еиҭаҵалоит. Убас акырынтә иҟанаҵоит, жәытәла абригь икәоууеит ахьӡуп. Аҵыхәтәаны иҭабга-ҭабганы аӡҭатәа ду ҟанаҵоит – уи анакәхоу сеидроума, аха. Аӡы аҵыҵшьала: икәоууеит, икәеиуеит, икәоит, икәкәоит – арҭ злеиҧшым, еиҩырго уажә ижәбама. Адәгьы убасала ахьӡ тәар алшо-ит, иамоу аӡы, аӡқәа рҟазшьала, изеиҧшроу еиҧш… Бза-на иахьатәи ахьӡ иахылҿиаауазар сгәахәуеит Бзаркалгьы, изыхьӡугьы ахы ахьыҵнагоу акәзар ҟалап.

– Кәоу ҳәа иуҳәаз иацсҵарц исҭаху уиоуп, – иҳәеит Чагә,

– иагьаџьара иаабахьеит асып ҿаҟьақәа, асып наарақәа, аҿыцәаарақәа рҟны аҽыртаҕаны, аҽмырҭбаацәакәа, ацәқәырҧ хәыҷқәа еишьҭагыланы, ахцә еиҧш ишьқәыруа, аӡы ахьылбаауа, иахьаҿыкәкәоу. Ас иҟоу аӡазы жәытәла ишьқәыруеит рҳәон, аҧсуа-ашәыла – исқьыруеит рҳәон. Аха ари ас зыҟанаҵо ахыхь ахәхәаҳәа акәымкәа иҵхәраа-


84

ыҵхәраауеит ма иҭыҽҽа-ҭыҽҽоит, хрыжь-хрыжь, иааҭгыла-ҭгыло иҵыҵуеит, жәытәла иуҳәозар, икәоу-кәоууеит, ацәқәырҧ хәыҷқәагьы убриоуп иҟазҵо. Ас иҟоу аӡы кәоу-кәоушьқьыр, кәоу-кәоусқьыр ауп. Икәеиуазар – иаҳа имаҷны убас ҟаҵо иаауазар – кәеи-кәеишьқьыр, кәеи-кәеисқьыр ауп. Убасала икәозар, иҵегь еиҵаны иаауазар – кәа-кәашьқьыр, кәа-кәасқьыр ауп... Арҭ жәытәӡатәи ҧсуа-ашәыла ӡыхьқәоуп, ергь ӡқәоуп, ицқьақәоуп, иҧшьақәоуп, ажәытә аҧсуа-ашәы жәлақәагьы рхылҿиаауеит, ажәытәан заҧхьа ҳа гылазгьы ыҟан, усаҟан апапгьы дыҟамызт, адикәангьы, рҧацәагьы. Уажәы арҭ ҳгәылацәа шьоукы рбызшәақәа рҟны кәоукәоу, кәеикәеи, кәакәа – аҧшьа\ ҳәа ицәажәоит, уи зхылҿиаазгьы аҧсуа-база ажәытә ӡыхьқәа роуп. Арҭ ахьӡқәа, ажәлақәа иахьа, нас иқәнагалаз шьоукы идырҵәизшәа рбоит, аха, зегь дара роуп, аӡы ахьхьышьҭрахь ихынҳәуеит, арҭ рынҵәамҭаҿ амаӡашәарқәа змазгьы ыҟан, – иҳәеит Чагә.

– Аӡы кәоит шырҳәо еиҧш, иҵәоитгьы рҳәоит; адәы, аҧшаҳәа, ашьха зҳәаз еиҧш, убас ҟарҵаргьы ауеит, иҵәоит, аӡы рылҵуеит. Аҵәарсҭақәа ахьамоу ҵәаны ауп, уи адгьыл ду аҵанакуазар – ҵәаны-жә, имаҷны иаҵанакуазар – ҵәаны-са, иҵәаны, имаҷны иҭанартәозар, ма ҧшаҳәажәлазар

– ҵәа-ныжә, идуны иҭанартәозар – ҵәа-нажә, аҧшаҳәа ҕәҕәала ицәаакызар – убригь ҵәа-ныжә. Аха арҭ рҵыхә жә рҵәахуеит. Ари иахьатәи ҧсуала, аха жәытә ҧсуа-ашәыла ҵә ҵ ала ма ҷ ала изҳәоз ыҟан. Жәытәла адәы, арха – аиа ҳәагьы иашьҭамыз, уи аергь иҭнацо, иқәшәуа асаҭлашьгьы иахьӡуп, аха… Ҵәа-ныжә-аиа аҟны жә аӡоит, Ҵәаныиа ҳәа ицәажәар алшоит. Ҵәаныиеи аҧшьдәныи еизааигәоуп, Ҷаныиа атәрыкгьы иароуп, Кәтолгьы убри еиҧшу дгьылуп. Иахьа иа ҳәа инҵәоу ҳажәлақәа рҕьырак ашьаҟьасҭаа, архаа, аҟьаҟьараа,аиаа ҳәа ус унарбоит, жәытәла. Ас ала инҵәоу ҳажәлақәа анҭ иаашьҭыз ауаа-хышәшәахқәа, апап гызмалцәа идырҵәиз реиҧш, ус иаҧсуа-базаны Анцәа иишазгьы ыҟоуп, реиҩдыраашьа омак аҭахӡам, ахала иунарбоит. Изхысҳәаауа, Ҷан аҧхьа иангыла, аҵыхәақәа апапцәа идырҵәизаргь, зегьы аҧсуа-база, еиҳарак абаза, иатәуп, – иҳәеит Ҷаныи Қьаламаҭ


85

иҧа Аслан, иагьациҵеит: – Ҷанаа, лбаа, аҧсҭаа, архаа ҳәа ицәажәоит, иахьыҟазаалак, рызегь шьаҭак, ҩ-шьаҭак иртәуп, атәрқәа акымкәа-ҩбамкәа ирымоуп, аха… Абри адагьы жәытәан, «ақәа ауит» аҭыҧан «иҵәеит» зҳәоз ыҟан, ақәа рацәаны иахьадыруаз, ацәаакыра ҕәҕәаны иахьыҟаз адгьыл убригь ҵәаны, ҵаны, ҷаны акәын.

– Уажә убри ануҳәа, ажәытәӡан Аҧсны аҟьаҟьа ҳәа изышьҭаз убригь Ҷҷаны, Ҷаны, Ҷаныҕәа, ҷоҕә акәын сгәахәуеит, нас ҷоу ҳәа итәеит... ҕә-и у-и ахьеиҭнаҧсахлаз ыҟоуп... – иҳәеит Чагә.

– Ак уасҳәашан, Аслан, ҷан-ҷана рыхәдцәа еибакит ҳәа иаҳҳәоу зызҳәоу ҳәа иудыруеи? – дҵааит Кәасҭа.

– Ма рсҭа-рсҭала ма ҧсҭа-ҧсҭала – ҷан-ҷаны – еицәгәышит, ма ҵәа-нҵәаны – ҷа-нҷаны – рӡы анҵәарахьы ахы анарха, ирибамҭо иалагеит; ауп иҵегь аҵанакқәоит, аха. Ажәытәан аҧсуа-ашәқәа рҟәыҵәақәак ахьынхоз ара еиҧш аӡы меигӡарахда иҟамызт...

– аҷан аҷан аҳәоит, уи?.. – дҵааит уажә Кыҷа. Абри иа-шан еилзырго маӡак ааирҧшуеит ҳәа усгьы рҳәон, – иҳәеит нас.

– Убригь ӡуп изыхҳәаау, амал – аҟәарџ-марџ акәӡам… Жәытәӡан уаҩ мал рацәак анимамыз зегь реиҳа ҳаҭыр, пату зықәны имаз ӡын, ламысгьы иароуп, дыҧсыргьы ихьӡ зҳәоз, иҭынхоз уиакәын. «Ах иӡыхь» ҳәа ахьӡқәа шынхаз еиҧш...

Аҷан аҷан аҳәоит – аӡы аӡы аанагоит, иханагалоит, ма аӡ аӡы агоит аҩба руак ауп. Аха руа иарбану: ҷа-ныжәа ҷа-нажәа аҳәоу, ҷа-нажәа ҷа-ныжәа аҳәозу убриоуп еилкаатәу, мамзаргьы нажә, ныжә ракәу иацу. Насоуп амаана, амаӡа анцәырнаго. Ара уажәраанӡа Кәасҭа иҳәон Кәтол аӡы иҵало-иҵыҵуа ус ҟанаҵоит, иахьҭабгақәоугьы ҟалараны иҟоуп ҳәа

– ҷа-ныжәа ҷа-нажәа аҳәоит, ма иаанагоит зыхьӡу убри акәзаргь алшоит, – иҳәеит Аслан.

– Кәаҕәанеи, Кәаҕәаныи кры рыцуҵома? – дҵааит Кәасҭа Хәыҷ. – Лак иамбо, лакы иабоит.

– Ара ишәымҳәаз иацсҵоузеи, аха, егьырҭ атәырқәа инарываргылан, Бзана Кәаҕәанеи ахьӡызаргь алшон, избанзар


86

неижәа жәытәла ӡыиасми. Ара зыӡбахә шәҳәаз Мнеигьы убригь жәытәан ҧшьтәрык аман рҳәон: Мнеи, Манеи, Мныи, Маныи; Мыни ҳәагьы ахьӡ ыҟоуп – рызегь рынҵәамҭақәа рҿы жәа рҵәахуеит, ак роуп, ӡиасқәоуп, излеиҧшым ртәашьалеи шәагаалеи роуп, амаӡашәарақәагьы рымоуп.

Манеи уахәаҧшуазар – Мҳажә-неижәа аҟынтә акәзароуп, жә-қәа аӡоит, иаҵәахуеит; мҳажә – амҳажә – амҳацә ду ауп, ҳ-гьы аӡоит, Аззанҭха аҟны Азанҭа ҳәа ишаӡо еиҧш. Манеи – аӡыршьҭра, акәкәарсҭа амҳацә ду ауп, иалалақәоу зегь еиднакылоит, иреиҳауп, уа иҽҧынхалогьы Манеиаа ма Мнеиаа ракәхоит, – иаахиркәшеит Аслан.

– Ара, ишышәҳәаз еиҧш, ҷа – ҧсуа-ашәыла, дыҕала – лбаауп, ҧсҭазаргь, хәҵазаргь ауеит, ҷаны зыхьӡугьы иароуп, уа инхогьы ҷанаа роуп, Аҭара лбаагьы адгьыл усоуп ишыҟо. Абра аӡиас амазар – ҷанеижәа ауп, уа инхогьы ҷанеиаа роуп; адә аман иҟазар, уа инхо ҷаны аиаа – ҷаныиаа роуп; аӡҭатәа ду амазар – ҷа-нажәа – уа инхо убарҭгьы ҷанаа ракәхоит; аҟәара, аҧшаҳәа амазар – ҷа-ныжә(а) – убарҭгьы Чаныиаа ракәхоит. Ара иахьабалакь жә, жәа аӡоит... Убас ицо иҵегь рыла иҟоуп... Амшын иҟанаҵо аҵатәа жәытәла аҷҷа ауп

– асҟатәи ӡыхәашь иалало, аҽарыцқьоит, жәытәла иуҳәозар

– аҽарҷҷоит. Амшын наскьар – аҷҷа хтуеит. Арҭ аҩҷык акны иартәахьеит, – иҳәеит Аҭарантә ирыхҭыгәлаз Ҷан Кәагә дырзыӡырҩуа дахьтәаз.

– Ҳа ҳтәы шыҟалаз усоуп ҳәоуп ирҳәо, – дналагеит Кыҷа,

– аӡҵәҵәа, аӡҵәҵәы аҟнытә ауп, аӡҵәҵәаа ҳауп. Жәытәла аӡы кәы, кәа… ахьӡымзи, уажәраанӡагьы ишәҳәон, ҵҵы ашәы-ҧсуала ҵәҵәы ауп, кәы-ҵҵы – ажәытә ус акәын, ҩҵыкны иҟан – рҳәон, аӡҵәҵәы ҳәа ицәажәоит. Нас Кәыҵныи, Кәыҵныиы ҳәа ишьақәгылт – убра ииз, иалиааз, ианыиааз ҳәа. Кәыҵнеи ҳәа зҳәозгьы ыҟан. Ари неижәа аҟынтә ауп, абраҟагьы анҵәамҭа аҵәахуеит, уи избан – ара ишәҳәахьеит. Арҭ аӡҵәҵәқәа ахьыҟаз, уажәгьы иахьыҟоу Кәыдры аҧсҭоуп. Абри абасоуп рҳәон ҳаиашьара иатәыз аҭоурыхҳәаҩцәа ҳыџьмаҭ, Арухан, Шьоуа, Исҳаҟ, Естат уҳәа.


87

– Арухан ахьӡ иҳанаҳәои, уара Кыҷа? – дҵааит Кәасҭа Хәыҷ.

– Рыҕә-ха-нажәа ма, Рыҕә-ха-ныжәа ауп, ҕә у акәушәа унарбоит, жәа аҵәахуеит, аҧхьа ҳа гылазаргьы ҟалон, изакә ӡу иара иаҳәоит. Ари иҵегь ахуҳәаар ауеит, аха аригь азхо-ит.

Егьыс, Кәыдр Хәыҷы жәытәан Кәыҵныи, кәыҵнеи ахьӡын, убасала иҟалаз атәыргьы алазар ҟалап ҳәа ациҵон Исҳаҟ. Аха Кәыдры амшын иацәыхарамкәа акәын иштәыруаз, ҳара ҩада ахахьы ҳаҟан… Уи сҳәеит ҳәа, ажәытәан иҩаханы итәыруазаргьы алшон… Ара уажә иуҳәозар, аӡҵәҵәқәа ирхылҿиааз аҧсуа жәлақәа арымӡаа ыҟоуп, иқәнагазгьы иаҳцәыӡхьоугьы налоуҵар. Изхысҳәаауа, Кәыдры аханы иаан инхаз шәануак иамеикыргьы цәгьа имбеит Квициани аҟнытә ауп ҳәа. Уара, уи мырхәацу қьақәоу акы иахьӡуп, уахь усс иҳамеи ҳара уара, ҳаӡҵәҵәқәа иахьагьы Анцәа иҟынтә иҿаҿаӡа иаауазар?! Уимоу, сгәы аннирха, иасҳәеит ажәытә аҧсуа-абазаа иреиуоу ҩтәрык адуқәа иахьа дара рахь иаганы ишыҟоу, урҭ зхылҵыз, изусҭцәоу рҳәар шыҟамло, ирацәаҩны иаан ирыланхаз атәымуаа ақәҧаҩцәа азыҟаҵан ишрымоу, ак рҳәар – ишреидырсуа… Ари уа иумҳәар, са исымҳәар, иаҷыҩуеит, – иҳәеит Кыҷа. – Аҧсуаа мҳаџьырра ацара, ахҵәара заҟантә ирықәшәахьоузеи, жәытәан убра Кәыдры аҧсуаа-ашәуаа анхҵәа, иҕар-ҧшарны ианаанха, егьырҭ агәырқьҳәа илбааны ирыланхан, ирылаӡҩеит, убриоуп иҟала. Ҳаӡҵәыҵәқәа рхаҭақәаҵәҟьагьы ҳамаркуан, рыхьӡқәа уҳәахт. Акәымзар, ҳара жәытәӡала аҧсуа-абазақәоуп, аҧсуа-ашәуақәоуп, ҳаиҿыҵаанӡа усуп, ари анбатәиу, – иҳәан, дааҭгылан еиҭанациҵеит: – Абарҭ ҳажәлақәа ырхәанчан дара ртәала рҭаҩра аҵыхәала саҳәшьа ду лҧа Быҭә Шьааби сареи Аҭара ауахәамаҿ ҳнеит, уа аҟамахарагьы ҟалеит, апапгьы идикәангьы дәылҟьҟьеит… Убас сыдын, иҟасымҵар сыршьуан, уажә ишәҳәаргьы егьалҵуам, Аҟәагьы шәымцан, Қәҭешьҟа ирышьҭхьеит, саргьы исеигӡом арҭ зааушьҭи ҳәа… Мышкы зны ишәзыриашозар жәбап ҳәа ҳаиҳәеит, иаргьы идикәан диман дықәҵны дцеит. Ара уажәы ажәеи ажәеи


88

еихысҳәаалоит, аха Аҭара ауахәамаҿ иаашьҭны иҟаз апап ашкол аҟны днеит, «Закон бож*» риҭон. Ашкол ҧшькласск ракәын, иҭақәазгьы хәыҷқәан, ажыцәқәагь ыҟан, аха.
– Аҭара зыхьӡу жәдыруама? – иҳәан, ахәыҷқәа дразҵааит апап.

– Мап.

– Мамоу… – рҳәеит.

– Уи зыхьӡу уиоуп, – иҳәеит, – абра қырҭуак дышнеиуаз аӡәы аҽада дақәтәан дааиҧылеит.

– Аҭа? – иҳәан, ҿааиҭит, дҵааит аҽада иақәтәаз.

– Ара!.. – иҳәеит егьи.

Абас ала Аҭара ҳәа ахьӡ ҟалазаап убо-о. Аҭа зыхьӡу ҭырқәшәала ҽадоуп иҳәеит, иҵаауаз даҭырқәан. Ара зыхьӡу уи мап ауп, қырҭшәала, исзеилымкааит ҳәа ауп… Абри аҩыза аџьашьатәы саҳаит ҳәа ҳаиҳәон усҟан ишколхәыҷыз Кәыҵныи Ҷыҕьыц иҧа Фама Кәыҵныи Ормаҭ-иҧа Ӡыкәыри сареи… Уара, арҭ ара инеины еизҵаахуа ас ахьӡ анарҭоз, ара уаанӡа аҧсуаа нымхаӡоз, убри ииҳәаз шиашоу ус гәабзиара Анцәа ииҭааит уи апап гызмал, уажә дахьыҟазаалак… Еш-беи Лакәабеи ангыла, дықәҵны дыбналан дахьааз дцеит, ҿааҳәыра Анцәа иумҭан.

– Иара Аҭара зыхьӡыҵәҟьоузеи? – дҵааит Ҳабыџь.

– Уи зыхьӡу уиоуп, иахьа Аӡҩыбжьа аҩада аҧшь инаркны Наа лбаа агәаҩанӡа, ари 15-20-ҟа километр бжьоуп, 70-ҟа метра иҵаулан бгарра ҭакнаҳаны, ҵәыцараны, ҭыӡны, ахықә дәраны, мрагыларатәи Кәыдырхықә гоуп, Кәыдры аха, ма жәытәла а/хы, ма аҕа ақә. Ари аҳаракыра ақә, аҟьаҟьара жәытәӡан Ҳаҭара ҳәа иашьҭан. Ҳаҭа ду ма Ҳаҭа, Ҳаҭ аҕа, аха ҳәа ицәажәоит, аҧхьа игылоу ҳ аӡоит, иаҵәахуеит, Аҭара ҳәа иартәоит. Ҳаҭа, Ҳаҭ ҳаракыроуп, иҵегь аҵанакқәоит, жәытәла аҳҭны ҳәа ицәажәаргьы алшоит. Ҳаҭаҳра акәзаргь ҟалоит, ахықә ҳарак ҳәа, ҳ-қәа аӡоит... Абаа хыжәжәахагьы хықәгылоуп, Аҭара Ашҭа ҳәагьы иашьҭоуп...


“Закон божье” ауп.



89

Жәытәан абри абгарра ҵәҵәаны, ҵәаны – ҷҷаны, ҷаны ҳәагьы иашьҭан, аҧсуа-ашәыла, акаҵәараз акаҷара зҳәоз шыҟаз еиҧш, уи абаза-ҧсуала, нас ҷ-қәа акны иартәеит. Абра абри абгарра ақә ашьаҟьасҭа ахәҭак жәытә-натә аахыс Ҷҷаны, Ҷаны акәын, Ҷанаа нхон, Ҷанқыҭ ахьӡын, иахьанӡагь инхоит. Ара иазынасҭхаран мрагыларахь хәроуп, иҵегь ҳаракыроуп, иара лаҟәыран иаҧхьаӡоит, усалагьы ҷаны ауп... Са ишыздыруа абас ауп. Иахьа Кәыдры аҵәҵәаҧшь(а), аҵәаҧшь(а) ҳәа абасгьы иашьҭоуп… Иара уажәгьы абри ақә аҟьаҟьара аиҳарак ҵәарсҭоуп, абна гыланы, ккараны, адгьыл акырџьара акыц аҵаны, ақәаӡы зыҵамло, узыламло уахьыҵашьшьқәоу ыҟоуп… Жәытәан ианџьразгьы ыҟан рҳәон, хбарраны, акык-ҩбак адуқәа саргьы сырхаануп, ажәытә ар рчаӡырҭа афрын-ҳәаҧ хәыҷқәа бга-бганы иҵыҳәҳәо акырџьара иубоит… Уа ӡыржәтә амаӡам, ажәытәгьы ус акәызҭгьы, ар Кәыдрынтә аӡы харгалозар акәхарын. Усҟан иҟаҵәҟьаз здыруада, аха… – иҳәеит Кыҷа.

– Аҭара Аҭарба аҟынтә акәӡами, уа Аҭарба Иҳәсҭа ҳәагьы аҳабла ыҟоуп – нахиҳәааит Қьача.

– Уи уажә уара ишуҳәаз аҟнытә ауп зҳәозгьы дыҟан, аха аҭоурыхҳәаҩцәа ддыриашон. Урҭ изларҳәоз ала, ари абаза-ҧсуала Аҭарбеихәысҭа ҳәа ауп, жәытәӡан ус акәын, ҳә хә ала изҳәоз ыҟан. Аха иара абригь акәӡам – Ҳаҭа рбеи ихәыхәсҭа, Ҳаҭа рбыи, рби ихәыхәсҭа ауп, беи, бы, би даҳан, ари маӡа дууп, иахьахьӡугьы еиҭагоуп, иара иҵегь ладоуп иахьыҟоу, адгьыл еиқәҧсаны ахәы аҵыхә аҭоуп, шьхапаҿҵасгьы еиқәҧсаны мраҭашәарахь ала идуны иавартәоуп, жәытәан абри ашьамхқәагьы аман, иаан иқәынхаз мхырҭас иҟаиҵан даныцәаҕәоз хәыҷы-хәыҷ иамнахит, иеимаирҩызт акәымзар. Ари хәыхәсҭоуп, ҽакала иуҳәозар, дахьыцәоу ауп, иахьатәиала

– дахьжу. Уа азааигәа саҳәшьа ду Арухан лҧа Шьааб дынхоит. Амҳаџьырра ашьҭахь дхынҳәны даан дынхеит. Ари гәыла-ааигәада данынха, Кәыҵныи Пина-иҧа Лапаҕә днеиҧхьан дынирхеит. Ара иааиз, иазылаҟәшәа иахьыҟаз, иашҭа аҵыхәан аҵыџь шижуаз 10-ҟа метра дцахьан еиҧш, абаагәара аҭӡы ахьыҵаз ибеит, иадырххылан иақәшәеит,


90

иавагылаз ахәы ашҟа ирханы убрахь иҵалозшәа иҟан. Хаҳә дук аамихин, хыхь ихагалан иқәиҵан ижуан. Крыфара ҳәа данҭыҵ иқәиҵаз ахаҳә еиқәаҵәа абаҟаз ихәашхәаша ицахьан

– Амра азымчҳаит. Ари заҟа нызқь шықәса ахыҵуаз шьҭа шәа шәазхәыц. Уа адгьыл ус ицәаакырамызт, аӡы аҧырхагахартә еиҧш… Еимарҧсан, нас наҟ инаскьаган иржит, – иҳәеит Кыҷа.

– Аҭоурых ҳауҳәеит, Кыҷа. Абаза-ҧсуақәа, ашәы-ҧсуақәа аӡиас аҟәыҵәа кәыҵ, кәыҵын ҳәа иашьҭоуп. Убасала тәрык ыҟазаргь ауеит. ҳарҭ ҳаҧсацәоуп, аха ҳаззегь абазақәа ҳауп. Егьыс, иацсҵар исҭаху уиоуп, Ҷанқыҭ жәытәан ҷҷаныҳ(а) акәын, ари Ҷанаа рықә, раҳаракыра ҳәа ицәажәоит, ргыларҭа ҳәагьы; ҳә ҳ ала изҳәоз ыҟан, жәытәӡала ҳә(ы) агыларҭа ҳәагьы ицәажәоит. Убра аҳәаагьы нхоит ҳа-ҳәы – ақә агыларҭоуп, абри ажәла атәрык жәытәан аҧхьа ҳ гылан, нас иаҵәахит, уи иҵегь аҵанакқәоит, аха. Анаҩсан, жәытәан аҭӡы ҽа хьӡыкгьы аман, убри еилызкаауа маӡак ааиртуеит рымҳәоз – уи ҭҳы акәын, ҭҳагьы зҳәоз дыҟан, аха. Ихәыҷызар – ҭҳыӡӡ, идузар – ҭҳыра; уи ақә – ҭҳы аҕа, аха акәын, нас ианеилала ҭҳары, ҭҳара ҳәа иартәеит. Аха ҳ маӡашәаруп, иаҵәахуеит. Абри аҧхьа ҳа гылазар аҭыӡ ду, аҭӡы-бжьында, аҭӡыха, аҭӡыҕа ҳәа иарцәажәоит. Ари Аӡҩыбжьа алаҟәыреи Наа алаҟәыреи ирыбжьдоуп, ханы, ҕаны иаҧхьаӡоит, ахәра, аҕәра адагьы, аҩлаҟәырак, жәытәла иуҳәозар, иаҳауеит. Уажәы абра ашҭаҿ амбашьаҟа ҩарсны нас ашҭа унҭыҵны ҽакгьы ларсны ашаха бжьудар иахьӡузеи

– иуҳауеит, иуҳаит, еимоудеит, ами, ҳа абри аҵакгьы амоуп. Изхысҳәаауа уиоуп, жәытәан Ҳаҭҳара ҳәа абасалагьы тәрык аман ҳәа цәырнагоит, уи зхылҿиаауагьы ҭӡуп, абас ахьӡ азҭазгьы Кәыдыр нырцәаа роуп. Устәи ҭыӡноуп ари абгарра шубо, Дранда ахахьала, иазҭазгьы ма абаза-ҧсуақәа роуп ма адҕақәа роуп, ҳ-қәа аҩбагьы аҵәахуеит, маӡашәархахьеит… Иара Дранда ахьӡгьы жәытәан Дҕанда, Дҕьанда акәзар сгәахәуеит, – иҳәеит Чагә…

…Абраҟа Чагә абас ииҳәаз сара абри анызҵогьы ак ацысҵарц сҭахуп, ус иаҧымзаргьы: Аҟәантә сышцоз


91

Дранда аихамҩа станциаҿ ҳфымцадәыҕба кьаҿ ҩсааҭк аангылара ақәшәеит. Астанциа сахьыныҩналаз, газеҭкгьы еиҩырҿан искуп, хаҵа бзиак ихала акы дазхәыцуа дтәан. Даасацәажәеит.

– Уаҧсуоума?

– Аиеи.

– Иужәлоузеи?

– Быҭәбоуп.

– Ҧаса саргьы саҧсуан, – иҳәеит даанаҧшы-ааҧшын.

– Уара иужәлоузеи?

– Кәарацхьелыиоуп.

– Аригьы аҧсуоуп, кәара – ӡиасуп, цхьхьеи – уи иалалоу ауп, идузар – лыи ма леи ҳәагьы ацлоит; Кәарцхаа – убригь Кәарцха-жәа аҟнытә ауп, иаҧсуоуп, амала Кәарацхьхьелыи иаҳа еиҳауп, – сҳәеит.

– Ажәытәан абра инхоз Кьоуџьаа ҳакәын, апап Дранда ауахәамаҿ, дымҵааӡакәа, зегьы Кәарацхьелыиа ҳәа ҳаниҵеит, иаргьы д-Кәарацхьелыиан, – иҳәеит. – Усҟан уи ақәҿыҭрагьы ауамызт, уажәгьы наҟынтә акылҧшыҩцәа, акылӡырҩцәа ыҟоуп… Абри сгәы иалоуп, џьара иузанҵозар ианҵа, ирдыруазааит, мамзар зынӡа ҳабжьаӡуеит, – иҳәан, илахь еиқәны дындәылҵит, урысшәалоуп излеиҳәогьы.

Кьоуџьаа аҧсҭаа ҳәа ицәажәоит, мамзаргьы аџьма ззану ҳәа, арҭ ауаа иаҳзааигәоу ҳашьцәа адҕақәа роуп, ашәуа-ҧсуақәа ракәзаргьы ҟалон. Ус анакәха, Дранда Дҕанда ма Дҕьанда акәын, Ҵҟыбын, Ӡҟыбын – уи ҵаҟоуп, аҧшьоуп. Адҕақәа рыхьӡ зху аҭыҧқәа Аҧсны џьарамкәа-ҩыџьарамкәа иҟоуп, абри ҳамҳәар, Анцәа игәы иахәом, урҭ

ҳашьцәа заҟа, рхы ҳақәырҵахьоу уазхәыцыр… Уимкәа, иара Аҧсны ҳәа иаҳҳәозгьы ҳаиҿыҵаанӡатәи усуп, жәытәан Абсны, Аҧшьны, Амсны, Абзны… ҳәа абасгьы ыҟан рҳәон; Ҳәоубызны, Ҳоубызны ҳәагьы рҳәозаарын – аӡқәа ахьаҳәо, аӡқәа рацәаны иахьаанагоу, иахьамоу ҳәа; ҳә ҳ ала изҳәозгьы ыҟан, аха аҩбагьы аҵәахуеит, маӡашәархахьеит… Абри абжьагала абра иахьалазгалаз иалкьны, иалҳәҳәо иҟалазар ҟалап, аха ҳаҧсуа шәҟәыҩҩ, аҵарауаҩ Гәыргәлыи Алмасхан


92

иҧа Борис аҧсуараз иахәҭамк, иакәымк аӡәы иҳәоу иаҳар, иаразнак, иҽнымкылакәа, иҿаирхьуеит, нас уибар иҳәоит еиҧш, исымҳәар акәын, аха исҳәазааит… Уи иацсҵоугьы уиоуп, жәытәан аҧсҭҳәа анаҟәа, ажәҩан ҽа хьӡык-хьӡыкгьы рыман, убри рыҵыздыраауа рымаӡақәа изаадыртуеит рҳәон, ицәырырго ажәақәагьы ыҟоуп, уажә салалом, иоуцәахоит, ҷан еиҧш иҟақәо роуп… Шьҭа ҳажәабжь аиҭаҳәаҩ Бақа иҧа Заур ҳаизыӡырҩып, ирҳәоз ҳәа иациҵо аабап…

– Уажәы, нас, Кыҷа, иахьатәи ажәла Кәыҵныи, Кәыҵниа шаҟа тәры аман иуҧхьаӡои? – дҵааит Чагә.

– Акы – аӡҵәҵәқәа рыҟнытә. Дара ахьамоу – кәыҵны. Ҩба – Кәыдр Хәыҷы, Кәыҵ, Кәыҵнеи аҟынтә. Хҧа – Кәыдры аҟәыҵәак, ус аӡиас аҟәыҵәак аҟнытә – ҧсуа-ашәыла уи кәыҵ, кәыҵын, ма кәыҵнеи, кәыҵныи роуп. Абарҭ рызегь адәы, ашьаҟьасҭа иамазар, иа ҳәа рыцларгьы алшоит аиа – адәы аҟынтә. Уи – ҧшьба. Ара иацҵатәу иҵегь ыҟоуп, аха уажә аригь азхап. Егьыс, иа ҳәа инҵәо аҧсуа жәлақәа рацәоуп, урҭ иаҳтәым џьшьа шьоукы ирылаҳмырҩашьароуп… Анҭ рылаӡҩара злахьынҵахаз раҧхьа рыжәлала иҟан, нас Куҵиани ҳәа, уи ашьҭахь аҵыхәтәаны Квициани ҳәа зынӡа еиларгеит – мырхәацу қьақәоу змоу ҳәа. Уажәы анаҧшҩы изеилыргом, аха досу рхы рдыруеит, уа изусҭцәо аҳәара азин рымамзаргь… Ажәытә абас еиҧш дақәшәазшәа аҧшыхәаҩ даашьҭны дахьҳаландырхазгьы ҟалахьеит… Ҧаса урысла Куцениа ҳәа ананырҵозгьы ыҟан. Иахьатәиала Кәыҵнеи, Кәыҵныи – абас иаҳа еиҕьушәа збоит, ажәытәуаагьы усоуп ишырҳәоз, Кәыҵниа – убригь иароуп, аҵыхәа хәанчошәа азныказ иубаргьы, – иҳәан, иажәа аахиркәшеит Кыҷа.

– Қәаҭа, уара зҿумҭуеи? – иҳәеит Чагә.

– Ҳабыџь сизыҧшуп.

– Уара сара аабыкьа Мықә ашҭан аҽырыҩраан ҳҭоурых сҳәахьеит, уа шәаргьы шәыҟан, уажә сеиҭалалом, – иҳәеит Ҳабыџь. – Амала иацсҵоу уиоуп, Ашәбақәа, Ашәаа ҧшьтәрык ыҟоуп, сара исаҳахьаны ишыздыруа. Ҳара Ҳашәаа, Ҳашәшәаа ҳауп, аҧхьатәи ҳ аҵәахуеит, аха. Ҳашәа, Ҳашәшәа ҳәа ыҟан, адгьыл ду, аҳа ду, аҵысра – ашәшәара адыруан амшын


93

иахьӡаагылаз. Нас аӡы иашәан наҟ уахьзымаара иагеит. Ҳашәшәа, ма Ҳашәа, ухы убааит зырҳәогьы убриоуп, ҽа ҵакыкгьы амоуп, аха. Уа ҳзықәҵыз афрангь ҳәа еиҧш ац рхәа дуқәа ззыҧагылаз абжьас жәла дуқәа уаҩ дырмыхәо ипит, иҳажәлеит… Ҳазлааз, ҳшааз сҳәахьеит. Амала Ҳәалыжә аҧан арра шықәсыбжак ҳазыҧшны ҳтәан, аҵаа хшәылаанӡа, мамзар иауамызт, убас иҟан, ианхымҵаалаозгьы ҟалон рҳәон ажәытәуаа. Ҳәалыжә абаза-ҧсуала, ашәы-ҧсуала Ҳалыжә, Ҳалиаскәа акәын, – абас иркьаҿны иаахиркәшеит аҭоурыхҳәаҩ ду Ашәы Ҳабыџь.

– Шәа шәтәқәа раҟара са стәы аилкаара уадаҩым, – ҳәа дналагеит Бебеа Қәаҭа. – Жәытәан ч – чач, сым – сым-сым, ҭам – ҭам-ҭам ҳәа ишыртәаз еиҧш, Беигьы Беи-беи, Бе-быи ҳәа ыҟан. Ари жәытәӡатә ҧсуа-абазоуп, Беиа, Беа ҳәа иахьа ишыҟоу еиҧш.
– Аамысҭазар ҟалап, ма ашьхаруаа дреиуоуп, беи ма быи, би ирҳәо уиоуп.
– Уи атәы салалом... Абри шааиуаз Беибеи, Бебеи нас Бебеа ҳәа ишьақәгылт. Жәытә ҧсуа-ашәыла Шьхаб-лы ҳәа ицәажәаргьы алшоит. Абриаҟароуп. Иахьатәи уахәаҧшуазар, Бебиа ҳәа иҟоу уи иаашьҭыз анҭ апап гызмалқәа роуп изхароу, ишахәҭоу Бебеа, Бебеиа ҳәоуп.

– Уажә Лакәаба дҳазгылт, изҭаху ишәыриаша, азин са ишәысҭоит иҳәеит, Анцәа иҳәозар, акахьы ҳкылсып, – иҳәеит Чагәгьы. – Абыриҧцәа ирхылҵызгьы шәылоуп.

– Са сахьымӡазаргьы сыҷкәын Хәамҧа дыҟоуп, уи дахьамӡар, уи иҧа дҟалап, уи дахьамӡар, уи иҧа дгылап, шәаргьы убас.
– Амала уи омак аҭаху џьушьома, уаҧхьа инықәҵан чффу ҳәа унаҭәҳәар, и лалыршәан е наган аҭыҧ аҟны иныҟанаҵоит. Ани апапгьы ихәҵәы аақәнахуеит, илаҧш акны иахьыҟоу иаамнахуеит, – иҳәеит Чагә дҧышәырччо.

– Аҭәҳәа алаҧш азын иагьхәшәуп, илаҧшгьы аабылуеит,

– иҳәеит Қәаҭагьы дааҧышәырччан, иагьнациҵеит: – Ссасуп ҳәа ҽырсас иаҳзаауа зегьы сасцәоу џьаҳшьоит, сас дахьцәоушәа, ҳажәсасцәоушәа пату, ҳаҭыр рықәҳҵоит, нас иааҳәны иҳамакуа, ҳара ҳаҧшәымацәоуп ҳәа иаақәгылоит.


94

– Уи ҳаагылазаргьы рыцҳаран иҳамазар ҟалап, – днақәшаҳаҭхеит Чагәгьы.
– Уиоупеи, – иҳәеит Қәаҭагьы.
– Ус ҳажәсас ҳәа смаҳац, асас уилгеит, – иҳәеит Кьача дахьтәаз дааҧышәырччашәа иун.
– Уара уи жәытәӡан Ҳажә, Хажә Мрагылара акәын, убри аҩыза адгьыл ду, аҳа ду убас ахьӡын, ари убрантәи иаауаз сасын, – иҳәеит Ашәы Ҳабыџь. – Ҳажә, Хажә зыхьӡқәоу иҵегь ыҟоуп, аха.
– Қьача, уи ҳажәсас иоуп, ажь ақәӡам, – иҳәеит Қәаҭагьы дҧышәырччан.
– Қәаҭа, уи арбану, исзеилымкааит? – дазҵааит Ҳабыџь.

– Усҟан аусҳәарҭаҿ стәан, амҳәыргьы сыман, – иҳәеит Қәаҭа. – Ҽнак Дырмит Гәлыиа ашә даалагылт. Қьачеи даҽа лафҳәаҩыкигьы ыҟоуп са сҟны. Дырмит ҳаиҧылан данаатәа, изниҵоз ааҭиган, Кәтол ахьӡ иаҳәоу ижәдыруазеи ҳәа днаҳазҵааит. Иааҳамраӡакәа, Кәыт ил аҟынтә ауп ҳәа ҿааиҭит Қьача. Ҳаҧхьа изҳәаз ҳәа иара ихьӡ ашәҟәы ианиҵон, уи акәхап ас дагьзырццак. “Уара, убри Кәыт ил ажь ақәӡамзи?”, иҳәан, дҵааит ани алафҳәаҩ. Дырмитгьы дааҧышәырччеит. Убриаахыс иашамк, мцык аӡәы иҳәоны, ма иамхаҳәоны, ирбар – ажь ақәӡамзи ҳәа иазҵаауеит.

Ҳабыџьгьы дааҧышәырччеит, егьырҭгьы.
– Ус анакәха, Ҳабыџь, ҳажәсас закәу ҳәа ишуҳәаз бҕьыцк идуны иланҵаны Қәаҭа иаҳҭап. Уи имҳәыр мыӡыцзар, илаархан Қьача илеиҳаркып. Иҿаҿаӡа иахьану даҧхьар, иаҳа агәра игоит, уашьҭан азгьы ихәарҭоуп, – иҳәеит Чагә.

– Ус иауӡом, – иҳәеит Қәаҭа.
– Избан?!
– Кьача ахы ларханоуп дшаҧхьо. Ус ала амҳәыргьы ахы лахоит. Уи ибар, иану иашанда умҳәыр ахы ларханы иақәуҵозма ҳәа сеиҳәоит, – иҳәеит Қәаҭа.

Қьачагьы днарыцыччеит.

Саб Бақа Быҭәба иҳәамҭаны абри сара иуасҳәеит, иаргьы иаб Нарықь иҳәамҭаноуп ишсеиҳәа. Уаргьы изуҭаху аӡәы изеиҭаҳәа. Иахьа нанҳәамза 15-уп, 2005 шықәса. Аҟәа.


95














IV

А С А С И А С А С Д К Ы Л А Р Е И



























96

ШӘАРА ИШӘҦЫРХАГАМ, САРА СГӘЫ ИАХӘОИТ

Чаҵә Чагә игәы бааҧсхеит. Убас еиҧш игәы бааҧсхеит, иҭынхацәа еизаны идтәалан, дзалымҵыр ҳәа ишәон. Аха Чагә ҕәҕәак иакәын, ичымазара даиааин, хәыҷы-хәыҷла далҵуа, хар имамкуан дҟалеит.

Чагә иҩны, аҧсуа ҩнаҭаҿ ишаҧу еиҧш, арыжәтә бзиа еснагь иҟан, абри аҟынтә аҩыжәцәагьы агхомызт. Аҵыхәтәан Чагә хар имамкәа даныҟала, ачымазаҩ дыҟоуп, чмазаҩбара ҳааит ҳәа аҽыҵга усгьы ирыман, арыжәтә бзиа избоз лассы-ласс абрахь инеиуа иалагеит.

Ҽнак зны абас инеиз шьоукы рызхара аныржә, рцамҭаз ачымазаҩ агәабзиара уоуааит ҳәа ишаҳәатәыз ргәалашәеит. Аууы рыхга Чагә дахьышьҭаз иныҩналеит, аха иара, дабаҟоу, дубар даахә. Данырымба, изҿырҭуа иалагеит.

– Еи, Чагә, уабаҟоу?
– Уабацеи, мшәан?!
– Ара сыҟоуп! Арахь шәааи зегьы!.. – ибжьы аагеит Чагә.
Абжьы ахьгаз инеизар… аҩцара иныҩнагылеит. Уаҟа, аҳаҧшьақәа дрылаҕҕа, икҿачаҧаз ацәарҭаҕә аҟны дышьҭан Чагә.
– Чагәхеит, ара узышьҭоу иауазеи? Ароума ачымазаҩ иахьиҭыҧу?! – иазҵааит.
– Арахь сзиас, зыххь згаша сысасцәа, шәаргьы саргьы ҳзы иаҳа иманшәалоуп азоуп! – иҳәеит Чагә. – Шәдәықәламҭаз сымбакәа шәшымцоз усгьы издыруан, ҩынтә ус шәысҭома, сҳаҧшьақәагьы саргьы ҳажәбап, сҳәан… Шәара ишәҧырхагам, сара, ачымазаҩ, сгәы иахәоит!


АӠЫ СЫҴАЛААНӠА СГЫЛАӠОМ!

Чаҵә Чагә Агәабааду дыҟан. Амҩан дхынҳәны дахьаауаз амла данакы, аҧсуараҿ ишаҧу еиҧш, ӡык снахәап, мазеик ыҟазаргьы мап рцәысымкып игәахәын, Тҟәарчал ҩнаҭак аҟны днымҩахыҵит.


97

Аҧшәма дыҟамызт. Аҧшәма ҧҳәыс, дшеиҧшызгьы, лысас акры изцәыргара аҭыҧан, цәажәараха дыхҭалкит. Уи зчеиџьыка бзиамыз дреиуазаарын. Чагәгьы иҟалҵо збап акры цәырылгозар ҳәа, дымцакәа дтәан.

Аҧшәма ҧҳәыс лысас ус аламала ицоз шиакәмыз анылба, ахышә дындәылҧшын:

– Аҧсҭҳәақәа еизоит, қәак амуандаз! Ақәа анау, ацҳа агоит, аҩнынӡагьы шәызцом, – лҳәеит.

Чагәгьы ахышә дындәылҧшын, аҭакс ус налеиҳәеит:

– Ҳаи, аҧсра сауандаз, заа бнаҧшырауааз! Ашьха ақәаршаҩы ҕәҕәа аузаап, ацҳагьы агахьеит, аӡы хыҵынгьы абрахь имаауа иҟам. Сашьырц сыҟазар, абра сашьгәышьааит, аӡы сыҵалаанӡа сгылаӡом!


АҞӘАҞӘА ИКЫЛСИТ

Аиҩызцәа Чаҵә Чагәи Ашәы Ҭамшьыгәи Баслахә ақыҭан Камҷыҷ ҳәа аӡәы иҩнаҭа инеизаап. Аҧшәма дыҟамызт, аҧшәма ҧҳәыс ачеиџьыка иазрыцҳаз аӡә лакәзаарын, абысҭа хьшәашәеи ахырҵәи аӡы алаҭәан, ирымҵалыргылеит, ишҧардырри ҳәа лгәы иаанаган.

– Уара, Ҭамшьыгә, – иҳәан, иҩыза днеизыҧшит Чагә, аишәа иахьахатәаз даалацәҟәын.

– Ыы?

– Уара, уара уганахь убрахь ақәа амуӡеи аабыкьа?..

– Зынӡа атәыла мбгеи, Чагә! – иҳәеит Ҭамшьыгә.

– Ди, бҳаргәамҵит, аха абрахьгьы иауу ақәа, Баслахә ақәақәа ас иаздырамызт, аха?.. – аҧшәма ҧҳәысгьы длазҵааит Чагә.

– Иацынтәиашарак ишауаз иамуаз, зынӡа ақәаршҩы еимагылан иауан, иҧжәаша!..

– Ус ак шыҟалаз ҩашьом, – иҳәеит Чагә, ахарҵәы зныз иџьам имҳаҵә ланшьыла-ҩаншьыло. – Зынӡа иҧжәазар акәхап, умбои, Ҭамшьыгә, ажә аҟәаҟәа иазнымкылазт икылсын, ахшгьы аӡы алалеит!..


98

ГАХӘ ИЗХАРА ИФЕИТ, ЧАГӘ КАКАЛ ИКИТ

Гахә бзиа дыҟан. Арахә иман, ашәахә иман, ихьатә кәаскьа ықәҧраа ицон, ихәажәа ҧацха, зыҽны иҟарҵаз аҽны еиҧш, еиқәҷаб игылан; ибора, инаныра, иҩцара зҳәаз еиҧш, аамысҭак дзимацлабрыз. Аха абас дшыҟазгьы зхарамфа ҳәа иныҵакны изырҳәон. Избан уҳәар, крыфара дантәоз, аиқәҵа рацәашьаны, аҿахра дадтәалон. Сасык днеиргьы, убас акәын ишыҟаиҵоз. Ажәакала, ибеиахацыҧхьаӡа иаҳа икаҷбеихоз ауаа дреиуан.

Ҽнак зны Чаҵә Чагәи Қап Тачиеи абра Гахә иҩны инҽыжәҵит.

Гахәгьы аҧсауараҿ иаҧу ҟаимҵар ҟалозма, инеиз рхәы аадырхиан инадыртәеит. Идыртәеит, аха аҧшәма ҧҳәыс, лхаҵа акаҷбеира иҿылҵаахьазар акәхарын, аҿахрақәа роуп ирымпыҵалыргыла. Ашәсақәагьы, иҵаҕа-ҵаҕаӡа, рыцҧхьаӡа ҩба-ҩба са ракәын асаан ианыз, аҟәыдгьы рмаҷ-маҷны ианҭәалан. Абарҭ рылоуп леишәа злалырҧшӡазгьы.

Абарҭ реиҧш еихбаала инхоз абас еиҧш рыкаҷбеира ргәы иамыхәеит инеиз.

Акрыфаны ианыҩагылоз Чагә, ихәмаршьала, ихазы иҳәошәа, идуны ус ҿааиҭит:

– Гахә изхара ифеит, Чагә какал икит! Тачиагьы даамхаччеит.


САРА СЫҦСЫЗААП!..

Чагә сасра ҧҳәысеибак дылҭааит. Амлагьы дакуан. Аҧҳәысеиба деиҧшмызт азы, лҟәарҭ заҵәы нкагәаны асас изылшьит.

Чагә акрыфан дцаразы дахьындәылҵыз, акәҷарақәа еиҭымха, еибархьусууа иахьтәаз илаҧш нарықәшәеит.

– Ҳаи, сара сыҧсызаап!.. – иҳәеит иара, иҟалаз еилкааны.

– Ишҧа, џьушьҭ, анцәа ишәҟәырхуп! – иааџьалшьеит аҧҳәысеиба. – Ӡибнаҟа…


99

– Сышҧаҧсым, акәҷарақәа Чагә-сагә, Чагә-сагә, Чагә-сагә... ҳәа сырҵәуеит!.. – аҭак налиҭеит Чагә.

Ашьҭахь Чагә абри аҧҳәысеиба аџьмахьақәа ҩба лзааиҭиит.


АЛА АҴЫХӘА АМЦ АҲӘОМ РҲӘОН, АХА…

Чаҵә	Чагәи	Ҷан	Кәагәи	зеиҧш	уск	аҵыхәала

Уачамчырантәи қыҭак ахь еиццон.

– Кры ҳфар цәгьамызт, – иҳәеит Кәагә, – уааи, џьара ҳныдгылап!

– Крык ыфазаргьы цәгьам, – иҳәеит Чагәгьы, – аха, иҟалаз умбои: ҳахьнеиуа мазеи ыҟамзар, акрура иалагап, ҳара уиаҟара ҳзыҧшӡом, крымфакәа ус ҳцар, аҧшәма игәы иалсуеит.

Абас еицәажәо ақыҭа аҧшьан инеиуан, ҩны ҟаимаҭк ашҭа инавалеит. Ианынаҧш, аҩны ашә цәывҵрааны иҟоуп, ла дукгьы ашәхымс ахы ықәҵаны наҟ иҩнаҧшуа, ашьапқәа аҵаҧсаны ҿыцха ихәхәаӡа ишьҭоуп, аҵыхәа қамыз уажәы-уажә иршәшәо, игәыбзыҕны ишьҭанакшоит.

– Уҧши, – иҳәеит Чагә, – ала ашә илатәаны иҵыхәаршәшәоит, хымҧада абра амазеи ыҟоуп, уааи, ҳнеип, ҳахьхәуам!

Чагәи Кәагәи агәашә аҟны инҽыжәҵит. Ала дугьы реишуа дара рахь аҿаанахеит.

Иахьгылаз ианынаҧш, ашә ахьцәывҵрааз хаҵак ицәаара ааҩнырбааит, аха нас аҽнаҵәахит. Даргьы рыбжьы надыр-ган, аҧшәма дааиуазар ҳәа, иҧшны иаагылт. Аҵыхәтәан аҧшәма ҧҳәыс ддәылҵны даарҧылан, ишаҧу еиҧш, аҩныҟа иналҧхьеит.

Асасцәа аҩны ианыныҩнала, ажьҵааӡи аҟәыди рыфҩы лаҳа-лаҳауа рҧынҵа инҭасит, аха астол ықәкка иҟан, иқәхан иқәыршәыз хәаша дук атәы умҳәозар. иҟалаз уи ауп, акры-фара ишаҿыз, асасцәа рыхҭыгәлеит. Аҧшәма иҽҧхьеикит, аҧшәма ҧҳәыс лоуп ирҧыла.


100

– Саб, ҧсаҭа бзиа Абрагь, ииҳәоз иашаӡамзаарын, Кәагә…

– иҳәеит Чагә, ианаатәа.

– Избан?! – дҵааит аҧшәма ҧҳәыс, асас ицәажәашьа џьашьо.

– Изхуҳәааи?.. – иҳәеит Кәагәгьы.

– Изхысҳәаауаз уи ауп, – дналагеит Чагә, – саб ус иҳәон: «Дад, ала ашәхымс илатәан иҵхәаршәшәо убар, уи иаанаго аҧшәмацәа акрыфара иаҿуп ауп. Убасҟан, мҩакы ушықәу амла уакны уҟазар, унеи уҧхамшьакәан убрахь, акры уҿарҵап, акры удыржәып… Уҧсы анеиҭоуклакь, умҩагьы инацуҵап. Аҽхәжәара уаҩы анарха инаҭом…» – ҳәа, абас иҳәон. Уажәы ара, иџьоушьаша, ашәгьы убас ицәывҵраан иҟан, алагьы убас ашәхымс илатәан иҩнаҧшуа иҵхәаршәшәон, арахь аҧшәмацәа акрыфара иаҿӡамзаарын… ҳажьазаап, ала аҵыхәа амц аҳәом рҳәон, аха… – иҳәан, астол ахәаша наҟ инықәиршәеит.

Асасдкылара аҵас еилазгаз аҧшәма каҷбеиқәа абас Чагә ирҧхашьеит.


ХӘҨЫК ҲАҞАН, АХА…

Ҽнак зны Чагә Агәыбедыиантә аҩныҟа даауан. Амҩан акы снацҳап анигәахә, даамҩахыҵын наскьа иидыруаз аӡәы иҩнаҭа днеиит.

Чагә дахьнеиз аҧшәма дыҟамызт, шәарыцара дцазаап. Аҧшәма ҧҳәыс, арымӡаа кәты ашҭа ишылзықәызгьы, акәтаҕьқәа лжәын аҳәаса кәаха рыҵаҭәаны лысас имҵалҵеит.

Акәаха убриаҟара иҵәыҵәын, изымчҳакәа афара даҟәыҵит Чагә. Нас:

– Хәҩык аишьцәа ҳаҟан, аха… – иҳәан, даацәажәеит.

– Изхышәҳәаазеи?.. – дҵааит аҧшәма ҧҳәыс.

– Хәҩык аишьцәа ҳаҟагәышьан, аха руаӡәк акәаха ҵәҵәы дашьын дыҧсит… – иҳәеит Чагә. Нас ашҭа ықәырҭәаа акәытқәа ахьықәыз ирылагылаз арбаҕь ика ҟаҧшь дуқәа


101

рышҟа дындәылҧшын, лаҧшыла аҧшәма ҧҳәыс илырбо, иб-шьыргьы ауан аанарго, инациҵеит: – Даҽаӡә сасра дахьнеиз, абни иаҟараз арбаҕьк дафеит.


АК СЫЗЖӘЫ, ЕГЬИ СЫЗӠЫ!

Ишырҳәо еиҧш, асас бзиа быжь-насыҧк ицуп, быжь-насыҧдарак узаазго аӡәгьы дубап, аха… Ус иҟоу дсасӡам, дыџьнышуп – аџьнышқәагь рҽырҩашьан сасра ианцо ыҟами… Нас ҳаҧшәымацәоуп ҳәа иамаркуа егьиуа...

Аҧшәма бзиагьы дҩашьаӡом. Аџьыка ҵәаҵәа ада ак-гьы имамзаргьы, убри ацәыргашьа дақәшәоит, инапы иқәыргылан, илакҭа ччо дуҧылоит. Ари уажә ижәбама.

Аха иҟахуп убас, рлакҭа шҧаччои ҳәа ззырҳәарц зҭаху аҧшәмацәа, арахь рлакҭа арччара дара ирҭахӡамкәа. Убас иҟаз аҧшәма ҧҳәыс, лыҟны исасра неигеит Чаҵә Чагәгьы. Амлагьы дакуан.

Аҧшәма ҧҳәыс акәты лкын, ирҿыжуа абжьы лыргеит, еиҭалыргеит, илцәгазшәа ҟаҵаны, асас ишҧасиршьри ҳәа. Аха Чагә акгьы имаҳаӡозшәа ҿымҭӡакәа дтәан.

Лысас ҿимҭӡозшәа анылба, аҧшәма ҧҳәыс гызмал днеин днаидгылан, лыкәтгьы лкуп, диазҵааит:

– Сызкәыхшаша сысас, ишҧоуҭаху: иӡны акәу, ижәны акәу?.. – ҳәа; ибымшьын, иоушьҭ ҳәа иҳәап ҳәа лгәы иаана-геит.

– Баналагах, усгьы ибугәышьом, ак жәы, егьи амца иҽҳәаҵаны хаа-хаа исызӡы!.. – иҳәеит Чагә.

Асас дзыҳәоз ҟоумҵар ҧхашьаран, аҧшәма ҧҳәыс гызмал ҩ-кәтык лшьыр акәхеит.


АГӘХАШҬРА

Чаҵә Чагә абысҭа ҧха ашәырҩа алаҵаны бзиа ибон. Ари аҩыза афатә, аҧсынҵр ду уаҩы изҭо, изҭахымда!


102

Мархьаул ақыҭан усҟан зегьы аҧсацәан, аҿыцынхацәа уи аамҭаз уа иҟамызт, абра сасра џьара днеит Чаҵә Чагә.

Аҧшәма ҧҳәыс абысҭа изылуит, аха ашәсақәа ҩба заҵәык изақәылҵазгьы лырҵаҕацәеит.

– Сыҧсра шәымбеи, сеиҧҟьамҭа шәақәшәеит… – лҳәеит лара.

Чагә акрахьифоз даныҩаҧш, иҿаҧхьа наҟтәирахь хыхь икыдкнаҳалаз ахәырҭа илаҧш наахеит. Абри инақәыршәаны, цас иҟанаҵазшәа, адгьыл ҵысит. Аҧацха аҭӡы анааҭрыс, ахәырҭа лкынҟьан ҵаҟа инкаҳаит, ахҩагьы лахҟьан ашәхаҩақәа иҭаз кәыркәыруа иааҩналеит.

– Иаууеи… – ҿааиҭит Чагә, ашәхаҩақәа дрыхәаҧшуа, – баргьы са сеиҧш агәхашҭра бымазаап!.. Анцәагьы ибеит.


АРБАҔЬИ АШЬАЛИ

Уачамчыраа асасдкылараз иузырџьом, аха зегьы ауеиҧшыху.

Абас иахьыҟаз џьара Чагә ахь-мыхьк изцәырыргеит. Абри аамҭаз аҧшәма ҧҳәыс ларбаҕьқәа руакы ашәхымс инықәгылан, асас аишәа дахьахатәаз ахы наиқәкны, абжьы ҵарыхәҵәаӡа, ишалшоз ҿаанаҭит.

– Унан, уҟаҧшьӡа уӡны ҳасас уимҵошәа уҟандаз, ишҧаунааларыз!.. Қшьшьы! – лҳәан, ларбаҕь днаҵаҟьеит аҧшәма ҧҳәыс.

– Иҭабуп, сызҭахызгьы ба бакәзаарын!.. – иҳәеит Чагә аҭакс. – Абри баргьы иацы Ҭар Еқәыҧ идәқьан аҟны избаз ашьалкас ду ааган бҟәаҟә иқәыршәзар, заҟа ибнааларыз!..


АРХНЫШЬНА КЬАҾ

Ҽнак зны Чагә ҩнарҭак аҟны дахьнеиз ацәажәара бзиа из-боз аҧшәма ҧҳәыск дыҟан. Уи акыр дцәажәеит-дцәажәеит, аха лысас данымца, аҧсуа ҵас илыднаҵоз ҟалымҵаргьы


103













































104
ауамызт, ахьурӡы кналҳаит. Икналҳаит, аха иҳаракны, ам-цабз аарла ачуан иаҵасыртә еиҧш. Асас дыццакуазар, ари ҟалаанӡа усгьы дыҧшрым ҳәа лгәы иаанагеит.

Ус иагьыҟалеит.

Чагә дшыҧшыз игәы анҧҵәа, дцаразы дҩагылеит. Ашәхымс аҟынӡа днеихьан, даахьаҳәын:
– Ди, Гәыҧ саннеилакь, сыҧшәма ҧҳәыс рыхнышьнак лы-моуп, ҳамҭас ибзаасҭиуеит, – иҳәан, даацәажәеит.

– Унан, иазызуазеи уҧҳәыс лырхнышьна!.. – иџьалшьеит аҧшәма ҧҳәыс.
– Уи иаҳа иаууп, амца иахакнабҳауа ахьурӡқәа ланарҟәлап… Ари шәа шәтәы кьаҿзаап!.. – иҳәеит.


АГӘНАҲА ЕИҨШАНЫ

Чаҵә Чагә Атшаду инхоз Кәакә ҳәа аӡәы иҩны днеит. Аҭаца, аҩнарҭа бзиа иалҵыз аӡә шлакәыз ҩашьомызт,

даагьагьан, иаразнак ахьурӡы кеикеиуа икналҳаит. Чагәгьы, нас аҧсуараҿ ишаҧу еиҧш, амла дшакуазгьы, иаҭахым егьим ҳәа, ажәаҟынтә даацәажәеит.

– Баша икнабымҳагәышьан, нан, бымбои, ҳасас ииҳәо!

– ҿаалҭит деигӡаны анхәа гызмал. Нас Чагә дахьтәаз лхы наиқәылкын, хырқьиагас: – Амла уакуаны иумҳәозар, умгәа агәнаҳа уара иуқәшәагәышьааит!.. – лҳәеит.

– Схала исықәшәаргьы иабаргәузеи, аха акырзуаз илыз-мырузи сареи еиҩшаны иҳақәшәааит! – аҭакс иналеиҳәеит Чагә.


УНАРЦӘ БЗИАХААИТ, БИДАҾ!

Аҭара ақыҭан инхоз анхаҩ нага Кәыҵныи Бидаҿ ӡәырҩы дырдыруан. Иқәра ыфаны иахраҭ ахь данца, аиныхра ду ҟарҵеит.


105

Аҽны аџьар рацәан. Чаҵә Чагәгьы абра дыҟан. Еиҵҳәан игылаз ашьаҧа ду иҵақь азна ауаа тәан. Аҭакаргьы кацеиу-ан.
Аҩи аҭакари анырзеилала ирылсызар акәхап, ашьаҧаҿ итәаз шьоукы иахырҟьацәаны рыбжьы духо иалагеит, ажәа ааимаркыргьы цәгьа ирымбо аҟынӡа инеит. Усҟан аҧсраҿы, ма аҧсхәраҿы аҩымцхә ыжәны урбар иухыччон, ҧхашьара дуун. Уажәыгь иҟоуп ари аҵас, аха усҟан иаҳа иҕәҕәан.

Зыбжьы дуцәахаз рыбжьқәа анымлаҟә игәамҧхазт, шәнеишь-шәааишь ҳәа зарҳәоз Быҭә Шьааби Кәыҵныи Кәакәанеи ахьиватәаз, урҭ уатәқәан, аӡрҩра ҟарҵарцаз рлымҳа инҭеиҳәеит Чагә. Нас, ианааҭынчраха, иаҵәца аашьҭыхны дҩагылан, зегьы ираҳаратәы дааныҳәеит:

– Уҧсы анҭазгьы учеиџьыкауаҩын, ауаа аҩы иоуршьуан, уажәы, унарцә ахь уанцагьы, зынӡа уаарылгаӡеит, уахраҭ бзиахааит, Бидаҿ!


ЧАГӘ ИСАСЦӘА

Апрынц Ольденбургски Чаҵә Чагә днаҧхьаны ҳамҭас ҳәа аграммафон ииҭеит. Ари аныҟала иара апрынц иҽуардын, ифаетон ала Чагә Гәдоуҭаҟа данаа ашьҭахь ауп.

Чагә иоуз аҳамҭа аашьҭыхны иҩныҟа Гәыҧҟа игеит. Уа да-хьнеиз иааирхиан аҳәара иналаиргеит. Иаҳәон, аха ишҧаҳәоз, зеиҧш рмаҳац ашәа бзиақәа, уаҩҧсы ишизымҳәара еиҧш!

Абас ашәақәа шаҳәоз, ашҭаҿы ала ду ашра иала-геит. Иамаҳацыз атәым бжьқәа анаҳа ашра иалагазар акәхап игәахәт Чагә, аха аӡәы ишиеишуаз аҟара анидыр, дындәылҵит. Днаҧшызар, игәыла беиа каҷбеи Хапара, данаргәаҟуаз ашьтәа изымҭаз, нахьхьи ашҭа агәашә дқәацәӡа дадгылоуп, арахь дызҭалом, ала дацәшәоит.

– Чагә, изусҭцәада иуҭоу, иабантәааи арҭ асасцәа?! Уааи ҳәа соуҳәар, сгәылоуп, асасцәа рымаҵ аура аҭахуп, сумыцх-раауаз!.. – иҳәеит Хапара. Уи ҩы ҵәыцаки ӡыс жьыки цәгьа ибомызт, урҭ ракәын дзышьҭаз; ақыҭан асасцәа ахьааилакь ихы ақәиршәон.


106













































107
– Зак әу удыруама, Хапара, ушысҭахыҵәҟьаз узбеит!.. – иҳәеит Чагә. – Иҟоуҵаша убриоуп: асасцәа дахьқәа сҭоуп, харатәқәоуп. Убарҭ рыгәҭа абазак, ашәуакгьы дыҟоуп, Ашәынтәи. Ибзиангьы уидыруеит, ушҟа днеирцгьы иҭахуп… – Чагә ари иҳәон Хапара ашәуа уакы дышимаз дырны.

– Ҳаҭажәыҟәа иакәхарушь, даазгазеи?! – иџьеишьеит Ха-пара.

– Усоуп ҳәа сыҟоуп ишихьӡу… Ҳара ҳҵасқәа умдыруеи, Хапара, уцаны, умҧшыкәа, ани зны исумырхәҳаз хынхьаа уџьма-шьтәа бзиа шьы, хә-ҧҳалк зкуа иумоу иреиҕьу уҳаҧшьа мгәлыҿ хыртла. Нас уааины инаҧхь… Уи ани ууа ашәуа изгьы гәадуроуп, дахьнеиуа ҳаҭыр шсықәырҵаз, иҟарҵаз ҳәа далаҽхәоит, еилукаауоу!.. Уатәи алафҳәацәа рыгәҭа Аҧснытәи суа Хапара исзыҟаиҵаз ҳәа далаҽхәалап. Урҭ шьҭа уа уҟны рацәак рзымжәыр ҟалап, ара иасыршьхьеит, – иҳәеит Чагә, – макьана арахь дара асасцәа рахь уцәырымҵыр еиҕьзар ҟалап, иреиҕьу умаҭәа ҿыцқәа ушәуҵароуп. Уҽырхианы нас уааи. Ус сҳәеит ҳәа, уара ишуҭаху: уҭаххап уажә уааи дара рахь, уҭахызар уашьҭан уааи…

Хапара иҽеилаҳәамкәа ашәа ҳәо итәаз асасцәа рахь дцәырҵуазма, дыццакуа иҩныҟа иҿынеихеит.

Такә аабжьысхьан еиҧш, зегьрыла иҽеиқәыршәа-иҽырмазеи, иҽеилаҳәа-иҽеилаца Чагә иҟны дынкылсит Ха-пара каҷбеи. Алафҳәаҩ Барганџьеи Мысагьы дыҟоуп.

– Аҳы, уажәшьҭа усасцәа рахь ҳхажьыл! – иҳәеит Хапара, Чагә агәашәаҿ даниҧыла.

– Уаала шьҭа сысасцәа рахь!.. – иҳәеит Чагәгьы. Аҩыџьагьы еивагыла ашәаҳәабжьы ахьыҩныҩуаз акәас-қьахь рҿынархеит.

– Ҳаи, Чагәхеит, ари ашәа зҳәо ашәындыҟәра ахыгьежь тәыҩа ду зхагылоу закәызеи?! Иабаҟоу, уара, асасцәа?! – иџьеишьеит Хапара.

– Иҟалаз уи ауп, Хапара, – иҳәеит Чагә, – сысасцәеи са-реи аҩы ааимаҳкын, иансмыхәа, абри ашәындыҟәра хәыҷы, аграммафон ҳәа изышьҭоу, иҭалаз дубап, иахагылоу атәыҩа


108

хыргьежь иҭалаз дубап, рҽырӡеит. Уажәы уа иҭатәаны ашәаҳәара иаҿуп… Иуқәымҿиеит, Хапара, уааиаанӡа сысасцәа рҽырӡеит. Аха, рцасҳәагьы, уаала шьҭа шәа шәахь, иурмазеиз нҳажьуазаргь рбап!

Ашьҭахь, алафҳәаҩцәа ахьеизоз, Чагә исасцәа рыӡбахә цәырганы Хапара каҷбеи алаф илырхуан.


АМҲАҴӘ АҬЫҦ

Чаҵә Чагә мҩакы дықәын, данааҧса, иҧсы неиҭеикразы ҧшәымарҭанык днымҩахыҵит.

Аҧшәма ҧҳәыс лысас ихәы иагымкәа ицәырылгеит. Аха астол мҳаҵәк ыҵаршәзаарын, иаашьҭылхын, ампахь-шьы нахьшьны, имыӡәӡәаӡакәа, ахарҵәы зынны асас изы иқәлыргылаз асаан инхылҵеит.

Чагә амҳаҵә зхыршәлаз ахырҵәы даламкьысӡеит. Ашәи абысҭеи аазирхан, иҭабуп ҳәа ахҳәаауа дҩагылеит. Нас амҳаҵә аанихын, ичабра нахьшьшәа иааирыцқьан, астол аҵаҟа иахьыҵаршәыз инаган инышьҭеиҵеит.

Иџьашьо, лыгәгьы иаалсны, аха акгьы мҳәакәа лысас днеизыҧшит аҧшәма ҧҳәыс.

– Ҩнаҭацыҧхьаӡа уахьнеилакь улаҧш иҵашәо зегьы ҭыҧк-ҭыҧк рыҭоуп. Абраҟагьы убас акәхап. Амҳаҵә абра ишьҭан, аҭыҧ аҟны ишьҭасҵеит, – иҳәеит.


АМҲАҴӘ ИАЗКУ ДАҼА АЖӘАБЖЬК

Аҧсуаа жәытәнатә аахыс ус рҳәоит аӡы ураанӡа аҵа гәаҭ ҳәа. Абри ажәаҧҟа имаҳацкәа дауҟахыз Чаҵә Чагәгьы. Уи усҟан ҭаацәара даламлацызт, ҧҳәызбак лыӡбахә иаҳан, иҩыза Ҧлеи* Шьханыҟәеи иареи, усҟан ишаҧыз еиҧш, лтәашьа-лгылашьа, лымаҵушьа уҳәа рбаразы ицеит.

*Ажәлақәа дасу ишсеиҳәаз, жәытәла, иныжьуп.


109

Уа иахьнеиз изышьҭазгьы дыҟан. Уи ахшчуан ахькнаҳаз дахагылан нацәала ахҷаҭ хыхны аҵәцахь еизылгауа рбеит.

Аиҩызцәа хынҳәны аҩныҟа ианцоз Чагә ус даацәажәеит:

– Насыҧ иоуеит уи дзыццо ауаҩы. Амҳаҵәҵәҟьагьы аахәара иқәшәаӡом...

Аха иара Чагә лара длышьҭамлаӡеит.


АҞАРМАҴАР РЫБЖЬЫ

Ашьжьымҭан шаанӡа Кәымпыли Кәакәалеи, ишашьцы-лахьаз еиҧш, аҭыӡшәа иалагеит. Урҭ есышьыжь ус акәын, арахә-ашәахә ахьеилдыргоз акы ааимарымкыр руамызт. Аҭыӡшәа усоуп ишыҟоу, знык уаналага, нас ахы ҧытланы идәықәлоит. Ус акәу, анс акәу – аҩны аҕьалпал ҟалеит.

Аҧшәмацәа рыбжьқәа андуха, исасны ирҭаз Чаҵә Чагә даанарҧшит. Иаргьы, аҧшәмацәа рҟазшьа иды-руан, дҩагылан иҽеилеиҳәан, ашьшьыҳәа днеин амца дныҽҳәатәеит.

Аҧшәмацәа рыбжьқәа духан ирхашҭыз рысас данырба, асасдкылараҿ ишаҧу еиҧш, иҿаҧха-ҿаччо, акгьы ҟамлаӡазшәа, иааицәажәеит:

– Макьана ушьҭандаз, Чагә!

– Ас заа узгылазеи? – рҳәан.

– Аҟармаҵар рыбжьы сарҿыхеит, – нареиҳәеит Чагә. – Акыс уажәы ирдуны ашәа рҳәоит… – ҳәа усгьы нациҵеит.



АҦШӘМА ИГӘЫ АСАС ИСААН ИАНУП

Ҽнак зны Чаҵә Чагә иҧсы неиҭеикразы бзиа иҟаз аҧшәымарҭанык днымҩахыҵит, ашорагьы бааҧсын.

Асас дызҭааз аҧшәма ҧҳәыс лылахь еиҵыхны дихәамҧшит, уара уда ус сымамкәан сыҟоушәа лҳәара-шәа, бысҭа хьшәашәак ааизхлыршьшьан, аӡы алаҭәоу


110

алаҭәаму узымдырратәы еиҧш иҵаҕаз иацтәи харҵәык наимҵалыргылеит.

Чагә ихарҵәы днахәаҧшит. Аҵаҕара адагьы, асас иааиаҭәоумшьаратәы имаҷны ианҭәалан. Ари аниба, иџьам аашьҭыхны маҷк ианааирнаа, аҵа кеикеиуа иааҧшит. Нас аҧшәма ҧҳәыс ихы налықәикын, иџьам аҵа лбаратәы, ус ҿааиҭит:

– «Аҧшәма игәы асас исаан иануп!..» – абас иҳәон сабду Џьабас. Ҳаи, заҟа диашаз, џьанаҭ гыларҭас анцәа иҭ!


ЧАГӘ ИҼЫ ШИҦШААЗ

Аӡҩыбжьа инхоз Маан Кампета ҧҳәыс данааига, Чаҵә Чагәгьы ачара иаҳәан. Уи абрахь иҽы заҵә дақәтәан дааит. Ҽы бзиак акәын иаргьы. Уахыки-ҽнаки фаран-жәран. Ианеилга ашьҭахь ауаа рыҩныҟақәа идәықәлеит, ҽыла ицоз дубап, шьапыла ицоз дубап.

Чагәгьы шьҭа сцалап игәахәын дандәықәла, иҽы абаҟоу – иҟаӡам! Аҧшәма иҽгәара иахьҭаз иааҭганы, дыхәмарны акәу ииашаҵәҟьану здырхуада, аӡәы игеит. Егьырҭ аҽқәа зегьы уа иҭан, Чагә итәы ахала иҭыҵны цашьа амамызт.

– Ахьымӡҕ згеит, Чагә, уҿаҧхьа… Аха ацынхәра сара иусҭоит, акәадырра иаҿуп, уалаца! – иҳәеит аҧшәма.
Аҧшәма абри аниҳәоз, изаҳауаз рыгәҭа Чагә зыгәра имгоз дыҟан. Уи иацы, абра Чагә ҽыла ашҭа данааҭала, акалашәа иҽы дахәаҧшуан.

– Сҽы ахьааҭигаз аҭыҧ аҟны инаган ианыҟаимҵа, сызшаз иныс, иахьа абра саб иҟаиҵаз шыҟасҵо! Са дсарҳәахьеит ианигоз дызбаз! Маҷк сиҧеиҧшуеит, имырхынҳәыр, абра иҟоу ишәаҳауеит, сара акгьы схарам, иааихьша зегьы ихы иахареитәлааит!.. – иҳәан, уаҳагь дрыламцәажәакәа, акәасқьахь дыҩхалеит Чагә.

Ари аҩыза заҳаз аҕьыч дацәшәан, маӡала дцаны, ааигәа иҧхьакны иман, аҽы аушьҭны аҽгәарахь даҵаҟьеит. Иаргьы ҽ-ҟәышк акәын, ихынҳәын аҽгәара иаадгылт…


111

– Шьҭа уаб иҟаиҵаз атәы шуҳәара, Чагә, удин аныс!

– даацәажәт аҧшәма изыҟаз алафҳәаҩ Агәхаа Кәасҭа, Чагә дцаразы данҽыжәла.
– Уи уаҩыцәгьан рҳәоит, ииашоума? – дҵааит аҽы зҕьычуаз ихаҭа.
– Саб ҧсаҭа бзиагьы чарак аҟны абас иҽы рӡан, икәадыр иазқәынҵа аҩныҟа дцеит, – иҳәеит Чагә дҧышәырччо, иҽгьы ишьхәа наирбан агәашәгьы дынҭҟьеит.


ҼХӘА ХЫ ИАСУЕИТ

Емхаа Кан шәи ҩажәа шықәса ихыҵуан. Данҧсы еих-баала инхоз иҷкәынцәа аиныхра ду ҟарҵарц аҧсыжра аҿҳәара ҧырҵәеит. Руа-рҭынха рышҟа ашәаџьҳәаҩцәагьы дәықәырҵеит.

Чаҵә Чагә Егрҭаҟа шәаџьҳәара идын, иаргьы дыҩҽыжәлан дцеит. Уа дахьнеиз иахьабалак адырра рыҭан даналга, аҵыхәтәанӡа иҳәараны дахьыҟаз ажәлантәқәа рымӡырха агәашә днадгылеит.

Аҧшәма ҧҳәыс инеиз аҽуаҩ дгәалҭан лассы днеиҧылт. Чагәгьы абас акәгәышьоуп иҟалаз ҳәа ашәаџь налызнеи-геит. Абри ашьҭахь, дааҧсаны дыҟамзи, ҵәыцак азна аӡы хьшәашәа сзаабгондаз ҳәа дналыҳәеит.

Ажәытә ҧсуа ҵасла, шәаџьҳәара ицоз ауаҩы дахьнеиуаз аҩнаҭаҿы акәаци ахш-харҵәи ифар иқәнагам ҳәа иҧхьаӡан. Дахьнеиуаз изцәырыргаргьы, дара рзыҳәан иҧшӡамызт. Абри дақәгәыҕит аҧшәма ҧҳәысгьы. Уи ҽхәаҩык лакәзаарын.

– Аҩныҟагьы унасымгашази, аха ҳара аҵаара рацәак ҳҿы акуам, еснагь еиҧш ҩ-кәтык ӡны адулаҧ амгәа исызҭагылоуп, шьҭа изхәарҭоузеи акәымзар, – лҳәан, дааҽхәеит.

Абри лцәажәашьақәа рыла амц дшылжьоз аҟара идырит Чагә.
– Ҳаи, дихеит, ажәлар еицырдыруаз Чырг Қьаламаҭ акәты ӡны адулаҧ ишузҭагыло ашәаџьҳәаҩ дузнеир,


112

иҿамҵакәа думышьҭын, аҧсы изы исабаҧуп, иҳәон. Иахраҭ бзиахааит, Кан рыцҳа сабаҧ иоуазар схы сеигӡома!.. – иҳәан,

дынҽыжәҵит.


ЧАГӘ ИҦХЫӠ

Мысҭаабе Аӡҩыбжьа дынхон. Чаҵә Чагә сасра даниҭаа, ишилшоз ҳаҭыр иқәиҵарц иҭаххеит. Иҧшәма ҧҳәысгьы дааццакын, агәгәаҳәа еиқәыз амца ахьыруа-чуан наган инахакналҳаит.

Чагә, дахьтәазынтә ибарҭан, ачуан дынҭаҧшызар, аҧшәма ҧҳәыс дыццакны акәу, цқьа ишылмыҕьҕьаз аагәеиҭеит. Аҵыҕьҕьара ана-ара икыдхалан иҟан.

– Ауадаҩ шәаламлан, икнашәымҳан! Даара сыццакуеит… Шәгәы иалымсын, аха сзыҧшуам. Имазеиу ҳамамкәа иагьа-раан иҟалахьеит, уи ҧхашьароума!.. – ддәықәлеит Чагә.

– Унан, акы шәнамыцҳакәа ҳаҩнынтәи шәцоитеи?! – илгәамҧхеит аҧшәма ҧҳәыс.

– Чагәхеит, асас ҿымырҵысы удәықәҳҵома?.. Ус шҧаҳзууеи, зегьы лассы иҟалоит! Ҳурҧхашьома? – иҳәеит аҧшәмагьы.

– Ари аҩыза аҧхашьара, ҧхашьарам. Са сыццакуазар, уара иухароузеи! Аҧхашьара захьӡу, сара иацуха сзыниаз ауп…
– Ишҧа, џьоушьҭ?! – иџьеишьеит Мысҭаабе.

– Иацуха сасцәақәак аҩны исызнеит. Аҧшәма ҧҳәыс ачуан дацклаҧшны ибзианы иаалыӡәӡәан амца иахакналҳаит. Сыҧшызар, сысасцәа ачуан аҭаҧшра иаҿуп. Саргьы сынҭаҧшит, иагьаасцәымҕхеит: ачхәар кыдтатала цқьа иӡәӡәамкәа иҟан. Асасцәа ари анырба, ҳаццакуеит ҳәа ицеит. Сара сыҧхашьан, схы ахьызгара сыздырамызт, сыҧшәма ҧҳәысгьы акыр слызгәааит… Аха иагьа ус акәзаргьы, сынасыҧ иаҵанакит, избан уҳәар, абри ишәасҳәаз ҧхыӡлоуп ишызбаз!..

Чагә иажәа даналга, уаҳа дымҧшыкәа бзиала ҳәа нараҳәан имҩахь дцеит.


113

Аҧшәмацәа Чагә иҧхыӡ змааназ амца иахакнаҳаз рчуан ианынҭаҧш еилыркааит.


АИМААҴЫРШЬЫ

Арасаӡыхь Чаҵә Чагә иуак дрыман. Иаргьы ҽнак зны ди-барц убрахь дцеит.
Зҭынха дызбаз аҧҳәыс дгәырҕьаҵәа дҟалеит, лыҷкәын Гьадлачгьы аҩны дыҟан, лҭацагьы.
Гьадлач уаҩ ҧсыҽк иакәын. Иҧҳәыс лҳәатәы дацныҟәон. Иҧҳәыс лакәзар, ланхәа Камаҷыҷ ҳаҭыр лықәылҵомызт, ҭаца хҧаран. Ари иаҳахьан Чаҵә Чагәгьы.

Аҭаца рхәы аалырхиан крыфара инатәеит. Чагә Камаҷыҷ лхәы днахәаҧшызар, иҵаҕа-ҵаҕаӡа ҩ-шәса заҵәык ақәын. Гьадлачи иареи ирымҵаз ус иҟамызт.
Издыруада уаҳа уажәазы еиҧшымкәа, амамзаара акәзар уажәы ари зыхҟьаз игәахәын, аҭӡы икыдкнаҳалаз ахәырҭа дназыҧшит. Аха уа ашәхаҩақәа цәыҟаҧшь-цәыҟаҧшьӡа иҭыҧшуан.
Чагә ас аниба, Камаҷыҷ лхәы иара иахь даахан, иара итәы наган иналымҵаиргылеит. Нас аҵыршьы еиҧш иҵаҕаз ашәсақәа руак аашьҭихын, ирҟыҵымыҵуа дахәаҧшуа, Гьад-лачгьы ирбо, ибжьы рдуны, ус дҵааит:

– Уара, Гьадлач, ари гәыҧаа ҳаимааӡахҩы ҭаҳмада Захар Арасаӡыхьҟа данбаиаси?
– Дмиасӡеитеи?! – иџьеишьеит Гьадлач.
– Нас ара, ас, аимааҵыршьыҧҟара шәзырҵада?!.
Гьадлач дааицрашәан, иагьараан исычҳахьазаргь шьҭа ибызхоуп аанарго, игәы ҧжәо иҧҳәыс дналзыҧшит.

ТАГӘ ҨЫМЖӘҨЫ

Еинышәарак иазкны Ашҭаду аизара ыҟан аҽны. Абрахь иааит даҽа қыҭақәак рҟынтәгьы унеишь-уааишь ҳәа зарҳәоз абыргцәа.


114

Иманшәалаханы аус ианалга ашьҭахь, ашьоура аҧыхразы еиҿкааз акомиссиа ахы Чаҵә Чагәи, алафҳәаҩ Кәасҭа Хәыҷи, Тагә ҳәа Мыдиҧаки еицны Кәаҕәаныи Аслан иахь, уа иааигәаны дынхон, сасра инеиит.

– Аҳы, Ҳабиба, сҩыза Кәаҕәаныи Аслан иҧҳәыс бакәзар, бааҳзықәгьежьаа! – иҳәеит Чагә.

Рацәак дадымхалакәа ҿык-бзык иаанагарыз афатә ықәҵаны асасеишәа инахалыртәеит Ҳабиба.

– Арыжәтә азы сҕаруп, ҧҳалбжак аҟароуп инхаз… Арахь аҧшәма дыҟам… Ари ишәыцу, Тагә, уажәада дмааицт, дса-суп, шәара са стәқәа шәоуп, аха… – лҳәан, Чагәи Кәасҭеи рлымҳа инҭылшьит Ҳабиба, Тагә иахьимаҳауаз.

– Хьаас иҟабымҵан, Ҳабиба, сара ара сыҟоуп, уи са из-бап! – нахиҳәааит Чагә.

Кәасҭа Хәыҷы д-Кәаҕәаниан, Аслани иареи еизааигәан. Убри аҟынтә аҭамадарагьы иара иқәшәеит. Уи раҧхьатәи аныҳәаҿа анникыла, Тагә иахь диасит.

Тагә уаҩыцәгьамызт, аха арыжәтә мыцхәы бзиа ибон, зны-зынла иааиаҭәоумшьартәы еиҧш дашьуан, зны-зынла-гьы аишәаҿ ауҟьан-чаҟьан аныҟаиҵозгьы ыҟан. Абарҭқәа иуаҩра ҧхасҭартәуан. Чагәгьы уи бзианы идыруан, ус иҳәеит:

– Кәасҭа, уажәы уара уи ыжәны баша Тагә иахь уиасгәышьоит. Иашоуп, уи ара дсасуп, аха иареи са-реи ҧасаахыс ҳаибадыруеит, ҳаиҩызцәоуп, дхәыҷаахыс аҵәыцакгьы иҿахьы инеимгац, аҩы ижәӡом…

– Иашану?! – дҵааит Кәасҭа Хәыҷы.

– Ишәымжәуаҵәҟьану?! – налҳәеит Ҳабибагьы.

Тагә дыҧхашьан аҩы зжәуеит изымҳәеит:

– Мап, изжәыҵәҟьом, схәыҷаахысгьы исымжәыц… – иҳәеит, гәаныла Чагә дизааигәаны. Аҩы ҧхеи-ҧхеи изҭаны иаҧхьа иқәгылаз аҵәцагьы, наҟ днахан инықәиргылт.

Ашьҭахь Чагә, дахлафаауа, Тагә данибалакь иҳәон аҩыжәра иаҟәыҵырц зҭаху аҩыжәҩцәа Кәаҕәаныи Аслан иахь шәсыцаала, шәаҟәысхуеит ҳәа.



115

АИАША АҦСЫ ДАРГЫЛОИТ, АБЗАГЬЫ ДАШЬУЕИТ…

Аиаша аҧсы даргылоит рҳәон ажәытәуаа, абзагьы дана-шьуа убап, аха… Иара убри абза дзашьуагьы, аиаша цқьа иахьизымдыруа акәзар ҟалап.

Изхысҳәаауа, џьара дахьнеиз аҟәыд имҵадыргылт Чаҵә Чагә. Иара убригьы аџьыка агын.

– Бсыргәамҵуеит, аха џьыка хәыҷык!.. – иҳәеит Чагә, аҟәыд ангәеиҭа.

– Сҟәыд аџьыка шагу здыргәышьоит, аха ҳадәқьанхьча Қәыџьмахан мыжда џьыка ҳзааимгеижьҭеи анбыкәу… Џьыкхышда џьыкҵәаҵә усгьы излоухгәышьоузеи… – лхы дахашшааит аҧшәма ҧҳәыс.

Ҳаи, рыцҳа иакәымкәан исҳәеит, дсырҧхашьеит ҳәа игәы иаанагеит Чагәгьы. Аха данынаҧш, асаркьа зҭасаз ашькаҧ аҩнуҵҟа аҵәца азна аџьыкҵәаҵә егьырҭ аҵәца ҭацәқәа иахьрылагылаз ацәаара илаҧш наахеит. Аҧшәма ҧҳәыс ахырқьиаразы амц дшылжьозгьы идырит. Уи ма аџьыка деигӡеит, ма ианылчаҧа зынӡагьы иамҭаӡакәа илхашҭит.

– Ибаргәым, аҟәыд аџьыка амамзаргьы, џьара ҧсыхәак асҭап, – даацәажәеит Чагә.

– Ҧсыхәас иамахи ани шьҭа…

– Иамамкәа, аҟәыд ара исфап. Аџьыка, нахьхьи Ешқыҭ иҟоуп, уа сышнеиуа иаахәан исфап! – иҳәеит Чагә. Нас дааҭгылашәа инациҵеит: – Ииашаӡами исҳәо? Аиаша аҧсы даргылоит, абзагьы дашьуеит… аџьыка шимоу ихашҭыр…
















116












V

А ? Ъ Ч А Г Ъ
А Б Ж Ь Г А Р А : Ъ А




























117

АГӘЫЛА КАҶБЕИ АХШЫҨ ШИРҴАТӘУ

Чаҵә Чагә иҽы иаақәшәан иҧсит. Адырҩаҽныҵәҟьа иҧшәма ҧҳәыс лҭынхацәа рахь Бзыҧынҟа, Лыхныҟа дымцар ада хәшәы имамкәа дынҭагылт. Ҽыда дызхәарҭаз, ишьапы-даз диҩызан. Инықәиршәын, омаӡакгьы ицәыхарамкәа ин-хоз, Абдал ҳәа бзиа иҟаз, рқыҭантә уаҩ беиак иҟны днеин, уара, уанаџьалбеит, абас абасоуп исыхьыз, суацәа абзыҧқәа рахь сымцар ада ҧсыхәа сымам, ҩба-хҧа мшы уҽы сыруаа ҳәа диҳәеит.

Чагә, уара узы сара сҽы сышҧеигӡо, аха абҕа акәадыр ицәнаҟьан цәгьала иҟоуп, иузкәадыруам, имжьыжькуп…

– иҳәеит Абдал.

Ара усгьы сеиқәымшәеит ҳәа, Абдал иашҭа дынҭыҵын, амхырҭа ду иакәыршаз аанда даваланы иҿынеихеит Чагә. Ураҭагаланын. Аҧшгьы ҭаргалахьан. Ус дышнеи-уаз днаҧшызар, Абдал иҽы аҳәысҭа аҩнуҵҟа аанда иава-лан иахьҳәуаз аагәеиҭеит. Ааигәара днеин абҕа шыцәҟьоу гәеиҭарц днахәаҧшит. Аха аҽы, абыржәы ашьха илбаазшәа икәымпылӡа, акәтаҕь ақәҵәраан ицаратәы игылан.

Чагә аҽуаара даҽаӡәы имихын дахьцашаз далацеит. Абри ашьҭахь ҩбаҟа мчыбжьы рҟынӡагьы ааҵит. Ҽнак

Чагә иҩны ашҭа иқәтәаз ала аху-хуҳәа ишуа, даамфар ҟамлошәа, иааиуаз аӡә дакит. Алаҵәҟьагьы аҳарам дадыруеит рҳәоит, заҟа ииашоу сеидроу, аха… Чагәгьы дындәылххны иааиуаз днеиҧылеит. Днаҧшызар, агәашә аҟны Абдал илаба кны дқәацәӡа дгылоуп.

– Умааиуеи арахь?! – иҳәеит Чагә.

– Уахь снеиуама, абааҧс, сасцәа дахьқәак сҭааит, усызрыдтәалароуп, рызхарагьы исызурччап, рызхарагьы аҩы сыздуржәып, ҭамадас ухы схумбаароуп, уҽеибыҭ! – даацәажәеит Абдал.

– Уара узы, Абдал, сара схы сеигӡом, ҩба-хҧа мшгьы усасцәа сузрыдтәаларын, аха… – иажәа неимыгӡеит Чагә.

– Иухьи, угәы еиҟарами?


118

– Ишҧауасҳәари, Абдал?! – иҳәеит Чагә, иҽеиҧштәны. – Тәашьажәлак сыман ҳәа сыҟаӡам!.. – ҳәа усгьы нациҵеит.
Абдал изакәыз изеилымкааит.

– ?!

– Харчлаа Ламшьаҵә иҽ леишәацәгьа имхны Лыхныҟа салацан, амҩан исзаанацаз иудыруеи, сахьаҟьоз, стәарҭа зегь цәнаҟьеит, сызтәаӡом, имжьыжькны иҟоуп, – иҳәеит Чагә.

– Иумугәышьозар, уаҳаҭыр азы, суццап, амала стәар ауам, сықәиаргьы. Уҭахызар ҿыцха сианы иуздсыржәлап…
Абас Чагә Абдал каҷбеи дахьирхәит.


УЦӘГЬА ЗҲӘО ШИЗЫӠЫРҨТӘУ

Хапаш уаҩаҧшьк иакәын. Абри азы шьоукгьы «Ҟаҧшьы» ҳәа иарҳәон. Иара ацәгьаҳәара зцәа иалаз уаҩын.

Аҽны Уачамчыра аҽырҩра ыҟан. Абраҟа, ишаҧу еиҧш, аҧхьахәқәа згоу ралкааразы, ирықәнаго аҳамҭақәа рыҭаразы аӡбаҩцәа алырхит. Урҭ хантәаҩыс Чаҵә Чагә дрырҭеит.

Аҽырҩра ианалга, аиааира згаз аҳамҭақәа анрырҭа, ажәлар рыҩныҟақәа рахь идәықәлеит.

– Чагә днаган хантәаҩыс дҟарҵан, аиааира згақәаз иуацәа гәыҧаа иреиҕьыз аҳамҭақәа далаҧшны ириҭеит, егьырҭ аиааира згақәаз абаша-маша ҳамҭақәа риҭеит… – иҳәеит Хапаш, Бигәаа Хабыгә дахьиацәажәоз, рааигәа игылақәаз рыгәҭа Чагә дшыҟаз гәамҭаӡакәа.

– Ууа даҧсахар, дсуоуп ҳәа, дзыҧсоу иумҭар иашома?..

– Хапаш ииҳәаз иаамеикит Хабыгә.

– Дызусҭзаалакь иаҧсахаз дзыҧсоу даҧсоуп, – иҳәеит Аҭарантәи иҟаз бигәаа Исагьы дахьгылаз.

Чагә Хапаш ииҳәаз аниаҳа, днеин днарыдгылан шәышҧаҟақәоу ҳәа нареиҳәеит.

– Иахьа иаҧызгаз аҽыбҕаҟазаҩцәа ирыхәҭаҵәҟьаз аҳамҭақәа рзышәшеит! – уажә дааҳәит Хапаш.

– Уара, Хабыгә, акы суазҵаашан… – иҳәеит Чагә, Хапаш ииҳәаз имаҳаӡазшәа.


119

– Ыы?

– Уара, абри Гәадал Агрба ҳәа зыхьӡ рҳәоз уихаанызу?

– Сихааным, аха… Мқан Манчеи иареи лафҳәаҩцәа дуқәамзи, узиазҵааи?

– Сызиазҵааз уи ауп, сыцәгьа бзиан изҳәо дызбар, цқьа ибзианы изҳәандаз, ианаџьалбеит, ҳәа сизыӡырҩуеит иҳәон, иҧсаҭа бзиахааит. Ибзианы ацәгьаҳәара убригь ҟазароуп, ус акәӡами, Хабыгә?

– Усоуп, аха ус еиҧш ацәгьаҳәаҩ бзиа уажә дабаҟаху,

– иҳәан, Хабыгәгьы дааҧышәырччеит.

– Убри ауп иуҳәаша, – иҳәеит Чагә, – уажәтәиқәа наҳәы-ааҳәуеит.


ЦАС ИЦӘАЖӘО ШИАЦӘАЖӘАТӘУ

Џьгьарда ахәҵа Чагьам инхоз Жан Ҳаҭ ҧҳәыс дааигеит.

– Иуа-иҭынха, идыр ираҳәаны чара ду иуит.

Ачара ашьҭахь мызк аҟара ааҵхьан Ҳаҭи Чагәи бзиарак аҟны еиқәшәеит, уаанӡагьы еибадыруан. Ҳаҭ ичара Чагә иахьеимҳәаз даацәыҧхашьан, хырқьиагас ҳәа ус неиҳәеит:

– Угәы иалымсын, Чагә, счара ахьуасымҳәаз. Уажә чараӡам, ус кампаниашәа хәҷык ҟасҵеит, уашьҭан, ачара ду анызуа, хымҧада иуасҳәоит!..

Чагә иаҳахьан Ҳаҭ ачара ду шиуз, уажә цас хырқьиагас ишиҳәоз идыруан.

– Иҭабуп, уалагәырҕьааит!.. – иҳәеит. Нас иаргьы цас даацәажәеит:

– Уара ак уасҳәашан, Ҳаҭ.

– Ыы?

– Шаҭ-иҧа Данаҟаи думдыруаз?

– Мап, иззуҳәеи?

– Уаҩ иҟаимҵацыз ҟаимҵеи?!

– Избан?!

– Ҧҳәыс данааига, еиқәырццакны ҩынтә чара ду лзиуит!

– Ишҧа уара?!


120

– Раҧхьа ачара анылзиуаз, ачара иамҳәаӡакәа идырк дихашҭзаап. Ашьҭахь ианеилгақәа, мызк аҟара ааҵхьан, даниба, дааҧхашьан, исмуӡацт ҳәа днаҧхьаны, ачара ду еиҭеиуит. Убас ҳаҭыр иқәиҵон…

Чагә иажәақәа Ҳаҭ ианеиликаа, исҳәаз сымҳәаӡакәа ахы сҿашәандаз ааигәахәт.



ҬАБ ЗЗЫМДЫРУА УҬАБ ИУМҬАН

Ҭаб ззымдыруа уҭаб иумҭан рҳәон анкьа. Аӡәы дыҟоуп убас, бзиара хәҷык изуур, ахаан ихашҭуам, ацкгьы узиуеит. Даҽаӡәы, ацк иуртә деиҧшымзар, изууз абзиара аӡбахә еснагь ицәырган иҳәоит, игәалашәоит. Егьи, убзиара ацкы иуртә илшозаргьы, ацынхәра ҟасҵоит ҳәа далагом. Даҽаӡәых, ишыжәдыруа, абарҭ зегьы ухаиршҭуеит: уаҧхьа дургылар – “дуқәхысуеит”, ушьҭахь дургылар – шьапҿаршә узиуеит…

Чагә усҟан дқәыҧшын. Рқыҭан Хьына ҳәа ҧҳәысеибак дынхон. Уи ахаа-мыхаақәа, аҵәах-махқәа еснагь илыман. Аџьынџьыхәа, алаҳарҩа, араса, акакан уҳәа убас арымӡаа. Аха урҭ ус аламала ицәырылгомызт. Заҟантә усыцхраа ҳәа Чагә длыцлырхраахьаз, цәаҕәарома, рашәароума зҳәаз еиҧш. Аха иара зегь реиҳа бзиа иибоз аџьынџьыхәа усасым ҳәа знызаҵәыкгьы изцәырлымгеит. Абриаҟара слыцхраахьеит, ҭаб лыздырӡом ҳәа игәы иалсит Чагәгьы, дахьирхәырцгьы иӡбит.

– Абааҧс, Хьына, алыҕәрахьы сҵәахы, сыршьырц исышьҭаланы иаауеит!.. – иҳәеит Чагә ҽнак, абарҵа дныҵаххын.

– Дызусҭада узшьуа?! – иааџьалшьеит Хьына.

– Саб Абрагь илаба ду кны дсышьҭоуп, сибмыршьын!..

– Иҟоуҵазеи, уара, цәгьарас, ус уздырӡомызтеи?!

– иҟасҵахуаз… уи нас ибасҳәап, абааҧсы, уажә сҵәахы!..

– Абна унеины алыҕәра уқәла, уа аҭуан уқәтәа дцаанӡа, иҧхьакырҭоуп!


121

Чагәгьы уи акәын ииҭахыз, дахьықәлаз аџьынџьыхәақәа ахьыҵәахыз ибеит, изхарагьы ифеит.

– Дабаҟоу, уара, Абрагь душьҭалан дмааӡеитеи? Улбаа!

– лҳәеит Хьына ҵаҟантә.

– Дмааӡаҵәҟьеи? Дахьхәны дхынҳәызар ҟалап. Уиоу-ма, ара аџьынџьыхәақәа збан… Абриаҟара сааны сбыцх-раахьеит, аха бсыздырӡомзаарын, заҟа бҵәахҩы бзиоузеи, ҳаи, анцәа биныҳәааит, сышҧабырҭхаџьи!.. – иҳәан, Чагә дҩалбааҧеит.

Ашьҭахь такә анҵы, лара Хьына ишлаҳауазгьы, Чагә дыхәмаруа алаф лылихуан, узыцхраауа ҭабуп изымдыруа-зар, илыҕәра уқәланы ҭабуп ҵәахны иахьимо иф ҳәа.



АҼХӘАҨ ДШЫРҼХӘАТӘУ

Ҷоутәыла, Баҭым азааигәа, аҧсуа қыҭа Анкьыса инхоз а-Ҵанбақәа ачара ду рыман. Абра Аҧснытәи Чаҵә Чагәгьы дақәшәеит.

Артәарахьы инарҧхьаанӡа асасцәа ажәабжьқәа рҳәон. Урҭ руаӡәк, рыгәҭа ишьамхы еиқәыршә дтәаны, иара иеиҧш ашәарыцаҩ дшыҟам атәы далацәажәон. Ари араҟа еицырды-руаз аҽхәаҩ Кьыџь иакәын. Уи Баҭым ӡбаҩы-еиныршәаҩыс дыҟан.

Кьыџь еиҭеиҳәеит иара иеиҧш аҧсуа шәарыцаҩ ду Ҷоутәыла уаҟәыҵ иара Аҧсынгьы дшузымҧшаауа, агыгшәыг зегьы дшырдыруа, ихҧша иацәшәаны абна дуқәа рахь ицаны рыҽшырҵәахуа…

Иӡырҩуаз аӡәырҩгьы ирдыруан аиашазы Кьыџь дшышәарыцаҩ цәгьам, аха уажәы ишахирҟьацәо, иҽхәашьала дшыҽхәо, аха изыӡырҩуан…

– Уара уажәабыжь иџьоушьаша хҭыск сгәаланаршәеит, аабыкьоуп иара аныҟалагьы, – иҳәеит Чагә, Кьыџь иҽхәара данаалга. – Хәылҧазык сҽы сазеимдо сыҧшаауа сынҭыҵит. Аҧсноуп ари ахьыҟалаз. Сышнеиуаз, абна агәҭаны,


122

зышьҭахьтәи зшьапқәа ирықәгыланы иааиуаз мшәы қамса дуки сареи ҳааиҿаҳаит. Аиаша уасҳәап, садырсызшәа саанхеит. Чагә рыцҳа уҵыхәтәы ҧҵәеит аасгәахәт.

– Абџьар умаӡамыз?.. – дҵааит аӡәы.

– Еигәышәгьы скымызт…

– Ассир иҳәоит, уара!

– Нас, нас!.. – иџьаршьеит иӡрыҩуаз.

– Нас, аӡ иаго аҭәыцгьы дахьынҳалоит шырҳәо еиҧш, сахь-гылаз сыҳәҳәеит ааит, ақамсажә, усылакьысырц игәаҕьны уа-аины сымҩа ушҧангылои, унаскьа акәымзар, абыржәыҵәҟьа сцаны уцәгьа Кьыџь иасҳәоит ҳәа… Уаанӡа уӡбахә саҳахьан сара, Кьыџь.

– Аа, уанаџьалбеит, иоумҳәан, иоумҳәан мам-зар сишьуеит! – аҳәан, илеизҟәҿын ибыбит сымшә, иагьҩышьамхнышгылеит. Нас иҩаҵҟьан хыла абна илас-ны ицеит. Изхысҳәаауа, Кьыџь иеиҧш ашәарыцаҩ дабаҟоу, иара иҳәан еиҧш, Аҧснытәи агыгшәыгқәагьы дырдыруеит…

– иҳәеит Чагә.

Ари заҳаз неибарччеит.

Ас еиҧш иҟоу алафҳәаҩ имакра аҧсам игәахәзар акәхап, Кьыџьгьы иччоз днарылаччеит.


ТӘАМБА УЗЫЗУА, ТӘАМБА ИЗЫҞАҴА

Ҷаралаа ҭуџьарцәан, Уачамчыра рхатә крыфарҭагьы ры-ман.

Чагә Уачамчыра дахьааз такәы данаанха, абри акрыфарҭахь иҿынеихеит.

– Иахьа убра сасык дсыман снеин, – иҳәеит Чагә иааиҧылаз Амҷы Шҳангьари, – иахәҭаз аҟара адыргылан исцәигеит, уи а-Ҷарал. Исҳәооз, асас дсыцын, сыҧхашьан ҿысымҭит, исзымдырыз џьишьазаргьы ҟалап, аха…

Чагә ибжьы рмаҷны Ашҳангьари акы наиеиҳәан, аҩыџьагьы уахь акрыфарҭахь еиццеит. Уа иахьнеиз афатә-ажәтә аарган астол инахатәеит.


123

– Уаа иҭабуп, Ашҳангьери, Амҷаа чеиџьыкауаауп, сурче-ит, учеиџьыка азҳалааит!.. – ибжьы рдуны, а-Ҷарал иаҳартә еиҧш, даацәажәеит Чагә, иҩагылан, ҧара мшәаӡакәа, ицарц рҿанынарха.

– Изшәода, уара, ари?! Узхиаҭабуазеи аӡәгьы имшәаӡеитеи? Ус иауама?!. – иџьеишьеит а-Ҷарал.

– Ус иамуазар, иахьа ари ауаҩ ара асас диман дануҭаз, дынхаҩуп, издыррым ҳәа, аҩынтә хәы ицәугеит, ус иауазар, ас замуазеи?!. – иҳәеит Чагә.

Чагә дыздырыз, насгьы Ашҳангьари изиуз замхацәгьахаз а-Ҷарал ҿимҭӡеит.

– Тәамба узызуз, тәамба изыҟаҵа, – иҳәеит Чагә амҩан.

– Убри аҟаҵашьоуп аус злоу, – иҳәеит Ашҳангьаригьы.


АМҴАҚЬАҚЬАҨ ИШИАЦӘАЖӘАТӘУ

Гәлыи* Есыф иааиқәшәан дыҧсит. Даныржуаз аҽны, хар змамыз уаҩын, ажәлар рацәаҩны еизеит.

Аҧсуараҿы ишаҧу еиҧш, ҵәуара иааиуаз неины иҧсыз иҭаацәа, изгәакьацәа ирыдашшылон…

Иҧсыз игәакьацәа руаӡәы ақалақь аҟны амаҵура бзиа да-хагылан, дуаҩ дуун. Убри иакәын аиҳарак ҵәуара иааиуаз амаҵурауаа здашшылоз. Баҕыр ҳәа иҵәуаны иаақәҵыз са-сык абри днаидгылан, иреиҕьу жәа ҟәандала сидашшылап иӡбызар акәхап, ус иҳәеит:

– …Иаха шәыҩны сеиҧхыӡуан, ибааҧсыз ҧхыӡк збан… анцәа иџьшьоуп уи ахьыҟамлаз, еицәаз ҟалар ауан…

Баҕыр ицәажәашьа ус аанагон Есыф иҧсра уиаҟара игәаҟрам, избанзар, иара иаха ҧхыӡ абри аҩнаҭа иадиба-лаз егьи агәаҟра ду ҟамлаӡеит ҳәа. Ари аҩыза ҧхыӡ ҳәа ак-гьы имбаӡеит Баҕыр, аҩнаҭа, ишырҳәо еиҧш, агәырҩагьы дагаӡомызт уиаҟара, аха абас дызцәажәоз даҽакын – ауаа дуқәа рҿаҧхьа амҵақьақьара мыжда идыруан.

*Гәлеи рҳәон, Гәлы ҳәагьы, Гәылгьы.


124

Чаҵә Чагә абра аҧсраҿы дыҟан, аиуара рыман. Ҷан Кәагәи иареи ахьеидгылаз, шьҭа исабимыз Баҕыр ииҳәаз аниаҳа, даацәажәан:

– Уажәы ҭагалануп, быҕькаҧсан аҧхыӡ акгьы аздырам, рҳәоит. Мшәан, Баҕыр, уара уакәмыз абри жәаха ҽнак исазҳәоз?! ишҧауханаршҭи, агәырҩагьы ушҧанаргеи, угәнаҳа ақәшәааит уи аҧхыӡ!.. Сгәы уалоуп, – иҳәеит.


АУАЛ ШЫЛХТӘУ

Бираҟ Кьаҿ Ҭхьынатәын. Уи дҕарны дынхомызт, уалгьы идирхалартә еиҧш дыҟамызт, аха ашәара ицәымҕын.

Ҽнак зны зуал иқәыз аӡәы иара иҟны днеит. Уи ахәшҭаара дхаҟәӡа длыҽҳәатәан, ишәықәу стәы аасышәымҭакәа џьар-гьы сцом, иҳәеит. Ишамуаз аниба, Бираҟ Кьаҿгьы даахәыцит, нас, имаз аҧарақәа дрыламкьыскәа, инықәыршәны бзиа ии-дыруаз Чаҵә Чагә иахь дцеит.

– Суҳәоит, Чагә, жәа-мааҭк сырҧсах! Исымамкәа аҩныҟа хынҳәышьа сымам… суҳәоит!.. Мызкы аҿҳәара сыҭ, заа исырхынҳәыргьы ауеит. Схаҭа снапала иузаазгоит… абра, абри аҽны!.. – иҳәеит.

Чагә идыруан Бираҟ Кьаҿ ауалшәара бзиа ишимбоз, аха, дааҧхашьан, аҵыхәтәантәи ижәамааҭк наган инаииркит.

Мызк ҵит, даҽакгьы ҵит, даҽакгьы, аха Бираҟ Кьаҿ дыҟамызт. Хәымз ианырҭала, Чагә ихаҭа амҩа иланиршәлан хар змаӡамкәа инхоз Бираҟ Кьаҿ иҟны дынкылсит.

Бираҟ Кьаҿ, ашҭа иааҭалаз Чагә даниба, ашьҭахьтәи ашә ала ддәылҵны иҽиҵәахит. Иҧҳәыс Чагә днеиҧылеит.
– Бираҟ аҩны дыҟами? – дҵааит Чагә.

– Аҧшәма дыҟаӡам, жәлаагара дцеит…

– Ҭагалан ҳҭалеит шьҭа, ажәла иазиуазеи?!

– Ҳҭалазаргьы… абысҭа лаҳҵарцноуп, нас аҽаҩра ду ҳауп, иаҳҭиип, иаҭнаҳхуа иаахыхны утәгьы науаҳҭап! Ҳара ҳхаҭа уҩны иузнаагоит!.. – лҳәеит.


125

«Лхаҵа иаасҭагьы даҩысҭаауп…» – игәы иааҭиҳәааит Чагә, дагьамхаччеит.

Аҧшәма ҧҳәыс гызмал, Чагә дзырччаз шылдырыз аҟарагьы, ҽырзымдыр ҟаҵаны, узырччазеи ҳәа днаиазҵааит.

– Уажәы шәара абысҭа лашәҵоит, аҽаҩра ду аашәрыхуеит, ишәҭиуеит, уи ашьҭахь иаҭнышәхуа аҷҷаҳәа ицәажәо жәа-мааҭк аахыхны сџьыба инаганы инҭашәҵоит!.. Абарҭ зегьы заҟа лассы иҟалоз анаасгәалашәа, сгәы иахәан сарччеит… Иҭабуп! Амала уажәы уахь снеины быҧшәма дааиаанӡа сизыҧшуеит, стәы соуаанӡа сахьтәоу сгылаӡом ҳәагьы иасҳәоит! – Чагә дыҧшразы аҩныҟа днеиуа ус нациҵеит: – Мамзаргьы абри илашәҵо шәбысҭа ҟалаанӡа џьаргьы сцаӡом, ссасны сышәҭазаауеит!

Бираҟ Кьаҿ иуал ишәар акәхеит.

«Ууал ылухырц уҭахызар, Бираҟ Кьаҿ иумҭан», – иҳәеит Чаҵә Чагә.


АХАМАҦАГЬАРА АҬАК ШЫҞАҴАТӘУ

Чаҵә Чагә данқәыҧшыз Маан Хәыршьыҭ иҧҳа Тыта ҳәа аӡә дигәаҧхеит. Урҭ а-Маанқәа Гәдаҟәа* инхон. Иаргьы абрахьтәи аган ашҟа аҽыҵгақәа ҟаҵаны дцақәеит, аха ус длацәажәаратәы еиҧш дзыҟамлеит.

Ҽнак Чагә аҽы дашьҭоушәа Гәдаҟәа дцеит. Тытараа рааигәа даннеи, аҽы дашьҭоушәа днаҧшы-ааҧшуа, лара лыда аҩны аӡәгьы дшыҟамыз аҟара еилиргеит.

Тыта илдыруан Чагә дшигәаҧхоз, аха нхаҩык иҧа иццара лхы иаҭәалшьомызт, лҭаацәагьы ирурымызт.

Чагә аанда давалан дшааиуаз, ашҭа иқәгылаз аҵла ду ашәшьыра иҵатәан зыҧсы зшьоз Тыта данаалымаиашаха, иҽы аҕәра наҿеикшан, даангылеит.

– Уа мшыбзиақәа!


*Гәдаҟәа – Гәдаа ақыҭа (иахьа Гал араион иаҵанакуеит).


126

– Бзиа убааит, Чагә-ҩацә! – лҳәеит аҭакс. – Иуцәыӡзеи арахь ҳара ҳашҟа умҳәои?

– Абзиара ианиалаша, Тыта-лаша! Ҽан мырхәац хәыҷык сцәыӡын, сашьҭан, цәгьалаҵәҟьа ихамаҧагьоуп, абга ирфар ауеит, избом. Исҧылаз ҽуаҩык абра шҭак ашәшьыраҿ иахьыҵагыло убоит иҳәан… Издыруада са стәакәзар ҳәа убри акәын сзышьҭаз… – иҳәеит Чагә аҭакс.




АГӘЫЛА ҲАРАМ ДШАХЬЫРХӘТӘУ

Чаҵә Чагә сасцәак иҭааит. Еснагь дара рышҟа дцозма, иара иахьгьы имаауаз. Днарҧылан аҩныҟа ианнеига, шьтәак рзишьразы иӡбит. Аха ашьтәа игәыла Суҟадла иакәын из-маз, иара имамызт.

– Исасцәа анард иасуанаҵы, иара Суҟадла иҟынӡа днабжьыҵәраан, абас абасоуп, аҧаразгьы уажә сеиҧшым, нас иусҭап ҳәа наиеиҳәеит.

Суҟадла уаҩ беиан, аҧсаса рацәаны изанын. Аха Чагә ииҳәаз игәамҧхазт, аҽыҵгақәа ҟаҵаны, мап ицәикит. «Мап сцәумкындаз, ҩымш рыла аҩынтә хәы усҭон…», – иҳәеит Чагә, аха Суҟадла имап дахымҧеит.

Чагә ишҧаҟаиҵоз, даахынҳәын, Лыхнынтәи асасцәа иҭааз, ицәҵыс лкажьны ирзишьит.

Ианааилга, адырҩаҽны Чагә иҽааибиҭан, Кьынтрышә ҳәа иидыруаз аӡә иахь дцеит. Уи омак, ихарамызт даҽа қыҭак аҟны дынхон. Чагә дахьнеиз Суҟадла изиуз аҭоурых иеиҳәеит. Кьынтрышә ҕьычҩ дуун, изцәигозгьы ауаа беиа каҷбеиқәа ракәын.

– Ибзиоуп, Чагә, – иҳәеит Кьынтрышә, – Суҟадла дахьырхәхоит…

Абри аҩыза ацәажәара ашьҭахь мышқәак иреиҳамкәа ицахьан еиҧш, ҽнак Чагә ила аху-хуҳәа ишуа аӡәы даакит. Чагәгьы агәашә аҟны днеизар, Суҟадла деихашәы дгылоуп.


127

– Иусмыраахәоз сышьтәа ыӡит, иугәалашәома?.. Џьара бгақәак иргазар сҳәан, абна зегь еимыздеит. Аха иреицәа-иреиҳаны шьҭак сымбеит. Ирӡеит ауп иаанаго… Издыруада, уара, Чагә, џьаракыр иубазар?

– Исымбаӡеит… – иҳәеит Чагә. – Исураахәазҭгьы ус ҟалозма, уфеидамхоз… Ыы, уџьмақәа ухьча дрыцми, ас шҧаҟалеи?! Хьча бзиоупеи, имбаӡеи?!

– Уи сыздырам, аха сышьтәа ашьҭа ахьыҟоу уара иудыруашәоуп сшыҟоу. Уара уакәмыз изҳәоз, исумыраахәар, атәымуаа иртәхап, иухаҳарым ҳәа?..

– Ҩынтә исыҭ ҳәа ануасҳәа, мап аҩынтәгьы ианук, сгәы ҧжәан исҳәеит, уҭахызар Аныха ҳҳәап…

– Ахәмарра – хәмарроуп, аха Аныхахь ацара уқәшәаҵәҟьоит сышьтәа ашьҭа ҳәа акгьы шузымдыруала… Уиазы угәы иалымсын!.. – иҳәан, дҩахынҳәын аҩныҟа дцеит Суҟадла.

Адырҩаҽны ахәылҧаз Суҟадла ҩыџьа ауаа Чагә изааишьҭит Аныхахь днеины, ишсаҳауа, сышьтәа згаз ҳәа аӡәгьы дшизымдыруала дқәыроуп ҳәа. Иааз ирҳәеит уаҵәы Суҟадла Елырҟа дышцоз, абригь абригь аамҭазы Чагәгьы днеиааит шиҳәаз, даргьы шаҳаҭцәас уахь иццараны ишыҟо.

Чагә дақәшаҳаҭхеит.

Адырҩаҽны, абригь абригь аамҭа захьӡыз азы, Чагә игәыла Ҧлыи Шьханыҟәа дицны Елыр днеит. Суҟадлагьы иара итәқәа ицны уа днеины дыҧшын.

– Уаа зегь зылшо, Аныха! – дналагеит Чагә ақәра, ишаҧыз еиҧш Аныха аҿаҧхьа ишьамхы арсны, – Суҟадла ишьтәа сара изгаз, мамзаргьы изгаз ӡәыр дыздыруа џьишьоит. Иаҳҳәап, изгаз ҳәа ӡәыр дыздырӡозаргьы, абри игеит ҳәа иара иеиҧш иҟоу аҳарам иаҳәатәума? Асасдкылара ҳара ҳзы иуалҧшьоуп, асасцәа ансзааи ишьтәа симҭеит, уи аҩыза иҵегь шимазгьы. Сара аҩынтә хәы исҭон. Абри азы дахьырхәтәӡами, сара исанажьтәӡами, изгаз дыздырӡозаргьы?

– Жәбома ииҳәо!!! – дыҳәҳәеит Суҟадла.

– Ҧшьала, уара, уи нас иуҳәап, иара даналгалак! Уажәы зегь зылшо Аныха дацәажәоит… Ус умҳәан, ҵасым!.. Ара


128

дыҟоуп, дабацои, ҳаизыӡырҩлапи!.. – иҳәеит адикәан, Суҟадлагьы иҽааникылеит.

Чагә Аныхахь ихы рханы деиҭаналагеит:

– Исхарам ахара ахьсхареитәуазы, суҳәоит, зегь зылшо Аныха, ицәыӡыз еиҧш иҟоу ҩажәижәаба хы аасимҭар, мызк ахала-аҵыхәала уихарахаразы! Сара уара уҿаҧхьа сықәуеит ишьтәа шысымгаз, изгаз дарбанугьы шысзымдыруа… Иара иакәын егьырҭ рышьтәақәа зӡоз! Амц сҳәозар – усхарахааит, сиашазар – улахь иоуны, деилаҧсааит!

Ари аҩыза анраҳа, Суҟадла ицқәази иареи шәеит:

– Уара ари иакәӡамеи изгаз!..

– Изӡаз ҳәа ҕьычҩгьы диздырам!..

– Чагә ус шҧаҟеиҵоз, џьоушьҭ!.. Уеилагеит!..

– Акыр здыруоу, ус акәзар амызк нҵәаанӡа ҩажәижәаба хы сықәшәеит, мамзар ихәарҭахом… – иҳәеит Суҟадла ҳарам дшәаны, ихәижьгьы қақаӡа иҩеилагылт.
Абри ашьҭахь, хҧаҟа мчыбжьы ааҵхьан еиҧш, суҟадла ишакәым ихы ибо далагеит. Адырҩаҽны, ҩажәижәаба шьтәа раҧцаны, хҩык Чагә иашҭа иааҭалеит. Урҭ шааиз еиҧш, Чагә иаҧхьа аҳәара шьҭарҵеит амызк нҵәаанӡа Елыр дцаны Суҟадла Аныха дамихразы. Мамзар, рҳәеит дара, деилаҧсар ҳәа ҳшәоит…

– Шәара шәаҳаҭыр аҟынтә сцоит, – иҳәеит Чагә, – мамзар сақәшаҳаҭхомызт… Арҭ Суҟадла итәқәа роума?
– Арҭ ҳамҭас иузааиҭиит, ара ҩажәижәаба хы ыҟоуп, ры-зегь рыцқьоуп…

– Жәаба шәырхынҳә, уахь изыжәга. Хәба шәара ишәымаз, уажә ижәга, ишәысҭоит. Иаанхаз сара исызхоуп, – иҳәеит Чагә.

Убарҭ иаанхаз ажәохә хы рахьтә хәба роуп иара иникы-лаз, егьырҭ ажәаба ананамгацәа ириҭеит.








129

ИУАҨЫСҬААУА УИАҨЫСҬАА!

Кьамтыт аҩысҭаак иакәын. Ахӡыргара, аҽхәара бзиа ибон. Акаҷбеирагьы ицәыхарамызт.

Чаҵә Чагә абас иҟақәаз алаф анрылихуаз игәы иахәон. Уажәы Кьамтыт иҟны даннеи, акгьы мҳәаӡакәа дцозма.

Ишаҧу еиҧш, аҧшәма ҧҳәыс днықәгьежьаан рхәы ҟалҵеит, рыҧхь ҟалҵеит, даргьы акрыфо инеидтәалеит.

Бзиа рхәы ааҧырҽхьан еиҧш, Кьамтыт ус ҿааиҭит:

– Ҟаҳ, Чагә, камбашьк аҟараҵәҟьа сфеит!.. – иҳәан.

Ас заҳаз Чагә иауимдырхуаз уи иаанагоз. Акры бзиан иуҿасҵеит, иубома сара сзакә уаҩу ҳәа акәын. Шьҭа акры-фара уалгаргьы цәгьам, иумҵо ажьҵаа зегьы умфаргьы ауеит ҳәа абригьы аанагон.

– Кьамтытхеит, шәа шәахь акамбашьқәа хәыҷызаап!

– иҳәеит Чагә аҭакс. – Сара батк аҟароуп исфахьо, макьана сабаҟоу!


НАРЦӘЫНТӘ ИААУА ШИҦЫЛАТӘУ

Чагә Уачамчыра аџьармыкьа аҟны аҧш иҭиуан. Рацәак дымхәаахәҭыцкәа, изымдыруаз ҧҳәыск дааин дааидгылт.

– Џьара узбахьоушәоуп сшыҟоу, узҧада? Иухьӡузеи?

– дҵааит лара.

– Абрагь Чаҵәба сиҧоуп, Чагә сыхьӡуп… иҳәеит.

– Аҩны шәышҧаҟақәоу?

– Хара ҳамам, ҳаҧсқәа ҭоуп, иҭабуп.

– Ҳаи, заҟа Абрагь уиеиҧшузеи, дышҧаҟоу, уара, иара? Аабыкьа дызбон, асалам сызиҭан сыӡбахә иаҳәа.
– Асаламгьы исҭап… Аабыкьа дыббаҵәҟьозма?!.

– Аиеи дызбон.

– Нас дышҧаҟаз?..

– Хара имаӡамкәан дыҟан!..

– Дихеит, сара саб дызжижьҭеи ҧшьышықәса ҵуеит, аабыкьа дыббозҭгьы нарцәынтә баазар акәхап? – налеиҳәеит


130

Чагә, ҽыргәыцхә ҟаҵаны хә-мариала аҧш имзыхәҳарц зҭахыз аҧҳәыс гызмал.

Ари заҳаз ажәлар ааибарччеит, аҧҳәыс ҩысҭаагьы наҟ днарылашәкәеит.

«Нарцәынтә иааз дубарц уҭахызар, аҭитә уман аџьармыкьахь уца», – иҳәеит Чаҵә Чагә.


АЦӘАҨА ҶЫДА ЗМОУ ДШАҞӘЫХТӘУ

Ацәаҩа ҷыда рҳәоит. Уи ацәгьарахь ирханы иуҳәаргьы ауеит, абзиарахьгьы. Аха ацәгьара иаҳа иатәуп.

Убас ацәаҩа ҷыда, ашьцылара ҷыда змаз Мыдиҧа Едгьац ҳәа аӡәи Чаҵә Чагәи ашьха еицыҟан ашықәсан. Зны шәарыцарантә ихынҳәны Шьоудыд Ахаҳә ду ҳәа иахьашьҭоу ианааи, ихарамкәа ҭыҧк гыланы рбеит. Акы инацҳаргьы рҭахын, аҭыҧ ашҟа инеит.

Аҭыҧ ҩыџьа абырзен еишьцәа иртәын. Урҭгьы арахә рыман ашьха ихалан игылан.

Арҭ аннеи, руаӡәк аҭыҧ дахын, аха аҧсшәа изҳәомызт, хар амамкәа аҧсшәа здыруаз егьи иашьа арахә иман дгәарҵхьан.

Аҧсуаа реиҧш ичеиџьыка бзиан ари абырзенгьы. Исасцәа ҳаҭыр рықәиҵеит, ашьхашә, рзиххит, џьам дук џьам дук рызна аџьма хырҵәы рымҵаиргылт.

Акрыфара иантәа, абраҟагьы Едгьац иҟазшьа аацәыригеит: уи сасра дахьнеилакгьы, ахырҵәы анимҵадыргылалак, иаахырымхкәа ифаӡомызт, уиаҟара сзыфом, ирацәацәоуп ҳәа ирадхирхуан, уаҳа иуамызт. Ари иҟазшьа иара иуаҩра ҳаранакуазшәа, иаҳа дуаҩаҧсуазшәа дҟанаҵоз џьишьон. Уаҟәыҵ, абри ҽеим ҳәа Чагәгьы иҳәахьан, аха Едгьац уи дазыӡырҩуамызт.

– Ариаҟара ахырҵәы сзыфом, Чагә, хәыҷык иахсырхроуп, ишҧаиасҳәари? – дҵааит Едгьац. Чагә абырзен бызшәа цәгьамкәа идыруан, Бырзентәылагьы дцахьан.


131

– Валеме қиало қсигала* ҳәа иаҳәа!.. – илымҳа дынҭахәыҭхәыҭит Чагә аҭакс.

– Валеме қиало… қсигала!.. – иҳәан Едгьац, иџьам ду аҧшәма иахь инаирххеит. Абырзен ари аниаҳа, дааццакын иџьам ааимихын, даҽа кәапеи дук лахеиҭәан уаҳа назымкы-хуа иааган Едгьац иааимҵаиргылт.

– Ҳаи, сышҧоушьи, Чагә, аҩсҭаа уихәхааит!.. Ариаҟара џьма-харҵәы сфар нас сышҧаҟанаҵои?! – иҳәеит Едгьац, джьаны исзахаҭәа ҳәа ахьиирҳәаз азы дизгәааны. – Исзым-фозаргь убап!..

Знык исзахаҭәа аниҳәа, иахых ҳәа шьҭа аҳәара хьымӡҕишьеит Едгьац. Аҧсуа ҵасла ишаҧу еиҧш, ахырҵә хәыцхагьы аныжьра ҧхеишьеит. Убри аҟынтә иџьам ду ҭарцәны, аккаҳәа абжьы го инықәиргылеит, деихеигәогьы дҩагылеит.

Ҳашәарыцаҳәаҩцәа хынҳәны Силаҳ иҧсҭа игылаз рҭыҧ аҟны ианнеи, Едгьац убас еиҧш мгәала ист, ахааназ ихамышҭратә еиҧш. Убри инаркынгьы абри ицәаҩа ҷыда каижьит.


АБЖЬАХӘААХӘҬЫҨЦӘА ИШРАЦӘАЖӘАТӘУ

Чагә аџьармыкьа аҟны асаранџь цха иҭиуан. Ус ҩыџьа уаа ҽеилаҳәақәак неины инаидгылт.

– Ари ацха абантәиу?

– Гәыҧ Аҧсҭантәи иаазгеит, саргьы убрахьтәиуп, Чаҵәқыҭ сынхоит.

– Иухьӡузеи?

– Чагә сыхьӡуп, с-Чаҵәбоуп.

– Уара, Чагә ҳәа зыхьӡ рҳәо алафҳәаҩ-ахьӡыртәҩы уара уоума?..

– Сеидроу…


*Валеме 6иало 6сигала – ахар7ъы сзаха0ъа (абырз.9


132

– Ҳаи, ауаа урдыруеит, ара аџьармыкьаҿ ацха шҧоуҭиуеи, узбо рҟынтәигьы ҧхашьарами!.. – рҳәеит, иааилацәҟәын. – Ҳара иҳаархә, еидкылан! – ахә ырмариан иааиарҳәеит.

Чагә арҭ иацәажәоз, реилацәҟәра иара изгәамҭо дыҟазма, рцәажәашьақәа рыла, ишыбжьахәаахәҭыҩцәаз идырит. Урҭ абра абас мариала иаахәан, нас иацҵаны ирҭиуан.

– Уара, уа шәиашоуп, аха абри сара ак сзеилымкааит…

– иҳәеит Чагә.

– Ыы?

– Ара иузеилымкаауа ҳәа крыҟахума!.. – рҳәеит.

– Абри, сара бзиа, ацхаҭира саҭәашәымшьозар, шәара хазынақәа шәааины ацхаахәара шәхы излаҭәашәшьазеи?! Нас иацҵаны иагьзлашәҭиуазеи?! Убри ауп исзеилымкаауа.
Абжьахәаахәҭыҩцәа ргәы иҭаз шрыҵидырааз анырба, иҩықәгьежьаан ицеит.


УХЫ УШАХЦӘАЖӘАЛАША

Лыхны иуацәа баны Чаҵә Чагә аҩныҟа даауан.

Амҩан шьҭа крысфандаз анигәахә, имҩаҧыхьа игылаз аҧацхахь дымҩахыҵит.

Аҧшәма ҧҳәыс, аиҿамсқәа дреиуамызт, дмыццакӡо, лысас аҕаџҳәа диацәажәо акәын ихәы дшаҿыз.

– Иџьашьатәымыз, еилкаазар!.. – ибжьы рдуны даацәажәеит Чагә, дыҧшны дыштәаз игәы анҧҵәа.

– Иарбану еилышәкаауа, иџьашьатәу?!

– Абра сыҧшны стәазаахыс адунеиаҿ заҟаҩы амла иаганы иҧсхьадашь, анаџьалбеит? – иҳәеит. Нас, ус нациҵеит: – Амла иамкуа ӡәыр дҟаларушь абыржәы?!. – ҳәа.

Асас  ииҳәаз  еилызкааз	аҧшәма  ҧҳәыс  дыццакыр

акәхеит.








133













VI

А ? Ъ  Ч А Г Ъ И
Л А Ф Щ Ъ А Ю Ц Ъ Е И



























134

ЧАҴӘ ЧАГӘИ АШӘЫ ҬАМШЬЫГӘИ

Чаҵә Чагәи Ашәы Ҭамшьыгәи еиҩызцәа бзиан, еицныҟәон, иаиааиуа ҳәа еизгәдуны алаф еибырҳәон, ихәмаруан.

Ҽнак зны Џьгьарда Ашәы Ҭамшьыгә иҟны Чаҵә Чагә дынҽыжәҵит.

– Ҭамшьыгә дгәырҕьаҵәа иҩыза диҧылан, аҩныҟа дна-ган асасеишәа изирхиеит: гәыблаа жыцәк азна акәац жәны абысҭа ашәхаҩасақәа алаҵаны иааган иаақәиргылт, ҧҳалк азна акаҷыҷ ҩгьы аарываиргылт. Нас хәаҵәцак дрыхныҳәан иааижәын, Чагә иаҧхьа иқәыргыло, ус иҳәеит:

– Саб сиҧам сара, Чагә, уасмыршьуазар!.. абра сасцәакгьы сҭан, аха, иццакуазаарын, маҷкоуп иржәыз. Иаҧсаз ҳәа рацәак акгьы сзыдмыржәит, жәабаҟа роуп, ишубо иагьсылымсит…

– Уаламгандаз, Ҭамшьыгә, абри аҩыза, иаҳа еиҕьын, Чагә ихала ҧҳалк ижәуеит! Ҩыжәрала уи узииааирым, уи адагьы уара асасцәа ирыцужәуан. Иаҳа еиҕьуп даҽак ухәыцыр, лафҳәарала, хәмаррала усас сиааиуеит ҳәа уалагар! – иҳәеит Чагә, нас, ацхарпа ижәуашәа, инеишьҭаргыланы аҵәцақәа рыхәбагь акараҳәа иааҭарцәны инықәиргылт.

– Аиаша уҳәозаргь ҟалап… – маҷк даахәыцшәа днақә-шаҳаҭхеит Ҭамшьыгә, нас даҽа хәба ижәын ииҭеит. – Уара умыццакын, Чагә, арҭ ыжәла… Иҧшӡам, ус иаҧым умала аишәа уахьадсыжьло, аха агәыларнӡа снабжьҟьоит, сыҧшәма уа дыҟоуп, аа, аброуп. Даазгоит, аҩы уалмыршьуазаргь убап!.. Дузаршьыр, уфырхаҵоуп! – иҳәан, Ҭамшьыгә дындәылҟьеит.

Чагә, ихала аҩыжәра далагозма, иаҵәцақәа иаҧхьа иқәыргыла, дыҧшны даатәеит. Дтәоуп, дтәоуп, дтәоуп, аха Ҭамшьыгә дыҟам! Дыштәаз игәы анҧҵәа, насгьы Ҭамшьыгә сжьаны џьара цәиккрак ихәыцзар ҟалап ҳәа игәы ианҭашәа, дыҩдәылҵын ибжьы рдуны ҿиҭит, аха аӡәгьы дыҟам!

«Иусырбап сара, Ҭамшьыгә, асас ихала аишәа даджьылан абналара зеиҧшроу!..» – игәы иааҭиҳәааит Чагә. Нас ашәшьыраҿ ацәа зҽаҭан ииаз ала-мура дуқәа, уажә дырбазма, даарыҧхьан, Ҭамшьыгәи иареи асасеишәа иахьахатәаз,


135

иныҩнаҵаны ашә лаиркит. Иаргьы дыҩҽыжәлан имҩахь, ақыҭа агәы шыҟаз иҿынеихеит.

Маҷк данынаскьа днаҧшызар, ицырцыруа кәалаҧк амҩа агәҭаҵәҟьа ианыршәлоуп! Дааҽыжәҵын иаашьҭихит. Нас иҽы аҕәра убраҵәҟьа амҩа иаҽҧынгылаз ҵла хачақьак амахә инахаиршәын, иара наҟ абнарахь днылалеит…

Даалҵызар, ассир, иҽы аӡәы дақәтәаны ацара даҿуп!

– Ҳаи, уара, уарбану аҽны шьыбжьон сҽы зго! Анцәа иныс, уанаанымгыла, убҕа ишаласырҟацо! – ҿааиҭит Чагә.

– Шьапыла усышьҭал, Чагә, шьапыла! – иҳәеит аҽы иақәтәан инеиуаз, даахьаҳәын. – Аусҳәарҭаҿ ҳаннеилакь, иумаскуама, наҟ иусҭоит, – Чагә Ҭамшьыгә дидырит. Уи, иакәзаарын амҩа акәалаҧ аныршәлан зыҽӡаны итәаз. Ҭамшьыгә идыруан Чагә, аҧшра игәы анҧнаҵәалакь, аҩныҟа дышдәықәлоз, апортсигар анибалакь дышҽыжәҵуаз, данҽыжәҵлакь, жәаҵәыцак зыжәхьаз наҟ днылаларгьы цәгьа имбо дшыҟалоз, акыс ара иманшәаларҭан…

Ҭамшьыгә дҽыжәланы, Чагә уи дишьҭаххны, уаангыл ҳәа ибжьы иқәырго ицонаҵы, нахьхьи Чагә иҩнеикыз ала дуқәа акәац ааимаркын еибафеит. Аишәа хдыршәҭит, асаанқәеи аҧҳали ҧырҽит; аҩы икаҭәази алақәа ахьеибафоз ршьапхыц иҵдырппыз анышәи аҭлаҩа ҭырҟьан аҭыӡқәа дырхәашеит… Ҭамшьыгә иакәзар уи иалидыраауаз, Чагә иҽы дақәтәаны саиааит ҳәа, дгәырҕьаҵәа днеиуан.

Абас арҭ аҩыџьа еишьҭагыла аусҳәарҭаҿ ианнеи, ара ду игылаз иамҵатәаз рҿаҧхьа Ҭамшьыгә дааҽыжәҵын, иааира дук згаз аӡә иеиҧш дгәырҕьаҵәа, ишьҭалан шьапыла иааиуаз Чагә ус наиеиҳәеит:

– Аа, Чагә, уҽы, анцәа иугимырхааит! Ҩыжәрала узсиааиуам, лафла, хәмаррала усацлаб умҳәаз?! Суахәмарын суацлабит. Сануацлаб уаҵахеит, усышьҭалан шьапылагь уааит. Шьҭарнахыс, Ашәы Ҭамшьыгә дахьтәоу, убжьы рдуны сцәажәоит, лафк сҳәоит егьиуеит ҳәа уаламган. Мамзар иара уҽы дақәтәан уара шьапыла аусҳәарҭахь ушааигаз атәы реиҳәо далагоит…


136

– Ашәы Ҭамшьыгә сара дшысиааиз, дзакәытә хаҵа бзиоу иҩны дхынҳәны днеир ила-мурақәа иарҳәап! – иҳәеит Чагә дыччо. – Урҭ уаҟа данбааришь ҳәа изыҧшуп!


ЧАГӘ ҬАМШЬЫГӘ ДИҴӘУОИТ

Ашәы Ҭамшьыгә иқыҭатә лафҳәаҩцәак иҭан.

Рхәы андырхиа, крыфо-крыжәуа амаҵурҭаҿы инеидтәалт. Абри аамҭазы Ҭамшьыгә ахышә дкылҧшны нахьхьи ашҭаҵыхәан агәашә иаадгылаз аҽуаҩ Чаҵә Чагә даагәеиҭеит.

– Биҧылишь, бара, иааз дбымбои?! Ҳара ҳаиҧылаӡом!..

– иҧҳәыс иналеиҳәеит Ҭамшьыгә. Аҧшәма дызсҧымлазеи ҳәа Чагә игәы иалсыр, алаф илырхразы рыӡбит итәаз.
Чагә дааҽыжәҵит. Дааҽыжәҵит, аха Ҭамшьыгә аҩны дыҟаны диҧымлазшәа аниба, игәы иамыхәеит, ари џьара гызмалрак ишамааназгьы идырит.

Ус акәзар ибзиоуп иҳәан, ихҭарҧа ааихыхны иааиҧылаз иналиркын, уаауа Ҭамшьыгә, уаауа Ҭамшьыгә, рыцҳа, ушҧаҧси ҳәа ибжьы рдуны, ихы даасуа, акәаскьа абарҵа дыҩхалеит. Нас дышҵәуоз наҟ дныҩналан, Ҭамшьыгә дахьышьҭалоз акаруаҭ днахагылан, ааҳиҳи ҳәа изхара дҵәуеит.

Чагә иҵәуабжьы заҳаз ааигәа инхоз агәылацәа, Ҭамшьыгә дыҧсит ҳәа, еибарҩны ашҭа иааҭеибаҳәеит…
Чагә изхара дҵәуан данаақәҵ, Ҭамшьыгә иҧҳәыс днеин дналыдгылан ус иҳәеит:

– Акы еиҧшымкәа сгәы иалст, ди, еснагь зчеиџьыка знапы иқәыргылан асас агәашәаҿ иҧылоз, сааицыҧхьаӡа исҧылан сҽыжәзхуаз, абжьуаа рҟны еицырдыруаз сҩыза бзиа Ашәы Ҭамшьыгә дахьҧсыз… Иахраҭ бзиахааит, иеиҧш ахаҵа дабаҟаз!..

Иара Ҭамшьыгә ихаҭагьы абри акраамҭа игәалашәон.




137

АЧЧАРАГЬЫ УАЛА-ҬАХЫЛА

Џьгьарда инхоз Ашәы Уанка ҧҳәыс данааига ачара ду руан, ауаагьы рацәаҩны еизеит.
Артәара иалагаанӡа алафҳәаҩцәа аисара мҩаҧыргарц рыӡбеит. Усҟан ус иҟан. Иреиҕьны алаф зҳәо, иреиҕьны аҭакқәа ҟазҵо, иреиҕьу ажәабжьқәа разҳәо ҳәа ҩ-гәыҧкны рыҽшаны еисон. Аиндаҭлара анымҩаҧыргоз ачарақәа, аныҳәақәа, агәырҕьарақәа раан акәын. Ус акәымкәа уи аӡәы ихала имҩаҧигаргьы ауан. Еизаз ирзымдыруаз, изырҟәышшаз хшыҩк, жәабыжь дук, ҭоурыхк реиҳәон. Ари ажәытәӡаахысгьы иҟан.

Аиндаҭлара иалагеит.
Ҩ-гәыҧкны рыҽшаны реиҳа арччагақәа зҳәо ҳәа аӡәаӡәала еисо иааиуан. Ус аҵыхәтәаны гәаран ааин агәыҧқәа реиҳабацәа Чаҵә Чагәи Ашәы Ҭамшьыгәи иаарыдгылт. Урҭгьы еисаны арччагақәа рҳәар акәын. Нас ихдыркәшон...

– Сара стәала, Ҭамшьыгәи Чагәи реисараҿы Ҭамшьыгә даиааит, – иҳәеит аисара аӡбаҩ еиҳабыс иарҭаз Ашәы Ҳабыџь. – Ҭамшьыгә ииҳәаз иаҳа иарччеит.

– Сара стәала, уххь згеит, Ҳабыџь, сара саиааит!.. иҳәеит Чаҵә Чагә.
– Избан?! – иџьеишьеит Ҳабыџь.
– Избанзар, – иҳәеит Чагә, – Ҭамшьыгә Џьгьардатәуп, ара итәоу шәеиҳараҩӡак, иара уаргьы уналаҵан, шә-Џьгьардатәқәоуп, Ҭамшьыгә даиааир шәҭахын, ииҳәаз иаҳа шәазыччеит. Ус акәымзар, Гәыҧ аиндаҭлараҿ днаган дсеир-сеи, нас заҟаҩ ирччо убап!

Ари заҳаз, иара Ҳабыџьгьы дналаҵан, зегь ааибарччеит. Алафҳәаҩцәа аҩгәыҧкгьы еиҭахеит ҳәа азырҧхьаӡеит.

ЧАҴӘ ЧАГӘИ КӘАСҬА ХӘЫҶИ

Чаҵә Чагәи Кәасҭа Хәыҷи еиҩызцәан.
Ҽнак Мықә еизарак аҟны алафҳәаҩцәа Аџьажә ду иамҵатәан ицәажәон.


138

– Иухьзеи, Чагә, алаба укупеи?! – дҵааит Аҭәмаа Алмас-хан. – Ажәрахь макьана уҟаӡам, – ҳәагьы нациҵеит.
– Машәыршәа абаска ҵәымаҕ сахаҧалан… – иҳәеит Чагә.

– Абаска ҵәымаҕ дахамҧалт, аха, – даацәажәеит Кәасҭа Хәыҷы, Чагә лафк илсхып ҳәа, – иҟалаз аиаша абри ауп:

Аабыкьа Чагә сасра дысҭан. Уаххьа ыфаны, ҳқьафқәагьы ҕәҕәала иҟаҵаны ашьҭаларахь ҳаниас, Чагә дахьышьҭаҳҵарыз ҳмоуит, ҳкаруаҭқәа зегьы кьаҽцәахеит. Избан шәҳәар, ари Чагә дзаҟароу усгьы ижәбоит, дырнымӡалт, доуцәахеит. Ишҧаҟаҳҵоз, Чагә изыбзиахоз акаруаҭ сара иабасҧшаауаз, ишьапқәа харҟәалан иааиҵаршәны дышьҭаҳҵеит.

Аухантәиашарак абас дышьҭан. Даныцәа, сшьапқәа еиҵысхуеит ҳәа деихеигәеит, аха акаруаҭ дашьҭуазма. Шаанӡа абас акаруаҭи иареи шеиқәҧоз ашарҧаз ишьапқәа чын, аҧсразы дҟалеит. Уиаахыс лабада дызныҟәаӡом, иара дыҧхашьаны ихьыз изҳәом, аха… – Кәасҭа Хәыҷы абас Чагә дихлафаауа инацәа иқәкны ишыц лабашьа кны дахьтәаз днадирбеит. Изаҳазгьы ааибарччеит.

– Ииашоуп, уи ауха ҳанышьҭалоз, – иҳәеит Чаҵә Чагә аҭакс, – акаруаҭқәа зегьы кьаҿхеит. Избан шәҳәар, Кәасҭа Хәыҷы иаргьы дхәыҷуп, икаруаҭқәагьы кьаҿуп. Ишҧаҟасҵоз, иаҧхьан иара Кәасҭа Хәыҷы иҳәан еиҧш, сшьапқәа аасыҵаршәны сышьҭалеит. Сышьҭалеит, аха акаруаҭ аҟны акәӡам, акаруаҭ абасыхәоз, ацәарҭаҕә аҟноуп. Уи иаҳа иаушәа аҭӡы икҿаҟаҵан. Саныцәа, сшьапқәа еиҵагалан инхар руа иҟазма, аҭӡы иҩеи иҩасын, икылжәан, адәахьы иаакылҳәҳәеит. Аҵх бзиан, икаххаа иҟаз амза сшьапқәа ианаарықәҷҷа, Кәасҭа Хәыҷы иҧацха наа аҭӡы еиқәара иҟәашӡа иаавлашеит.

Кәасҭа ижәқәа ахкаара иҭазаап, иҟәашӡа, ирымбацыз анырба, изакәхарызеишь ҳәа иааин иаадгылт. Нас идыр-бзазаргь акәхап. Ишыҵааз анырба, рыбз џьаџьақәа рыла рырбзара иалагеит. Ари збоу дабаҟоу, Кәасҭагьы деиҵыхны дышьҭоуп, саргьы сҽанеиҵысх, саазырҧшуада…

Ашарҧаз сааҧшызар, шьоукы сшьапқәа ирыдтәаланы аҧшхәынҵә рыхьшьра иаҿуп! Ҧшахькгьы рысуеит! Мшәан,


139

еиҵыхны сышьҭамлаӡазтеи аасгәахәын, иааиҵазгалт. – Адәахьы ажәқәа рыҕызбжьы аагеит, сшьапсыргәыҵақәа рҟны хьаа ҕәҕәакгьы бызбызуа иааснырит. Ас анызба, сахьықәиаз сҩаҵҟьеит, аха, сшьапқәа сызрықәымгылакәан, ихышәҭыз ахџыџ еиҧш сааҳәны сиарҭа сҩылаҳаит, сшьапсыргәыҵақәа рхьаа убас еиҧш иҩасцралт, исзымчҳартә аҟынӡа. Убасҟан ауп исыхьыз закәыз анеилыскаа – џьыкадара иаргәаҟуаз Кәасҭа Хәыҷы ижәқәа сшьапсыргәыҵқәа шырфаз аныздыр. Абас ауп абри шыҟала, абриазоуп алабагьы зыску, зыҟны исыхьыз аҧшәма изы иҧшӡам ҳәа исҳәарц сҭахымызт, аха…

Абри зегь зхароу, шьҭа шәаргьы ижәдырхьеит, саналага исҳәоит, Кәасҭа Хәыҷы иоуп. Избан уҳәар, еснагь дрылоуп: ачарақәа иара дрыгым, аҧсрақәа иара дрыгым, аҧсхәрақәа ихы рыгирхом – ижәқәаҵәҟьа аџьыка рыҭаха имам, аџьы-кадара иагоит. Иҧацха акәзар, иабду рыцҳа иргылаз ако-уп, ишынкаҧсара, уаҳа наламкәаны игылоуп, аҩы иашьны инышьҭалаз асас ишьапы надыргылан еиҵихыр, инызкы-лаша аҭӡы ани иазҭада… Уаҳа ацсҵарыма, сҩыза Кәасҭа?!

– иҳәан, Чагә Кәасҭа Хәыҷы днеизыҧшит.


САРА

Чаҵә Чагә сасра дыҟан, ҕәҕәалагь иқьаф ҟаиҵеит. Шьҭа ддәықәларц даныҩагыла, идтәалаз алафҳәаҩцәа Багаҧшь Саиди Ешы Арнауҭи рҽыргызмалны изҵааит:

– Уара, Чагә, адунеи аҟны зегь реиҳа ихьанҭоу иарбан ҧстәу ҳауҳәозар?..

Алафҳәаҩцәа ирҭахын, Чагә аҩы ыжәны дызлаҟаз ала, ииашамкәан ишакәым ҭакк риҭар, аҩы уашьит ҳәа ихычча-ра иалагарц, ҿимҭыр, акгьы уздырам ҳәа ихлафаарц. Ус акәу анс акәу, ихыхәмарны аҵәы илырхырц рҭахын.

Чагә дымлакҩаккәа иаразнак аҭак ҟаиҵеит:

– Сара!

– Уароу?! – иааџьаршьеит алафҳәаҩцәа. – Изла?! Акам-башь аасҭагь, адумбеи дуӡӡа аиҳагьы ухьанҭахама?!


140

– Схьанҭахеит! Схьанҭамындаз, адунеи зегь гьежьуа, исыҵагазҽазуа аарла сшыннакыло шәымбаӡои, уара, уаҳа?!

– дыччо инапы неиҟьан, иззамуз алафҳәаҩцәа днарҧырҵит Чагә.

ҦШЬБЕИ ҨБЕИ

Ажәытәан Аҧсны абаҩҷыда злаз ауаа рацәан. Ажәытәуаа изларҳәоз ала, аҽыҩқәа ираҧызгоз ауаа ыҟан. Имааҧсаӡоз ауаа алашьамх рыҵоуп ҳәа рыҽхәаҧхьыӡ рҳәон. Убас иҟақәаз иреиуан: Џьгьарда инхақәоз Ашәы Едрыси Багаҧшь Раџьаби, Кәтол инхоз Асаӡба Цыгә, Дал инхоз Быҭә Еқәыҧ, Ҭхьына инхоз а-Воуба Ҳанашә, Аҭара инхоз Кәыҵныи Ҳыџьмаҭ. Аабыкьанӡагьы абас иџьоушьашаз ашьамхы џьба-ра зырҵысуаз ауаа уаҩы иҧылон. Бзыҧынгьы убас иҟан.

Чаҵә Чагәгьы, имч анҭаз, данмаҷыз, ашьамхы џьбара иҵан, аисарақәа раан аӡәырҩы ираҧигахьан.

Ҽнак Мамсыр ҳәа ҽхәаҩык, Чагә даҵархан салаихлафа-ап иӡбын, сара ҽыла, уара шьапыла ҳаиҧхныҩлап, усаҧысыр архәҭиаа усҭоит ҳәа дыхҭеикит. Ари Дәҩан аҧшаҳәаҿы ныҳәак аҵыхәала аисарақәа анымҩаҧыргоз азоуп.

Чагә дааиҧхьхәыцын дақәшаҳаҭхеит.

Адә ду аҟны аисарақәа рыӡбаҩцәа Чагәи Мамсыри ишыҵҟьара рҽырхианы инеивадыргылеит. Мамсыр иҽы дақәтәоуп, Чагә – шьапыла.

Акьарахә шынҭҟьаз еиҧш Чагәи Мамсыри еивасны рҿынархеит. Чагә даун, ишьаҿақәагьы ҭбаан, дласӡаны иа-неихига, Мамсыр иҽы иамариашаны днеиуан. Дызбозгьы дџьашьо изыҧшуан.

Адәы агәҭа еиҟараны инеиуаны, Чагә даангылан ашьшьыҳәа дныҟәо иҿынеихеит. Мамсыр дгәырҕьаҵәа, саҧысит ҳәа, иҽы даасын адә нахьхьи аҵыхәан иҟаз ацәаҳәаҿы даннеи даангылт.
Аӡбаҩцәа ргәы иамыхәеит Чагә иҟаиҵаз.
– Ибзианы ушнеиуаз узынгылазеи?! Мамсыр даҧысит…

– рҳәеит.


141

– Сара соуп иаҧысыз, – иҳәеит Чагә, – Мамсыр даҵахеит!
– Изла?! – иџьаршьеит аӡбаҩцәа.
– Уара, аказы сшәызҵаашан?
– Ыы?
– Абри сара абжара саннеиуаз, иара дабанӡацахьаз, аҵыхәан днеихьазма?
– Мап...
– Нас ус акәзар, Мамсыр ҧшьшьапык иҵан, ҧшьба рыла дыҩуан, сара ҩба рыла. Ҩынтә рыла дсеиҳан. Абжара саныҟаз, аҵыхәан днаӡахьазар акәын. Абжала абжа сахысит, азнала азна дахысаанӡа! Нас иаиааида?!



РАШЬЫҬ ЧАГӘ АШЬТӘА ШИЗИШЬЫЗ

Чаҵә Чагәи, Шьақариҧа Рашьыҭи, Абыхә Есыфи Чагә иашҭа иқәгылаз аҧсуа лаҳа ашәшьыра иҵатәан ажәабжьқәа рҳәон. Ҵабыргны, аҧсацәа рашҭақәа рҟны рацәак алаҳақәа ықәдыргылом, ашәшьыра ҳшыҵатәоу иаҿшәаны иҳақәшәар ҳаҟьашьуеит ҳәа. Аха ари алаҳа, иахьа ажәла ыӡхьоу сыз-дырам, ус аҿшәара аздырӡомызт. Ирзымфакәа иаҿахозгьы, лаҳарҩаҵас ихьахьхьала иаҿаҩон. Нас аӡын аҧшеи ақәеи икарҧсон. Чагә иашҭа ажагьы ҭагылан.

– Уара, ак уасҳәап, Чагә, – иҳәеит алафҳәаҩ Рашьыҭ, мыртаҕа дахьтәаз.
– Ыы?
– Уааи ҳаисап!
– Иззы?
– Абыржәы абра ҳахьтәоу ажәак ала абри алаҳа сықәуцалозар, иеиҧш зыхшыҩ ҵару дыҟам ҳәа срылалоит, аҩныҟа уганы ақыжә узысшьуеит.

– Уансзықәымцала?
– Санузықәымцала, уара иаҳзушьуеит. Уақәшаҳаҭума?

– Сақәшаҳаҭуп! – иҳәеит Чагә, маҷк даахәыцын.
– Есыфгьы дшаҳаҭуп! – даагәырҕьеит Рашьыҭ, Чагә иқыжә сфап ҳәа. – Аҳы, сықәцал, иулшо збап!..


142

Чагә абри аамҭаз дҩаҵҟьан, ааигәа зхы ықәҵан итәаны ицәоушәа-ицәамшәа ирзыҧшуаз илацәгьа ду инацәа Рашьыҭ иқәырххан дарбауа, ишилшоз “Да-мшә!..” ҳәа ҩыҭирҟьеит:

Абгақәа дызлареишәарыцоз алацәгьа ҟаимаҭ, цәамхьарагьы агымзар акәхарын, аҧшәма ас даныҳәҳәа, иҩаҵууан Рашьыҭ иҩаижәлеит.

Рашьыҭгьы, ауаҩы дшәар абыҩҷыда илалоит рҳәоит, дахьтәаз дакӡамызшәа дҩаҵҟьан, аҟәардә ишьапы ықәрс дууаӡа дыҧан ихаҟны иҟаз амахә дҩахьынҳалт. Ишьапқәагьы дҩарыхан наҟ амахә хыхь ианаҿаиршә, дкәалкәало даакынхалт. Дамшәгьы аҧхьатәи ашьапқәа аҟәардә инықәнаргылан, икнаҳаз икалҭ иацрасырц аҩаҧамҭаз:

“Иазхоуп!” – длақәҵәҟьеит Чагә. Алагьы аахынҳәит.

– Уаа нар улбааит, Рашьыҭ!.. – иҳәан ,Чагә икьатеиах ҧҵәо Рашьыҭ днаизыҧшит. – Афырхаҵа, Дамшә! Аҵла иқәуцалаз Рашьыҭ ҕьеҩ иқыжә аҧылгыды уара иутәуп!


АПРИЛ АКАЗТӘИ АЛАФ

Чаҵә Чагә Бзыҧҟа дцон. Уа Иналиҧацәа рбаа иацәыхарамкәа инхоз Ҳагәышьк иҟны уск аҵыхәала днеира-ны дыҟан. Ари април акы азоуп, мшаҧ акы азы.

Чагә дызжьап, нас алафҳәаҩцәа рҟны салаҽхәалап ҳәа иӡбит Пашәиҧа Саҳаҭқьари. Харантә еибадыруан.

– Уаа, Чагә, ушысҭахыз узбеит, амҩан ауп иахьуасҳәо, аха абыржәтәи асабша ашәны аҩнынӡа усызнеи, ачара сы-моуп!.. – ҳәа наиеиҳәеит.

– Ҳаи, уалагәырҕьааит, изакә чароузеи?!

– Ҧҳәыс даазгоит.

– Уаа, Анаҭ,*  Анымираҳ дузылҧхааит, дабатәиу?!

– Гәыматәуп, лан Абжьаҟәатәуп. Аҿҳәара ҧҵәоуп, абаақәа, умнеикәа умун, ҭамадасгьы усзыҟалароуп, суқәгәыҕуеит!..

*Ана0 (Анан9, Анымиращ – ажъабжьщъаю излеищъаз ала, ауаатъыюса еибыз0о, изыр=ио, рхы8хьаёара иаззырщауа ажъытъёатъи нцъахъуп.


143

– Уара, уа сара саҧшәымам, ҭамадас сҟалар иҧшӡахарым…
– Уи аҧырхагаӡам, уареи сареи еибаҭаху ҳауп, ус иа-гьаџьара иҟарҵахьеит…
– Иҭабуп! – иҳәеит Чагә. Аха Саҳаҭқьари иҳәашьақәа акалашәа ибан, насгьы иахьа април, мшаҧымза акы шакәыз анигәалашәа, дҧишәарц днаиазҵааит.

– Ҳаи, шәеидажәлааит, дызусҭада иааугаз?!.

– Аиы Ҳаџьмаҭ диҧҳауп, Гәында лыхьӡуп, Ҧсырҭхара* датәуп. Ҳаџьмаҭ думдыруеи? – Чагә Ҳаџьмаҭ илидыраауазеи ҳәа игәы иаанагон Саҳаҭқьари.

– Дсыздырам... аха иӡбахәқәа саҳахьеит, хаҵа бзиоуп рҳәоит… Иҟоу уасҳәап, Саҳаҭқьари, ҧҳәысаагараан умыццакыроуп. Гәындагьы ҧшӡак лакәхап, аха абыржәы абна инасҧылеит, иааурццакыр урыхьӡоит, ҧҳәызбак хҩык арҧарцәа лыцны инеиуеит, аха, уара уныс, убри лҩыза анцәахша дшысымбац!.. Ҳаи, убри лҩыза дааугазшәа уҟандаз!..

Чагә иажәа алгахагь цқьа имҭакәа, Саҳаҭқьари, иҽы даасын дыҭҟьаны иҿынеихеит. Инеиуаз днарыхьӡазар, алыцәҳа дҩарылагылт. Хлаба қамса дуқәак, лаҵаҕа еиқәаҵәак раҧхьа игылан иацрыҧсса, иқәасқәасуа инеиуан…
Саҳаҭқьари ихьыз аниба, ихаҭагьы даамхаччеит, Чагә мцахәмыцәа исзиуз аӡәгьы иеимҳәандаз ааигәахәт.


ХҾЫК ЗМОУ АКӘЫБА

Чагә арыцҳара даниеит: машәырны аҵәы исын ҕәҕәала дыхәны дышьҭан. Иқыҭауаа, дыздыруаз, иҩызцәа уҳәа ари заҳаз иаан дбаны ицон. Ицон рыхқәа рҵысуа, ҕәҕәала дахьхәыз, ахьаацәгьа ахьимаз аҟынтә.

**сырё а8с0а ахахьоуп, 6ы0ан, *сыр айармара щъа ицъажъоит а8суа-
ашъыла...


144

Уахык, игәылацәеи иҭахцәеи идтәалан, ишгәаҟыз аниба, ргәы ирҿыхарц иӡбит Чагә, усгьы днарыҳәеит:

– Уара, шәанаџьалбеит, ҧҳәыс шәлыхшаны абри адунеи шәықәзар, аказы сшәыҳәоит, исзыҟашәҵа!..

– Умшәан, Чагә, зегь бзиахоит!.. – иҳәеит ачымазаҩ иаҧхьаҵәҟьа итәаз Манча-ҳақьым. – Ҳаузыӡырҩуеит…
– Сымҧсыр амуазар, – иҳәеит Чагә, – санҧслакь хҿык змоу акәыба ду сҭаҵаны сыжәжы!

– Анцәа иумҳәан, Чагә, уҧсратәы, аха изуҭаххазеи х-ҿык змоу акәыба?!. – дҵааит Манча-ҳақьым иватәаз Ашәы Ҭамшьыгә.

– Абзиара ззыҟалаша, Ҭамшьыгә, акгьы шҧаузеи-лымкаауеи! – дааҧышәырччеит Чагә, имч ааизганы. – Уара, абра ҳдунеи ныжьны наҟ аҧхьатәи сыҧшәма лахь сцар* ари уажәтәи ашьҭахьтәи сыҧшәмагьы, ахыбаара лдыруеит акыс, дсышьҭалан днеир, иабашьҭасҵои? Хҿык змоу сымазар, ҳахҩыкгьы ҳкәаҧӡа ҳамкуеи! Уахынла даргьы мшәап, саргьы сгәы ҕәҕәахап!

Зегь ааибарччақәеит.

– Чча хәшәтәыгоуп, – иҳәеит Манча-ҳақьымгьы.

– Иагьхырҿыгәгоуп, – иҳәеит Чагәгьы.


ХҦА ЗЖӘЫЗ АИАША ИҲӘОИТ

Қап Еқәыҧ Арасаӡыхь дынхон. Чагә уи дизыҟан. Ҽнак абра дахьнеиз аҭаацәа аишәа рхианы акрыфара ишаҿыз дрыхҭыгәлеит. Еқәыҧ дыҟамызт, аха аҷкәынцәа иҧылеит. Ргәылакгьы, Џьоџьа ҳәа, дырҭан. Уигьы д-Қапбан, уаҩы хәмарҩын.

– Чагә, аишәахь уааи! – рҳәеит аҧшәмацәа. – Аҵәыцақәак ҳзынкыл!

– Ара сас дыҟам, шәысҟәаҵ, исҭахым, – иҳәан, мап икит

Чагә.

*Чагъ а8хьа имаз д-Тъан-8щан. Уи дыш6ъы8шыз дан8сы, ашь0ахь а-Яъблыи-8ща дааигеит.


145

– Арахь умааит усгьы, аха абри нумкылар ҟалом! – иҳәан, аешьа еиҳабы, Ӡаӡ, Чагә ҵәыцак азна аҩы неииркит.

Исҭахым шиҳәоз, идыржәит Чагә. Маҷкгьы ааҵит. Ус дтәоуп.

– Абригьы умжәыр сгәы иалсуеит! – иҳәан, аешьа еиҵбы, Хәанеигьы, даҽа ҵәыцак неииркит.
Исҭахым шиҳәоз, абригь ижәит Чагә. Даҽа маҷкгьы ааҵит. Ус дтәоуп.

– Абри аҵәцагьы умжәыр зуам! – иҳәеит Џьоџьагьы, Чагә даҽа ҵәыцак неиркуа.
Уара, абригьы сҭахым шиҳәоз, убригь ижәит Чагә. Даҽа маҷк ааҵит. Ус дтәоуп.
– Чагә, аиаша ҳаҳәа, уаҳа уҭахума?! – даахлафааит Џьоџьа.
– Уажәшьҭоуп аиаша анысҳәо! – иҳәан, днаскьан днарыдтәалт Чагә. – Ак ужәыр – амц уҳәоит, ҩба ужәыргьы

– мцуп иуҳәо, хҧа анужә – аиаша уҳәоит! Уаах арахь!


ШӘЕИНҞЬАШЬА СЫКӘАШАШЬОУП!

Ҳаџьымаа аеҳәшьцәа абжьуаа рҟны еицырдыруаз лафҳәаҩцәан, хьӡыртәыҩцәан. Дара хҩык ыҟан. Рыхҩыкгьы хаҵа имцацызт. Урҭ алафҳәаразы, ахьӡыртәразы ираҧызгоз ҳәа абжьуаа рҟны уаҩ дҟамлацызт.

Ҽнак зны абарҭ аеҳәшьцәа рҟны Чаҵә Чагәи, Џьынџьал Ҭемыри ҽыжәланы инеит. Ҽыла, ҽуардынла акәын усгьы усҟан ишныҟәоз, амашьынақәа уажә еиҧш иабаҟаз. Арҭ инеиз ццакуан, аҧсааиҭакрагь, какалкрагь цәгьа ирбомызт.

Ҳаџьымаа аеҳәшьцәа асасдкылашьа уажә ирбазма, абысҭа ҵәиуа ирун рысасцәа надыртәеит. Усҟан ажьҵаа анырӡлакь, асас ибысҭа иақәҵаны имҵадыргылон, хазы асаан ианырымҵаргьы ҟалон. Ус зыҟарҵоз, асас ихәы иақәу иаҳа дацәыҧхамшьакәа ирацәаны ифоит, азеила саан иану ианганы аасҭа ҳәа иҧхьаӡан. Уи жәытәӡатәи ҵасын.


146

…Чагә ихәы днахәаҧшызар, маҿак иаадымҩыло, иҟатароу ихәадыроу узеилымкаауа, кәац ҽыҭ дук ақәуп! Иаҳәызба ааҭиган, иҟанаҵо збап ҳәа, маҷк аамсан иҿы инҭеиҵеит. Аха, ассир, иуфара уҟоуп – акәалаа! Ҳаи, арҭ цас исзыруазаап, аҟатара ҩа ӡны исымҵарҵеит, фашьа амам ҳәа игәы иааҭиҳәааит Чагә. Ифар – изымфо, икаиршәыр-изкамыршәуа иҿы иааҭахеит! Усҟан алафҳәаҩцәа абас иахьеиқәшәоз еихәмарны иҵәылибахуан, иаиааиуаз ихьӡ цон. Уиоуп уажәы арҭ а-Ҳаџьымҧҳацәагьы иҟарҵа.

– Чагә, излазбо ала ҳусқәа ҽеим, цхыраара уҭахызар ара сыҟоуп! – иҳәеит алафҳәаҩ Ҭемыр акрыфара дахьаҿыз. Аиҳәшьцәагьы Чагә ихьыз анырба, ргәы иахәан ицәыҵаччо изыҧшуан.

– Лафҳәарала Чаҵә Чагә зегьы дыриааиуеит, иӡу аҟатара ада! – лҳәеит аӡәы.

– Ҳаџьымаа аеҳәшьцәа залабымҵои, урҭгьы дзыриааиуам!

– лҳәеит егьи, Чагә изакәызаалак акы иҳәарц, дцәажәарц лҭахны.

Чагә дцәажәар ҟалозма, аишәа уахатәаны уҿаҵа уҿы ишҭоу уцәажәар ҧхашьаран. Убри аҟынтә ҿымҭӡо, сзықәшәаз ауп ҳәа, иҟатара аҟаҟара даҿын. Анцәа иҟынтә аҳәаццышә иаҩызаз ахаҧыцқәа изыҵагылан.

Аҵыхәтәан ииулакгьы иҿаҵа даиааит Чагә. Нас дмыццакӡо, акгьы ҟамлаӡазшәа, егьырҭ ацыфақәа ифеит. Иангылоз, ичабра ааҭиган имҵарҵаз аҟатара нылаҳәан, ари са исымаз ҳәа, иџьыба инҭеиҵеит.

Аҩныҟа ицарц аҧацха иахьаадәылҵыз, Чагә даахьаҳәын аиҳабы длазҵааит:

– Шәара шәышҟа асасцәа лассы-лаас иааило? – иҳәан.

– Имаакәан!.. – лҳәеит.

– Ҟаҳ, нас ус акәзар, абри абра иҟасҵоит, даҽаӡәгьы далажәбап, шәыхьӡгьы ҭнагап!.. – иҳәан, иҟатара ааҭганы аҧацха ашә аханы ашыш иҩцәывҵаирҟацеит. – Шәеинҟьашьа сыкәашашьоуп!.. – ҳәа усгьы нациҵеит.

Уажә абри сажәабжь заҳауа ак шәабжьызгоит: иаазқәылаз крыфарҭақәак рҟны абас алафқәа рҳәо иалагеит, урҭ


147

Ҳаџьымаа аеҳәшьцәа иахьа иҟамзаргьы. Издыруада убас ишәхлафаарц иалагар – Чагә иҟаиҵаз ҟашәҵа!
Убас, аабыкьа ресторан хәҷык аҟны абысҭа ҵәиуа иуны аҟатара ақәҵан исырҭеит, лафҳәаҩцәазар акәхарын. Сара сҩагылан Чагә иҟаиҵаз ҟасҵеит, даҽа ҧыҭ-чыҭкгьы лацҵаны. Уи аресторан хәыҷы аҟны уажәгьы сыхьӡ ргәалашәоит.


ИРЫЛАШӘЫМҴАСЫРГЫЛАҚӘО ЖӘБАП!

Чаҵә Чагәи Киут Ҳәымпыли Ҳаџьымаа ахҩеиҳәшьцәа ирҭааит.
Аеҳәшьцәа рысасцәа рдыруан, иҵәылхны ирыхлафаарц рыӡбит – акәаскьа азал ахь инарҧхьан, кыршәфа ҳәа, аазеишәа, асасеишәа ду ықәкка иахадыртәеит. Иқәгылаз саани, ҵәыцеи, чанахи зегь ҭацәын.

– Ҳаи, ҳлафҳәаҩцәа ҳасасеишәа ҭацәы иамбар заҟа иҧсуазеи, ишҧанаало! Унан, крырҿазҵо ҭынха дрымазар ир-фаргьы ҟаларын, бара! Аха кранырфо ианаалаӡом!.. – лҳәеит аиҳабы, Чагәи Ҳәымпали лхы нарықәкны егьырҭ лаҳәшьцәа идырбо, иагьааибарччеит.

– Ҳәымпыл, иҟаҳҵаша убама, аҧхашьара иақәшәаз абарҭ асаанқәеи ачанахқәеи абра инаҳмыжьып, рыхьымӡҕ рхыхразы аҩныҟа иаагап… Шәаала, рыцҳа, арахь!.. – иҳәан, Чагә аҭакс, – асаанқәа леихаиргылан, игәыдкылашәа илеиҩыҵраикын, ддәылҵуа ус нациҵеит: – Зыххь згаша ҳаҧшәма лафҳәаҩцәа, ахьӡы рныршаны изакәытә саан-

чанахқәоузеи асасцәа рҿаҧхьа хьымӡыҕ зшәыргаз! Шәнеи сыҩныҟа, Гәыҧҟа, сасра, изакәытә фатәқәоу ирылашәымҵасыргылақәо жәбап!


ХЫМСАД ЛЗЫ УАЛЫРК АӠЫ

Хымсад Ҧырсал данҧҳәызбаз лаҟара иеинаалаз, иҧшӡаз дабаҟаз. Заҟаҩгьы лышьҭалахьадаз, аха мап рыцәкуа, длаҧшуа дааиуан. Абас дшылаҧшуаз аҧҳәызбатәахьарахь


148

дагеит. Иара абыржәгьы, дышҧҳәызбатәахьазгьы, ҩынҩажәа дшырҭысхьазгьы, ҧаса еиҧш длаҧшуан.

Уачамчыра Гәын Кәымҷыҷ ичараҿы Хымсад Чаҵә Чагә дылбеит. Уи уаанӡагьы дылбахьан, дылдыруан азы лафк ил-схып лгәахәт:

– Чагәхеит, заа ушҧеиаси! Ушыҧшқаз ҧҳәыс дааумгар акәын… Усзымдырырц акгьы сыгымхеит… – лҳәеит.
– Ааи шьҭа… Уи уиоуп, аха бара хаҵа банцо ҩызас исабымҳәаӡои, баша ҳаибадыруама? – дҵааит Чагә.

– Ишҧауасымҳәои!

– Исабҳәозар, уалырк азна аӡы ҳамҭас исыманы снеиуеит!

– изысҭахузеи?! – иџьалшьеит Хымсад.

– Ибҭахымкәа, Хымсадхеит, аиаша ҳҳәозар, баргьы бажәит, бҩеит… ауалыр азна аӡы бхаҵа исҭар, илабықәиҭәар, бамырҧсаауеи?!.

Абри Чагә илаф Уачамчыра краамҭа ирхашҭуамызт.


ЗАҞА СЫЦӘҴЫС УЕИҦШХАЗЕИ!

Ахәылҧаз Чаҵә Чагә ицәҵыс гәарымлеит. Чагәгьы ила-ба аакыдхны ииасуаз акәара хәыҷы аҧсҭахьы иҿынеихеит, зны-зынлагьы ицәҵыс ахьӡ ҳәаны даҧхьо.

Абриаамҭаз алра-ахьацара шыҟазынтә иеидара амҿы даҵаланы дааиуан Чагә игәыла наскьа Суҟадла. Уи Чагә ибжьы аниаҳа, ахьӡ ҟасҵап, дызжьап, нас алафҳәаҩцәарҿ салаҽхәалап ҳәа, имҿы зымҩа иҧхьакны инышьҭаҵан, ачықьра днылатәеит, цәҵыс ҵасгьы знык-ҩынтә ибжьы ааиргеит. Суҟадла анхаҩра аҵкыс ихы еиҳаны иҧхьаӡон, аамсҭа-кьаҿ рахь ишьапы кыдиргылон, ахыччарақәагь илан.

Чагә раҧхьа ицәҵыс акәҵәҟьаз џьишьеит. Аха ашьҭахь Суҟадла шиакәыз идырит.

– Ҳаит, уабаӡи, абга ирыхәхаша, Патагәа! Аҩныҟа агәарлара ухашҭма?!. – иҳәеит Чагә. Нас ашьшьыҳәа абжьы ахьгоз ачықьра дазааигәахан, илаба иикыз ҩажәиҵеит.


149

– Ҳаи, сара соуп, уара, сара!.. Сушьуама?!. – ихы акақәчаа амазза, иаахаз ачықьра дҩылнарҟьеит Суҟадла. – Уеилага-ма?!

– Ҳоуп, Суҟадлахеит, усымшьуаз!.. Ара уабаанагеи?! Ҳаи заҟа сыцәҵыс уеиҧшхазеи! – иҳәеит Чагә, аччара даманакуа.

Абас Суҟадла Чагә алаф илихит.


ЧАГӘ АҴАРАУАҨ ДИРИАШОИТ

Чаҵә Чагәи Басарыи Маҳаиди* Ҷаҷалҟа шәарыцара иҟан. Жәеиҧшьаа дырхьымӡакәа ихынҳәны мҩапала абнара ила-ланы иааиуан.

– Напҭацәыла аҩныҟа ҳхынҳәуеит… Ҳаит, абыржәы ҳаҧхьа абна иаалҟьаны қәасабк аагылондаз, Маҳаид, зныкхысрала ишышьҭасҵоз убарын!.. – иҳәеит Чагә, даахлафаашәа.

– Абыржәыҵәҟьа абна қәасабк аалҧар, уара ушанхашт, ухыҧсаанӡа иара ҩеиҭаҧан ицоит, – иҳәеит Маҳаид, дазыхәмарны.

– Сшанханы убри мшьыкәа идәықәсҵозар, абри ашәақь, сшәарыцаҩуп ҳәа, уаҳа саҵалом, ҳамҭас уара иусҭоит…
Абри аамҭаз абна иаалҧан аҽыҩҳәа раҧхьаҵәҟьа амҩапа инанҧалт шьабсҭа дук. Нас ишанхалаз аҩыџьагьы шаагәанаҭаз еиҧш, али-ҧси рыбжьара абна инылапҟеит.
– Иубама, Чагә, иаҳҳәаз Ажәеиҧшьаа иаҳауан, изумшьи? Иааг арахь ушәақь!.. – даахлафааит Маҳаид.
– Маҳаидхеит, саҵамхаӡеит!.. – иҳәеит Чагә дҧышәарччо.

– Абас ауп шәара, аҵарауаа шәшыҟоу, зны-зынла шәҩашьоит: сара сызҿыз қәасабын, ари шьабысҭоуп!




*Мащаид Басариа – Симон Петра и8а Басариа (жъытъла Жъыжъи8а, Басар9. Еицырдыруаз а8суа 7арауаю (1884–1941).


150

ЕИҬАХЕИТ

Чаҵә Чагәи Ашәы Ҭамшьыгәи Ҳаџьымаа ахҩеиҳәшьцәа рҟны инеит. Усҟан ачаижәра раҧхьа иангәарлаз акәын. Иҿыцбарахын. Измазгьы маҷҩын.
Аеҳәшьцәа рысасцәа акры рфеит, аха аҩы рымжәит, уажәы ҧшәыма хаҵа дыҟам, аҩы аажәыр ииашам ҳәа ирҧхьаӡеит. Ус акәын анкьа ишҵасызгьы. Дарбан сасыз ҧшәыма хаҵа дахьыҟамыз инеин итәаны зхала аҩы зжәуаз. Џьарак-ҩыџьарак ус ҟалахьазаргьы, уаҳа ҧсыхәа амамкәан иҟазар акәхарын акәымзар.

Асасцәа аҩы анырымжә, крыфаншьҭахь ҳәа, ачаи рызцәырыргеит, ачеи ҳәа акәын усҟан ишырҳәоз, уажә аабыкьанӡагьы, иара уажәгьы ус рҳәақәоит. Ҭамшьыгә ашьақарҭра еишәамашьала акыҧқәа ааҭиган ичаи инеиҭеит. Чагә инапала иҭигеит.
Ҳаџьымаа аеҳәшьцәа Чагә имариа анырбалакь, алаф илырхырц ихәмаруа дҵәылырхуан, аха иаҵархара рзеиҧшымтәыцызт, иҧызҟаша аҭак риҭон.
Уажәы аеҳәшьцәа реиҳабы асасцәа ирымҵагылаз ашьақьарҭра аақәылхын, илыман, ахышә днадгылан «Тытышә, Тытышә!» – лҳәан, ала дрыҧхьеит. Нас иҭаз зегьы нарымҵалыҧсан, «Чагә иҟьашьит, шьҭа шәа ишәымаз!..» ҳәа ҿаалҭит. Уи иаанагоз «Чагә, уаргьы Ҭамшьыгә иеиҧш акыҧқәа еишәамашьала, чқыҧла иҭугар акәын» ауп.

– Ҳаи, Чагә, абри аҭак аныҟоумҵа, уаҳа ҩызас суцныҟәозар, абарҭ сҧаҵақәа сҩарыҵасны исаны икасыжьуеит!.. – иҳәеит дҧышәырччо Ҭамшьыгәгьы.
Аеҳәшьцәа реиҳабы ашьақарҭра азна рҭәны еиҭа инарзықәлыргылеит.
Чагә, акгьы ҟамлаӡазшәа, ашьшьыҳәа ачаижәра даҿын. Данаалга, дҩагылан, ачаи злеижәыз иаҵәцеи имҳаҵәи иман ахышә днадгылан адәахьы иршәны даахынҳәит. Иџьашьо изыҧшуаз аеҳәшьцәа «Чагә иҟьашьит…» – ҳәа нареиҳәеит. Нас, аиҳаб ихы налықәикын инациҵеит: – Уажәшьҭа аӡәгьы ҳгәааӡом, ҳаиҭахеит, акака! Ус акәӡами Ҭамшьыгә? Шьҭа уҧаҵақәагь еиқәхеит, уара иутәуп!


151

ЧАҴӘ ЧАГӘИ КЬАЧА-ИҦА ХАХЕИ

АЛАФ ШЕИБЫРҲӘАЗ

Ҽнак Чаҵә Чагә ҽа қыҭак аҟынтәи ҩыџьа асасцәа иҭааит: Кәыр-иҧа Ҕаҕеи Кьача-иҧа Хахеи. Арҭ акәты рзыршьын, аишәа инахатәеит, аҧшәма ҧҳәысгьы рымаҵ уа дааин даар-хагылт.

– Уара, Чагә, абри ҳхаҵгыла илыгуп, ашьха душьҭырауазеи!.. – иҳәеит Кьача-иҧа Хаха, даахлафаан.
Чагә алаҿимҭит. Ҧыҭк ааҵуаны:

– Чагә, уҧшәма ҧҳәыс иуцәлыгхацәеит, Ламкац ма Аҳарҩа ддәықәҵа изуасҳәазаалак!.. – дырҩегьых алаф иҳәеит, иара итәала Кьача-иҧа Хаха.

– Ҳи-ҳи-ҳи!.. – иҳәан, дааччеит Кәыр-иҧа Ҕаҕа, Ҷаҕаҕа имаҭа – иҧылҵ.

Чагә дырҩегьых алаҿимҭит.

Аныҳәаҿақәа шнеиуаз, аҧшәма ҧҳәыс лтәы анааныркылоз:

–  Чагәхеит,  ма  мызкы  аҟара  Соуиҧсара  дышьҭы,

аҧҳәыс илыцны дыҟазароуп улаҿ данааиуа, ари зынӡа дуцәабаахеит!.. – иҳәеит еиҭах Кьача-иҧа Хаха.

– иҟоу удыруама, Кьача-иҧа Хаха! – иҳәеит, Чагә, игәы анҧҵәа.

– Ыы, иҟои?

– Уа утәы дзеиҧшрои, уаҩ илаҿ дааиртә дыҟоума, илы-цушь?

– Лықәчама узавсуам, убас дыҟоуп!

– Ус акәзар, Соуиҧсараҟа са стәы мызкы ҧсшьара дсышьҭуеит, абриаҟара ануҳәах, уаҳаҭыраз. Аха схала сықәумырхан, лхаҭыҧан уа утәы, ус илыцзар, дысзаашьҭ, саҳаҭыраз, схәы анықәлыргыло слыхәаҧшлоит!.. – иҳәеит Чагәа аҭакс.






152

УС ЕИҲА ИЗЕИҔЬУП!..

Чаҵә Чагә изку ажәабжьқәеи анекдотқәеи хаз шәҟәны раҧхьа ианҭыҵ, ари 1983 шықәсазоуп, иҷкәын Жора иҟны лафҳәаҩык абри ашәҟәы иман днеит, Аҟәа. Жора шьҭа иқәрахь дыҟан.

– Ари убоума, Жора, абри аҩыза ашәҟәы ҭыҵит, Абыҭәба ишәызҭижьит, аха ҵарауаҩык цқьа игәамҧхеит... – иҳәеит инеиз.

– Избан?! – дҵааит Жора.

– Чаҵә Чагә аҽадагьы иман, дақәтәаны дрылан, даланыҟәон, аџьымшьгьы рацәаны ифон, ианифалакь нас илаҕырӡгьы аанагон, убас ицаз џьымшьыжәлан, аха урҭ ари ашәҟәы ҭзыжьыз иаимырбаӡеит, иагижьит, са сакәызҭгьы ус ҟасҵомызт ҳәа абас иҳәеит, – иҳәеит.

Ари Жора даргәааит, игәы иалсит, аҧсуа аҽада дақәтәан ианбыкәыз данныҟәоз, ажәлар данрылаз, ҽын акәымзар,

аҽада еидарамҩангаган, ақәтәарагь хьымӡҕыршьон, насгьы Чагә иеиҧш иҟаз иакәызма аҽада иақәиртәоз, аха инимырҧшыкәан:

– Дарбан ҵарауаҩу ус уазҳәаз?!. – иҳәан, дҵааит, иагьнациҵеит: – Иара ихаҭа, убри зҳәаз, аҽада дақәтәан сас-ра дцарызушь, уара?!. – ҳәа.

– Ихьӡ абаҭаху… нас иуасҳәоит, – иҳәеит инеиз. – Уи аҽада дақәтәаӡом, амашьына имоуп, ацаҧха инацәа иахаирҵәиуеит дануацәажәоугьы, – ҳәа усгьы нациҵеит.

– Уаҳа иагуп зиҳәеи?.. – деиҭаҵааит Жора.

– Чагә ишьацәкьарақәагь еиҟараӡамызт, убригь агижьт ҳәа иҳәеит, – иҳәеит инеиз.

– дызусҭу уҳәом усгьы?..

– Уажәы ҟаи, нас иуасҳәоит. Иаргьы жәлар рҳәамҭақәа еизигошәа даҿуп, апартиа аган ахьгьы аус иуеит, аҩбагь еилеигӡоит. «Командировочные», «суточные» ҳәа аҧара амхны џьара дцазшәа ҟаҵаны игоит, абри ашәҟәы иану ажәабыжьқәа зҳәамҭақәоу абыргцәа рыхьӡқәагьы, иара уб-рахь дцаны дыҟазшәа, ихиҩылааит…


153

– Иара ишьацәкьарақәа еиҟароу, уара, убри уазҳәаз?!.

– иҳәан, днаҵааит Жора.

– Еиҟаразар акәхап, амзар анс иҳәозма, саргьы убас иҧаҟьаӡа, ишьацәкьарақәа еиҟараӡа, измаз аӡә дызбахьан… Уи шарамшароуп иҟазҵо…

– Уара, саб ишьацәкьарақәа са саҟара убри уазҳәаз ибахьазма?!. Насгьы аџьымшь ца ҳәа ыҟоуп, аха уи аҩыза ҳаман са исгәалашәом… аҽадақәагьы абаҳамаз… Бзиоуп нас, дызусҭоу уажә иумҳәозаргь, егьоурым, уашьҭан исоуҳәап...

иара аҵарауаҩ ҳәа узҿу, иарбан ҵароу имоу сыздырам, аха шәагаала, нырҳарала аҽада иақәиртәоз саб гәышьа Чагә диаҟарахарушь?!. – иҳәан, дҵааит Жора, иагьнациҵеит: – Уара у-Анқәабуп, убриак ма исаҳәа, уаҧсуазар?

– Мамоу, џьоушьҭ, Чагәи ании абеидукылоу, исазҳәаз шәагаала ауаҩасара дазынаҧшуеит, ауаҩасарахь дыҟоуп,
– аҭак ныҟеиҵеит инеиз.

– Нас, ус анакәха, иаргьы сгәы зызҩаз иакәзар, Гәыҧ аҽадақәа Ахаҟа аӡәы имоуп, аӡлагара азыҳәан, Чагә иеиҧш ауҩ нырҳа ду дзақәтәаӡом, ишьапқәа шьҭасуеит, дазышьҭыхӡом, абҕагьы ҧиҵәар ауеит, ихаҭыҧан уара иаҳа уазыбзиахоит ҳәа наиаҳәан, убрахь дганы акы дақәҳартәап!.. – иҳәеит Жора.

– Имур, хароуп ҳәа мап икыр?!. – назгәеиҭеит инеиз алафҳәаҩ дҧышәырччо.

– Ус хараны иҭахымзар, Гәыҧынӡа ҳцаӡом, ара Иа-шыра издырқәоу шьоукы аҽадақәа рымоуп, даргьы аҽадахьарҭаҿ инхоит азы, инарасҳәар, днаган акы ашьшьыҳәа днақәҳартәап!.. – иҳәеит Жора.

– Мап икыр, убраҟагь дақәымтәар?!.

– Дақәымтәозар, дақәҳарҧап!..

– Уара, уи аҽада зтәу иуама?!. Иақәшәыртәарц исзаажәга дызусҭада ҳәа игәы иалымсуеи?!.

– Уи са избап! Урҭ са исуацәоуп!..

– Иара аҵарауаҩ ихаҭа иуама ани, уара?!. Иаҿаршәны мап имкуеи?!.

– Қарҭынтә убас узҿырҭит ҳәа иаҳҳәап, нас акгьы иҳәаӡом!.. Ус здырҟаҵақәоу ҳалоуп…


154

Инеиз алафҳәаҩгьы дааҧышәарччеит.

Сара усазҵаауазар, инацәа иахаирҵәиуаз имашьына ацаҧха ҳәа дызҿызгьы убрахьынтә акәымзааитишь…



ҲАБАШЬ ШЬРЫНИ АХЏЫЏ ТАТЕИ

Аҧсацәа уаа шкәакәақәоуп, аха Ҳабашь Шьрын иааџьушьаратә деиқәаҵәан. Шьоукгьы уи хылҵшьҭрала драҧ еиқәаҵәоуп, анкьа зны ишьҭра иреиуаз аӡәы Мсырҵыхәынтәи даанагеит рҳәон. Абри аҟынтә Шьрын дыздыруаз рацәаҩын. Иара лафҳәаҩык иакәын, дуаҩ бзиан.

Ҽнак Чагә Аблысҭара дылсны днеиуан. Ари аҭыҧ аҟны абна бзиа аман, адыдгьы адыруан. Уи иахҟьаны абна амца анакуазгьы ҟалалон. Убри акәын Аблысҭара захьӡызгьы. Аа-быкьагь убас абна амца акын, ахџыџқәа цәыббыл-цәыббылӡа ана-ара амҩа ихықәгылан.

Чагә дышнеиуаз ҽуаҩык дааиҧылт, уи Ашәы Шәарах иакәын.

– Ҳаит, иабадихәа, Чагә, – иҳәеит Шәарах ицәажәашьала,

– угәы иалсзаргь, усзымбеит, ушьҭан… Анцәа иџьшьоуп, угылазаап!

– Иуазҳәада?! – иџьеишьеит Чагә.

– Ҭамшьыгә иҟны Ҳабашь Шьрын дызбан, Чагә аҧсразы дышьҭоуп имҳәази, хҧаҟа мшы ҵуеит… Узбарц саауан…
– Ҳаи, уижьеит, алақәа ирфаша Шьрын! Уи ус ахәмаррақәа идырлоит… Умаалои нас аҩныҟа?!

– Иара амц иҳәазаргь, уара угәы бзиазааит!.. Угәы иалым-сын, Чагә, шьҭа шәышҟа сызцом, иара ихаҭа иахь сдәықәлоит, абра џьара ааигәа дынхоит, амҩа сықәуҵар…
– Уара, Шәарах, џьара иакәымк иҵоумгалааит, уи усоуп алаф шиҳәо!.. – иҳәеит Шәарах ихәыжәла закәыз здыруаз Чагә.

– Мап, џьушьҭ, сыжәладоума, ахәмарра хәмарроуп… ҽыҩ ҭитәыкгьы сымоуп иҳәан, убригь мцызар гәасҭоит…


155

– Ус акәзар, иара иахь узлацаша амҩа са иусырбоит: абри ушану ушиашо уцала, уахь уагоит, игәашә унадгылоит, шьҭа иааигәоуп. Аха, издыруада, иара дынҭыҵны абри амҩала аб-рахь даауазар ауеит, – иҳәеит Чагә. – Аҽыҩ ҭитә азынгьы амц иҳәазар, уанибалакь, симбанда ҳәа, даамҩахыҵшәа ҿымҭӡо дааҭгылар, дузгәаҭаӡом. Убри аҟынтә амҩа ихықәгылан уз-высуа ахџыџ цәыббылқәа зегь напыла игәаҭо уцала. Итатан иубаз – Шьрын иоуп!

Шәарахгьы дааччеит.


ЧАҴӘ ЧАГӘИ АЛОУ ИҦҲАЦӘЕИ

Алоу даамсҭан, Мархьаул дынхон. Абрахь уск аҵыхәала дааит Чаҵә Чагә.

Аҳалӡгантә инеиз асас Алоу иҧҳацәа аҩыџьагьы иҧылеит, аҩнгьы уаҳа уаҩ иҟамзаара ақәшәеит.

Усҟан Чагә дмаҷын, аха ихьӡ гахьан. Ҧагьарагь згымыз аҳәса хәыҷқәа, ирҭааз Чаҵә Чагә ихаҭа шиакәыз аныр-ба, ҳзашьҭоузеи, дынхаҩуп, алаф илхны ҳаихыхәмарп ргәахәит.

Крыфара ҳәа Чагә ихәы рхианы дандыртәа, кәтаҕь заҵәык ичанах ианын.

Чагә икәтаҕь заҵә аашьҭихын, иара убригьы хәҷын, ишеибгаз иҿы инҭеиҵеит, аҧсуа сасдкылара аҵас еилажәгеит, шәкаҷбеиқәоуп ҳәа аанарган идырбо.

– Унан, ари ҳасас икрыфарҭеи ҳакәтаҕь зҵаз ҳакәтаҵарҭеи заҟа еинышәалоузеи, ди, ди! Нан, нан!

– Знык ала кәтаҕьк зфаз, ҩынтә рыла иифарызеишь, џьым, џьым?!

– Ҳаи, рацәа ибзианы ишәхәыцит, акгьы сызшәаҳәом, афырҧҳәызбақәа! – иҳәеит Чагә. – Усгьы, шәуа дарбану ари зыӡбаз?

– Аиҳаб лоуп! – лҳәеит иаҳа еиҵбшәа, иҭынчшәа иҟаз.

– Шәара шәеиҧш ахшыҩ ҵар змоу дмаҷуп! Уажәшьҭа шәара шәеиҧш ачеиџьыка змоу дышмаҷугьы сшәырба! Нхаҩык


156

соуп, аха акырџьара снеиуеит, аӡәырҩы ирзеиҭасҳәап, – иҳәеит Чагә ажәла Чаҵәба анхаҩра ишеиҳаугьы.

Ас заҳаз аҳәсахәыҷқәа ықәгьежьаан убас еиҧш рысас ихәы дырхиеит, ачамчамыт иазаарыгӡа иҟамыз арбаныз.

– Схала стәом, – иҳәеит Чагә. – Ара быргк дыҟам, саргьы сбыргым макьана, аиҳабы бааи бсыдтәал, аиҵбы дгылазар азхоит!

Чагә ианимуӡа, аеҳәшьа еиҳабы днеин иаҵалырхаз ллафҳәаҩ днаидтәалеит. Акрыфара нап надыркуангьы, акәтыжь ӡны изынны аазеишәа агәҭа иқәгылаз асаан иара ишҟа даахан, апыхә змаз ажьыхәҭа аанихит Чагә. Нас:

– Абри сымбхуандаз абырсааҭк!.. – иҳәан, инапқәа ицәеилахазшәа идтәалаз лышҟа инаирххеит. Ларгьы, илзеилымкаазт, иикыз ааимылхт.

– Иаҵаз акәтаҕь сара исфеит, аха шьҭа иаанхаз бхы ахы-бымбаан, бара иф, сбыкәхшоуп! Сгәы иахәоит! – иҳәеит.

Абас Чагә ацкы иуит.


ЛАБАЛА ЏЬАНАҬҞА, МАМЗАРГЬ ЏЬАНАҭГЬЫ АЛАБА УМАЗАРОУП

Чагә игәы цәгьаны Аҟәы дышьҭан.

– Сымҧсыр анамух, саныжәжуа алаба сыцҭашәҵа, абаақәа!

– днарыҳәеит идтәалақәаз.

– Анцәа иуҟәырхуп, аҧсцәаҳа дуҟәыблааз, Чагә, аха изуҭахузеи алаба уцҭаҵаны?! – ҳәа инаиазҵааит.

– Лабада сызхәарҭоузеи! – иҳәеит Чагә. – Раҧхьатәи сыҧшәма, лахраҭ бзиахааит, уахь дыҟоуп, саргьы уахь саннеи, ари ашьҭахьтәи сыҧшәмагьы мышкы зны уахь дсышьҭаланы дымнеир лымуазар акәхап, афра аҳәса хыбааҩцәа, сеимакны исцәеисуа иалагар, лабада кыр саҧсоума, излеиҟәысхуазеи?! Џьанаҭгьы алаба умазароуп!.. – иҳәеит.

Аҟәаа кыраамҭа абри рхашҭуамызт.




157

ХЫЧЧА ХАХЬЫ ИЦОИТ

Арахә зманы ашьха ицоз дрыццеит уи ашықәсан Чаҵә Чагәгьы.

Ҽнак зны ҩыџьа арҧарцәеи иареи рымҩаныфа аашьҭырхын, уахыки-ҽнаки ҳәа, шәарыцара инҭыҵит, рҩызцәа аҭыҧ аҿы иааныжьны. Ишышәарыцоз ауха аныхәла, асаба зҵаҩҩы иҟаз ҧса дуӡӡак амҵан агәгәаҳәа амца неиқәҵаны, ақыдқәа неиҿажьны, иакәшаны иаатәеит. Какалк анырк ашьҭахь, аҽнынтәарак иныҟәоз, рааҧсарагьы рыхьӡан, ацәара рҽыназыркит, аха абри аамҭаз уаҩы иааицәымҕхаратәы бжьы-цәгьак рлымҳа инҭасит. Иааӡырҩит: абжьы еиҭагон.

– Ари закәу еилаҳкаароуп, ҳцаны иаабароуп! – рҳәеит Чагә иҩызцәа.

– Шәаҟәыҵ, иазыжәуазеи, ашьха-бна иагьа бааҧс амоуп, насгьы инахароуп, – иҳәеит Чагә.

– Уара ушәаҩызаап, Чагәхеит, арахь ахьӡ-аҧша умо-уп, – алаф ааихырҳәааит урҭ. Нас аҩыџьегь рҽеибыҭан идәықәлеит. Урҭ арҧарцәан, аҩыџьагьы рыҕәҕәамҭа иқәын, дара раасҭа Чагә такәы деиҳабын.

Ашьха дгьыл уаҩы дажьоит, арҭ ицаз абжьы ахьгоз уажә ҳнеип, уашьҭан ҳнеип шырҳәоз, такәы иагеит, аҵыхәтәан, ргәы ҭрысын, рышьҭахьҟа ихынҳәит.

– Абжьы ҳазааигәахацыҧхьаӡа наҟ инаскьон, такәгьы ҳагеит, уи хымҧада иаҩысҭаамусхәуп… – рҳәеит урҭ анааи.
– Шәымцан ҳәа шәасымҳәази, шәҽышәшьит, шьҭа уаҵәы ишәшәарыцозеи, шәыҧсшәшьа, шәыцә, – иҳәеит Чагәгьы.

Ицәахьазаргьы ицәахьеит анигәахә, Чагә иҽдмырбаӡакәа дҩагылан, иҽааибыҭан абжьыцәгьа ахьгоз ахь иҿынеихеит; амзагьы каххаа иҟан. Ус дышнеиуаз ҭҳәаа бааҧсык аиқәара аманы, дынҭалеит. Абжьы гозар абраауп иахьго ахьигәахәуаз даннеи, ачарханара ҭиааны тышак дынхықәгылт. Иҽаармазеины, ачарханара еимыртытны, дынҭаҧшызар, атыша ҭшәа иҵдаз аҵла адац дуқәа руак аҟны џьмакы атәыҩа аҿашәаны, аҧаҵа кахәхәа, ишҭакнаҳаз илаҧш


158

наахеит. Ачархана бҕьы сфоит ҳәа ишаҿыз атыша иҭаҳазаап, ахлаҳәада. Иҭаҳаижьҭеи ҧыҭк мҵуа иҟамызт, атыша аҭӡы ашьапы ахькыднаргылоз ицәҕәыхаа иҟан, аха атәыҩа ада иазаҿыршәомызт.

Чагә иџьма иманы иҩызцәа рҟны данааи ршәақьқәа ныҧхьеикын, амчазы усгьы дыҕәҕәан иқәрахь дшыҟазгьы, аџьматәыҩа ахәахәара инапы лҭаршәны дҩахан, уаҩы ишәара аҟара иҩаҳаракны, аҧса ашьаҭа иалыҳәҳәоз амахә хыжәжәаха иҩаҿаиршәит, иаргьы дааиаҟьан ршәақьқәа зымҩа иааҧхьакны, иҭыҧ аҟны днаиеит, џьаргьы иҟаӡамыз иеиҧш.

Аџьма атыша ианҭакнаҳаз аиҧш атәыҩа аҿашәаны иа-нынха, дырҩегьых ахәаара иалагеит. Ихәыжжаӡа еиқәыз амца ахаара зҽаҭаӡаны ицәаз Чагә иҩызцәа цәырҳаны иҩыҵибарҟьеит, ршәақьқәагьы инарзыҭрысит. Ршәақьқәа анырҧыхьамшәа иааилагьежьит, досу ихы ахьхаз дыҩт.

– Ҳаи, анцәа иныс, шәшафаз!.. Наҟ шәнаскьа-цыҧхьаӡа ишәыцнаскьоз абжьы, шәанаауаз ишәышьҭаланы иаазаап!.. – ҿааиҭит Чагә, икьатеиах ҧҵәо. – Уа шәтәа, уа! «Аҩсҭаамусхә» аҟынӡа шәара шәзымнаӡеит, аха сара арахь ишәзаазгеит. Шәыхәмарынгьы аӡәгьы шәихымыччан, баша ирҳәом хычча хахьы ицоит ҳәа… – иҳәан, днарыхлафааит.

Абри ажәабжь иҳәоны саҳаит Чагә ицыз руаӡәк. Аха уи ихьӡ аҳәара иаҧсамзар ҟалап – аџьма абжьы иацәшәаз ашәҟәы дабануҵари.


ҨМИЛАҬК, ҨБЫЗШӘАК

Тәан Хәыршьыҭ ҳәа дыҟан, алафгьы иҳәон, абызшәақәагьы маҷымкәан идыруан. Чагәи иареи ахьеиқәшәалоз, реиҳа ибзианы издыруа ҳәа, еихәмарны даҽа бызшәак ала еицәажәалон.

– Уара, ак уасҳәап, – иҳәеит ҽнак Хәыршьыҭ.

– Ыы?


159

– Аказы суазҵаашан, ииашан аҭак узыҟаҵар, ақыжә узысшьуеит. Ииашан иузыҟамҵар, уара исзушьуеит.
– Бзиоуп, усазҵаа, – иҳәеит Чагә.

– Заҟа бызшәа ыҟоузеи адунеи аҟны?

– Заҟа милаҭ ыҟоу аҟара! – иҳәеит Чагә.

– Заҟа милаҭ ыҟоузеи?

– Ҩба!

– Ишҧа уара, ҩба ишҧареиҳам?! – иџьеишьеит Хәыр-шьыҭ!
– Иреиҳаӡам, – иҳәеит Чагә. – Адунеи иқәу ауаа зегьы ҩ-милаҭкны ишоит: ауаа бзиақәа рмилаҭи ауаа бааҧсқәа рмилаҭи ҳәа. Излацәажәоугьы ҩ-бызшәак рылоуп: ауаа бааҧс бызшәеи ауаа бзиа бызшәеи.
– Зыбжа бзиан, зыбжа бааҧсны иҟоу урҭ иарбан бызшәоу излацәажәо? Уи ахҧатәи акәӡами?
– Мап. Урҭ хатәы бызшәа Анцәа иримҭаӡеит. Зны арҭ ртәала ицәажәоит, зны егьырҭ ртәала. Еиларҧсоит.
– Уаҳа бызшәа ыҟаӡами нас?

– Даҽа бызшәакгьы ыҟоуп, аха уи абзиа иатәуп.

– Ирбану?

– Ақыжә зфо ибызшәа!

– Сқыжә сгәы изыҵамӡозгьы абри акәын, – иҳәеит Хәыршьыҭгьы.


АЛАФ ЗҲӘОУИ АЛАФ ЗФОУИ

Аӡынра аҽарцәгьеит уи ашықәсан. Иаамцаӡеит. Чагәгьы иҟашәа анҵәарахьы ахы нкыднаҵан, иаанҵәаӡеит. Иар-гьы измахарыдашь ҳәа дхәыцуа днатәеит, уажәраанӡа дазымхәыцыцкәа дыҟазма, аха…

Дцаргьы-дааргьы аӡә иакәын изман иидыруаз – Кыҷын. Аха уи узиднагало аҟаҵара ицәымҕын, дуаҩы ҧсыцәгьан, аҵәылаҵарақәагьы илан, ашьыцрагьы. Абарҭ рхыхь алаф сҳәоит ҳәагьы даҿын.


160

Чагә, иҭахы-иҭахым, инықәыршәны Кыҷын иахь дцеит.

– Исҭиӡом, – иҳәеит Кыҷын ажәак ала. – Алаф суҭар иусҭап!.. – аҵәгьы наилеиҵеит.
– Алаф уҭахызаргьы иузаазгап!.. – иҳәеит Чагәгьы аҭакс, уаҳа мҳәакәа иҩныҟагьы дцеит.
Адырҩаҽны Чагә Кыҷын иахь деиҭацеит, аха, ииӡбаз уара идыр, аҩныҟа дымнеикәа, дышиашаз иаҧҳәаҟәа дықәлеит.

– Уа Кыҷын! – ибжьы иргеит Чагә.

– Уарбану? – Кыҷынгьы даадәылҵит. – Уара, уа иқәухуазеи?!.
– Алаф аазган абра ишьҭоуп, алаф!..

– О, бара!.. – иҳәеит Кыҷын даахьаҳәын.

– Иууазеи?

– Бара, ари Чагәи сареи иацтәи ҳаицәажәара бмаҳауаз?

– Нас?..

– Амыждараз алаф суҭар иусҭап сымҳәоз… Алаф аазган абра ишьҭоуп ҳәа, ииӡбахыз бара идыр, дааин ҳаҧҳәаҟәа дықәтәоуп, ишҧеиҧсыхәо?..
– Унан, уара мыжда, имумхуеи! Чаҵә Чагә илаф шимыр-хыз ҳәа ҳахьӡ ҭнамгои!.. – лҳәеит. Уи ҧсымҭәык лакәын. Уачамчыра лхаҵеи лареи анцалакь, Арыш Еқәыҧ ихәыҷы-мыҷ ҭирҭаҿы, ма Быҭә Тариал идәқьан аҟны, мамзаргьы а-Ҷаралқәа рба ҭирҭаҿ даазеилаҳалакь зегьы, имыцхәы-имыцхәым, лхазы илыраахәон. Акасы мацарақәа хәба-фба лыман. Зегьы жәлакы иатәын, аха рыҧштәқәа хаз-хазуп ҳәа… Кыҷын аҧхьатәи иҧҳәыс дыҧсхьан. Ари аҩбатәи лакәын. Иаргьы лҳәатәы дахыҧомызт. Уажәы алаф анылҭахха, ихы деигӡозма, уаҳа мҳәакәа ирыҧхь аашьҭыхны днеин Чагә днаиҵагылт.

Чагә иеидараҵәҟьа абырфын иаҩызаз аҧҳә хыршәан, еиқәҵаны иҿарҳәеит.
– Уара, Кыҷын?.. – иҳәеит Чагә, дандәықәлашаз.

– Ыы?..

– Уара, ари аҧҳә сара скамбашь иаҿасҵоит, аха уара алаф зҿоуҵода?!


161

– Сыҧҳәыс илҿасҵоит, сыҧҳәыс!.. – иҳәеит Кыҷын, иҧҳә игәы иҵаланы дахьгылаз.

Уажә сара сзызхәыцуа Кыҷынраа рыҳәсақәа роуп: рыҧҳә нҵәар, алаф рҿазҵода?


ЧАҴӘ ЧАГӘИ ХАРЧЛАА ЕҚӘЫҦИ*

Харчлаа Еқәыҧ Тҟәарчал дынхон, еицырдыруаз лафҳәаҩын. Ҧхны шоура мшык асаба каҩҩы ианыҟаз зны днаҧшызар, абар, игәашә аҟны Чаҵә Чагә дааҽыжәҵит.

Чагәи иареи еибадыруан, дгәырҕьаҵәа днеиҧылан аҩныҟа инеибагеит.

– Амаҵурҭахь ушҧаназгои, – иҳәан, Еқәыҧ Чагә мап-чап шиҳәоз акәасқьахь дхеигалт. Абарҵа иҩхалоны, Чагә даани-кылт Еқәыҧ.

– Иҟоу удыруама, – иҳәеит иара, Чагә алаф илхуа, – уеимсқәа ҟьашьуп, асаба иаганы иҟоуп, ус сыҩны уҩналар иурхәашоит, иушьухроуп.

– Ибзиагәышьоуп, ус уҭахызар, – аҭак ҟаиҵеит Чагә, иагьнациҵеит: – Нас алафҳәаҩцәа рҟны уҽхәаларц, Чагә ишьапы хырҟьаҟьа, Мықә аныхаҿ дыҟазшәа, сыҩны даныҩнасҵаз ҳәа. – Иеимсқәа ааишьихит.

– Ус сҳәаргьы ауеит, исымҳәаргьы ауеит, – ҿааиҭит Еқәыҧ, аччара иқьышә иқәххуа. – Усҭ, абарҭ ушьаҵа! – ачхьарҧқәа неииркит.

– Ҳаи, уанаџьалбеит, арҭ сшьапы егьырҭакьакьомеи!..

– Чагә ачхьарҧқәа ишьамлазт наҟ инеирххеит.

– Чагәхеит, уара иузыбзиахо ачхьарҧқәа ҳара иҳазҭода, иҵарҧал! – деиҭалафит Еқәыҧ, Чагә ишьапқәа ахьдууз дахыхәмаруа.

Крыфа-крыжә, уи аҟаҵара Еқәыҧ игхозма, Чагә дҩҽыжәлан агәашә дынҭыҵны дцеит, акгьы ҟамлаӡазшәа.

*Ари Харчлаа Е6ъы8 иакъын, актъи а0ыжьра= зыёбахъ щъоу Чагъуаа Кьынтышъ иакъымкъан.


162

Еқәыҧгьы агәашә аркны, дцәыҵаччо, даахынҳәит. Шьҭа уи алафҳәаҩцәа рҟны Чагә иқьышә иқәикышаз иман.

Адырҩаҽны Уачамчыра аҽырҩра ыҟан. Абрахь иаауан Чаҵә Чагәгьы Харчлаа Еқәыҧгьы.

Аҽырҩра ианалга, Чагә Еқәыҧ днаидгылан:

– Уара, Еқәыҧ, угәыла Шәлиман дзымаазеи? – иҳәан, дҵааит.

– Акыр здыруама, Атышаду дҭамҳазар, дахнагазар акәхап, – иҳәеит Еқәыҧгьы, дҧышәырччо.

– Ҳаит, дызбарц шҧасҭахыз!..

– Иззы?

– Уаха унеир дубару?

– Дабацари, сеидроу…

– Иахьа даарц дыҟан, ихь сыздырам, абри иара итәоуп, ҩынтә исеиҳәахьан, изаазгеит, унеин исызиҭ, – иҳәан, еилаҳәара ҟьаҧск, ацәашьаршь акәыршан, шашәала еиқәыҿаҳәа, инеииркит. – Хәшәуп, ҳаскьынуп, ирҩаны иҟоуп…

– Иарбан ҳаскьыну, иззыхәшәузеи?!

– Ашьапхьаа… Уи амацароума, иззыхәшәу рацәоуп, уне-ир иуеиҳәап.

– Ҳаи, саргьы исҭахымыз, зны-зынла сшьапқәа сыхьлоит… Аџьыка рымазар ҟалап...

– Уаннеилакь иоуҳәар, иаахыхны иуиҭап. Иаразнак иахәшәтәуеит… Уаанӡа иҧумыртлан, амч цоит…

Еқәыҧ дгәырҕьаҵәа, Чагә абри узааиҭит, саргьы ҧыҭк суҭароуп ҳәа, Шәлиман иҟны ахәшә иман дынкылсит. Гәылакгьы дыҟан. Шәлиман иџьеишьеит. Иаахыртланы илахәаҧшызар, ахәшә абаҟоу, Еқәыҧ ичхьарҧ еимаақәа ҵыркьаҿӡа илаҳәоуп!

Иҟалаз уи ауп, иацы Чагә Еқәыҧ иҟынтә данцоз, ачхьарҧқәа дмырбакәа игазаап. Уажәы иара Еқәыҧ ихаҭа Уачамчырантәи дрыҵаҵан Арыш Шәлиман иахь дааишьҭит. Ацкгьы абас иуит.

Еқәыҧ ичхьарҧ еимаақәа краамҭа ирхашҭуамызт.



163

ИАҦСАМЗАР, ИСЫШЬБЫМХЫН!..

Чаҵә Чагәи Қап Нестори Ҳаџьымаа ахҩеиҳәшьцәа алафҳәаҩцәа ирҭан. Нестори дареи еизыҟан.

Ауха крыфаншьҭахь ашьҭаҵарахь ианиас, усҟан ишаҧыз еиҧш, аиҵбы лысасцәа ҳаҭыр рықәҵан ианышьҭалоз ршьаҵақәа рышьылхыр акәын.

Аеҳәшьцәа реиҵбы Нестор ианишьылх, Чагә днаидгылан дихлафаауа:

– Ҳара ҳаҩнарҭа иааиуа асасцәа зегьы ауаа беиақәа роуп, реимсқәагьы ашьыгрын иалхуп. Сара убарҭ роуп зышьхра сашьцылахьоу, Чагә, уеимс башақәа рзы снапы сзыҟьашьуам, ушьхра иаҧсам, урҭ рҩызцәа ахьшьцәа роуп изшьазҵоу...
– лҳәан, даахлафааит.

– Сышьхра иаҧсамзар, исышьбымхын!.. Ҳа ҳашҟа ахьшьцәа абасоуп ишышьҭало!.. – иҳәан, Чагә ишишьаз, аҧҳәызба ишьылхраз деихьыс-еиҧысуа дышишьҭаз, ииарҭа дҩықәиеит.

Ҳаџьым-ҧҳа Аиҵбы иҟәашәӡа иҟаз лхыза ахҟьа аҧсахрагьы лықәшәеит, Чагә иеимсқәа рышьхрагьы.


АИМААҴҔАҚӘА

Ари ҟалеит амҳаџьырра иҭанарцәыз Аҧсны аҭыҧқәа рахь ақырҭуа ҿыцнхацәа арымӡааҩ ааган индырхаанӡа. Усҟан Араду аҧсацәа рацәаҩын.

Ҽнак зны Чагә абра Араду, ӡы хьшәашәак зжәып игәахәын, изымдыруаз ҩнарҭак аҟны днеиит. Аҧшәма ҧҳәыси аанҿасра иҟаз лаҳәшьеи иҧылеит. Аҩныҟагь днарган абарҵаҿ днадыртәеит.

Чагә дызусҭаз анеилылкаа, аанҿасра иҟаз аҧшәма ҧҳәыс лаҳәшьа ус днаҵааит:

– Иҟоузеи жәабжьыс шә-Гәыҧҟа, Чагә, шьапду-еимааду?!

– алафҳәаҩ алаф илсхып лгәахәт.


164

Аиаша ҳҳәозар, Чагә иара инырҳара шдууз еиҧш, ишьапқәагьы дуун.

– Иҟоу уиоуп: гәыҧаа зегьы иааибырҳәан еимаа дуқәак, бара ибҳәан еиҧш, сшьап дуқәа ирзырӡахит. Ирӡахит, аха изхәарҭоузеи, исзышьамҵо, исышьхҩруа иаақәхеит. Избан бҳәар, излаҿасҳәашаз, иазыбзиахашаз аимааҵҕақәа ҳмоуит… Гәыҧаа ршахақәа зегьы еиҧыршьит, аха иазымхеит. Абри сгәы иҭыхо сшааиуаз санааҧш, абра хыхь шәбарҵа аҭуан иаҵакнаҳау абарҭ аныцә шахақәа анызба, ишҧазымхари сгәахәын саамҩахыҵит, роура заҟароу ала, иазхап ҳәа сыҟоуп!.. – аҭак налиҭеит Чагә, аҭуан иаҵахәмаруаз абызкаҭаҳа рахәыцқәа инацәа рықәырххан илырбо.

– Унан, иац иҟаӡамызтеи!.. – иаалыршшеит аҧшәма ҧҳәыс.

– Уиами саргьы исҳәо! – иҳәеит Чагә. – Арҭ шәбызкаҭаҳақәа иахьа арахь сшааиуаз рдыруан, уи акәхап иҟала…


ЧАГӘ ДШЫМАЖӘЫЗ АГӘРА ДИРГОИТ

Чаҵәқыҭ еизарак ыҟан. Абыргцәа-алафҳәаҩцәа ашәшьыра иҵатәан ихәмаруа, ажәабжьқәа рҳәон.

– Сара шьҭа сажәӡеит, схәарҽханы схы збо салагеит…

– ихы даахашшааит Чагә игәыла Қәаблыхә.

– Сара усазҵаауазар, санҿаз аасҭа абыржәы иаҳа сымч ҭаны избеит! – иҳәеит Чагә. – Иаҳагьы сыҕәҕәоуп!
– Изла?!

– Ассир иҳәоит!.. – иааџьаршьеит итәаз.

– Шьоук шьамхыла иажәуеит, шьоук хшыҩла иажәуеит, шьоук рлымҳа иагхоит, даҽа шьоукых – рыблақәа… Қәаблыхә, уара, ушьамхы иагхазаргьы, ухаҧыцқәа еилшәара рымам,

– иҳәеит Џьынџьал Ҭемыр. – Исыздырам, Чагә, уажә уара иаҳа узлаҕәҕәахаз, уанқәыҧшыз аасҭа. Уи аҩыза смаҳацт. Ус злаулшаз ҳауҳәар ҳаргьы иаҳмыхәоз. Аха исыздырцәом… Иаҳа узлаҕәҕәахаз ҳарба! Мамзар агәра ҳазгом.


165

– Уиаҟара шәазҵаауазар ишәасҳәап, сиашамзаргь жәбап,

– иҳәеит Чагә. – Саныҷкәыназ, ишәымдыруеи, џьгьардааи гәыҧааи ҳәа ҳанеисоз, Ашәы Едрыси сареи ҳакәын еиқәҧоз. Иагьа ҟасҵандазгьы дсызкажьуамызт, иаргьы сизкажьуа-мызт, ҳаиҭахон. Жәаха ҽнак ҳаиқәшәан, ҳаисаны ҳаиқәҧеит, рацәак сидымхалакәан дагькасыжьит. Шьҭа шәара шәазхәыц: ҧаса акәу уажә акәу иаҳа саныҕәҕәоу?!


УАА ИҬАБУП, АНАМАЗ!

Ажәытә Уачамчыра азааигәа Хабаџьа ҳәа уаҩ беиа ҧсыцәгьа гызмалк дынхон. Уи аҧшрақәагьы идыруан, ала-фгьы сҳәоит ҳәа даҿын.

Хәылҧазык Чагә дҽыжәланы Хабаџьа иҟны днеиит. Ха-баџьа исас ҳаҭыр иқәиҵеит, дзықәтәаз аҽгьы даара ирҽхәеит. Аиашазы, усҟан Чагә аҽыҩ, аҽкәар бзиаҵәҟьа иман. Хабаџьа гызмал абри аҽы игәаҧхеит. Хәыда-ҧсадагьы Чагә ицәигарц иӡбын, ауха дмышьҭыкәа дникылеит. Нас ишицәигаша азхәыцра далагеит. Ус дышхәыцуаз, иҟаиҵашаз ихы иааҭашәеит.

Ашьҭаларахь еихоны аамҭазы, Хабаџьа Чагә ижәҩахыр днас-насын, деихаччо ус иҳәеит:

– Чагә, уаргьы аҽ бзиа умоуп, саргьы аҽ бзиа сымоуп. Уаргьы улафҳәаҩуп, ухшыҩ ҵаруп, саргьы слафҳәаҩуп, сыхшыҩгьы убас иҟоуп. Уааи крықәҵан ҳаисап! Иаиааиуа аҽқәа аҩбагьы, акәадырқәагь шрыцу, имаз! Иахуҳәаауеи?

– Сақәшаҳаҭуп, – иҳәеит Чагә, даахәыцын.

– Ус акәзар, – даацәажәт Хабаџьа, – сҽы усҭоит, ига. Уҭахызар уажә ига, уҭахызар уаҵәы ига, аха иануго аамҭаз иумган ҳәа смырҳәакәа иугозароуп. Ус анузыҟамҵа, уаҵахеит: уҽы сара исзынужьуеит!

Чагә аухантәиашарак дхәыцуан, Хабаџьагь дыцәамызт, иаргьы дыцәамызт. Аҵыхәтәан иҟаиҵашаз хшыҩк ихы иааҭашәеит.


166

Хабаџьа дыҧсылманын, есышьыжь дгылан, ауарҳал хәыҷ иҵаршә, мрагыларахь иҿы рханы, дшьамхнышгыла анамаз икуан, Аллаҳ диҳәон. Есҽны убас хынтә-хынтә иҟаиҵон: шьыжьы, шьыбжьон, хәылбыҽха.

Хабаџьа ауарҳал хәыҷы каршәны дшьамхнышгыла анамаз абжараҟынӡа днеихьан еиҧш, Чагә аҽы ивак дааиваххын:
– Уаа алҧха умаз, Хабаџьа! Уҽы згеит, круҳәарц уҭахума? исымбеит умҳәан! – иҳәан, абырсааҭк дааҭгылеит. Нас аҩбагь еиварс дныҵҟьеит.

Анамазкра иаҿу, аллаҳ иацәажәо ауаҩы, инамаз ада даҽа ажәак иҳәар ҟалома, Хабаџьа игәы ҧжәо инамаз даҿын, иҭҟьан аҽқәа зман инеиуаз Чагә дизыҧшуа.

Ашьҭахь Чагә абри ажәабыжь иҩызцәа ианырзеиҭеиҳәоз абас далгон:
– Анамазкра аҧызҵаз анцәа диныҳәааит, уи акәымзар саиааирц сыҟазма! Уаа иҭабуп, анамаз!


ЧАҴӘ ЧАГӘИ АҨӠЫ КАДЫРИ

Ҩымчыбжьа нҭакәкәа ицеит, иагьырхылеит, аха Чаҵә Чагә икамбашь заҵә аҩныҟа игәарломызт. Џьара камбашьқәак ирыцнагалан бнак аҿы инымхакәа иҟам. Уи еиҧш ажәкамбашь маҷын. Чагәгьы дацәшәан, деимдо днашьҭалт. Такәы деимдеит, аха ибомызт.

Издыруада Дәҩанҟа* ицазар иҳәан, ҽнак шьыбжь нхыҳәҳәаанӡа абрахьгьы деимдон. Аха ианимба, дхынҳәны дшааиуаз, Мықә аусҳәарҭаҿы дахьҩалбааз, еизарак ыҟазаап, ажәлар дҩарылагылт.

– Уара, скамбашьк збомызт, мызк аҟара ҵуеит иҟамижьҭеи, издыруада арахь камбашь ҟьала ӡәыр шәылаҧш иҵашәахьазар? – иҳәан, дҵааит Чагә.

*Амшын ашҟа игоу Мықә ахәы аҵыхәа. Жәытәла Дәҩана, Дәҩанажә(а). Уи ахәы ӡы амаӡам, аха ӡҭатәак, нажәак, ажәытә иаман.


167

– Уажәы аҕьычҩцәа рацәаҩуп, саб Кьышь рыцҳа иҧсаныс иргазаргь шыҟало, акыр ҵуоу иумбоижьҭеи?! – дҵааит абра иақәшәаз Гогәуа Хындыгә.

– Имҵыкәа шьҭа... – иҳәеит Чагә. – Иара абыржәгьы Дәҩан аҧшаҳәаҟынтә саауеит…
– Иахьабалакь уеимдама уа? – дҵааит Мықә ҳанашә.

– Сеимдеит, аха са стәы ҳәа акгьы ыҟагәышьамызт. Ама-ла убра џьарак саҧхьа еивагылан инеиуаз камбашьқәак снархьыҧшит. Дара, сшаагәарҭаз еиҧш, хыла алтар, иасны ицеит. Рышьҭахь ала исзымдырит са стәы рылазу ирыламзу. Сгәы иалоуп…

– Чагәхеит, укамбашь ашьҭахь ала иузымдыруа аума акрыздыруа уаҩуп ҳәа ушырҧхьаӡо? Баша Дәҩан аҧшаҳәахьгьы умцар акәгәышьан укамбашь уҧшаарц!.. – иҳәеит еицырдыруаз алафҳәаҩ Аҩӡы Кадыр дахьгылаз.

– Уара, Кадыр, – иҳәеит Чагә аҭакс, ихарацәамкәа игылаз аџь ашьаҭа ҭагәаҩа ду инацәа ақәкны ирбо, – абыржәы хәҩык аҳәса, уҧҳәыс днарылаҵаны, еиҧшны еилаҳәаны, рышьҭахь наҳаирханы, рызегь абни аџь инамҵаргыланы наҟ агәаҩара рыхқәа ларҟәны иҭарҧшуа иаҳдырбар, уҧҳәыс дуздырру, абрантәи, лышьҭахь ала?

Игылаз зегь ааибарччеит. Кадыргьы.


ЧАГӘ ИХӘШӘ

Асду аура хәбаҟа шықәса шагыз инеиҧынкыланы аарҩара ҵнагеит. Абри иахҟьаны ахәқәеи аҳаракырақәеи рҟны инхоз иларҵоз аҧш ҵышлаауа, ибылуа иалагеит.

– Уара, Шьханыҟәа, уанаџьалбеит, Аҳалӡга аҧшаҳәаҿы уадгьыл сынтәа исырхәа, убра амхы ласҵоит, уара усгьы, анцәа иҟынтә, аарҩара иацәымшәо адгьыл умоуп! – иҳәеит Чагә.

– Ибзиоуп, аџьықәреи лаҵа, уара узы сеигӡом, Чагә. Аха уа амхы ласымҵеижьҭеи такә ҵуеит, Аҳалӡга алеишәа


168

цәгьоуп, уажә иубама, аӡхыҵрақәа адыруеит, иагоит,– иҳәеит Шьханыҟәа.

– Шьханыҟәахеит, ихыҵуа аӡы уажә иабаҟоу, аарҩара ҳагоит, ҵыҧхгьы ихымҵит, ҵыҧхцәагьы, ма сынтәак аура бзиа ҭазгалап, – Чагә ииҳәац еиҭеиҳәеит.

– Убри уаламгандаз, Чагә, иахьылоуҵац илоуҵар, аарҩара ҟаларгьы, ҧҳәык уоуан, уажә уахьаҿу аӡы иуцәагар, напызаҵә уаанхоит… Уи сҳәеит ҳәа, уара ишуҭаху, сара уахызбаауазар удыруеит, илаҵа, аӡы иагар са исхарам…

Чагә Аҳалӡга аҧшаҳәаҿы амхы леиҵеит.

иҧсылмыткызшәа ацәа иҭаҵәины ихьадышьшь иҭагылан. Чагә имхы акәзар, уаҩы иџьеишьаратәы ибзиахеит. Махәарк-махәарк иаарыдымҩыло ишәпа-шәпаӡа, алаҳәахӡы еиҧш иҭагылан, шьҭа ахҳәаҵәгьы ааланаҧсон.

– Иубама, Шьханыҟәа, изакә мху иалҵыз! – иҳәон Чагәгьы.

Аҧш аҿалан еиқәтәахьан. Шьыжьымҭанк Чагә имхаҿы днеизар, ауха ақәа хәыҷыкгьы ауит, ила иабоз изхамҵеит: амхырҭа ҭыкка, акгьы ҭагылаӡамшәа иҟан – ашьха ақәа ҕәҕәа аузаап, Аҳалӡга аахыҵын амхы зегь ааҵҳәан иагеит. Уи аҭыҧ аҟны, абри шәымаз аҳәазшәа, алыкь еиқәырчаҟә шьамха-хьы инаган илықәнажьт. Аҳалӡга асҵәҟьа ҟанамҵеижьҭеи крааҵуан… Уажәы Чагә данаба, иаха ихымҵӡазшәа, ацәгьа шауз адырызшәа иҧхашьаны, аҽырхәыҷны ииасуан…

Адырҩашықәсан ҧхынгәы алагамҭазы Чагә дҽыжәланы Тҟәарчалҟа ихы рханы днеиуан. Ус дышнеиуаз Аҳалӡга даныр, амҩа азааигәа игылаз ара ду иҵатәаны зыҧсы зшьоз ауаа днарывалеит. «Шьханыҟәа ауаҩ бзиа, Шьханыҟәа ауаҩ ҟәыш, Шьханыҟәа ауаҩ бзиа, Шьханыҟәа ауаҩ ҟәыш!...»

– иҳәоит дахьцо.

– иҟаиҵазеи, уара, Шьханыҟәа уиаҟара ҟәышрас?! – иџьашьаны дҵааит руаӡәк.

– Ҟәышра ҟаимҵакәа, «Аҳалӡгаҟа умиасын, Аҳалӡгаҟа умиасын, лаҟәыроуп, убра амхгьы лоумҵан, амгәахь ады-


169

руеит, уагоит!..» – шиҳәа-шиҳәоз сизымӡырҩызт, уи акәын исықәнагоз, аа, уажәы, исыхьыз… Схала соума, аҩны ҭаацәаныла илаҳалалан, зегьы аҧсразы ҳаҟоуп…

– Абаак, аҳақьым иахь уца!.. – иҳәеит Кьышьмарыи Нарықь.
– Ҳаит, уанаџьалбеит, ус акәзар, арахь уабацои, Манча-ҳақьым иахь уеиха, Нарчхьоу ашьапаны дынхоит, цәгьала дҟаза бзиоуп! – даацәажәт Ҵылкьыи Раџьаҧгьы.

– Ҳаи, уара абзиара ззыҟалаша, Раџьаҧ, ҳара ҭаацәаныла ҳзыргәаҟуа ахәшә Манча-ҳақьым изҭада, Арыш Шәлиман имоуп ҳәа саҳан, убрахь сымҩа хоуп, иҭиуазар… – иҳәеит Чагә.

Чагә днарывсын днаскьахьан еиҧш, итәаз зегьы ааибарччеит. Убасҟан ауп рыхшыҩ аназца Чагә Арыш Шәлиман ишҟа аҧш ааихәарц дышцоз. Шәлиман уи ашықәсан аџьықәреи рацәаны ишиоуз зегьы ирдыруан. Чагә ахәшә ҳәа дызҿыз убри акәзаарын.

Чагә абри ихәшә такәаамҭа аӡбахә рҳәон, ирхашҭуамызт.


ЧАҴӘ ЧАГӘ ЛЫХНАШҬАН

Уи аҽны Лыхнашҭан аҽырыҩра мҩаҧыргарц азгәаҭан. Абрахь иааит Гәдоуҭа араион аҟны еицырдыруаз ауаа, алафҳәаҩцәа: Џьнеи Џьгәаҭ Аҷандарантәи, Гыц Қәаҵәара Џьырхәантәи, Ҧлыи Бырдыҕә иара уа Лыхнынтәи, Жьи Абзагә Мгәыӡырхәантәи, Ладареи Ҟансоу Абҕархықәынтәи, Кәарацхьхьеи Дажь Дәрыҧшьынтәи, Амаба Кьагәуа Жәандәрыҧшьынтәи, Оҭры Ҭамшьыгә Абҕархықәынтәи, Аргәын Дыгә Ҟәланырхәантәи, Қәҭар Кыҷа Блабырхәантәи уҳәа убас егьырҭгьы. Абрахь аҽырыҩрахь дааит уа зуацәа Ҕәыблыиаа рҟны инеин иҟаз Чаҵә Чагәгьы.

Ари ара данырба иеигәырҕьеит, аҽырыҩра иалагаанӡа макьана аамҭа ыҟан, алафҳәаҩцәа реисара, реиндаҭлара ихы алаирхәырц иаҧшьыргеит.


170

Аҭәаҵла ду иамҵаҟаҵаз аиҿатәарҭа хәхәа арымӡқәа рыбжьара аишәа ау ду илахатәан аисара аӡбаҩ ҳәа Быҭәа Маҳҭы Ҟәланырхәантәи далырхит. Иаҳа еиҵбацәаз Чамагәуа Шьрыф рыҩнаҭантәии, Арсҭаа Ҟасҭеи Уаҭҳарантәии, Саман Бадис уа Лыхнынтәии цхырааҩцәас ирҭеит. Абра зыхьӡ сҳәаз алафҳәаҩцәа рыжәаҩыкгьы хҧа-хҧа мааҭ ааиларҧсан, 30 мааҭ еизганы иааган аишәа-хәхәа аханы аӡбаҩи ицхырааҩцәеи раҧхьа иаақәырҵеит. Дара алафҳәаҩцәа рызегь аҧсуа хьыӡқәеи, аҧсуа жәлақәеи, аҭыҧхьыӡқәеи рзыҳәаны Чаҵә Чагә зҵаарак-зҵаарак ирҭо еиқәышаҳаҭхеит. Иара даҿамхакәа ииашан рызегь рҭак изыҟаҵар, ақәҵа иго, ианизыҟамҵа – убриаҟара аваргылан ириҭо. Усҟантәи аамҭазы 30 мааҭ еигьмаҷмызт. Азҵаарақәа қәрала, еиҳаб-еиҵбыла, гәаранла акәын иширҭоз.

Абасала, индаҭлара иалагеит, аисара.

– Акы суазҵаашан, Чагә, – иҳәан, аҿааирхеит Џьнеи Џәгәаҭ.

– Ара сыҟоуп, Џьгәаҭ, цқьа игәаҭ! – иҳәеит Чагәгьы, иа-гьааибарччеит.

– Абри «Анцәа» ҳәа иаҳҳәоу ахьыӡ иаанагоузеи ҳәа ушҧахәаҧшуеи? «Аӡҟы дызмоу», «аӡҟы дызҵоу», мам-заргьы «аӡҟы» ма «ан ду» ҳәа ус ицәажәошәа унарбоит. Уи ус акәзар, ҳарҭ «улҧха», «уара» ҳәа ҳиашьапкуеит, ҳиҳәоит, дхаҵан дҳаҧхьаӡоит; еиқәшәаӡом – «бара» ҳәа заҳамҳәоузеи?

– дҵааит Џьгәаҭ, иагьнациҵеит:– Уаргьы, са сеиҧш иаагәаҭан, уҭак саҳар сҭахын, – иҳәеит, шьоукгьы ааҧышәырччеит.

– Ааи, аха, Џьгәаҭ, ҳара ҳанеисоз ишьақәҳаргылеит аҧсуа хьыӡқәа, ажәлақәа, аҭыҧхьыӡқәа рзы мацара шракәхо азҵаарақәа, ус ҳәааны ҳаиқәышаҳаҭны иазгәаҳҭеит. Уажәы уара уаалаган аҳәаа уҭыҵны «аҳәаанырцәтәи», азҵаара аҟәақҳәа исуҭоит, – иҳәеит Чагә дҧышәырччо, зегьы ааибарччеит.

– Ҩзҵаарак рҭак ҟоуҵеит ҳәа иҳаҧхьаӡоит, иулшозар, уалага, «иҳәаанырцәтәуп», аха изҵаара бзиоуп; ҳара иаҳцәагхаз ауп Џьгәаҭ иациҵаз, – иҳәеит Маҳҭгьы. – Мап ҳәа иаҿауршәуазар, иҳаҧсахуеит, узин ауп.


171

– Ус акәзар, ибзиоуп, – днақәшаҳаҭхеит Чагә. – Ара, Џьгәаҭ, иуҳәаз ганкахьала сақәшаҳаҭуп, аха «Анцәа», «Анцәы» иҳанаҳәоу даҽакуп ҳәа усгьы цәырнагоит – нцә ауп;

– жәытәӡала напуп, цә – иҟазоу, иҕәҕәоу, ицәны иртәоу, иаҳараку ауп. Анцәа, Анцәы – зегь зылшоу, зегь зшо, зегь здыруа, зегь ҟазҵо напуп; ҵара-дырроуп, лшароуп, лашароуп. Ҳжәытә бираҟ анап аҿа Ахаззеи* ахакны изанызгьы убриоуп. Усоума, Џьгәаҭ?.

– Ус унеилеи! Нас ҳахәаҧшып!
– Абри адагьы, «Ҳанцәа», «Ҳанцәы» рҳәо саҳахьан, аҧхьа ҳ дыргылон. Ари иаанагақәоу рацәоуп, «иаҳхаку» ҳәа усгьы ацнаҵон, «аҳ» акәзаргьы алшоит, «ҳана» акәны шьхазаргь ҟалап зҳәозгьы ыҟан.
– Убарҭгьы иашоуп.
– Абарҭқәа рнаҩсан, Ҳаны(жә) жәытәла Адгьыл иахьӡуп рҳәо саҳахьан. Ҳанцәы – Адгьыл ҟазҵаз, изшаз, изцәыз ҳәа усгьы ицәажәоит. «Уаанкыл, иузысцәып!..» ҳәа гәынамӡаран изырҳәои ацәажәараан?..

– Убригь сақәшаҳаҭуп.
– Нас ус акәзар, узҵаара аҭак ҟаҵоума?! Мамзар, сааургәаар, ацҵара саҟәыҵӡом!..
– Иҟаҵоуп ҳәа исҧхьаӡоит, – иҳәеит Џьгәаҭ, иагьнациҵеит:

– Анцәа Дуӡӡахәара имаӡақәа зегьы макьана еиҟарауаа ауаа ироуҳәар ҟалоума, – ҳәа, дагьааҧышәырччеит. – Иазхаз.

Аҩбатәи азҵаара ииҭон Гыц Қәаҵәара.
– Ажәытәуаа шьоукы изларҳәоз ала, анкьаӡа зны убас еиҧш ауаа адунеи иқәын, ахаҵа дыҧҳәысхо, аҧҳәыс дхаҵахо, убас рҽырҧсахуа. Ус кыр уаҳахьоума, Чагә? – дҵааит Қәаҵәара.
– Ус рҳәон, ииашоуп. Ӡак иааиуаз, рак иеиҳамыз, ҵла жыцәк иаҟараз ауаа анықәызгьы ыҟан ари адунеи, рҳәон. Уимкәа, ашәыра, аџьыба зманы ииуаз ауаагьы зны
иқәлахьеит ҳәа усгьы саҳахьеит.



*Ахаззеи, Ахаёёеи – Хъыл8ые7ъ(а9.


172

– Тәыҩак зхагәҭа иқәгылаз ауаагьы ажәытәан зны Мрагыларахь, Аазҟа инхон рҳәон, – налеиҵеит Аҩӡы Луман Аацытәи.

– Аҵыхә паҟьа змаз ауаагьы зны иқәын рҳәон, – нациҵеит Ҕәыблыи Ҭамшьыгә Лыхнытәигьы.

– Изхысҳәааз уиоуп, Чагә, – иҳәеит Қәаҵәара, – убарҭ са сызҿыз ауаа анымаалазт иқәӡааит, иннажьызгьы ҟалеит, аха урҭ ус аҽеиҭакра иаҟәнахит. Уажә омашәа уаҩы ибар-гьы, убасҟан аӡҟы дызмаз аҧҳәыс дхаҵахан дҟаларгьы ал-шон, избанзар, ахшаа данлоулак акәын лҽанеиҭалкуаз. Уи, уа утәала, ишҧалыхьӡыз, ишҧалышьҭаз, «уара» ҳәа акәу, «бара» ҳәа акәу? Аӡҟы дызҵаз ан «уара» ҳәа лоуҳәар акәхон. Издыруада Анцәа изы, иахьа «уара» ҳәа иаҳҳәо убри аамҭа хара аҟнытә иаауазар? Уи саргьы агәра згацәом, аха иалуды-раауазеи?..

– Агәра ахьумгацәо иашоуп, Қәаҵәара, – иҳәеит Чагә. – Ус еиҧш иҟаз ауаа рыӡбахә рҳәон, ииашоуп, аха рҽанеиҭаркуаз иарбан аамҭо – ахшара данроулакь иаразнак акәзу, аӡҟы агәыҳәҧы даҵыҵаанӡа ҳәа акәзу цқьа еилкаам, мбатәа ахыҵуеит, ирхашҭхьеит. Убри адагьы Анцәа Ҳадгьыл зшаз иоуп, зегь зшаз иоуп, убарҭ узҿугьы убрахь иналаҵан. Уи дызусҭоу маӡоуп, аха аҧсшәа иагәылаҵәахны иҟаҵоуп, ацәыргарагьы аамҭак азҧҵәоуп… Абасоуп, Қәаҵәара, даара ажәытәра иалахало ауп узҵаара аҭак шыҟасҵоу, уара уақәшаҳаҭзар, – иаахиркәшеит Чагә.

– Сақәшаҳаҭуп, – иҳәеит Қәаҵәарагьы, иагьнациҵеит:

– Ашәы-ҧсуалагьы, абазалагьы аӡҟы анцәа ихьӡуп, аха еихырҩашьалатәым, – ҳәа.

Ахҧатәи азҵаара Ҧлыи Бырдыҕә итәын.

– Чагә, сара абри аҩыза азҵаара сымоуп, – иҳәан, дналагеит уи. – Ажәытәуаа ус рҳәон, ауаҩы есқьынагь деиҭаҵуеит, деиҭаҵцыҧхьаӡа ихәышҭаара ду дазааигәахоит, аха уанӡа дзынаӡом ҳәа. Днаӡаны дҟаларгьы, дыҽҳәаианы дмыцәароуп, мамзар дҭахоит ҳәа. Ари аказы иҳәоуп, ак аанамгаӡо иҟаӡам. Акыр сазхәыцхьеит сара абри. Уара утәала изыхҳәаауазеишь?


173

– Дырҩегьых «аҳәаанырцәтәи» азҵаароу?!

– Мап, ари зҵаара «кәымпылуп!».. Зегь уахь ҳаҵанакуеит…

– «Ахы кәымпыл», «аҵәа кәымпыл», «ахаҳә кәымпыл» уҳәа акәымпылқәа рацәоуп, аха «азҵаара кәымпыл» ҳәа смаҳацт, – иҳәеит Чагә дҧышәырччан.

– Абри аҭак аныҟоуҵалак, «изыкәымпылугьы» уҳәароуп.

– Уара, Бырдыҕә, издыруада ари узҵаара зынӡа «икәымпылымзар», маҷк аҟара еидырҟьаҟьалашәа иҟазар?!.

– дҵааит Чагә ирхәмарны.

– Мап, ампыл еиҧш «икәымпылуп»!.. – иҳәеит егьигьы.

– Ампыл еиҧшҵәҟьоу?!

– Ампыл закәыхи, иҵегь, аиҳагьы икәымпылуп! Зегь аркәымпылуеит, иамҵанаркәымпылуеит, убас иҟоуп!

– Уара, ампыл аиҳа икәымпылу ҳа ҳахь акгьы ыҟаӡамеи, шәахь ус крыҟоума?!.

– Шәа шәышҟа ишҧаҟам, «Кьараз» Кәыдры ианнеи, аӡәы устәи дхықәтәалан аразина мпыл, аҧсышәала иуҳәозар, апач мпыл имҵаҵан ацәра даҿын, дагьаҟәымҵит… Иумаҳаӡеи?..

– Ицәуазу ишьалашьынуазу?!.

– Ицәуан, арҭ инеиз рыгәхьаагьы имкит, дагьырҧымлеит… Уи уара иузымдырӡози, мшәан?

– Аҧхаҳә ахьишьуазҭгьы?! Импыҵҵәраан имцарцаз?..

– иҳәеит Маҳҭгьы дҧышәырччо.

– Ицәуан. Лакәаба аланарҧшыга-бинокл дкылҧшны игәеиҭон. Аҧхаҳә иван, нас иахьишьуазу, ихьишьуазу, изхь-ишьуаз уи сеидро…

– Изиҭахыз, уара, иуеиҧсхь сҳәап, арҭ инеиз рыгәхьаа мкыкәа, ампыл цәуа егьиуа?!. – иҳәеит Чагә.

– Еиҕьны иркәымпылуан… Убас ҟазҵақәо рымпылқәа ҳазрымхыр, акахьы ҳкылсыр ҟалап…

– Уи, са дызбар илымҳа аҭаҩра бзиастәып, импылгьы ихы ашыгә иаахап, иаргьы, апач еиҧш деиҵырхуа усырбап,* убриоуп иқәнагоу!.. – иҳәеит Чагәгьы даазҧышәырччан,

*Апач(а) иеиҧш деиҵырхит, деиҵихит ҳәа усгьы рҳәон.


174

нас инациҵеит: – Егьи, уара узҿу аҳәамҭа, абжьуаа рҟынгьы ирдыруеит. Сара сахьахәаҧшуала, уи зызҳәо Амроуп – зегьгьы ҳхәышҭаара ду ауп. Еснагь иҟоу ҳәа акгьы ыҟаӡам, изларҳәоз ала, ажәытәан Амра иаҳа иҕьын. Хәыҷы-хәыҷла аихсыҕьра, аҧсыҽхара, атәара иаҿуп, иуҳәар ҟалом, иҵасым, акәымзар. Ус анакәха, ауаҩы хакы, дунеик анылҳәалак, уи аҟынтә даҽа хакы дунеик ашҟа деиҭаҵуа Амра азааигәахара даҿуп. Аҵыхәтәантәи адунеи аҟны даннеилак, Амра зынӡа еихәлакьиаанӡа, даҽа хәышҭаара дук – даҽа Мракы ашҟа дзиасуазар диасроуп, мамзар дҭахеит… «Даннеилакь, дыҽҳәаианы дмыцәааит» зыхьӡугьы убриоуп. Узҵаара зыкәымпылугьы Амра иазкуп, Амрагьы кәымпылуп, убриоуп. Уақәшаҳаҭума?!

– Сақәшаҳаҭымхар сабацои, – иҳәеит Бырдыҕәгьы дааҧышәырччан, иагьнациҵеит: – Уажәы абри анаҳҳәа, уахык сабду Еҵәаџьаа сырбо, абнантә ҳааит ҳәа рҳәон ажәытә ҳабдуцәа ҳәа ииҳәаз схашҭӡом. Оҩгьы иоумҳәан, еилызкаауа ҳәа аӡәгьы дыҟам, иухыччоит, амала мышкы-зны уҧылҵ рҧыск дҟалар, иаҳәа, сара сабдугьы убас сеиҳәеит, иҳәеит.

– Аҧылҵ ҳәа узҿу амаҭа иами? – дҵааит уажә Чагә.

– Ааи. Аҧылҵ рҧыс, аҧылҵ ҧҳа – абас иртәан жәытәан… Ахылҵ, аҧылҵ, умбои ишыҟоу… Нас сабду ус иҳәеит, ажәытәан Еҵәаџьаа зхакыз аҿа зныз аҧсуа-база, аҧсуа-ашәы бираҟгьы ыҟан, иҟаҧшьын ҳәа рҳәон ҳәа, – аҭак ныҟеиҵеит Бырдыҕә.

– Сабдугьы убас сеиҳәахьан, санмаҷыз, Еҵәаџьаа даҽа жәытә хьӡыкгьы рыман, иӡхьеит ҳәа… Абираҟ ҳәа узҿу, аҭарчеи аҧшь ахҿа ахы еиҧшшәа «иҿыҧсан» ҳәа усгьы саҳахьеит ҳәа убригьы иҳәон. Еҵәаџьаа зныз аҧсҳа иаса кәылӡ акәын ҳәа ус зҳәозгьы ыҟан, – иҳәеит Чагәгьы.

– Усгьы рҳәон, иашоуп. Џьгәаҭ зыӡбахә иауҳәаз абираҟ ҟаҧшь еиҧшыз аҧсуа-абаза, аҧсуа-ашәы иатәыз ҽакгьы ыҟан рҳәон. Уи аҭарчеи аазыхәхәа-аазыкәымпылны, акәты кәтаҕь абжа еиҧшны аҿа Ахаззеи ахакны ианын. Уи акы иамаанан, акы иадырган, аха изызҳәаз закәыҵәҟьоу аиаша сеидро – ма Амшын Еиқәа мрагыларахьтәи абыз артәашьа акәын, ма


175

Ҳадгьыл абжоуп, мах идаҽакуп ҳәа усгьы ацырҵон. Ианҵаз аҿа Ахаззеи баша иахакымзар акәхарын, «абриоуп» ҳәа акәу, иақәкны ак днарбон, – назгәеиҭеит Бырдыҕә. Уи иарҧысраан Шьам акәу Мысраҳ акәу дцан даахьан.

– Ахаззеи ахы ануп ҳәа баша ирҳәозма, ҳара уа ҳназгауазеи акәымзар, изыхҟьах уазҳәода, аха «ҳабникхьеит»...
Убрахьгьы анеира аамҭак амазар сгәахәуеит… – нациҵеит Чагәгьы, иагьынаҧишьит: – Еҵәаџь, Еҵәаџьа ма Еҵәаџьеи, Еҵәаџьын ҳәа абасгьы ыҟан. Уи Еҵәаџьаа ракәӡамызт, ҭаҷкәымк иаҟараны иубон, насгьы Ҳадгьыл аҟынтә акәмызт иахьубоз, Ахаззеи уқәгылазар акәын ҳәа абас иҳәон Ҷлоу инхоз ажәабжьҳәаҩ Абыҭәба Ҷул. Уи аеҵәақәа – аҕақәа, ахақәа рыхьӡқәа даара издыруаз иакәын. Аеҵәа гәаҩагьы ыҟан ҳәа усгьы иҳәон*.

– Аеҵәа гәаҩагьы ыҟан, ахахьала иҭалан иҭанхон, иаҕранхон, хыхь узықәынхомызт ҳәа усгьы рымҳәозиз.

– Ажәытәуаа ирҳәоз уҳәар: ҩ-Мзак ыҟан, Адуи Ахәыҷи ҳәа рҳәон, Амрагьы зны ҩбаны ианеимҿаҧаз ыҟан ҳәа ус-гьы ацырҵон… – иҳәан, даацәажәеит аӡбаҩ Маҳҭгьы, нас Бырдыҕә ихы наиқәикын: – Уажәшьҭа егьи азҵаарахь ҳаиасуама, уахь ҳхы ҳархар шҧоубои? – ҳәа днаиазҵааит.

– ҳаиасуеит! Ибзиоуп! – иҳәеит Бырдыҕә.

Уажәы Жьи Абзагә иакәын аҧшьбатәи азҵаара ҟазҵоз.

– Сара сызҵаара «ҳаракуп», – иҳәеит Абзагә дааҧышәырччан. – Уажәраанӡа шәызлацәажәоз иара Амра ахаҭа ахьӡ иҳанаҳәоузеи? Абригь аҵанакуам умҳәан, Амра бзиа иумбои, уажәраанӡагьы шәалацәажәон.

– Амра бзиа изымбода, ариаҟара ас ануҳәах, ҳҩыџьагьы ҳҷыҷны ҳақәнаҵозаргь сахцәажәоит, – иҳәеит Чагәгьы, иагьааибарччеит. – Аҧсуааи абазақәеи Амра, Мара, Мар… ҳәа абас иашьҭоуп, ари уажә иубама, Абзагә. Иҵегь жәытәан Ра, Реи, Ры ҳәа усгьы ыҟан рҳәон. Дырҩегьых иҵегь наҟ жәытәӡан Ҕҕа, Ҕҕы, Ҕҕеи ҳәа иртәан. Аха абарҭ ҩба-

*Иахыҧраан ицоз амҩаныза излагәанаҭаз ала, Сатурн убас игәаҩазаап.

Уи иадҳәалоу аҳәамҭақәа даҽа ҩбагьы ыҟоуп...


176

ҩбала иҟаз ашьҭыбжьқәа кьаҿхо, акахьы ииасуа ианалага, иҧшӡамхаз ҟалеит, убри аҟынтә р ашҟа ииаргеит. Ҕьы, Ҕьа, Ҕьеи, Ҕьеҩ ҳәа усгьы ыҟан, урҭ ус инхеит, иахьа рацәак рхы иадырхәом, аха. Арҭ еиқәысыҧхьаӡаз ажәытә хьыӡқәа илашо, ицоу, ишу, иҕьеҩу, узбылуа уҳәа убас ала ицәажәоит, уи уара иуздыруам ҳәа акәым, аха. «Ажәла» ҳәа ус узырбогьы ыҟоуп

– ҕьа, аҕьа аҟынтә, ииашангьы зегь зхылҿиаауа, изхылҵуа иара Амра ами. Ра ҳәа ирҳәогьы абрантә ауп ахы шакуа. Абасоуп, иахуҳәаауеи, Абзагә?

– Ибзиоуп, аха иҵегь уахцәажәар сҭахын, умбои, Амра дуӡӡа анакәха.
– Ажәытәан Амра иҵегь аҧсуа-ашәы хьыӡқәа аман: Шьашә-Ра-ҳа, Шьашә-Ра-ҕәа, Шьашә Ду, Шьашә-Ра-гьгьа; Азз-Ра-ҳа, Азз-Ра-ҕьы уҳәа убас иҵегь. Аҵыхәтә шьҭыбжьқәа амаӡашәаррахь иартәахьоугьы ыҟоуп.

Ус акәзар, хар умам, аха шьҭа сызҵаара «заҳараку» атәы ҳазцәырга!
– Цқьа уазхәыци даба, Абзагә, узҵаара «ҳаракыҵәҟьоумашь?» Уамжьозааит!..
– Мамоу, иҳаракуп!

– Уа хәыҷык агха ухьит, Абзагә, шьыжьи хәылбыҽхеи Амра ҳаракны икыдума, узҵаара «злаҳаракхои?» Шьыбжьон акәзар ҟалап уи суҭарц ануӡбыз, Амра ухы ианықәшуаз сҳәаргьы, уажә шьыбжь абаҟоу, мамзаргьы цас иуҳәеит, сақәшаҳаҭхар, салаублырц, – иҳәеит Чагә дааҧышәырччан.
– А-ат, аҧсра умоундаз, ишҧоудыри, убри умҳәар далазыблып сымҳәази!.. – ҿааиҭит Абзагәгьы дыччо, итәазгьы ааибарччеит.

Абри ашьҭахь ахәбатәи азҵаарахь ииасит, уи изҭоз Кәарцхьхьеи Дажь иакәын.
– Гагра ахьӡ азы ҳган ашҟа згәаанагарақәа еиқәымшәо ыҟоуп. Абри ахьӡ иҳанаҳәо ҳәа иудыруеи? – дҵааит Дажь.

– Уи га-гра, га-гры ала уахәаҧшуазар, амшын аҧаҩ, аҿықә аҧаҩ, ҽакала иуҳәозар, ацәыҵагәаҩара, аӡы ахьҭало аҧаҩ ҳәа ицәажәоит, ҩҵакык амоуп.


177

– Га-мга, га-мгы амшын амгәа ҳәа шҳанаҳәоу еиҧш, жәытә ашәы-ҧсуала мга – амгәоуп.

– Усоуп. Амшын аҧаҩ маҷк Гагра иҩацәхыкны иамоуп, убри анаҩс даҽа ҧаҩкгьы ыҟоуп. Убарҭ, аҿықә ҵаҟала адгьыл иҵданы, аӡгьы ҭаҵәо, анышьқәа ҭаныҟәартә еиҧш, еимадазар ҟаларын ажәытәан. Иахьа зынӡа аӡы ахыҵәарц егьагым амшын иахьацлаз иахҟьаны. Изларҳәоз ала, убра аҭаларҭа, аҭыҵырҭагьы, амца зхәылҟьоз агәылшьапқәа ирыхьчон, рҽыҵәахны иахаҩон, абылгьгьа дуқәагьы аман. Жәытә ҧсуа-ашәыла агра зыхьӡу ҭагәаҩароуп, аҧаҩ адагьы ҳаҧҵас, амала омак иҭбаамкәа, ихәхәаны, такәы иҭагалан иҟазароуп. Гагра иаан инхаз апринц Олденбургски, аҵара ду змаз ауаҩ излеиҳәоз ала, убри аҭыҧ ажәытәан аибашьраан рхы иадырхәозар ҟаларын… Уа џьара-џьара убас еиҧш иҟоуп анышьқәа рхала иузныжьӡом, иара ашхәа акәзаргьы, иааган аҧаҩ, агра ихәыҵанагалар ҟалоит, убас иссеиуеит амшын; иҟоуп иахьеикәнаршо, иахьеикәанарҵәиуагьы. Аха уи иара Гагра аҟныҵәҟьа акәӡам, уаҟагьы агәҽанызаара цәгьаӡам, аха, ишысҳәахьоу еиҧш, маҷӡак иҩацәхыкны ауп. Амшын аҟны еснагь агәҽанызаара аҭахуп, аиҳарак уахынла

– иагьаџьара иаҳзымдыруа иагьа амоуп, иагьа ҭоуп…

– Гагра аҿықә ҭахәалоуп, игруп, аӡгьы еихыкәшоит, еикәнаршоит, убригь «гыруеит» ауп, Гагра ахьӡ абас ала иртәазаргьы ауеит. Аӡыблара ҳәа ицәажәошәагьы унарбоит.

– Гаг-ра ала ҳахәаҧшуазар?

– Ус ала ҳахәаҧшуазар, гаг аҧсуа-ашәыла хҵакык амоуп: ажәҩа ма ажәҩахыр, амшын ацәқәырҧ ду, аблыгаг. Ари аҵыхәтәантәи, жәытәла, агаҿагьы иҭашәарыцо гәылшьап жәлоуп, аиҳарак уахынла… Ҭагалан анҵәамҭаз, аӡын, ааҧын алагамҭаз Гагра амшын ҕәҕәала аисра адыруеит, даҽак ала иуҳәозар, игагуеит – жәҩала икшоит, жәҩала аҟәара иасуеит. Убри аҟнытә Гагра – амшынеисырҭа ҳәа ус ала ицәажәаргьы ҟалоит. Уатәык исеиҳәон, амшын анеисуаз зны ацәқәырҧ агәақьҳәа аҿықә ианас, ааигәа сахьгылаз саацәшәартә иарҵысит ҳәа. Уатәи ашьхақәа ӡы рымаӡам, ирыҕрало-ирыҕрысуа иалагахьеит, кьырҳақәоуп азы, амшыни дареи


178

усала еимадазаргьы ауеит. Иара Гагра иахьабалакгьы, џьара заҵәык ада, ӡы замамгьы убриоуп. Гагра аҩхааҿы, аҧсҭаҿы, ҩада-мраҭашәара иамоу жәҩаҩкәара алаҳамҵозар. Аха иара убригьы ашоурақәа раан иҭабоит… Амшын иҭало изы Гагра аҿықә иацәыхарани иҵаулани аӡсара аҭахымзаргьы, ара амшын аӡы иаҳагьы икеикеиуа ицқьоуп, избанзар ааигәа-сигәа, қәоунашьҭахьгьы, изырхәашьуа ҳәа иалало ӡқәа ыҟам… Уажәраанӡа сызҿыз акәара ахьӡ аҵакқәа акымкәа-ҩбамкәа иамоуп, амшын иахьалалогьы аҩ иҵалоит. Жәы аҩ акәара аҟнытә акәзар ҟалап ахьӡ ахьынтәаауа, жәытәӡатәиуп, иаҳа ииашазаргь ҟалап ҳәагьы исҧхьаӡоит. Жәы, Жәытәа ажәытәӡан ара иқәыз аӡы-мшын ахьӡ ами. Убри Жәы аҩ иахылҿиаауазаргьы ҟалап Гагра ахьӡгьы, даҽакала уахәаҧшуазар.

– Убра акы суазҵаашан, Чагә? – иҳәеит Дажь.

– Ыы?

– Пиҵунда, Алаҳаӡы аган ахь ала убраҟагь Гагра еиҧш

амшын ҕәҕәала	аисра адыруеит, ицәқәырҧоит – игагуеит

– жәҩала, жәҩахырла икшоит, аҿықә ирҕәҕәаны иасуеит. Урҭ аҩҭыҧкгьы еиҧшуп, рацәакгьы рыбжьам, еизааигәоуп, убраҟагьы Гагра ҳәа захьӡрымҵеи? Ана ианахьӡырҵоз? – дҵааит Дажь.

– Саргьы акы суазҵаашан, Дажь? – иҳәеит Чагәгьы.

– Иззакәи?

– Иаҳҳәап, ҩыџьа аҧацәа умазар, арҭ еиҧшуп, арҧарцәоуп ҳәа аҩыџьагь хьӡык еицруҭозма?

– Ус убахьоума?!

– Нас ана Гагра ахьӡырҵеит, авараҿгьы ус хьӡыс иарҭозма? Алаҳаӡы – алаҳаӡ, алҳаӡы ыҟоуп, ажрақәа алдан, иалҳан аӡы зго, еизызго, изҳауа. Алаҳаӡы, Алҳаӡы захьӡырҵазгьы убриоуп. Иара Пиҵундагьы аӡықәлара, аӡықәтәара адыруеит, аиҳарак аӡыни ааҧыни. Жәытәан Пытыусса, Пытунҭа, Пытунда захьӡызгьы убри акәын. Ппатыжәагьы ыҟан, – иҳәеит Чагә. – Егьыс, даҽа усуп, Гагра уаҳа ҽа ҵакык амазар ҳәа азхәыцра. Уи аган ахь ала уара уиашоуп, саргьы сиашоуп ҳәоуп ишыздыруа.


179

– Са стәала макьаназ ибзиан уааиуеит, – иҳәеит Дажьгьы. Нас: – Чагә ара зегь ҳаиқәпапан даҵахаргьы сҭахцәам, иаргьы ус илоушьҭуа иакәымзаргьы. Ҳара ҳаисоит, аха иара дсасуп,
– нареиҳәеит.

– Уи аҵыхәтәан иаабап, – аахиҳәааит Маҳҭгьы. Нас Чагә ишҟа: – Крацуҵома?! – иҳәан, днаиазҵааит.
– Ааи, – иҳәеит Чагә, иажәагьы инациҵеит: – Иара убри Пиҵундантәи ма Алаҳаӡынтәи иахьазыманшәало уҩықәгылан ашьхарахь уҧшыр, Мамӡышьха ахы атыҟәра ккаӡа иубоит, иара азыҩада мраҭашәарахь ала ажәҩагьы, аҧелуан ижәҩахыр еиҧш, иџаџаӡа, ихәхәаӡа, маҷк иаазхьыҧсааны, 15-ҟа километр раҟара аҽроуны Гагра инаӡаны Жәаҩакәара, Жәҩаҩакәара аҧсҭа, Гагра аҧсҭа, аҟны иахьылбаагоу унарбоит. Ари Жәҩаду ауп, ҽакала иуҳәозар

– Гагра… Ара уажә иамоукыргьы ҟалоит, ажәҩа акаҵәара амоуп, ижәҩаӡам ҳәа. Аха уи акаҵәара ҩадала хыҵырҭа амаӡам, мцы-каҵәароуп. Уара ишуҭаху иҧхьаӡа, сара уи Мамӡышьха ажәҩа акәны сахәаҧшуеит… Насгьы убас ақәсҵоит, Пиҵундантәи ишунарбо, ишубо еиҧш, мшынла иныҟәоз, мшынла иаваныҟәоз ажәытә аҧсуа-базақәа, аҧсуа-ашәқәа роуп убас избоз, уи ахьӡгьы азҭаз ҳәа.

– Гаг зыхьӡу жәҩоуп?!

– Ааи, усоуп. Уи атәы сҳәахьеит. Аидара гага, гаг – ажәҩа… умбои ишыртәоу. Ари – Аҧсны мшынҿықә иаҧу ахәқәа, аҟәқәа зегь реиҳа иҳаракуп, жәытәла иуҳәозар – ираҳауп, Гаграгьы, ганкахь ала уахәаҧшыр, иара акәзароуп.
– Кәыдырҭагьы иҟами Жәҩаду, Пеихә ҳәа ашьхақәа, ашьхахьыӡқәа?
– Иҟамкәа!

– Жәҩахыргьы Гагра ҳәа ицәажәоушәа збоит.

– Жәҩахыр – гагхыр ауп. Жәҩаҩа, жәҩаҩы – гагҕыр ауп; ҩа, ҩы, ҕыр, ҟыр!.. – ӡы змам, ӡы нызымкыло аҭыҧ ҳәа усгьы ицәажәоит. Гаграгьы ӡыржәтә амаӡам, џьара заҵәык ада… Жәҩаҩакәара ахьӡгьы, ганк ахь ала, абриоуп иаҳнарбо, уи иахаршалан, даҽа хыхьӡыкгьы амоуп, аха.


180

– «Азанҭҳа» аҟны ҳ шыбжьшәаз еиҧш, гагҕыр аҟынгьы ҕ маӡашәарахеит.
– Ас ала ус ауп. Егьыс ала, даҽакала гаг, гыг – блыжәлоуп, блыгагуп, гәылшьапжәлоуп. «Гагра» убарҭ рӡы, рӡыжәырҭа, иахьамоу аҭыҧ ҳәа усгьы цәырнагоит. Ажәытәан гаг рҳәомызт, ахьӡ ршьон, «ажәҩа» ҳәа иашьҭан...
– Ажәҩа дагеит рҳәон ак ҟаларгьы. Саргьы ирҳәоны исаҳахьеит, уиашоуп. Абри адагьы иара Гагра даҽа кәара хәыҷык, ӡыҷҷак алсуеит, уигьы аҧхын иҭабо егьиуа. Ҧсҵәыр акәу акалагьы иашьҭоуп, аҵәры жәытәла ихәыҷуп ҳәоуп иаҳәо, ажәҵәры шырҳәо аиҧш... Гаграгьы ахьӡуп. Ажәҩа, Гаг аҟнытә зыҧсы зманы иаауа иарак ауп. Абри иахылҿиаазаргь ҟалоит Гагра ахьӡ. Узқәымгәыҕуа аҳәак иҟәнуп рымҳәои…

– Уара, Чагә, еиҭа акы суазҵаашан, – иҳәеит Дажь.

– Ыы?

– Гагра ахьӡ иаҳәоузеи ҳәа хар змам аӡә дуазҵаар, абыржә иаауҳәаз зегь иоуҳәома? Иуркьаҿуоу? Иркьаҿны акәӡами ишаҭаху, абри абриоуп ҳәа?..

– 30 мааҭ ықәиҵозар, еиҳаны иацҵангьы иасҳәоит, иҭахызар исыркьаҿуеит.
– Уи шҧа? Иацуҵо арбану?

– Жәытәла га-ггра – га-гга... ҳәа абасгьы ыҟан ҳәа унарбоит, умаашьакәа унеин ага аҟәара унахәаҧшыр. Уи иҧҽҽу, жәытәла
– иггоу, ахаҳәқәагьы ирыхьӡуп, еиҟәыршәшәоу, еиҟәырҧҧоу. Уа аҟәара, егьырҭ рылымкаа, убас иҟан, иахьагьы ашьҭа-мҭақәа убоит, амшын иарҩызхьеит, иаркәымпылхьеит, аха.
Егьыс, агра ҳаҧыжәлоуп, га-гра – ага аҳаҧы ахьамоу аҧаҩ ауп. Еилукаама? – иҳәеит Чагә дҧышәырччо.
– Уаҳа кры ацуҵома, уа унгыло?

– Саангылаӡом, цасҳәангьы! – иҳәеит Чагә, иагьаарччеит. Нас иагьнациҵеит: – Исцәоухазаргьы, узҵаара аҭак сзыҟаҵан убама? – дҵааит аҵыхәтәан.

– Хар умаӡам! – иҳәеит Дажьгьы, – Гагрыҳәҭгьы ыҟан.

– Ҩба рылагьы иртәан. Уи адагьы убра ахыкәшарҭа ажәытә мҩахәасҭагь амоуп, жәҩахыр ахьылбааго аҧсҭаҿы,


181

хаҳәраны, аарла ианубаалоит, мрагыларахь ала уаваҧшыр, «Гагры» убригь иахылҿиаауазар ҟалоит…

– Маҳҭы, Чагә ишҟа уаҳа зҵаара сымам, шьҭа шәара иацышәҵа! – иҳәеит Дажь.

– Ибзиоуп, афбатәи азҵаараз Ладареи Ҟансоу ҳаизыӡырҩып! – иҳәеит Маҳҭгьы.

– Чагә, Гагра Аҧсны мшынҿықә ашьхара ахәқәа зегь реиҳа иҳаракуп умҳәеи? – дҵааит Ҟансоу.

– Усоуп.

– Бзыҧ аҩхаа, аҧсҭа астәи аҭаларҭаҿ иамоу ашьхақәа иаҳа илаҟәу еиҳараку?

– Урҭ амшын жәабаҟа километра иацәыхароуп, мшынҿықәтәиқәа ракәӡам. Са ишысҳәаз амшын иаҧну ҳәоуп.

– Нас, урҭ ус ибзиан иудыруазар, рыхьӡқәа ҳаҳәа!

– Ара уажәы ҩзҵаарак цәыругеит: Бзыҧ аҧсҭа аҭаларҭа арҕьарахь иамоу ашьха ахьӡ – акы, армарахь иамоу ахьӡ – ҩба. Ҳара аиқәшаҳаҭра ҳнапы злаҵааҩыз ала – иагьаарччеит

– аӡәы ҩзҵаарак рыҭара азин имаӡам, ус ҟазҵо ибжьы имырхуеит, – еиҭаарччеит. – Урҭ рыхьӡқәа анысҳәалакь, «рыжәлақәагь» уҭаххозар акәхап.

– Сара зҵааракоуп иусҭаз, аха ашәақь еиҧш еимҿаҧоуп, убригьы акоуп, аха еимҿаҧоуп, – иҳәеит Ҟансоугьы дааҧышәырччан. – Бзыҧ аҧсҭа, аиҩхаа астәи аҭаларҭа акоуп иҟоу, аха нырцә-аарцә ҩшьхакы амоуп, умбои изыхҟьа, сара егьсхарам, – изаҳазгьы аарччеит.

– Уара, Ҟансоу, ари ас, бзыҧаа дуқәа, Гәдоуҭатәи алафҳәаҩцәа ҿыцны иазышәыӡбыма? Сара ҳаҭыр, пату шәықәсҵоит, арахь шәара ақәҵа згар ҳәа шәшәаны, ашәақь еимҿаҧа сықәкны сшәыршәоит, ашәақь еимҿаҧ хҵәаха! – иҳәеит Чагә, иагьаарччеит. – Мамоу, егьырҭ аласкуам, уара уоуп изхаро, ираҧшьызгаз.

– Аҧсны аҧсуаа ашәақь еимҿаҧақәа хҵәаны иҧхасҭартәӡом, ус рыздырӡом, аиҳарак гәдоуҭаа, – Чаҵә «дааириашеит» Ҟансоугьы аччаҧшь ааиҿықәххын, иагьнациҵеит: – Ииашаҵәҟьаны, Чагә, иусҭаз азҵаара


182

уадаҩуп. Избан уҳәар, ҳцәажәаҩцәа дуқәа, ҳҭоурыхҳәаҩцәа ргәаанагарақәа цқьа еиқәшәом, шьоукы Мамӡышьха рҳәеит, шьоукы Мамзышьха рҳәеит, – шьоукы егьи азы Мзахала рҳәеит, егьырҭ Мсахала рҳәеит. Еимаркуеит, еимҵаркуеит, аха аиаша рзыҧшаауам.

– Урҭгьы иашоуп, егьырҭгьы иашоуп! – иҳәеит Чагә.

– Уи зла?! Ишҧа?

– Мамӡышьха – аӡы змам ҳәа ицәажәоит, уи ажәҩагьы жәҩаҩа ауп, ӡы амаӡам. Егьи, Мамзышьха – Маамзышьха анакәызгьы ыҟан, маа ду – амаа, ажәҩа ҳәагьы ицәажәон, иҳараку ҳәагьы. Амаамзы, амаамыз ҳәа амзаҵла жәлагь ыҟан, аққамыз ҳәа шыҟаз еиҧш, ҩбаны еимҿаҧахон, ак духон, инааны ицон, егьи – хыхь, ҵәҩанҵәы иахагылон, иаҳа ихәыҷхон, иларҟәны иамтәыруан. Амтәыр амҳацә(цә) ахьӡын, ҳ аныбжьшәа нас (а)мамыз, (а)мамзы ҵла ҳәа иҟалеит, мамзышьха ҳәагьы иартәеит... Ари ашьха ахьӡқәа аҩбагьы абасоуп ишыҟо... иашоуп зысҳәазгьы убриоуп. Иара иҵегь рыла ицәажәаргьы алшоит, аха аригь азхап. Амала, ажәытәан ашьхақәа рыхьӡ аныршоз, иандыртәоз азы амоу

– иамаму адырбон, ус иаҳа иманшәалоуп, аӡы аманы нас иахьамӡаақәазгьы ҟалеит, аха. Уажәы Мамӡышьха иаҳәоу закәу здыруа, ӡыржәтә шьҭымхкәа даҿалаӡом, дхалаӡом. Абри аган ахь ала уи ахьӡ иаҳа ииашоуп, хәарҭа алоуп. Насгьы аҧсуа-шәыла, саӡ-ҧсуала мзы, мызы – аду, аҳарак ауп. Иара Бзыҧи Жәҩакәареи – ари акәара хәыҷы ахьӡ ус иркьаҿынгьы ирҳәоит – рыбжьара 15-20 километр инеиҳангьы наҟ ӡыржәтә амаӡам, ҕырроуп – ари ажәа ҩҵакык амоуп, исҳәахьеит.

– Уи бзиоуп, Мамӡышьха атәы удырит, аха егьи ашьха ахьӡаз иҳауҳәои? Иара ҩбангьы иамоуп, еиҳазаргь ҟалап.

– Ари исуҭоу узҵаара рацәак исгәаҧхом, – иҳәеит Чагә.

– Избан?! – иааџьеишьеимт Ҟансоу.

– Мамӡышьха шьхоуп, егьи ҿаҟьоуп. Уара шьхоуп уҳәеит, сужьарц иуҳәеит!.. – изаҳазгьы ааибарччеит.
– Исыҵимхи уара!.. – иҳәеит Ҟансоугьы дҧышәырччо.

– Ҿаҟьароуп, аха ашьха иатәуп, – нациҵеит нас.


183

– Уи мрагыларахьтә иаауа Ҳабыз ақә иатәуп, аҳәҭа ду ауп, ҽакала иуҳәозар, алаҳәҭоуп; Мамӡышьха аасҭагьы иҳаракуп, марда цәгьоуп, хоуп, ҕоуп. Аҳашҳәаҧсалара лаҳәаны иамоуп, ахьӡқәагьы акым-ҩбам, рызегь ҩба-ҩбала еивартәаны, ани ушәақь еиҧш еимҿаҧаны, насгьы урҭ ахьыӡқәа еиҳаб-еиҵбыла ҳәа иҟоуп. Ажәытәан рынҵәамҭаҿ ҕь ма ҕьа, ҳә ма ҳәа рыман, аха нас рацәак иҧшӡарымтәуашәа анаба, имаӡашәархеит. Уи алаҳәҭа убарҭ ажәытә хьыӡқәа роуп абарҭ: Мсахала – Мсы аха ла(ҳәа), аха ла(ҕь)(а), ма Мсы аха ла(ҳә)(ҭа), аха лаҳәы

– усгьы ауеит; Мсахыла – Мсы ахылаҕь(а)(ра) акәын… Убас иртәан Бзахала – Бзахыла, ҧсахала – Ҧсахыла, Мзахала
– Мзахыла, иҵегь иркьаҿны Ахала – Ахыла ҳәа усгьы рҳәон; абарҭ еиқәысҧхьаӡаз заҧхьа ҳа гылазгьы ыҟан. Мс(ы), Ҧс(ы)… Бзыҧ анкьатәи ахьӡқәа иреиуоуп, раҧхьа Ҧс, Мс ҳәа иркьаҿӡан акәын ишыҟаз ҳәа ус зҳәоз ыҟақәан ажәытәуаа. Ус акәӡами, Ҭамшьыгә, ҧаса зны уара уҟны абри анцәырырга ишырҳәозгьы? – днаҵааит Чагә.

– Усҟан иуҳәаз уажә иагужьқәазгьы ыҟоуп, – иҳәеит Ҕәыблыи Ҭамшьыгәгьы дахьтәаз. Уаҳагьы даламлакәа уа даангылт.

– Уа уиашоуп. Ҳабыз ҳәа сызҿыз иара асы анықәҵлакь ихыиқәаҵәаауп, ихыблаауп, аха ҽакала ицәажәаргь ауеит. Пиҵунда ҳәа сызҿызынтәи уҩықәгылан иара ашҟа уҧшыр, аҟә акәушәа, ҳәадоушәа ус унарбоит, аха уажьоит. Ари аушәақә иазыртәоу ашьхара ладахьтәи аган ҩызы аҵәҵәаҧшь ауп, ахықә ауп. Абри ашьха мрагылареи мраҭашәареи ҳәа аҽеиҵыхны, аҽырхәхәаны иҟоуп. Ахаҭа Бзыҧ аӡиас ҩада-мраҭашәарахь иахьцои нас иавалан иааны иахыкәшан иҵәины лада иахьцои наҟ-ааҟ ирбыжьдоуп, ҽакала иуҳәозар

– аха ауп: бжьындоуп, қәсырҭоуп… Бзахы, Бзаха ауп. Аха ахаҭагьы шьхами, жәытәла хоуп – Хабзыха, Хабзаха ҳәа усгьы иартәоит. Уи акы. Ҩба – ашаха, ашашәа ма арахәыц зҳәаз иеиҧш, ҩҵәҩанк нахьхьии аахьхьии ирыбжьудозар

– иуҳауеит, ацҳагьы ҩҿықәк, ҩҧаҩк, ҩцык – еиманадоит,

иаҳауеит, ацҳа захьӡугь убриоуп, уара иузымдыруан ҳәа акәым, аха. Изхысҳәаауа, абри ашьха Бзыҧ аӡиас убас


184

иаҳауеит, еиманадоит нахьхьии аахьхьии, мраҭашәареи мрагылареи ҳәа ассеирҭақәа – усала Ҳабзыха, Ҳабзаха ауп... Ари жәытә мҩоуп, қәсырҭоуп, ха дууп, иуадаҩзаргь, ишәарҭазаргь, икьаҿуп, уарласуеит, издыруазгьы маҷзар акәхарын, шьхамҩоуп, имаӡазаргь ҟалон, аибашьрақәа раан изламҩасуаз акәзар ауеит, ҕрала – иаҕралан, ҩнуҵҟала, маӡала ҳәа, џьара аныҟәарҭа амазаргь алшоит. Ажәытәан, аибашьрақәа раан, ҕрала иныҟәон рымҳәозиз… Абарҭ ахьӡқәа анкьа ҧлыи, ҧла ҳәа анрыцызгьы, изцызгьы ыҟан. Жәытәла ҧлыи, ҧлеи, ҧла – гәаҩа дууп, ҧсҭа-гәаҩа дууп, ҧсҭа-гәаҩа ду гыларҭазаргь ауеит, иаҕрысырҭазаргь, иҭысырҭазаргь ҟалоит… Абас иҟоуп абри ашьха, абри аха ҳәа ацырҵоит, ус цәырыргоит. Убри адагьы ҧлыи ма ҧла аҵәҵәаҧшь, ахықә хәхәа ҳарак ду акәзаргь ҟалоит, усгьы ицәажәоит. Абри адагьых Ҳабзаха мрагыларахь ахы рханы итәоушәа иҟоуп, ҧстәҵас аҿы артуп, хаҵас абыз амоуп – ҳабзыха, бзыха – аӡырҩашгьы аҿыҵуеит. Бзыҧ иалало егьиуа... Абри зеиҧшу закә ҧстәу еилызкаауа маӡа дук изаанартуеит ҳәа усгьы рымҳәозиз... Уи уажә ҳаламлап иоуцәахоит... Ари загсыжьуаз, иаҳзахьымгӡаргьы, аҽырыҩра иаҳцәалагаргьы ҟалоит, ҳәоуп… – иҳәеит Чагә. – Акәымзар, иҵегь ахьӡқәа, аҵакқәа амоуп; Хабзахара, Мзахара, Мсахара, Бзахара… ҳа, ха ҳәа раҧхьагьы зны-зынла инаргыланы; ара ра – аду ҳәа ицәажәаргьы алшоит, жәытәла уи ҕа ма ха ахьакәхогьы ҟалар ауеит…

– Уа Чагә диашоуп, иааҳарласроуп... – днақәшаҳаҭхеит Маҳҭгьы. – Узҵаараз иуеиҳәаз аҭак иахуҳәаауазеи? – днаҵааит нас.

– Ибзиоуп, усоуп! – иҳәеит Ҟансоу.

– Ус акәзар, егьи, абыжьбатәи, азҵаарахь ҳаиасуеит. Амаба Кьагәа, ҳаузыӡырҩуеит! Гәаран уа иутәуп.
– Чагә, иара убри Бзыҧ аӡиас ахьӡ иҳанаҳәоузеи? – дҵааит Кьагәа. – Раҧхьаӡа иахьӡыз руа иарбану ҳәа иудыруеи?
– Уара, Кьагәа, абри Бзыҧ ахьыӡ закәи ҳәа ушсазҵаауа

аӡәы иаҳар, уара узы иҧхашьараӡами?! – иҳәеит Чагә дҧышәырччо. – Ара увараҿ иҟоупеи!..


185

– Зашҭа уҭоу иашәа ҳәа!.. – иҳәеит Кьагәагьы. – Иузымҳәар, ақәҵа уиҭаӡом!..

– Иашҭа акәу иашхәа акоу сызҭоу?.. Мамзаргьы – иашы салоуҵоу?..

– Уҭахызар ашхәагьы уҭаз, аха иашәа ҳәа!..

– «Иашәа» акәу «ииа шәа» акәу, «ииа шәшәа» акәу исҳәоу?..* Мамзаргьы исҳәҳәоу?..

– «Араҧ дызҭам ҕба зныҟәом» акәу, «Раҧ дызҭам ҕба зныҟәом» акәу, «Раҧды зҭам…» акәу, араҧыд акәу, араҧдыз акәу!.. Араҧдаҳ(а) акәу?.. – иагьаарччеит.

– Араҧды акәу, аҕаҧды акәу?.. «Аҕа» аҟнытә акәу?.. Акәны акәымхаӡеи?! – еиҭаарччеит.

– Ҕоу, хоу, роу?!

– Раҧхьа аҕба (а/)ҕажә акәзу, нас ражә ҳәа иҟарҵоу, жә анаҵәах, ра акәхоу?!
– Уи уиоуп, аха Бзыҧ?

– Бзы, ишудыруа, аӡыхьқәа иреиуоуп – бзы бза, база… «узылҧшны иубо», «аза», «ацқьа» ҳәа ицәажәоит; аӡы шакәу

цқьа аилкааразы ажәытәан бзыжәа, иҵегь наҟ жәытәан

– бзыжәжә ҳәа иҟан. Нас, игәаау здырхуада, аҵыхә аҵәахт. Бзы ӡиасны идузар – бзыжә ауп, аҧсҭа ду ма аҩхаа ду иҭазар

– ҧажә, ҧыжә ҳәа ацлоит, аха жәқәа аӡоит, Мықәажә, Мы-қәжәа ҳәа ишыҟаз еиҧш.

– Ҧыжә, ҧажә… еиҩхаа дуқәоуп?

– Усоуп, ҧ, ҧҧы – аӡы иара иҟанаҵаз аҭҳәаауп, иажыз ауп; ҧа, ҧҧа – изҭалаз ауп ма изҵысуоуп… Егьыс, бзы иҵегь аҵакқәа амоуп, аҵак дуқәагь, џьара б аууп, џьара з аууп, џьа-ра – аҩбагьы, аха уажә урҭ срылалом, ара саангылоит.

– Ҽакы заҵәык иадамхаргьы иҳаҳәа!..

– Уара, уи аӡы иаҵанакӡомеи, иалаӡам!

– Сануҳәах иҳәа, иахәа!.. – иҳәеит Кьагәа ирхәмарны, егьырҭгьы ааибарччеит.

*Жъытъла аиа – ахырхар0а щъагьы ицъажъоит, аяба акурс ауп; ашъшъа, ашъшъы – 8шоуп; ащъара – аёаёа ащъоит, аёгьы убас, а8шагьы убас – зашхъа у0о ихырхар0ала, ииала а8ша изаага, изарс, изщъа щъоуп усала иащъо.


186

– Ибзиоуп нас, – иҳәеит Чагәгьы дҧышәырччо. Нас днаиазҵааит: – Ажәытәан аиқәаҵәа ҽа хьӡы уарла-шәарлакгьы аман рҳәон, иуаҳахьоума?
– Ашәы!
– Уи акәым. Уи ахәыҷгьы иҳәап…
Кьагәа даахәыцын:
– Ацәыбблы! – иҳәеит.
– Мамоу!
– Ацәыггара! – иааибарччеит.
– Мап!
– Нас иарбану?
– Аббыза, аббыз!.. Ари аӡы акәушәа уарҩашьар ауеит… Амца иалсхьеит, амца ахысхьеит ҳәоуп иаҳәоугьы. Убас иҟоуп аҧхьан Ҟансоу зыӡбахә иасҳәоз Ҳаббыз аха. Уи асы кыраамҭагьы иқәуп, ианықәҵлакь еиқәаҵәаӡоуп ишыҟоу. Алаҳаӡы ма Пиҵунда аҧшаҳәантәи угылан уҧшыргьы, анаџьалбеит, заҟа иҳаракузеи, ас амца иабалси еиқәаҵәаӡа угәахәып. Аха уи ахьыӡ уиала мацара иртәам.Иҵегь еилукаартә иуҳәозар, жәытә ҧсуа-ашәыла ҳаббы нас ҳабы ахәада иахьӡын, ацҳагьы – жәытәан уи ҽа хьӡыкгьы аман. Изыҧшаауа аартырак ҟаиҵотгьы рымҳәозиз; арҭ ззы, зза ҳәа рыцлар – ахәада ду, ацҳа ду ракәын, аха нас з-қәа акахьы иианагеит, ахәадеи аӡи – бзыи(бзеи) – рыхьӡқәа реиҩдыраара аруадаҩит. Иахьа урҭ реиҩдыраараз абри удыруазароуп...

Ҳабззы аҟны аҧхьа ха анырҳәозгьы ыҟан...
– Уаҳа?..
– Уара, «ҽакы заҵәык» умҳәаӡази?! Уаҳау?!
– Аҳы нас, бзиоуп, аха уаҳа ацымҵаӡакәа Аалӡгаҟа ухынҳәуама? Гәыҧҟа?
– Убригь ажәытәан Аҳалӡга(жә)(а) акәын; аҳалӡӡ, аҳалӡәӡә аҟнытә, иаҳәҳәоит, иаҵанаҳәҳәоит. Аҵыхәахь арраан, иахьшьшьу, угәуҽанымзар, уҵашьшьны уахьакуагьы ыҟоуп, уҵалоушәа ануба – уамеисакәа ҽаџьара уиасроуп, ахыкәшараз умаашьароуп.

– Ажәытәан аӡы бзыжәа, бзыжәжә акәызҭгьы, аҵыхәтәа заҵәахуеи, амаӡашәаррахь изианагеи, иҟәыннашьартә
иҟаӡамеи?..


187

– Ирцәеилаҩашьан акәу, бзыжә ҳәа рҳәо ианалага, иаҵәахит.

– Избан?

– Уара, абзиара узыҟалааит, еицырдыруа, аха Кьагәажә ҳәа аӡәы иузиҳәар, угәы иахәоума?

– Иалсуеит.

– Егьигьы убасоуп, жә – аду, ажәытә ҳәа ицәажәоит, аха «рацәак иаҧсам», «иқәсхьоу» мамзаргь «аилымга» ҳәа уахь изырхозгьы дҟалеит, ари аӡы иазукыр ҟалома, иаргәаауеит, жәа ма жәжә роуп иара иахәҭаны иаҧхьаӡо… Абри аҵыхәала жәытәан аибашьрагь ҟалахьеит... аха уи аҳәара ҟалаӡом зҳәақәозгьы ыҟан... Ара иҵегь аҳәатәқәа ыҟоуп, аха аригь азхап.

– Бзиоуп нас, Бзыҧ ани ҧ ҳәа иацу иҵегь аҳәоны ҳәа ирҳәоны ҳәатәыс иуаҳахьоузеи? – ирхәмарны дааҵааит Кьагәа.

– Ҧ ада уаҳа акгьы ацӡами иара? Сасык дааир, иааизцәыраагаша?! – даахәмарт Чагәгьы.

– Иацӡам!.. – инаҿаиршәт Кьагәа.

Чагә дааҧышәырччан:

– Ҧ заҵәык ада акгьы ацӡам уҳәеит, Бзыҧҭа ҳәа иахьашьҭоу адгьыл аӡбахә уаҳахьоумашь?! – иҳәеит ирхәмарны, изыӡрҩуазгьы ааибарччеит. Нас еиҭархәмарны инациҵеит:

– Абри абасгьы шацыз шудыруаз акәызма абыржәраанӡа исамҳәаӡакәа исыҵакны иҵәахны ушсыдтәалаз?!.
– Асҟаамҭа аӡбахә анцәырумга, ус акәгьы анумҳәа, ихазы иҭахызар акәхап, аӡәгьы ииҭом, зақәҿимҭуагьы, изцәыримгогь уи акәхап сгәамхәызи… Уара уи шудыруаз шыздыруаз здыруаз дудыруаз џьысымшьози!.. – иҳәеит Кьагәагьы дырҩегьых ирхәмарны иааиҧишьын.

– Ишыздыруаз шудыруаз абаздыруаз издыршаз изымдырӡеитеи! – аҭак ныҟеиҵеит Чагәгьы дҧышәырччо.
– Иаҳәауеи нас Бзыҧҭа?..

– Иахьатәиала, Бзы аӡиас аҩхаа, Бзыҧ аӡиас ахьамоу, иахьыҟоу, аҧны, аҧҭа ҳәоуп иҳәоу.

– Уи иахьатәиала, жәытәла?


188

– Ажәытәан Бзы-ҧ-ҭаҳ(а) ҳәагьы ыҟан; ҧ – ҧсҭоуп, гәаҩоуп, еиҩхаауп, иахьарҧо акәзаргь ауеит – уи сҳәахьеит, ҭаҳ(а), аҳ(а) – аду, аҳ, аҳарак… – ауп – Бзы ду, Бзы аҳ, Бзы ҧсҭа ду… ҳәа ицәажәоит, ҧҭаҳгьы усоуп иаҳәо, аҵыхәтәантәи ҳ(а) аҵәахуеит – умбои уигьы шыҟаҵо, ахӡыргара аҭахым… Ус акәмыз ажәытә аҧсуа дшыҟаз… Ари Бзыҧҭа, Бзыҧҭ ҳәа усалагьы иартәоит, ҭа – аҭыҧ ҳәагьы ицәажәоит.

– Бзиоуп, ҽак уасҳәап, Чагә?!

– Ыы?

– Абри Кәыдры ҧсҭа амаӡами, аеҩхаа?

– Иабаҭаху?! – иҳәеит, иагьаарччеит.

– Нас уи Кәыдрыҧ ҳәа ахьӡ зыдмыртәеи?! Араҟагьы убас Кәыдры еиҧш Бзы ҳәа иҟарҵар еиҕьӡамыз, ҧ егьи ҳәа аҿырпынқәа зацырҵа?

– ҿырпынӡам, сырпынуп, иҵегь амаӡашәарқәагьы амо-

уп.

– Ус зыҟалеи ҳәа иудыруеи? Убригь ҳзацҵа! – иҳәеит Кьагәа.

– Аҧсны Бзы зыхьӡыз аӡқәа акымкәа-ҩбамкәа ианыҟала, убас идыртәеит, убриоуп, – иҳәеит Чагә.

– Иабаҟоу Аҧсны уиаҟара ӡы Бзы зыхьӡу?! Кәтоли Тамшьи ирымоуп Бзана ҳәа ӡ-хәыҷык, уаҳа иабаҟоу?! – деиҭаҵааит Кьагәа.

– Ажәытәан Аҧсны дуун рымҳәоз, Қәҭеишьгьы зны аҧсҳа дтәан, аҧсуа ҳәынҭқар. Изхысҳәаауа, уажә Егры уанырлак, наҟ ҩ-ӡык ихарамкәа иавоуп, акы Бзыгә ахьӡуп, егьи, иааиҵаны, Бзыҷ ауп. Иара Егры Бзыгәду анахьӡызгьы ыҟан...

Нас наҟ такәы уанцалак, Бзысҭа ҳәагьы ыҟоуп… Уа ажәытә иаҧсуаазгьы нхоит, сдыркгьы дыҟоуп. Уи излеиҳәоз ала, иара ихаҭа абри аҭыҧхьӡы Бӡысҭаҧан, Бзысҭаҧан, Зысҭаҧан, Ӡысҭаҧан ҳәа инеивга-ааивган ианырҳәоз дахаануп; нава, ныва (нажәа, ныжәа), ныҕара, ныхара ҳәа усгьы ацырҵон иҳәеит. Уи жәытә ҧсуала аҧаныжәа, аҧанажәа, аныҕҕара, аныххара ауп – аӡы маҷны иахьҭо, иахьаҳәо, ҽакала иуҳәозар, аныххара ма аныххаҳәара, аныҕҕара ма аныҕҕаҳәара, аҳәара

– ацәажәара акәым,  аӡы ахьаҳәо ауп, уажә ишәаҳама;


189

ажәытәан арсырҭагьы ҽа хьӡык аман рымҳәозиз, – аҭак ныҟеиҵеит Чагә.

– Аҧанаҕды, аҧанаҕҕды; аҧанахҭы, аҧанах, аҧанаха... – абарҭгьы ӡырсырҭақәан… Ари ҳаҧсшәа шеиҿартәу уҳәар…

– назгәеиҭеит Кьагәагьы.

– Иахьа уа Зесҭафон ҳәа иашьҭоуп, ажәытә иахьыҟаз маҷк инавакуп, аха. Иара ӡыршьҭроуп, маҷӡак ауп иҭоугьы, алабжыш хаҟәҟәала – ма игәаан иҵалеит, ма зынӡа ианыӡааит, аӡгьы акгьы амбо џьушьома, Кьагәа?! – иҳәеит Чагә. Кьагәагьы иҭҭынжәыга ааҭиган, тыгә-тыгә-тыгә… ҳәа иаҧхьа инықәикшеит, иқьасагьы аацәыригеит; уи идтәалаз

Қәаҵәарагьы ираӡын кәалаҧ ааҭганы инапсыргәыҵ апҟьақьҳәа инаниҟьеит…

– Уажә убри ануҳәа, – иҳәеит Кьагәа, – Бзыгәи Бзыҷи амаӡашәарқәа акымкәа-ҩбамкәа ирымоуп, аиҳарак рынҵәамҭаҿы, урҭ узырцәажәар – Бзыгәк оумажәуп иҟанаҵо: абри аӡы амҩа аҿықәгоуп, иара шнеиуа имҩахгоуп, убра аҳцәа рҳаҭгәынқәа амоуп, ажәытә доурҭа аҽҧнуп ҳәа мбатәуп иаҳәо… Иара ҧсуа-ашәыла Бзыгәды, Бзыгды ауп Жәыргьыҭ ажәытә ишырҳәоз: Бзыгдыд, Зыгдыд ахьӡ тәрык ала изхылҿиаауагьы… гәды, гды жәытәла гыларҭоуп, мҩазаргьы алшоит… Уа нас иаан инхаз алаз-гырқәа рхәыҷқәа, саргьы схәыҷын, Бзыгә-ди-и-да, Бзыгә-ди-и-ҭа, Бзыгә-ди-и-ҭу… ҳәа абас иахычча-хәмарны исаҽҧнырҳәон ҳәа сеиҳәон уатә сдырк, жәытә иаҧсуаз аӡәы, омаӡакгьы ҵуам, аҟәа акәын иахьсеиҳәозгьы; ахәыҷқәа – хәыҷқәоуп, аха, умбои, иара ишигәалашәо… ихамышҭӡеит…

– Иухашҭуа аумашь, Кьагәахеит, анс иҟоу, ахәыҷы ихшыҩ еиҳагьы ианшәылоит… – иажәа налеиҵеит Қәаҵәара, иагьнациҵеит: – Ахәыҷы – дхәыҷуп, аха дара ус зҳәоз «тәытә» разҳәашаз ду дрымаӡамыз? Рдуцәагь духақәацәзу? Мамзаргь ҧшаҟәысқәазу*– иагьаарччеит.

*Аҧшаҟәыс – хьажьык иаҟароу, ажәҩанаҿ џьарак такәаамҭа иаангылан, аҧша ахьаауа ахы рханы, аҵыхә аҳәҭарҽыла-аҳәҭарҽыло

амҵәыжәҩақәа аффаҳәа иҟьо, «ацәқәасра» здыруа ҧсаатәуп.


190

Чагәгьы иажәа инациҵеит:

– Бзыҧа дууп, урҭ ахьӡылақәа иреиҳауп, аха «Бзы ду» ҳәа иузыртәом, «Быз ду» ҳәа убас мышгаҩык изырҵәиуа дҟалар ауеит, ихжәацәахоит, «Бзыжә» – аӡ ду ҳәагьы иарцәажәоит, аха ус инужьыр – убригь азыҧшӡамшәа иҟоуп...

Сахьахәаҧшуа, Бзыҧҭа(ҳ)(а) еиҧш Бзы-ҧыжәа ҳәагьы ыҟазар ҟаларын, аҩбагьы ирҳәоу акоуп, аха ари уажәраанӡа сызҿыз иреиҳауп, аҧыжәара змоу зыхьӡугьы иароуп… Аӡыхьӡқәа иреиҳабу арбану уҳәан жә, жәжә акәзар ауп ҳәа ақәсҵоит, иамазкқәоугьы ыҟақәоуп, аха.

– Ҧ, ҧҭа.. – уаҳа акгьы цәыррымгаӡои? – дҵааит Кьагәа.

– Ҧыжә – аҧсҭа ду, агәаҩа ду, аҩхаа ду ауп; ҧыжәа – урҭ ирҭысны ицо ӡызароуп, «ыжә» аҵәахуеит; иҵегь амаӡашәар рымоуп, урҭ зегь уажә срылалом, уаргьы иззымдыруа уакәӡам, иаҳроуцәаргьы иӡырҩуа ҳарааҧсоит. Ари аҩхаа ҧсҭа ҵаулоуп, ахахь иахьарҧогьы ыҟоуп – бзы ҧа. Аҧан аныжәара ажәжәарсҭақәа, агәаҩасҭақәа амазар, иаҵазар ҟалоит, усоуп дара амаӡашәарқәа иацу ишырҳәо. Иахьарҧоз ажәытәан иҟан иахьа иашәахьазаргьы алшоит, аха ахьӡ нхон. Егьи, Мықәгьы ажәжәарсҭақәа амоуп, алашәры ҵыџьжәлақәа. Аӡәы икамбашьқәа ахьынҭеиҵаз, акы илаҵаҩрын, хымш дашьҭан, ҵаҟала амшын ахь икылнаган, устәи Тамшь иган иҿықәнажьылт.

– Бзыҧын ҳәа усгьы рымҳәои шәышҟа?

– Ирҳәоит, Бзы ҧы аныжәа аҟнытә; ҧа, ҧы, сҧы… жәытәла иагьӡышьҭражәлақәоуп, иагьӡырырҭақәоуп, иҵегь ирҳәақәоугьы ыҟоуп – иҳәан, Чагә дааҭгылт.

– Иуҳәаз акгьы иамаскуам, Чагә, сара усазҵаауазар: Бзыҧ, Бзыҧа, Бзыҧҭа инаваргылан Бзы-ҧыжәагьы садгылаҩуп, аха аҵыхә а рцәамшәан ирцәеилаҩашьо иналага, «ыжәа» амаӡашәаррахь иагеит… Бзыҧ еиҧш еиҿартәу аӡыхьӡқәа рышьҭахь еиҳараӡак маӡашәарны жә(а), жәытәӡала жәжә(а) гылан ҳәа ақәсҵоит. Убас иҟан: Бзыгәдыжә(а), Беидыжә(а) ма Ббедыҩажә(а), Мықәжәа, Бжьыҕәажә(а), Баслыжә(а)…

– ус заҟа, аха иаҵәахуеит. Усоуп ажәытә жәабжьҳәаҩцәагьы ишырҳәоз… Бжьыҕәажәа ҳәа узҿыз уи иарбаныз?


191

– Кәыдры, Кәыдраҧа, Кәыдраҧҧажә ҳәа усгьы рҳәон, ҧ

– шьоукы идроууан, шьоукы идыркьаҿуан. Санмаҷыз абри Кәыдры аҧа шҧамоу ҳәа сазхәыцхьан, уажә сарччоит. Ари Кәыдры аҧсҭоуп ма Кәыдры аҵәаҧшь ауп, аҟәадоуп…
– Кәыдры хыҵыр имшынхоит ҳәа усгьы рҳәоит… Бжьыҕәажәа ҳәа зыӡбахә уҳәаз иҳанаҳәоузеи? Ишҧацәажәоу?

– Бжьыҕәажәа – зыбжьы дуу аӡы ҳәа ицәажәаргьы алшоит, амшцәгьақәа аныҟало абжьы ҕәҕәахоит, иалар-дыруеит, о-оп, амш цәгьахоит рҳәоит. Егьыс, бжьы аӡыхьӡқәа иреиуоуп, Бжьыҧ, Бжьыҧҭа зҳәогьы ҳаҟами. Бжьыҕәажәа

– аӡду ҳәа усалагьы ицәажәоит.

– Уаҳа хьӡы амазу ажәытәан иара Кәыдры? – дҵааит Кьагәа.

– Шәаланамгалацәан, уара, уи ҽа зҵаароуп, аҳәаа шәҭымҵын, – иҳәеит Маҳҭы. – Мамзар ахараҧса наган ишәықәсҵоит, – иагьаарччеит.

– Мамоу, иахәа, дҵаалааит, ҳаиуацәоуп!.. – иҳәеит Чагә, еиҭаарччеит.

– Шәызлеиуацәои?!.. Уи ҳа иҳаздырӡомызтеи!.. – иҳәеит Маҳҭгьы дыхәмарны. – Шәеихырааӡалама?!

– Ҳаихырааӡалазҭгьы иҳабаргәыз, ус ҳмыхькәа…

– Изакәи иара?!.

– Ҳҩыџьагьы жәламаҷқәоуп, убриазы ҳаиуацәоуп, Кьагәа дсеиҕьуп, аха уигьы дшәарҭоуп.

– Чагә заҟаҩ имада? – иҳәан, дҵааит Маҳҭы Ҭамшьыгә ихы наиқәикын, иааирмаҷшәагьы иун.

– Ҩыџьа аҧацәа Леуарсеи Жореи ҳәа. Чаҵәаа зхылаҳәоу ҭаацәа уаҳа Аҧсны иҟаӡам иараӡәк итәы ада. Ажәытәан Чаҵә

– қыҭ ҳәа Гәыҧ ақыҭан аҳабла дугьы ыҟан, аҳабла моу қыҭан. Кәыдры аҧсҭахьгьы инхон. Аха иахьа ишубо ус иҟалеит…

– иҳәеит Ҕәыблыи Ҭамшьыгә дахьтәаз.

Чагә аҧхьатәи иҧшәмаҧҳәыс Атәан-ҧҳа данҧсы, ихшаз маҷқәан, Ҕәыблыиаа иреиуаз дааигеит, уиоуп уажә Маҳҭы Ҕәыблыи Ҭамшьыгә дызиазҵаазгьы. Иаҳазгьы ааицәымҕхан:


192

– Зегьы Анцәа ду инапы ҳануп, Анцәа абзиара ҳзыҟаҵа! Анцәа ҳзырҳа! – иҳәеит.

– Анцәа иҳәааит!

– Анцәа иҳәааит!.. – аҕу ааилдыргеит егьырҭгьы.

– Кьагәа, уансазҵаах, аҭак ҟасҵоит убригьы, амала абра ихҳаркәшома нас уареи сареи?

– Ас ҳшеиуацәаз сыздырӡомызт, заа исоуҳәарауааз, асҟак ҳаибаршуазма қәҵак азыҳәан, шьҭа рҭахызаргьы аабатәи азҵаарахь ииасааит, сара са сган ахь ала, убзиоуп ҳәа исҧхьаӡоит, круҭахызар – иацҵа! – иҳәеит Кьагәагьы ирхәмарны.

– Кәыдры, – иҳәеит Чагә, – ажәытә хьыӡқәа Бсы, Ҧсы ҳәа рҳәоны саҳахьеит. Абри ииашоуп ҳәа зласыҧхьаӡо, Наа агәаҩа, иара Кәыдры мрагыларахь ала, иҽҧынгылоуп ахәы иамадоу шьхапаҿк Акәакәар ҳәа, Ҟаургьы ахьӡуп. Абра ажәытә баа ықәгылоуп, иҟәыбасахьеит, Бсқал, Ҧсқал ҳәа иашьҭоуп, Ҧскьал, Бскьалгьы рҳәоит, руа иаҳа ииашоу арбану ҳәагьы еимаркуан. Ари Кәыдры усҟантәи ахьӡ аҟынтә иаауазар, иахылҿиаауазар ҳәа сыҟоуп. Бслеи, Ҧслеи, Ҧшьлеи; Бслыи, Ҧслыи, Ҧшьлыи – абарҭгьы зны Кәыдры иахьӡын, аӡ ду ҳәа ицәажәоит зҳәоз ыҟан Чагьам, Џьгьарда Ахәҵа, сара санахьӡаз, иахьа қәрала сахьааихьо жәбоит. Шьоук ус рҳәон, убригь еимаркуан, абаа дыргылаанӡагьы Бскалыи ма Ҧскалыи ҳәа ус ыҟан ҳәа. Акәакәар змадаз ахәы жәытәла ака ауп, ашьхапаҿ албаарҭа ахьӡала иртәоуп рҳәон; Ҧсы, Бсы ахәада албаарҭа ҳәа, мамзаргьы уи ахәда ду ҳәа. Абри иалацәажәо, иагьааимаркуа ҩынтәҟа избахьан уа ааигәа-сигәа омаӡак иацәыхарамкәа инхақәоз Ашәы Шьаҳан, Лакр Платон, Маршьан Ҳаиҭбеи, Маршьан Багьлар, Абыхә Шьааб, Ҵәыџь-ҧҳа Татышь, Кәыҵныи Џьоџьа, Ҵәыџь-ҧҳа Фелдышь, убарҭ зегь иреиҳабыз аҭоурыхҳәаҩ Кәыҵныи-ҧҳа Арухан уҳәа ажәабжьҳәаҩцәа. Егьи, Быҭәа Сеилаҳ излеиҳәоз ала, аҕәыжә(а), аҕәажә(а) жәытәӡала иахьеиҿыҵуаз аҩнду иахьӡын. Уажәшьҭа Бжьы аҕәыжәа ҳәа еицҵаны абасалагьы уахәаҧши, иаҳәо убап. Уи иҵегьы рыла ицәажәоит, аха аригьы азхоит, – назгәеиҭеит Чагә.


193

– Иара «Кәыдры» ахьӡ ахаҭа иаҳәоузеи? – дназҵааит Кьагәа. – Иаҳхамшҭхьаз уара!..

– Ожәшьҭа иазшәырхаларгьы цәгьам, мамзар аҽырыҩра иаҳцәалагаргьы ҟалоит, аамҭа иҭанаршәыртә ҳақәныҟәалароуп, – нареиҳәеит Маҳҭы, нас: – Аабатәи азҵаара Оҭры Ҭамшьыгә иутәуп, ҳаузыӡырҩуеит! – иҳәеит.

– Сара сызҵаара сыҧсахуеит, Кәыдры иаҳәоу закәу ҳаиҳәааит, иара итәык иаҳмырҳәаӡаргьы иагьҧхашьароупеи ҳара ҳзын!.. – наиеиҳәеит Ҭамшьыгә аҭакс.

– Бзиоуп нас, уара ишуҭаху, – иҳәеит Маҳҭгьы. – Уара узҵаара уара уақәиҭуп, – ҳәа усгьы нациҵан. Нас Чагә ишҟа дахыхәмарны: – Унасыҧ иакит, ҳаузыӡырҩуеит! Амариа уқәшәеит!

– Ҳаи, Анцәа шәиныҳәааит, сышҧашәыркьаҭеи, сынасыҧах иакызар уаҳа исҭахузеи! – аҭак ныҟеиҵеит Чагәгьы, аха нас: – Уара, сара Кәыдырҭа сабаҟоу, Мықәгьы сыҟам, Дҕамшьгьы, иҵегь наҟ Аҳалгӡгоуп сахьынхо, Гәыҧ ақыҭа Чаҵәқыҭ аҳаблан, – нациҵеит.

– Уи зхуҳәааи, Чагә, Кәыдырҭа унымхозар, иабаҧырхаго?!.. – даахыхәмарт Маҳҭы.

– Кәыдры инымхо Кәыдры ахьӡ закәу иалидыраауазеи?!

– иҳәеит Чагәгьы дахыхәмарны.

– Знык иануазҵаах, шьҭа уи азҵаара ақәхра, аҧсахра ҟалаӡом, иузымдыруазаргьы, иудыруашәа ҟаҵа!.. – иҳәеит Маҳҭгьы, иагьааибарччеит. – Даргьы ргәы иахәап, – ҳәа усгьы нациҵеит.

– Кәыдры уҩҭалан хәдацәахьынӡа уҩҭагылар, уҕәҕәазар, ушьапахьы иуҵнаҟьартә иаҳа иҕьуп, ухәдацәахьы, ужәҩахырахь аасҭа.

– Аҵа иаҳа иҕьуп, ақә аҵкыс.

– Аиеи, усоуп. Насгьы иара џьара иаҳа иҭынчуп, џьара иҭҟьаны ицоит – уахәаҧшыр, аҩыџьарагь, ахыџьарагь… шьаҟьасҭароушәа убоит. Абас иҟоу аӡы ҭҕьы, ҭыҕь, дҕьы, дыҕь ауп; кәы ӡыхьӡуп, кәыҭгьы, кәыдҕьы – нас кәыдры

– аӡҭҟьа, аӡырҩаш, ҕәҕәала иҕьу ҳәа ицәажәоит, алеишәа цәгьоуп, ианхыҵлакгьы имшынхоит. Аеҳә иахьҭоугьы


194

ыҟоуп, уҩны ахықә уаақәххны уахыҧарашәа убоит, аха уажьоит – уагьзахыҧом, наҟ аҧаҩ аҧанах цаҟьоуп, уҭалар, аҳацаҟь уанҟьаны ухы ҧнаҽуеит, ус зыхьқәахьоугьы ыҟоуп, уа ахахьы ма аҵыхәахь ала уахыкәшароуп, кыргьы уцароуп. Аеҳә ахьамоу ракы аҟара омаӡак иаҕьымшәа унарбоит, сҭаларгьы исыхьрызеи ҳәа, аха уи аҵаҟа арыҧҵә иҭҟьоушәа иаҕьны ицоит, уаҩ дахәом.

– Уара излоуҳәоу ала, Кәыдры ҭҕьыр, ҭыҕьыр, ҭыҕьры, ҭыҕьӡы ауп, ус ахьӡызаргьы сеидроу, Ҭыҕьӡаа зусцәадаз?

– Урҭ Шьам акәын иахьынхоз рҳәон, жәытәӡа. Уа ус ӡык ыҟазаргь ауеит…
– дыҕьсҭан акәзаргьы ҟалап иахьынхоз зҳәозгьы дсаҳахьан.
– Усгьы рҳәақәозар акәхарын. Егьыс, Кәыдры – кәы-дҳы-рыҳәагьы итәоит, – зыкәкәарсҭа ма зыҧсҭа, зыкәа дуу аӡырҩаш ду ҳәа; ҳ маӡашәархахьеит, ибжьшәазшәа унарбоит. Ара уажә иагсыжьызгьы ыҟоуп, аха абасалагьы иазхоит.

Абри аҵыхәала иуасҳәогьы абриоуп, иуасҳәахьо ахыхь,

– иҳәан, Чагә Ҭамшьыгә днеизыҧшын иаргьы днаиазҵааит:

– Егьи иарбан зҵаараз исуҭарц иуҭахны узҟәаҵыз?
– Уара, уи аҩбатәи акәхоитеи!
– Иаҧырхагам, аҿаарха! Уг уҿы иамырҳәаӡакәа ҟалома?! Усгьы ҭаха суҭом.
– Рыҵа* ҳәа иахьашьҭоу унеихьоума?
– Ҕәыблыиаа срыцны хымш ҳаҟан.
– Абри ахьӡ иҳанаҳәоу атәы шҧоудыруеи?
– Уара, ари уадаҩымшәа збоит, Ҭамшьыгә, зынӡа иумырмариаӡан, мамзар ақәҵа ихәҭаа алоуп, еибырҳәахьеит, уиоуп изирмариаз ҳәа ишьыцны ҳҵәылхра, ҳацәгьаҳәара иалагоит, аҧсуаа шьоук ҳшыҟоу, ҳазмырҕьацақәоу умдыруеи, ҩысҭааи џьныши иаҳзыруа ҳзымхошәа... – иҳәеит.

– Уи аусзымдырхуа, аха ари ахьӡ ус ишуҳәаҵәҟьоу имариангьы иҟаӡам, ара уи аҵыхәала еизааибамгазгьы ҳаҟоуп… еиқәшаҳаҭым…

*Аҭыҧхьӡқәеи, ахьыӡқәеи, ажәлақәеи ашәҟәаҿы ажәабыжьҳәаҩцәа ишырҳәоз иныжьуп.


195

– Нас абас еимаку азҵаара сыҭан сзыхурҟьоз, Ҭамшьыгәхеит, срыцҳаӡами уара?!. – иагьааибарччеит.
– Рахь акәу сахь акәу уахьатәу алагәасҭарц иҟасҵеит. Рахь уатәызар, уаамҳәан укасыжьуеит!.. – иагьаарччеит.
– Убри «рахь-сахьра» ҳааҟәыҵны, зегьы ҳааидгылан «ҳахь» ҳәа анеицаҳамҳәа, Рыҵаҟа амҩа ҳшықәу, Анцәа иумҳәан, аха иааҧжәаны иҳажәлоит, ҳнеирцгьы ҳаҟаӡам, иаргьы даарак иҕәҕәаны иҭатәаӡам, иумдыруеи?..

– Убригьы сзымдыруа ауакәху, аха ҳаисаноуп ишыҟалазгьы, уара-сара ҳәа, ҳаинраалатәуп… ҳаилыргатәуп…

– Еисақәаз шәызусҭцәада?

– Сара, Хакәыцә, Хаҩа, Хабаџьа, Хапара, Кьача, Ҟәбар… зҳәаз иеиҧш мачхәума ажәабжьҳәаҩцәа, ауаа нага-аагақәа…

– Акыр ықәҵан шәеисазма?

– Ахыбжа жәны!.. – иҳәеит ҭамшьыгә дҧышәырччо.

– Ҟоҳ, нас ус акәзар, сара шәеинсраалоит, амала ахыбжа са исымаз, аҿыбжа шәа ишәымаз!.. Ишәықәнагоуп!..
– Ибзиоуп, атәыҩа шамоу аума ишуҭаху?! – иҳәеит Ҭамшьыгә даҵаччо.
– Ахыбжа ижәны атәыҩа шамоуу, уара?!

– Ааи!

– Ус акәзар, атәыҩа ҭашәҿаҟәа!

– Иззакәи?

– Икыдкнасҳалоит! Оҭры Ҭамшьыгә Абҕархықә абас исасцәа рымҵаҵара далагеит, ҳаргьы иаҧшьаагароуп ҳәа иааиуа зегьы идсырбалоит. Иманшәалоуп, уара, атәыҩа аҭаҿаҟәара аанкылан акәац аамухуеит, нас – икыдкнаҳал!

– Икылҵәазар иаҳагьы еиҕьӡами? Аҵәымҕ инахауршәуеит!

– иҳәеит Ҭамшьыгәгьы, иагьнациҵеит: – Абарҵаҿ баска ҵәымаҕк агәашьа илалаҵан, инаган иаахауршәт, анеи-ааи зегьы ирбарҭахоит, саргьы сӡырнагоит, уаргьы уӡырнагоит, аа, Чагә Чаҵә Абҕархықә даныҟаз Оҭры Ҭамшьыгә имҵеиҵаз закә хазыноу, харзаману ҳәа.


196

– Ибзиоуп, иуҳәазгьы саҳаит, аха ари збоу ауаа ухьӡ шҧарасҳәари? Ҭамшьыгә иҟаиҵаз, иаҧшьигаз ҳәа ус сҳәару… мамзаргьы хәыҷыхьӡ умаӡамыз? Ухьӡқәа аҩбагьы ӡырнагоит. Ус иаҳа еиҕьӡами? Ишҧоубоу?

– Иумуазар, аҩбагь ҳәала! Еиҳагьы еиҕьуп. Саныхәыҷыз сабду даҽа хьӡыкгьы сеиҳәон – Аҭлаҧсын ҳәа, иара иҵегь ацын, иаун.

– Аҭлаҧсын зыхьӡыз ҳа ҳашҟагьы иҟан. Атлаҧсынгьы рҳәон… Шаҭиҧак, уи анбыкәу, хҩы ҧацәа иман, аӡәы Аҭлаҧсыирыира ихьӡын, егьи Ҧсикәана, ахҧатәи

Аҭлаҧсыикәана ҳәа ишьҭан, хәыҷы хьыӡқәан, аха иандухагьы ус разҳәоз ыҟан. Жә, жәа ҳәа абасгьы рыцын, иацҵан ирҳәомызт, аха. Убарҭгьы ӡын. Иара Чагәгьы анкьа ажәа, нажәа ҳәа абасгьы ахьацқәаз ыҟан ҳәа, рҳәон, ӡқәан. Чаҵәагьы ҩ-махәҭак, ҩ-тәрык аман, акы пасмажәлан, егьи ӡын, ччаҵәа акәын. Уажә Аҧсны урҭгьы ыҟам, егьырҭгьы

– ажәқәа иреицәаз абоура аҭынхоит ҳәа.

– Ус ахьҧоуҳәоу… – иҳәеит Ҭамшьыгәгьы, нас: – Чаҵә(а) иагьӡын уҳәоу?.. – ҳәа нациҵеит.

– Ааи. Чаҵәа. Чаҵа зҳәозгьы ыҟан. Рыҵа, рыҵәа ҳәа ҩбаны ишырҳәоз еиҧш.

– Нас, нас? Рыҵа ахьӡ ашҟа укылсит!..

– Убри ахьӡ аҵыхәала шәарҭ шәеиҧш иҟоу ауаа, шәыззааибамгоу иарбанхазеи?

– Уи ус мариала иҳазуаҳәом, уара уазкылсроуп!

– Сазкылсуоу сазкылахоу, – иагьааибарччеит, – абаздырхуеи, аха уиаҟара иҟәадамшәа снарбоит, уиоуп ус сагьзазҵааз. Уажә шәара шәахьеиқәшаҳаҭым ари зыхьӡу рҩашу, ҧсҭоу, ма ӡҭатәоу ҳәа акәхап мамзаргьы «Рыҵа» акәу «Рыҵәа» акәу ҳәа акәхап? Ажәытәан ишыҟаз руа иарбану ҳәа.

– Мап, убригь акәӡам…

– Убри акәны исыҵакны иумҳәозар, Бзыҧ акәу Бжьыҧ акәу, Ҭамшьыгә? Усгьы рымҳәои?

– Усгьы егьысгьы аҩбагь дара роуп, ӡуп, аха бжьы даҽакгьы иахьӡын.


197

– Егьигь убасоуп, ҵ-и ҵә-и аҩбагь дара роуп, уҕәк иатәуп, иаҵаҳәоуп, еиҭнуҧсахлар ауеит, мамзаргьы хацлакык аҩҕьатамак, аҩмаак роуп, урҭгьы еиҭнуҧсахлар ҟалоит, ахацлакы уа ишгылоу… Егьи, бжьы даҽакгьы иахьӡын ҳәа узҿу уи ашьхыц ауп, «бжьжьы» аҟнытә, ажәытәан ашьхыц даҽа хьӡыкгьы аман рымҳәозиз, пжьгьы иара акәын, бзгьы убрахь махәҭак, тәрык амазаргь ҟалап. Ацхагь ҽа хьӡык аман, ашьхымӡагь ҽа хьӡыкгьы аман рымҳәози: ацха – аққа акәын, уи иҵегь ирыхьӡын, аха; ашьхымза – бжьы-ҕәыжә(а), пжьы-ҕәыжә(а) акәын; ҕәыжәа – ҩнын, гәарҧын, аҕәыжә(а)

– аҩн ду ҳәа изышьҭоу, иахьеиҿыҵыз акәын, уи сҳәахьеит...

Аха уахь ҳалалар, ҳаланагалацәоит…

– Уа уиашоуп. Ажәытәан ахәажәа рацәан, уи ахышәҭ амати ганы иалазҵоз ашьхыцжәлагьы ыҟазар акәхарын, ацха арҟәон, иуфар – умгәа уашьуан азы икажьын, аӡәгьы далакьысуамызт… Иуршыргьы ишәарҭан… Абжьынҵ акәын дара ртәы, апжьынҵә… Иҟоушь шәа шәахь? Насгьы ишцәажәоу, иаҳәоу умбои…

– Макьаназ иҟақәоуп, аиҳабацәа иҧышәҟар ҟалом рҳәон… Абриаҟара абна шықәырххьоугьы, хаҧсыра шазааргахьоугьы, ахәажәа абыржәыгь Тамшьи Кындыҕи агаҿа азааигәарагь иубоит… Абжьынҵ уа иҟам, акык-ҩбак аламшәозар. Убригь ахьыӡ умбои: уа иуҳәан еиҧш,

абжьынҵ – абжьынҵә, апжьынҵ – апжьынҵә, ҵ-и ҵә-и рҽеиҭнырҧсахлоит, усгьы егьысгьы цәажәашьас измаз ыҟан. Уара, уимоу, шәарҭ Аацы иатәуи Калдахәара иатәуи убас акы-ҩба, хҧагьы, шәахьеиҩысқәоу ыҟоуп, ус акәӡами?

– Усоуп.

– Ишҧаҟам.

– Уа уиашоуп, – рҳәеит.

– Уа ииашан иуҳәеит… – днақәшаҳаҭхеит Ҭамшьыгәгьы. Нас инациҵеит: – Ҵ-и ҵә-и убарҭгьы еишьцәоуп, иахьеивы-суа ыҟазаргь, аӡә роуп.


198

– Кәыдры аҧсҭа ахахьы ҭыҧк ыҟоуп Ҵәаҳәаркыра, иҵегь жәытәла Ҵәаҳәажәркыра ҳәа, ҵә ҵ ала ирҳәоу егьиуа. Ҵәаҳәкы, Ҵәаҳәкыра ҳәагьы. Уа аҵәаҳә(а) кны уахьхало ҭыҧ ыҟаӡам, иазгәаҩашәа, иҧсҭа хәыҷшәа иҟоуп, а/ҵа ҳәа азуҳәаргьы ҟалоит, жәытәла, ӡыҷҷакгьы анаара ҵәылхны илбааны иаауеит, нас илаҧашәа ныҟаҵан, адәҳәыҧш ааихҵәаны илықәсны наҟ илҭаланы ицоит, мҳацә хәыҷыкгьы амоуп. Абра абас захьӡузеи ҳәа кыр сахәаҧшит. “Уара, Шьааб, абраҟа абас захьӡузеи?!” – сҳәан, снаиазҵааит, Быҭәа Шьааб Аҭаратәи сареи ҳаицын. “Абра уахьгылоу адәҳәыҧш жәытәан ӡҭатәан, ҵаҳәан, ҵаҳәажәын – ҵәаҳәан, ҵәаҳәажәын – арҩаш иаҵатәан: иаҵанаҳәеит, иаҵанаҳәажәит. Ҵәаҳәакыра, Ҵәаҳәажәкыра акәын. Аха арҩаш аҳалаӡи аҵҳәеи ааган иҭажьуа иарҭәит, жәытәла иуҳәозар, ианаркит, ҵәаҳәажәркыра ҳәа иҟалеит, акәхеит; ҵә ҵ ала изҳәозгьы ыҟан. Уажәы ари аӡыҷча убас ахьӡуп, адәҳәыҧшгьы. Жәытәан ры аҧыргылан ирҳәон, ра ҳәа иацу акәара ҳәа ицәажәаргьы алшоит. Аҵәа//ҳәа, абаза-ҧсуала аҵа/ҳәа, аҵа/ҳа – кәаражәлан, ӡыҷчан... аҧхьа ры гылазар, рҩашыжәлан... Ари аӡыҷҷа уажә усшәа иубоит, аха аҭыҳәрыкь цәгьан, жәытәан иҵегь идуун, уакжә иагхеит, акәымзар”, – иҳәеит Шьааб. Ус – ҳашгылаз, аӡы злаауаз шыҟаз хьхьхьыҳәа бжьык агара иалагеит. Ҳаҧшызар – аӡыҷҷа маҿак аҟара аӡыхәашь ахагылан иаауан. Наҟ амш цәгьахоу, арахь икаххаа иҟоуп. Ус ҳашцәажәоз такәы ҳанхеит. Адәҳәыҧш аҵыхәан анкьатәи аӡмыжь амҳацә нханы иҟан, убра ҳгыланаҵ аҳалӡ аанаган иааубартә иҭанажьхьаз иацнаҵеит. «Ишнеи-шнеиуа уи амҳацәгьы арҭәуеит... Ҳара ара омак иацәыхарамкәа Бшьыикәара ҳанхон, ҳахҵәаны Ҭырқәтәылаҟа ацара анҳақәшәа, сабду Ормаҭ дыҧсхьан, аха уаанӡа симан абрахь даахьан, ара ашьхымӡақәагь аман, гыларҭан. Ара ари аҭыҧ аҟны омак узгылом, аха усгьы еимаркуан – раҧхьа инеиз ашьхымӡақәа рымгәа, ирымаз ацха, итәын…» – ҳәа сеиҳәеит Шьааб.

– Ҳо-оп, ҳо-оп, ҳо-оп!.. – иҳәеит иаалырҟьан Ҭамшьыгә дааҧышәырччан, аха уаҳа ацымҵакәа даангылт.


199

– Изакәызи, Ҭамшьыгә, сахыҧоу сҭаҳау? – дҵааит Чагә.

– Уажә уахыҧеит, уашьҭан уахууаароуп, улабашьа аҵларкәыкә иҭанамҿаҟәар… Нас, нас?!

– Нас, изхысҳәаауа уиоуп, шәышҟатәи Рыҵа ацәыргаразоуп. Уа инеиз ауаҩ ахьӡ закәу иара инарбоит. Ахаҭа арҩашқәа хҧа алаҭәоит, иахьатәиала иуҳәозар – идыртәоит, ирыҵатәоуп, ирҳәоит. Ирыҵаҳәоуп, ирыҵаҳәкуп, ирыҵаҳәажәуп, ирыҵаҳәажәкуп. Абарҭ иргәылшәаны Рыҵа ҳәа иартәоит. Аха иара абарҭ зегьы аҭахӡам, имцхәуп… иаргәаҟуеит. Иркьаҿны амҩа амоуп: жәытәла Рыҵа(ҳә), – арҩаш ма арҩашқәа рыхәҭоуп, ирыҵарҳәаз акәзаргь ҟалоит. Рыҵа(жәжә) – арҩаш ма арҩашқәа рыӡҭатәоуп, рӡиоуп. Абарҭ рынҵәамҭақәа ҧхьакны Рыҵа ҳәа удырбоит, аха ара ариала инҵәаӡом.

– Уи шҧа?

– Ры-ҵа – арҩаш ма арҩашқәа ргәаҩа, рыҧсҭа-гәаҩа, аҧсҭа… ҳәа ауп. Мап, ус сҭахым, исроуроуп уҳәозар: рыҵа ма рыҵәа – аҩбагьы шьха рҩаш хьыӡқәоуп, рҩашкыразаргь ауеит, ашьха ӡҭатәа иацырҵуа рҩаш ҭҟьазаргь ҟалоит.

– Ажәытәан Рыҵала ҳәагьы рҳәон, уи закәыз?

– Уи аилкаараз Калдахәараҟа ҳцароуп! – иҳәеит Чагә дааҧышәырччан.

– Избан?!. – иџьеишьеит Ҭамшьыгә.

– Агры Алықьса* ҳиазҵаароуп, уи дҵарауаҩ дууп, дсеиҵбуп, аха ажәытә ҧсшәа бзиан идыруеит, аҧсшәа абызшәар ҟасҵеит, ҧшьынҩеижәижәаба шьҭыбжь амоуп

ҳәа даҿын, Аҟәа дызбон, – иҳәеит Чагә, иагьнациҵеит:

– Анбан егьи ҳәа зҳәақәоугьы ыҟоуп, аха абызшәар ауп аиаша, иаҧсуоу; абыз шәшәара, заҟа шьҭыбжь азҳәо; аҧсуа бзы шәшәара – абри ацәыргара, аларҵәара омаӡак аҭахума?! Ажәытәӡан ус иҟан рҳәонеи?!



*Алықьсандр Агрба (1862 – 1941) Тартутәи ауниверситет апрофессор Леонгард Мозинги иареи аҧсуа бызшәар (алфавит) ҟарҵеит. Уи 90 шьҭыбжьы аман, аха ахархәара амоуит...


200

– Чагә, иуҳәоу саҳауеит, суқәшаҳаҭуп, уи ирбартә иҟоу аӡә дҩагылан иҳәар ами… Аха, уажә сзызхәыцуа, абри Калдахәара ҳцара атәы маншәаламхар ҟалап!.. – иҳәеит Ҭамшьыгә дҧышәырччо.
– Избан?!.
– Аҩны дҳақәымшәар, нас ишҧааууеи?!.
– Дыҟоуп, иац дызбон, уахь уск сыман, – иҳәеит Царгәыш Мсураҭ. – Алацәгьақәа имоуп, шәрымфааит!.. – ҳәагьы даахыхәмарт.
– Дыҟоуп, аха ҳашнеиуа дашьны дҳақәшәар?..
– Уиоуп иуҳәаша! Арҭ шнеиуа иаҳаны цас иҽаиршьыр, нас ишҧарыҧсыхәоу?!. – даахлафааит Аабыџ Хәытабагьы.

– Уи ижәӡом, аха дашьаанӡа шәца!.. – иҳәеит Аџьы Ҭеимыргьы дааҧышәырччан.
– Бзиоуп, ҳцап, аха Ҭамшьыгә изымдырзаргь, Чагә, уара иухьзеи, арахь дзааугоз, уа иоуҳәарауазз ҳәа аауеиҳәар?.. Ахырзаман узыҟамлеи!..
– Каҳамеиҭмхои, аха… Аҳы, нас, бзиоуп, уи ҳаиҟәаҵып, ихьӡ ахьынӡаҳҳәаз азхаз. Егьыс, Рыҵала зыхьӡыз рыҵа агыларҭа акәын, убраҟа аҵыџь амазаргь ҟалон ҳәа унарбоит. Рыҵа хәҭа дуун, жәытәла иуҳәозар – алаҳәҭа. Рыҵала(ҳәҭ) ҳәа абасгьы ыҟазар акәын, уи иҵегь аҵанакуеит, аха. Ари омак иҧшӡамшәа ианаба, хәҭ ҧхьанакит, Рыҵала ҳәа иартәеит. Аа, уажәраанӡа Кьагәа иасҳәон Мсахала ҳәа иҟазгьы атәрык Мсахалаҳәҭа, Мсахалахҭа ҳәагьы иашьҭан. Рыҵала(ҕь)(а)

– абасала иртәаз ыҟазаргь ауан – Рыҵа албаарҭа ҳәа.
– Иҵегь аҵанакқәоит уҳәеит, урҭ арбақәану?
– рыҵала ҳә, жә, жәжә(а) ҳәа анацызгьы ыҟазар акәын, нас иаӡеит. Жәытәла ҳәыжә(ы) – чуануп, қәабуп, жәытә гыларҭазаргь, ҧсҭа-гәаҩа дузаргь, гыларҭа дузаргь ауеит; егьырҭ рыла – ҧсҭа ҟәаҟәазар, ҧсҭа ҟәыбазар, ҧсҭа жәжәазар алшоит…
– Уи бзиоуп, аха ҳәажә(а), ҳәакыра, ҳажәкы мыцхәуп уҳәеит, иҭанартәаз, иҭанаҳәаз, ианаркыз, иакыз, иаҳәаз, иаҵанаҳәаз ҳәа даҽакала иркьаҿны иуҳәар ауеит уҳәеит, уи шҧыкәу? Ара ари ариала инҵәаӡом уҳәан, уиоуп, наҟ
инацҵашәа ҽазнык ҳаарӡырҩ…


201

– Уи атәы уажәраанӡагь исҳәон. Жәытәла жәжә(ы) арҩаш иаҵанартәаз ӡҭатәоуп, абри иаауҳәаз зегь иароуп, иҭнажаама, иаҵанаҳәама зҳәаз еиҧш – зегь иароуп, ҵа агәаҩарақәа зегьы ишрыхьӡу, аҧсҭа-гәаҩа ҳәа изышьҭоу шакәу еиҧш, амала арҩаши иареи еицызароуп, хыхьтә иалаҭәозароуп. Рыҵажәжә – арҩаш ма арҩашқәа ирыҵадыртәаз ицегь рылагьы ицәажәоит, аха, ӡҭатәоуп, рыҵажә – урҭ рыҧсҭа ду ауп, рыҵажәа – арҩашқәа лбааны иахьеилало ирҳәоу, ма аҧсҭа иаҳәоу аӡырҩаш ауп, рыҵаҳәагьы иароуп – абас ауп иркьаҿны, жәытәӡала – ари сҳәахьеит, аха еиҭасҳәоит. Арҭ дара ҧсуа-ашәыла ҵәи-и ҵ-и, ры-и ҕьы-и еиҭнаҧсахлоит. Рҩаш дузар – убригь рыҵажә, идуны иаҕьызар, тариал жәлазар – рыҵар(а), рыҵаҕь(тыр), ҵаҕьтыр... Аӡҭатәа иахьацрыҵуагьы рыҵар(а), рыҵәар(а) акәхоит.

– Уи уиоуп, аха жәжә арҩаш иаҵанартәаз, иаҵанаҳәаз ишахьӡыз зҳәоны уаҳада?

– Иара иаҳәоит, иахьалаҭәоу, иалаҭәои иареи еибырҳәоит, еицыҳәҳәоит… Абри соуп сара… шәҭоурых… шәсахәаҧш ҳәа абас аҳәоит... Уи еснагь иаҳәом, амш, аҳауа ақәшәо иҟазароуп.

– Уара иубахьоума? Иуаҳахьоума?

– Ҽнак ҧсҭа-гәаҩа жыцәк акәара сышҭаз «жәжә»... ҳәа аӡә ҿырпыну-сырпыну акы ибжьы аҭан дҭаҭәҳәо ишаирҳәоз саҳаит. Аха ари даҟәымҵит, уара, сладахьоуп. Жәжәжә… имшуп, мшәан, иҧсы еиҭеикыр акәӡами, ҳаҭамҕьарума изирҳәоу, аха уи ус аҳәаӡом, пи-и ҳәоуп, ари закәу збапи сҳәан, снеит. Смаҷуп. Акәара адәы иавсуан, уа аҧшгьы

ларҵон, ихыҵны иқәло ианалага, ажра ҟарҵан аҟәыҵәа арҭеит, адәы иқәданы, уажә уи хәыҷыкгьы ҭалан ицоит, ишнеиуа ҩбаҟа ра иҩаҵакны ҧчатлак иаҟараны ихагыжьӡа аҵатәа, аҭатәа ҟаҵаны иамоуп, убра иахьалаҭәоу ауп иахьаҳәоугьы. Ишалаҭәоугьы аҽыртлан, аҽырҭаҕаны ауп, иара иалаҭәоугьы хәыҷуп, иҵәоуп, иҷҷоуп, егьыс ҽакала иуҳәозар, иҵоуп, иҵҵоуп. Аа, рыҵажәжә, рыҵа ҳажәжә хәыҷны иахьыҟоу, жәжә закәу уҵанаҳәоит, абжьы аргоит, иунарбоит, уи усҟан иабаздыруаз, аха. Ани изыцрыргаз


202

акәара наҟстәи иахыкәшаны иҵәины абра иааин иаҿықәсны ицоит, ара иҭатәоу жәжәы хыхьхьаны астәи инеин уа иалалоит. Быжьбаҟа метра роуп ирыбжьоу, аха арахә рышьҭа арахь ауп иахьаагоу, егьи акәара аҿықә алыкь амоуп, ари ӡыжәырҭас иалырхит. Ажәеиҧшь, жәеиҧшьрҟан, жәеиҧшьҟан, ажәытә, ажәа, ажәла ажәды… – зегь абриоуп, уара, изхылҿиаауа, ари ҳжәытәра ҭоурых ахац ауп... Акәара ахаҭаҵәҟьа Жәкәара, Жәжәкәара ҳәа иашьҭоуп, жәжә аҟнытә, иазҟәандоуп, Қьаҧҭакәара, Ққыдыикәара ҳәа абас иҵегь ахьӡқәагьы амоуп... Ахьшәашәақәа жәжәы аҳәара рцәымҕуп…

– Нас, нас, уа уаҳа крунарбама?

– Ишысҳәаз еиҧш, сазхәыцуа жәжәы сышхықәтәалаз, аҩадахьҟа сааиасын, ажра-ӡышьҭра сыҩҭагылт. Уи арҭбаахьан, аӡхьхьагьы маҿак, ӡакы аҟароуп уаҳа иҵаулам, уиаҟарагьы ыҟоу сеидроу, итаҕоуп. Сшыҧшуаз, саҧхьа, ҩба-хҧа метра реиҳа бжьамкәа, аҧаҩ, аҧанах хәыҷы аҵаҟа аӡы акы иаархәашьит. Изакәызеи шысҳәоз, ианааза, маҭык хиқәаҵәааӡа, жәжәы ашҟа ахы рха, аҽеикәырҽ-ҽеикәырҽ аҽырхәа-рхәан, пачҵас аҽеиҵагалан ишныҵҟьара, уажәымзар-уажәы ахҿа еиҧш ишынҭҟьара аҽырҧсны иӡаатәалоуп. Сазҧшны саагылт, аха аҽарҵасӡом. Аихагьы скуп, амагәқәагь сышьоуп. Иҟазааит сгәахәын, саақәҵәиаан, арахьтәи ахықә снықәгылт. Санынаҧш – иабоубоз, ицахьан, иахьыҵҟьаз цәырхәашьны; жәжәы илҭапҟоны аҵыхә снахьҧшызшәа збеит… Амаҭгьы сышьҭит, абри жәжәы изҿыз аҳәара иаҟәыҵит, уара, ҧшагьы амысит, аҽакит. Иџьашьо сышгылаз, аҵәыр арган жәжәы абас ҧшьбаҟа метра ҵәҩанҵәы ҧсыӡк налҵәраан нас акәапаҳәа саҧхьа егьи ахықә иҩхықәшәалеит, иҧаҭҧаҭуа, акаамеҭ ззыҟалаз. Снеин иаашьҭысхит – ҧсыӡ хәыҷык, ихьҧшшәылаха. Ааигәа лаба дук кажьын, жәжәы иҩҭасыргьежьит, аха ани убоу иҟазма. Алаба еиҭааҭасыргьежьын, иара хәбаҟа ра иҵаулан, ари уара утәоуп, Анцәа иузишаз ауп, уҧсыргьы иоумҭан сҳәан, аҧсыӡ уахь инҭасыршәт, ҧыҭкгьы сахаҩеит… Сара уи аҳәаза мшьыкәа исышьҭит, иара, сҿаҧхьа, жәжәы зтәыз аҧсыӡ


203

ҭаргьежьны иҭнацон. Уиакәхап, уаҳа иалзырҧодаз. Амаҭ ззырҳәаҵәҟьо…

– Сара урҭ ахьызбо среиҩсӡом, сыҧан рхы саҕраҧалан исырҟьыцуеит… – иҳәеит Ҭамшьыгә. – ус иманшәаламшәа збар, саасны исшьуеит. Урҭ Анцәа имшазар ҟалап, иаршызгьы ықәми… ишазшәа ҳдырбоит, аха… Аҧсыӡ уахь иҭоумыршәыр еиҕьын...

– Аӡыҷҷа ма акәара иҭоуҵар акәын. Ҽа знык иалнарҵәраар, аӡыҷҷа иҭамшәакәа еиҭахықәшәалар ауан.
– Уи уаанӡагьы убас иҭыҧахьазар ҟаларын, иахьхықәшәалаз иҵегь аҽаҟьар, са сахьымӡаргьы, аӡыҷҷа иалашәон, иахьыҧоз адырны хәыҷык ибрызшәоуп ишыҟала… Насгьы егьи агмыг алаба иаршәазаргь, иааҳазаргь сгәахәын…

– Урҭ лақәоуп… Ауаҩы цәҟьарас дрымоуп… Имариа рбеит

– иҿылоит, иҿалоит… Ҳаҕоу-ҧсаҕоу игәылацәахаша…

– Ак уасҳәап, Ҭамшьыгә, шьҭа иҳаркьаҿлап, – иҳәеит Чагә.

– Жәжәы ахьаҳәоз уҧшааит, аха ҧс-гьы аҳәоума, ӡ-гьы аҳәоума, урҭ шҧыкәу? Бзы – еилкаауп, аха – деиҭаҵааит Ҭамшьыгә.

– Убри жәжәы ахьаҳәоз ҳәа сахьаҿыз лада инацәхыкны акәара аӡҭаларҭа аман, азҧаҩк, азхак ҳаракын, егьи аҿықә лаҟәны ҧслымӡран. Убра сылаиан. Шьҭа сагьхәыҷцәамызт. Аҧаҩ ҩбаҟа метра иҳаракын, иалшәшәан цыра-цырала икыдышәшәан аҧслымӡ, аҳалӡӡ алеира иалагеит. Аҵаҟа иахьылаҧсоз цәаакын ҧық... ҧық… ҧық… зны ҧықә… ҧықә… ҧықә ҳәа аарла иуаҳауа абжьқәа го рҿаархеит, анҵәамҭа анумаҳауазгьы ыҟан. Абри ҧы злымҳа адҵан изаҳаз ажәытәуаҩ иоуп аҧаҩ, аҧан, аҧанах(а), аҧсҭа, аҧслымӡ, аҧарҭа… ҳәа ахьӡқәа ахылзырҿиааз. Изакәыз иара иаҳәоны иаҳаит. Ҵаҟа иаҳа иахьхҩаараз пық… пық… пықә, пықә… акәын иахылҵуаз. Иҭысны ицо аӡы ццакызар сс… ҳәа ашьҭыбжь ахылҵуеит, уи аҧслымӡ иаҳәаргьы ауеит, ҧсы, ҧыссы – аҧан иҭоу, аҧсҭа иҭоу, агәаҩа иҭоу аӡы ауп, ари уара иуздырам ҳәа акәым, аха, – иҳәеит Чагә.


204

– Уа уиашаҭгьы! Аӡы – уи абаҳәо ҳәа иудыруеи?

– Сахьылаиаз аҧслымӡ аӡы ҩыласҭәан слымҳа ладҵан саназыӡырҩ, ӡық… ӡық… ӡық… зынгьы ӡықә… ӡықә… ӡықә… ҳәа абжьқәа, аа ҳахьыҟоу ҳаубоума, рҳәозшәа иаацәырибаҳәеит; аҵыхәтәантәи қ ма қә анумаҳауазгьы ыҟан. Ус аҧслымӡқәа зегьы ирҳәаӡом, уақәшәароуп, насгьы ҧхынразароуп, аӡгьы аҟәандақәа иреиуазароуп, аҧшагьы ыҟамзароуп… Абриала ажәытәӡан аҧсуа иарбан дгьылыз дахьаныз, аҳауагьы зеиҧшраз еилукаар алшоит – зегь ҳбызшәа иануп… – иҳәеит Чагә, нас: – Шьҭа иҳаркьаҿып,

Ҭамшьыгә, иара усгьы исроуцәеит, сҭак иахуҳәаауазеи?

– ҳәа днаиазҵааит.

– Иуроузаргь, ус аҭахын. Егьыс, ҳарҭ ҳаинзраалода, Чагә? Рыҵа аҵыхәала еимаҳкуа арбану? Ахыбжа баша иқәсҵама, атәыҩа ҩызӡа?! Даҽа хәыҷык сзацҵа!..

– Уара, слабашьагьы аҵларкәыкә иасмырҿаҟәеит, Кәыдырҭантәи Бзыҧҭаҟа, Рыҵаҟа сууаӡа сыҧан скаууа са-лааит. Уа Кәыдырҭа иҟаз ара Рыҵагьы иҟазаап, избеит, аха шәеинраалара атәы уадаҩхеит… – иҳәеит Чагә.

– Избан?! Иззакәи?!

– Избан уиоуп, Рыҵагьы мрагыларахьтәи арҩаш аҭыҳәрыкь бааҧсызаап, алеишәа цәгьоуп, аҳалӡӡ, аҵҳәа ҭҳәаны иааганы иҭажьуа мацара, иахьалало уарҭалк инеиҳаны аҿықәан адәы ҟанаҵахьеит. Мышкы ахы мышкы аҵыхәан, мышкы зны аӡҭатәа зегьы анаркраны, иарҭәраны иҟоуп, идәхоит. Аха уажәы ари иҟанаҵахьоу адәҳәыҧш гыларҭоуп, калдахәараа, бзыҧҭаа, алаҳаӡаа, лӡаа уҳәа арахә зман ихало еимаркуеит, уа рацәак узгылом, аха. Уара, шәара еимашәымклан, кәыдырҭаа ишыҟарҵаз еиҧш, раҧхьа иҩеиуа имазааит. Егьыс, Рыҵа ахьӡ шәара ишәзеилмырго шәыҟоума, Кәаҵәара идагьы уаҳа уаҩ даҭахым, сара ишәасҳәаз хашәымҵозар.

– Еишьҭагылан иҩеир?! – иҳәеит Ҭамшьыгә дҧышәырччо.

– Изтәхода, еимарымкӡои?!.

– Аҧхьа игылоу итәыз! Аҧхьа дымнеиӡои?!

– Еивагылан инеир?!


205

– Уара, убас Кәыдырҭагьы Ҵәаҳәкы ҩыџьа еивагылан инеит, аабыкьа... – иҳәан, дааҭгылт Чагә.
– Нас, нас?! – дҵааит Ҭамшьыгә.

– Насу? Шәцаны оҭры Ҭамшьыгә шәиазҵаа, ӡәыр илшозар убри шәеилиргоит ҳәа абрахь иаарышьҭит, иумбаӡеи?! – иҳәеит Чагә. – Аҩны инеин Абҕархықә иузыҧшызар, ҧхашьароуп, иушьҭалан арахь иааумышьҭын, ари усҟак шьҭа ҳҽадҳмырхалап! – ҳәа усгьы нациҵеит.
– Ибзиоуп, бзиала иаабеит! – иҳәеит Ҭамшьыгәгьы дҧышәырччо, нас аӡбаҩ иахь: – Маҳҭы, егьи азҵаарахь шәиас! – ҳәа наиеиҳәеит.

– Уара, Чагә, убра акы суазҵаауан? – даацәажәт Маҳҭы ихаҭа.
– Ыы?

– Рыҵа мраҭашәарахьтәи аган цқьа игәоуҭахьоума? Рҩашк алалоит.
– Уара, уи патисанк ауп, – иҳәеит Чагә, иагьаарччеит,

– амгәацәа хәыҷы ҭырсҳакьан, аҧсҭа хәыҷы, ахаҳәқәа, иара, егьи, ӡырҩашуп, рҩашӡам. Иара ахьӡ ры акәымкәа рыи акәзароуп, избанзар, егьырҭ раасҭа ииоуп, икыдӡам. Аҧсҭа, аҵа абри иатәны иҧхьаӡазаргьы ҟаларын. Усала Рыҵа акәхоит. Егьырҭ рылагьы изҳәоз ыҟазар акәхарын, аха урҭ уиаҟара бжьы, ҿа рымаӡам, избанзар, иҭабақәоит. Рыи ауп еснагь иҟоу, иаҧшәымаҵәҟьан иаху. Иара, ажәытәан Рыҵа ҭатәаанӡа, жәжәы ма лажәа – аҵатәан ҳәа ақәсҵоит. Иара убри аҵыџьгьы аҵа кылҵәазар ҟаларын, наҟ иҵегь лбааҟа акылсырҭа аманы. Уажә иара Рыҵа иахьалаҭәо ишаҵанаҵәаз, ишыхнаҵәаз ҩашьом, уа иаҳа иҭылашьцаны, иаҳа ишыҵаулоу унарбоит. Ахаҭа ахьыҵыҵуагьы, арахь иахьалагогьы, иҵәҵәоуп, иҵҵоуп… Рыиҵҵа ҳәа зҳәозгьы ыҟазар ҟаларын… Уа хҧамоу ҧшьбагьы алалоит.

– Аҩадахь иалало иахуҳәаауеи?

– Уи Аҽҽеи ауп, Аччеигьы рҳәон рҳәеит, дәҳәыҧш хәыҷыкгьы ҟанаҵахьеит. Мрагыларахьтәи – Рыҵаҳәа

акәзар ҟалап,	оумала аҳәҳәа ҭнагоит,	Лашшеиҧсы


206

– иагьаарччеит.
– Ҳамытҟьалгьы убас ибганы, еимаҳан иамки шәа шәышҟа?
– Ааи. Уи Кәыдры аҧсҭоуп, уиаҟара ахыҵуам… Рыҵа акижьҭеи еиҳа акыр еиҳабуп ҳәоуп ишыздыруа… Аӡаҵаҟа такәы исычҳауеит, убра ихьшәашәоуп, аха иахьынӡауаз санлеи, аҧсаҵлақәа шәны иахьӡаагылаз, иахьаҿагылаз збеит… Дгьылҵысразар ҟалап ари ҟазҵа. Рыҵа аҭыҵырҭагьы ашәаҳаит, ианаркит. Аркысҭагьы аладахьтәи ахықә иунарбоит. Рыҵа Хәыҷы ашҟа даҽа ҧшьба-хәба километр мраҭашәарахь уаҿалан ухалар, Ҧшаҳәы ашьха ду абжакы амыҩрны иахьаҵанажьыз убоит, Рыҵа Хәыҷгьы ҧыҭк агеит, уигьы хьаҵыр акәхеит, ианыҵәҵәеит, уиадагьы ҭагаланынӡа ҩба-хҧа метра иагхоит, еиҳангьы. – ныҵәҵәа, ныҵҵа… ҳәа акәзаргьы ҟалап убри Рыҵа Хәыҷ иахьӡыҵәҟьоу, жәжәгьы ацзар ҟаларын жәытәан.

– Уара, асҟатәи шудыруаз аума… иагыжьны… арҭ сара изсоумҳәеи?! Цас иҟоуҵеит!.. – иҳәеит Ҭамшьыгә дҧышәырччо.
– Сгәаан сыҟан!.. – иҳәеит Чагәгьы, иагьаарччеит.
– Избан уара?!
– Калдахәараҟа усыцымцаӡеит. Шьҭа уи ауаҩ дызбар, ишҧаиасҳәо? Ашьтәа шьны даҳзыҧшын!.. Ахы ҩарханы икнаҳаны!..
– Изакәи ус изыҩеирха?!
– Ахыбжа атәыҩа шамаз ирымҵазҵоз абас ихәҭоуп иҳәеит.
– Ҟоҳ, иабаҧырхагаз, акәац ҳамыхоз, уи атәы зсоумҳәеи?!. Ҳамцарыз!
– Иуасҳәар, арҭ итәогьы ҳашьҭалон!.. – иагьааибарччеит.

– Шьҭа шәеиҭаламгозар, Аргәын Дыгә ҳаизыӡырҩып!

– иҳәеит Маҳҭгьы дыччо.
– Дыгә, лассы аҿаарха, мамзарны шәызҵаарақәа жәаба рҭак ҟасҵахьеит, самхахьхәыр нас ухымҵәеи! Уара
иухарартәуеит!.. – днахлафааит Чагәгьы.


207

– Аа, аҳы, иахьыҟоу, ажәбатәи! Ҟәланрхәантәи сахо са-ганы абра Лыхны сыхурҵәоума?! Иара уаргәамҵӡом, зҵаара «ааигәоуп», «иагькьаҿуп», аҭак азы хара ацара аҭахӡам!

– Сааҧсаны сшыҟаз иалудрааи?! Даба?!.

– Абри Гәдоуҭа ҳәа иахьаҿу адгьыл аҟны унанагахьоума?!

– иҳәеит, итәазгьы ааибарччеит.

– Уаҵәҟьа сымнеиц, ихароуп, аха салсны сцахьеит!.. – еиҭааибарччеит.

– Нас ус акәзар, убри ахьӡ иҳанаҳәоны ҳәа иудыруазеи? Уалсны уахьцоз ус ӡәыр акры иҳәоны уаҳазар?
– Ишҧасмаҳаи, акәымзар ари уҭак сара исзыҟаҵозма?! Ҵабыргыҵәҟьаны, ари иаҳзааигәоу зҵаароуп, иара хароуп, аха, – иҳәеит Чагә дҧышәырччан. – Гәдоуҭа иаҳәоу закәу уа иалсуа аӡы иаанарҧшуазароуп. Ӡы иаанамырҧшуа ҭоурых ыҟам рымҳәои. «аҭоурых аӡы иӡаауп», – умбои изҳәаз ишиҳәаз, ианӡаамгьы убап, аха.

– Уа иалсуа Гәдоу ауп, уи иаҳәои?

– Сара убра иагьараан снеиргьы, абри аӡы ахықәан, еснагь алахь еиқәуп, еиқәнахын сымбац, агәы акы алоуп, закәу сеидроу. Ас зылахь еиқәызҵоу аӡқәа имҩахгақәоу роуп… аҳаҭгәынқәа ирықәсуа роуп… Ари акы ахьит сҳәан, сазеимдан иангәасҭа, иҵегь мраҭашәарахь инаскьаган, иахьатәи ақалақь иахьаҵанакуа шыҟоу иалсны ицозаарын жәытәан. Усоуп сара ишеилскаа. Изцәажәом акәымзар, ашьҭра уқәнаҵоит иара мцахәмыцәа. Абас зазырузеи ҳәа санахәаҧш, усаҟан амшын иахьалалоз ҵауламызт, ахаҭа иаазынаараны иҭалан уахь илеиуан, уа аҧшақәа адыруеит, акы ааҵысыр, ашхәақәа, аҧрақәа зӡыхгыломызт, рхы ҧхьаркырц иара иҭалангьы изҩеиуамызт. Иҩеиргьы иахәомызт, избанзар, мраҭашәарахьтәи аган ахықә аартын, аҧша ааиуан, амшын ахьтәгьы иҭасуан. Абри аҟнытә имҩахырган, уажә ишыҟоу, ирҭбааны, ирҵауланы, амш бааҧсқәа рзы иҭаланы иҩеин иӡыхгыло, рхы ҧхьаркыртә иҟарҵеит, иара усгьы иӡыхгылартә еиҧш. Амшын иахьаларҵазгьы иаҳа иҵаулоуп. Аҧшақәа зладыруа мраҭашәарахь ала аӡхықә аҧанахықә, аҧанаха анышә ықәҧсаны, аҧша ахнаҟьо, иахнаҳәо иҵегь


208

иҩаргеит, иҳараркит… Ажәак ала, аӡы мҩахыргеит, аха алахь еиқәнаҵеит, жәытәла иуҳәозар, иӡшьшхеит... Абри ҩтәрыкны иҟазаргьы ҟалон: аду – Гәдоу(жә)(а), ахәыҷы Гәдоус(ы), ҳәа аха... Усала жә, жәа ацзар – иаҵәахит.

– Сақәшаҳаҭуп. Ара Бармышь ҳәа ыҟами, Бармышь, Бырмышьа – хаҳәкәароуп, хаҳәӡуп, аха абригьы жәа анацыз ыҟан. Егьыс, жәжәа иахылҿиаауазар – аҭаҩрырҭақәа, ажәжәарсҭақәа, аҭатәақәагьы амоуп ҳәа цәырнагоит, атәы ззымдыруа усгьы издырам, издыруа дахьымнеишақәа амазар ауеит.

– Моқәгьы Моқәжәа, Моқәжәжәа акәмыз. Моқә, Мықә

– ҩба рыла ирҳәон.

– Гәымсҭагьы, убас абри Гәдоу еиҧш, ашхәа ҭалан иӡыхгылозма?

– Уи уамжьароуп, агәгәым аҟнытә акәзаргьы ауеит, аҳәеиагьы* амоуп.

– Аҳәеиа уҳәоу?!. – иџьашьаны днаҵааит Дыгә. – Уара уи охәҭасуп**!.. – иагьаарччеит.

– Аиеи. Уи уажьоит, иумдыруеи, уҭанагалар узхалаӡом, аҳашҳәаҧсалара уҵыҩрны уаҿаҩруа, улбааҩруа уалагоит. Уаҿысны ушцоу уааблаҟьар, ма угәуҽанӡамкәа иуҵаҳәазан уҭанагаларгь, уланагаргь ауеит, нас чуаншәа уҭахоит. Убас убра аурыс ируаа ҩыџьа аҧшыхәцәа ҭахахьеит рҳәеит. Аӡы амазшәа анырба, аӡба цәгьами, даргьы ирзымдыруазу, ил-бааны иҭалан, иҭанакит. Иҳәҳәеит, ихыст, аха ана избодаз. Иҧсуа ианалага, дара еибашьит. Уи акыр ҵуеит… – иҳәеит Чагә. – Иара ус доу, ҭоу, ҭеи – гыларҭақәоуп, ҭыҧуп; гәдоу, доуҭеи – идуқәоуп, аангыларҭоуп, аанҿасырҭоуп, уи уара иуздырам ҳәа акәым, аха са издыруазар убар ами! – иагьа-арччеит. – Иҵегь рҵакы ыҟоуп.

*Аҳәеиа, аҳәеиҩа ҧсҭа-гәаҩажәлоуп, ҿаҟьа ҳашҳәаҧсаларан, бҕацымкыран иҟоуп, уаҿалар, ушгыло иаҿаҳәазаны улбаанагоит, аха нас, даҽа мҩак амамзар, узҭыҵӡом, уаҿалар, иқәҳәазан ҵаҟа уеиҭагоит.
**Аохәҭас – ҵыскыгоуп, ачалт хәыҷ иқәшышны, ласбак, цгәык ҭатәартә аҟара еиҳамкәа, ашә хәыҷ ҧҟьо иаҿаҵаны, ашшаҕьыч, ардәына нықәтәар, иҧҟьаны иҭанарҧало, ашәгьы анаркуа иҟарҵоз цәҟьажәлоуп.


209

– Урҭ арбану?

– Уи ҳалагар, иоуцәахоит.

– Мамоу, усгьы?

– Ус ала, Гәдоу, Гдоу зҳәозгьы ыҟан, еизарҭоуп, џьармыкьазаргь ауеит, лҳәыҧраны иҟазаргь алшоит, доуҳакырҭазаргь ҟалоит. Уажәы Гәдоуҭа амшын ҿықә аҧсшьарҭа баҳча, апарк ахьыҟоу алҳәыҧра жәытәан доуҳатәартәан рҳәо саҳахьан, ус крудыруама?

– Ииашоуп, ус зҳәоз ыҟан.

– Ажәытә адоуҳаҳә шьҭан, адоуҳагьы иароуп, адоухаҳә аҟнытә акәхап. Дҩықәгылан Анцәа диҳәон ма ажәлар рҿаҧхьа дцәажәон, ахәыҷқәагьы ықәыргылан Анцәа идрыҳәон. Уи шҭажәлазаргь ауеит, аҳа.

– Ахәыҷы данныҳәо Нцәа дӡырҩуеит рымҳәоз.

– Ааи. Уи уажәыгь ирҳәоит. Ажәытә убра, агаҟа ма аӡхықә ахь маҷк уазынаскьан, мрагыларахь ма амшын ахь уҿы рханы, Анцәа ҳазшаз узиҳәаз ҟалон рҳәон. Амала иуҳәаз хажәак ирҭоугӡар акәын – уеиҳахар иҟаломызт. Насгьы Амра ҵлак ашәара акәу еихаҕәы ашәара акәу иҩеиаанӡа акәын. Нас иаҧхьаӡомызт. Уа иҧшьоу ҭыҧуп рҳәон. Иара уажәыгь усоуп зҳәоугьы ыҟоуп.

– Нас убра ишьҭаз адоуҳаҳәа абагеишь? Аибашьрақәа раан ахҵәара рықәшәан иргарызушь? Убас, Қьачаа Рныха, Қьач-Ных, рыман ицеит рҳәоит, шәышҟоп, ус ахьырҳәоугьы, уи хәыҷызар акәхарын.

– Урҭ Бенгал амшынҿықә ашҟа ицеит, ҳәындысаа рахь ҳәоуп ишырҳәоз, – иҳәеит Хәкыр Иыбраҳам Уачамчыратәи.
– Урҭ рҩызцәа адоуҳаҳәақәа духоит, ус уара ишуҳәогьы иузгом, иузырҵысуам. Иара убра иахьышьҭаз анышә ақәҧсаны иҵарҵәахызаргь ауеит, ҧсыхәак азыӡбан иргазаргь алшоит, ус идумзаргь ауан.

– Нас арҭ ара Гәдоуҭа иқәҵны ицаз хынҳәны ианаа изаадмырҧши?

– Урҭ заау изымаау сеидроу, иргоу ирымгоу убригь сеидроу. Иҵарҵәахызар, азнык анышә анақәрыҧса нас аарҧшра ҟалом, уа иахьыҵоу уқәгылан иуҳәалар иаҧхьаӡоит,


210

анкьа зны иахьышьҭаз убраҟагьы иуҳәо аҧхьаӡоит, иаланаҵоит…

– Уаҳа изызкхарыз иара, уа утәала?

– Аинрааларақәагьы иртәызар ҟаларын.

– Сара шәарҭ шәеисара салам, аха уара, Дыгә, сызҵаара «ааигәоуп», «икьаҿуп» уҳәан, еиҵухуашәа збоитеи, амырзакан еиҧш, – иҳәеит дҧышәырччо Барцыц Шьрыф Блабырхәатәи.

– Амырзакан арҳәашьа уздырӡом, уиоуп иззуҳәоу, Чагә сицхраар исирҵап ҳәа, – аҭак ныҟеиҵеит Дыгә.
– Уара, саргьы убасшәа избоитеи!.. – Шьрыф днаиқәшаҳаҭхеит егьи алафҳәаҩ Ҳаг Жагәа Аҷандаратәи.

– Уаргьы амырзакан шаурҳәоз иҵәурҵәахьеит, саб Гыд иҧсы аныс сҳәап… – иҳәеит Дыгәгьы.
– Уара, Дыгәгьы дрыцҳауп, шәиҟәаҵ, акәымзар иахьынӡаиҭаху изхара дизымҵаар, уаха аҩны днеир дзы-цәаӡом… – нареиҳәеит Маҳҭы, иагьааибарччеит. Нас: – Дыгә, уара уақәшаҳаҭны иазурхозар, саргьы зҵаарак еиҭасымахуп Чагә ишҟа, – иҳәеит.

– Сара иазсырхоит, сақәшаҳаҭуп, иара уиазҵаа, иуазар,

– иҳәеит Дыгә, иагьаарччеит.

– Уара, Чагә, Доужәа еиҧш Доусы ҳәа усгьы ыҟазҭгьы?

– дҵааит Маҳҭы. – Сы, са убригь ӡыми изыхьӡу?

– Ус ала сы амҵәахыр акәын, уи аҵәахӡом, ихнаҩаӡом, Доусҭа, Гәдоусҭа акәхон. Аха, уи сҳәеит ҳәа, наҟстәи ианцоз иазынаараны иҭалан илеиуан амшын ахь, иласын, жәа акәхарымызт, сс акәхон ахьӡ, илахҿыхын, ара уажә алахь зеиқәугьы убри акәхап, иаҳзымдыруа иагьа адыруеит, ҳазхааным ишахаану еиҧш… Убри адагьы ахахьы ишааиуа иҵалан ҧыҭк иааскьаны еиҭаҵыҵуазар – доусы, ҭоусы ауп; амҩа хықәыршәлан иаагазар – гәдоусы, гдоусы, гәҭоусы ауп; жәа ала анҵәамҭа ртәазаргь ҟалон, усҟан, Кәыдргьы жәытәан аҭоу, адоу иҭан, иҵан рҳәон, аҭоу аҳаҭ, ҳаҭа ҳәа иашьҭазгьы ыҟан, ашәқәа аҧхьа а дыргылом, – аҭак ныҟеиҵеит Чагә.

– Саргьы убас акәзар сгәахәуеит, – иҳәеит Маҳҭгьы.


211

– Убри адагьых Доусы, Доуыс, Доуышь зыхьӡыз аӡы уахынла ахықәан амца еиқәҵаны ажәҩан иахьаҧшуаз, иахьазыӡырҩуаз, жәҩангәашәҧхьара аабозар ҳәа иахьаҵаҧшуаз ауп; доу, ҭоу ажәҩангьы иахьӡын зҳәоз абыргцәа ыҟан, арҭ ажәақәа амаӡашәаргьы рымазар ҟалап. Еиҭасҳәозаргь, Еҵәаџьааи Еҵәаџьеи рыхьӡқәа еилзырго аартра ҟаиҵоит, Нцәа дибоит рымҳәози, урҭ еилзырго аҧсуаа ржәытә ҳәамҭа «Еҵәаџьа гәаҩуп», «еҵәаџь гәаҩоуп» ауп… Амца еиқәҵаны ажәҩан ашҟагьы башақә иҧшрымызт… Ажәытәан аҧсшәа амҵәыжәҩа аман, иҧырхьеит ҳәа баша ирымҳәозар сгәахәуеит… Амца еиқәызҵоз ма жәҩангәашәҧхьара аартра иазыҧшын, ма акы албаара иазыҧшын, амца еиқәҵаны иахьҧшыз, иахьтәаз адырбон ма иддырбон… – нациҵеит Чагә.

– Убрантә ҳааит зҳәоз иззырҳәозгьы акы ыҟан азоуп, уиаҟара аҳәарагьы рҭахцәамызт, – иҳәеит Дыгәгьы, иагьнациҵеит: – Сара усазҵаауазар, амца еиқәҵаны атәара, жәытәла, азыҧшра, ахырбара иазҳәоуп. Жәҩангәашәҧхьара ҳәа зыӡбахә ҳамоу закәыз? Жәҩан-гәгәашә-ҧхьа Ра акәызҭгьы. Ра – ҧражәлами. Ҕа – убригь иара акәзар ҟалап, аҧхьатәи ашьҭбжьқәа еиҭнаҧсахлошәа сыҟоуп. Аҕа ахьӡ ҧшьоуп, ирҳәомызт, иршьон ҳәа жәытәан изырҳәоз? Ажьираҿ иҟоу аума мамзаргьы идаҽакызу? Са стәала идаҽакын, амца еиқәҵаны илбаауеит ҳәа рхы здырбозгьы иароуп ҳәа ақәсҵоит. Еҵәаџьаагь ыҟоуп, Еџәаџьагьы ыҟоуп… – нареиҳәеит Дыгә.

– Иаацәажәахьоу зегьы, Дыгә, уҳаиҕьуп! – иҳәеит Чагәгьы.

– Уара, Чагә, абыржәы Маҳҭы дузымҵааргьы, абанҭ иоуҳәақәаз мҳәаӡакәа уцар угәы иҭаҵәҟьазма?! – дахлафны дҵааит Дыгә, нас: – са сакәын иуазҵаауаз, изсоумҳәеи?!

– иҳәеит, иагьаарччеит.

– Ишҧауасымҳәеи, иумаҳазар акәхап, уеилахан… Уажә са исхароутәуеит!.. – иҳәеит Чагәгьы дҧышәырччо.
– Иабантәуҳәеи?

– Уара, ара стәаны ишҧасҳәоз, убра Гәдоуҭа, сгылан, абрахь схы рханы, иуеиарханы ҿысҭуан, иумаҳаӡеи?! Сыгәра


212

умгозар, аҩны уаннеилакь уҷкәын Џьыгрыц уиазҵааи, убригь дгылан, сывараҿ.

– Иҕәҕәаны ҿуҭуазма?!.

– Аеҵәа кыднаҧааит!.. Ерцахәгьы арҵысит!..

– Сужьоит!..

– Избан?

– Аҽнышьыбжьон аеҵәа абоубоз?! – иагьаарччеит.

– Уара, убри саргьы иџьасшьеит ианызба, сыбжьы иланашьҭзар акәхап, мамзар иказыжьуаз?! Сывараҿ икаҳазар изысымбо-оз?! – иҳәеит Чагәгьы.

– Уара, уа увараҿ Џьыгрыц дгылазҭгьы дамшьӡоз?! – иҳәеит Маҳҭгьы.

– Уи дыҕәҕәоуп, дыҷкәынуп. Уи моу саргьы сазымшьит, ихәыҷын. Аду леизҭгьы, ҳаннамырҵәоз, ара, алаф ҳәо, егьиуа, сузырбодаз, – иҳәеит Чагә, нас инациҵеит: – Гәдоуҭа ахьӡ азы даҽакгьы иацҵатәу убриоуп, абри ҩба-хҧаны иҟалазаргь ауеит, ажәытәӡатәии настәиқәеи ҳәа. настәиқәа иарбан уҳәар, Аҟәантә абрахь уанаауа, Гәдоуҭа уаалалаанӡа, илацәхыкны амшын аҟны еиқәаҵәаӡа камбашь бҕаҵас акы зны-зынла аӡы иалыҳәҳәоу иубоит. Аа дахьтәоу, Ҭамшьыгәи сареи зны ҳаӡсаны убрахь ҳцеит, иахьынӡаҳалшозгьы аҵа гәаҳҭеит. Иара оумак идуӡам, абас 15-ҟа метра ракәхап, еиқәаҵәак, акәакәар ааугәаланаршәо, ашьаҭаншәа аҭаларҭа аҩгьы азыҭбаан иаманы абас иҟоуп. Ажәытәан ари ма ныҳәарҭан – доуҳакырҭан, ма ныхатәаран, мамзаргь ӡыхгыларҭан, аҕбашахақәа акәдыршон, ҕбаҿаҳәарҭан. Изхысҳәаауа, аҳа(ҳә)(а), аҭҳа(ҳә)(а), адоуҳа(ҳә)(а), гәдоуҳа(ҳә)(а), гәдоуҭ(ҳ)а… – абарҭ зегьы иара акәзаргьы алшон ҳәа сыҟоуп… Ҭамшьыгәи сареи ҳхынҳәны аҟәараҿы ҳанааи, ҳааҧсангьы ҳаҟан, аха ҳааҭгылан такәы ҳазыҧшуан, ацәқәырҧақәа ахьаҿанаҳәоз, ахы иахьықәнаҳәоз, ажәытә иамҵаныҟәоз ма иамҵаныҳәоз аҧацәа аҧсуаа рахь иааҧшны цхыраарак иаҳәозшәа, абарҭгьы абас рыхьмашь ҳәа ацәқәырҧа анцалакь иаацәыҵыҧшуазшәа акәын ишыҟаз. Иара иҕәҕәамкәа ианцәқәырҧоу ауп ианубоу, абжьааҧны иубаӡом, шамахамзар. Ашықәсан амшын анчуеи иандоуи


213

ҳәа ыҟами, ианчу иубаӡом, – ҳәа даалган: – Егьи азҵаара арбану? – иҳәан, Маҳҭы днаиазҵааит Чагә.

– Убри аҵыхәтәан иуҳәаз аган ахь ала уаҳа кры ацуҵарц уҭахума? – днаҵааит Маҳҭгьы.
– Ацҵатәқәа ыҟоуп, аниаҟара мбатәы зхыҵуа, ахьӡқәа иҵегь амоуп, аха уажәазы иҟаз, аригь азҳаз.
– Ус акәзар, Қәҭар Кыҷа, ҳаузыӡырҩуеит! – иҳәеит Маҳҭы. – Убриала ҳагьалгоит! – нациҵеит.
– Чагә, уажәраанӡа сара даҽак акәын сызуазҵаарц исҭахыз, аха абра Дыгәи уареи шәцәажәараан, аҵыхәтәаншәа Ерцахә ҳәа ануҳәа, уи азы еилкаатәык сыман, суазҵаауеит, угәы иалымсуазар, амариа суҭеит ҳәа?!. – иҳәеит Кыҷа. Ари заҳазгьы ааибарччеит.

– Ибзиоуп, уара ишуҭаху, унапы иакуп. Ус ануҳәа – имариахап, нас шҧа!..
– Иарцахә ҳәа рҳәоны саҳахьеит, иаҧхьан уара Ерцахә уҳәеит, реиҳа ииашоу руа иарбану?
– Уара уи Иарцахә, Иарцахәа ҳәа акәын… – наҧишьит Гыц Қәаҵәарагьы. Уи дышьхаҟазан, иабгьы иабдугьы убас иҟан, ҳашьхара инапсыргәыҵ еиҧш идыруан.

– Уажә ара, Кыҷа, уара иузымдыруа иуасҳәоузеи, аха жәытәла иа, ие, иы, еи, е, и – абарҭ рызегь иа жәлақәоуп, аергьгьа иахәлыҵыз саҭлашь-хаҳәыжәлоуп, нас аҿаҟьақәа ирҿашәыз роуп, зегьы ак роуп, жәытә цәажәашьала ус еивысқәоит, аха. Узҿу ашьха ахьӡ аҧхьа абарҭ еиҭныҧсахлан иаргылар ауеит. Рцахәа, рцаҳәа ҳәа иацу анҵәамҭа аҵакқәа рацәоуп: изыршуа, ишу, изхәлыҵуа, иахьаҳәоу, иахьахәоу, иахьамоу… ҳәа убас иҵегь рыла ицәажәар рылшоит. «Иарцахәа» ашьха ҳәа зеицырҳәогьы убриоуп. Ари ахьӡ аҟны жәытәан ц цә ала, ҳә хә ала изҳәоз ыҟан… Ас ала уахәаҧшыр, Иарцахә – аиа рцәа ахәы ҳәа ицәажәаргьы алшоит. Аха ари шьхоуп, шьха дууп… Жәытәла иарца агәабангьы иахьӡын, цә ц ала изҳәоз рҟны… Иарцахәа ахьӡ даара еиласоуп, уи аҭоурых аҳәаргьы ар рычуан азна аӡы азхарым, иҭанарбоит… Уара имариоуп ҳәа уаауеит… – иҳәеит Чагә дҧышәырччо.


214

– Аиа рца, аиа рцаҳәа – иа ршуп, ицаҳә-цаҳәуа иҟоуп; аиа раҕьа – аиа ркәымпыл ауп, аергьгьа иаршәуа, иҭнарҟьоу иреиуоуп, бзарбзан хык иаадҩыло, ус акәӡами, исыцәҩашьоу?

– Усоуп. Еиҵақәоугьы ыҟоуп. Аҟәараш змоу кәарак иҭаҳар, акьырхаҳә ақәиаауеит, иақәнасоит, иагәылаҵаны ҷыцс иҟанаҵоит. Уақәшәан иузыҧҽыр, иунарбоит. Аҕьа кәымпылӡа иагәылоуп.

– Уажә убри ануҳәа, арҭ лада-мрагыларатәи ҳгәылацәа бзиахәқәа, иааны бзарбзанла Џьгьарда иалахысуаз, абџьар, аџьаҧҳаны иараҕьа, иараҕьа ҳәоуп ишашьҭоу, аха ари ахьӡ аҧсуоуп уҳәар ргәаҧхом…

– Уара, уи дара иртәуп… – иҳәеит Чагә.

– Ишҧа?! Излартәуи?!. – иааџьеишьеит Кыҷа, егьырҭ изаҳазгьы иааргәамҧхеит.

– Аергьгьа жәытәан ианаршә, уахь ицан, икаууа ишнеиуаз, аӡә ихкаара иҭаҳаит. Шьҭа изтәыда? Мамзар ани ани далакьысуа дыҟазма, иумдыруеи?!.

– Аҧсуа хьӡы шамазу?

– Уиоупеи! Аҧсуа хьӡы шамаз иҭаҳаит, шьҭа ахьӡгьы иар-гьы аҩбагьы иара итәуп, уара иуҭахи?..

– Ҟоҳ, ус аума ишыҟалаз?!.

– Аиеи.

– Иарцахә азы ҽакы суазҵаашан, – иҳәеит Кыҷа, уажәы дааҧышәырччан.

– Ыы?

– Иарцаҳәаҩ ҳәа абасгьы саҳахьеит…

– Аиа ахьаҳәо, иахьҭнаго аҟырҟы, ахәламшәы, аҩ ауп ари. Акәацәрахь ауп иахьаанахәоу, аварахь иаургьы алшоит, аха. Иахәлашәны икәаданы иахьыҟоу уҭабгар ҟалоит, иуеижьан иуҵабгоит. Убас, «Амҷба дахьыӡыз» ҳәа убра аҭыҧ амоуп. Ишырымуаз, дреисан, астәи даҿалеит. Уи ҟалаӡомызт, кыргьы дхалт, лаҳәак даҟараны дырбон, сыжәбома ҳәа ибжьы аарла ираҳауан… Уаҳагьы ихабар ҟамлеит… Нас ишьҭалт, аха дрымбеит – ма дажьан ҳәаҩамаак, ҳәаҩамҳацәк дҭаҳаит ма аблыжә дагеит. Иарцахәа астәи узхалаӡом, ахалараз аҿалара,


215

акыдларагьы ҟалаӡом. Егьыс, ани ҳәаҩ ҳәа иацу хәаҩ ала изҳәозгьы ыҟан – ихысуеит ҳәа усала иартәаргьы алшоит, аха ихәыҷны, иҭынчны. Хәаз анакәха – уи иаркалаӡоит,

– иагьаарччеит, – иергьгьа ҕәҕәоуп.

– Убарҭ злеиҧшыми аергьгьеи аергьааи?

– Аергьгьа – аиа ыргьагьа-ыргьагьан, еиқәҵа-еиқәҵоу ихагалан ашьха ҩанагоит; ишуп ҳәа усгьы ицәажәоит. Аер-гьаа – уи аиа ргьаа(ла)(ҳә) ауп, иаргьаалоит, иаршәуеит, иагьалаҳәоит, алеишәа цәгьоуп. Аергьаал зҳәозгьы ыҟан ажәытәан.

– Убри иаҳа ииашазаргь ҟалап, еилнаргоит.

– Уи, хәаз, ма ҕәаз акәзаргь ҟалоит, Иашыра ахахьы иамаз аҩызоуп. Убрантә иаршәыз, иҭнарҟьаз цаны Ҳанаҟәапеи аҿаҟьа-наара иаҿаҳаит, иахьагьы иубоит. Иара Иашырагьы Иашыҕ(а), Еишыҕ(а) ҳәа усгьы азырҳәон жәытәан зны – аиа рацәаны ма ишны изҿоу аҕа, аха – анаара, аҿаҟьа ҳәа. Иарцахәгьы аҩада аиа зкыду анаара ду, аҿаҟьа амоуп, иаҕа, иаха ҳәа. Иаҕсахәа – аианаара ду, аиашьха ду ҳәа абасгьы зҳәоз ыҟан. Иарцеихә рҳәогьы саҳахьан, Џьгьарда. Амала ҧсуа-базала, ҧсуа-шәыла иаҕьцеи, иаҕцеи ашьхацәгьы иахьӡын, урҭ ықәырххеит, аха аабыкьанӡагь иуҧыхьашәон, аиа ахьамаз анаара дуқәа, аҿаҟьақәа иаархәон, ашьха, Иарцахә акәын иахьамазгьы аҵыхәтәанынӡа, – иҳәеит Чагә. Нас: – Иазҳархар шҧоубари, Кыҷа? – ҳәа днаиазҵааит.

– Даҽа хәыҷык сзацуҵаргьы цәгьамызт, – иҳәеит Кыҷа.

– Иарцахә ахьӡқәа зегь рцәыргара, аҭоурых зегь аҳәара ҩқәабкгьы азымхар ҟалап, иаҧхьан чуанк ҭанарбоит сҳәеит, аха… Иахьа иабахәац, иахәац ҳәа ҳажәа иалоу иара аҟынтә акәзар ҳәа ақәсҵоит, уи иҵегь аҵанакқәоит, аха... Абри адагьы Иарцахә акьатрацәқәа амызгәыҭқәа ҳәа ирышьҭоуп, аӡы-мшын, Жәытәа, ианӡаагылаз, ҕбаҵас иаҧхьаӡозар акәхарын. Дара ҩба ыҟоуп, аха ак еимҿаҧоуп азы хҧаны иуҧхьаӡар ауеит, иуздыруам ҳәа акәым, аха. Абарҭ ацқәа ҳәа ирышьҭазгьы ыҟан, ашьха ахьӡ убарҭ рыла иуртәаргьы алшоит… Абри адагьых, ус рҳәон Иарцахә аӡыршы анҭнагозгьы ыҟан ҳәа, уи ахьӡгьы акала иртәазар


216

акәхарын… Абри анаҩсан, жәытәан зашхәа уҭоу ииа шәшәа ҳәа рымҳәозиз, ииа – ихырхарҭа акәын, ишәшәа – иҵасуаз аҧша акәын, иҳәа зыхьӡыз иарс акәын.

– Иашхәа уанҭала, уицхраа ҳәа акәын усала иаҳәоз.

– Усоуп. Жәытәӡан Иарцахә иавусаз аҕбақәагьы иакы иқәымныҟәоу изцомызт, аиа ма аиара ркызар акәын. Урҭ риа, рцарҭа дзырбоз Иарцахә, Иарцахәа ац, ма ацқәа, амызгәыҭқәа ракәхон… Егьыс, Иарцахә иамоу ахьӡқәа: Агәабан зқәу, Аҕбаҧҽыха зқәу, Џьоуссеир амыҟә ма џьыссара амыҟә, Амаҟа зкәыршоу, Амҷба дахьыӡыз сҳәахьеит – абарҭ роуп. Агәабангьы амаҟагьы ажәытәан ҽа хьӡык-хьӡыкгьы рыман рҳәон, уажәыгь ирҳәоит, иаҧхьан уажәраанӡагьы ҧыҭк салацәажәахьеит. Абри адагьы, Иарцахә ахьӡ Аҕбаҧҽы-ха, Аҕбаҧшы-ха ҳәа ианыртәазгьы ыҟан…

– Ажәытәӡан аҧсшәа амҵәыжәҩа аман, иҧырхьеит рҳәозма?!.

– Ирҳәон, ииашоуп. Аӡәымкәа-ҩыџьамкәа ирҳәоны исаҳахьеит, араҟагьы ицәыраагахьеит…

– Нас ани аиа аӡы ихыршәлан ишыркуаз, ишықәныҟәоз еиҧш, хыхьҟа, ҵәҩанҵәы ирханы иркыргьы амуӡоз, аҧсшәа амҵәыжәҩа аман ҳәа ианаҿыз аамҭаз?
– Ишҧамуаз? Аха усҟан Иарцахә ҩеихьазу, иахьынӡаҩеихьаз сеидроу.

– Нас уи агәабан ҳәа узҿу, жәытәла аиарцәа – аиар-ца акәын, ихәхәаӡа уа иқәу, иазыманшәалоу, анҭ цқьа иаҳзымдыруа, зхы ҳазмырбо, хыхьтә илбаауа-ихало, аказы ирҭахны иҟазар?!. – иҳәеит Кыҷа.

– Урҭ рхы ҳдырбаргьы макьана цқьа иаадырыртә ҳаҟам… Уажә иацасҵарц исҭаху уиоуп, – иҳәеит Чагә, – Иарцахә ирласны иҩеиуеит, иазҳауеит, ичуеит, асгьы рацәаны иқәҳауеит. Абри иахҟьаны Кәыдры аҧсҭа ахы, иҵегь наҟгьы,

ацәаакыра ду ыҟоуп. Ари адгьыл, ашьхара аршәшәоит

– ибганы ахаҳәқәа алҟьҟьаны илеиуеит, адгьыл аҵысра адыруеит – убригь ишәшәоит ахьӡуп. Убас, иааз иреиуоу ҩыџьа ашәанцәа ишызбоз аӡә ихы ааихнахит, иахьагаз умбаӡоу, егьи инапы ааҿнаҕәыцәит изҵысуаз аҳацаҟьҟь


217

иалҟьан илеиз ахаҳәқәа руак. Шәаны, Шәшәаны ҳәа ахьӡ зарҭазгьы, изыхьӡугьы убриоуп, убас ҟанаҵоит, убас иҟоуп; свана, сван ҳәа ирҳәогьы сжәана, сжәан аҟнытә ауп; ажәытә пыжәаа, пываа рыла иуҳәозар, св/ана, св/ан ауп – в-и жә-и еимаркуаз шьҭыбжьыла, иалссан, иалхәаҭан, иалкәкәан… уҳәа илеиуа ӡқәоуп ари зыхьӡу… Уа урҭ рҩызцәа мачхәума,

– назгәеиҭеит Чагә.
– Шәшәаны, шәшәны – аҧша ахьҭасуа, иахьықәсуа ҳәа усалагьы ицәажәоит, ашәы – аҧҭа ахьадыруа ҳәагьы.

– Уиашоуп. Уа ус иагьыҟоуп. Ажәытәӡан (ҳ)ашә, Шәны ҳәагьы иашьҭан уа, ашьхауаа ашәқәа – абазақәа ахьынхоз ҳәа. Урҭ рышьҭра ҩтәрык ашәанрахь иаганы ус иҟоуп. Рҭыҧ аҟны ишынхоз ауп ишрыхьгьы, егьырҭ рацәаҩны иаауа-иаауа иааит… Абри џьара иҳәа ҳәа убрахь иагаз иреиуоу аӡәгьы дсыҳәахьеит... Дара ирҳәар ҟалом...

– Шьҭа ҧсыхәас ирымоузеи нас урҭ мышмыхәла ззыҧшыз? Уа ирылаӡыҭыз?
– Анцәа ду!.. Иарцахәынтә ма жәҩанахьтә дылбааҧшны!.. Дырҭаар!..
– Иара Иарцахәгьы Брц, Брцә анахьӡызгьы ыҟан рҳәон, иуаҳахьоума? – дҵааит Кыҷа.
– Ииашоуп, Брс-гьы иара акәын, еицын, ҳа ҳәа раҧхьа, ха хәа рышьҭахь иргыланы изҳәозгьы ыҟан, Ҳа-Кавказ, Ҳакавказ шырҳәоу еиҧш. Ус акәын абыргцәа дуқәа ишеиҭарҳәоз, урҭ иахьа шьҭа иабаҟоу акәымзар, – аҭак ныҟеиҵеит Чагә.

– Иара убарҭ наҟ, мшын нырцә, иагаз абыргцәа иреиуоу ражәабжьқәагь даргь ҳцәыӡӡеитеи. Қевқен мацара заҟаҩ амадада зиҳәоз Абыҭәба Мсҭаабе дааны даныҟаз?.. Уара убарҭ рыҕба цас маӡала ирыцәкылырҵәеит, аха иҟазҵазк уаҳа дырзымҧшааӡеитеи, ыы?

– Уи еибыҳәан, маӡала, цас ирзыруит… Ишәаны-изаны иҟаҵан… Аӡхыҵра иахьымӡартә еиҧш… – назгәеиҭеит Чагә.
– Маҳҭы, шьҭа сызҵаара хсыркәшоит, дшьахәуп ҳәа исҧхьаӡоит! – иҳәеит Кыҷа.
– Егьигь усазҵаа, раҧхьа усызҵаарц иуҭахыз, – иҳәеит

Чагә.


218

– Егьигьу?!

– Ааи.

– Убри аамҭаз ҷкәынак даарыдгылан: – Иаарласны Лакәабагьы даараны дыҟоуп нас аҽырҩрагьы иалагоит ҳәа ҳазраҳәа ҳәа саарышьҭит, – иҳәеит.

– Ибзиоуп, дад, аха уара усзымдритеи? – дҵааит Чагә.

– Ари Бармышьаа Муса иоуп, Аацынтәи, амцаҧшь! – иҳәеит Маҳҭы уи иҭакс.

– Уҧсынҵры духааит, бзиоуп, дад, уца! – иҳәан, Чагә, аҩбатәи узҵаарагьы аашьҭы ҳәа аанарго, Кыҷа днеизыҧшит.

– «Аҟәа», «Сахәым» – абарҭ ирҳәоу закәу, нас егьи ҳҭнықалақьс иҳамаз ҳәа изҿу Қәҭеишь убригь иаҳәоу закәу. Ара ҩзҵааракны, хҧангьы, исцәыҟалт, аха уҳәашьа сгәаҧхоит, даргьы ҳҭынрақәан азоуп… Уара ишуҭаху, – иҳәеит нас Кыҷа.

– Аҟәа хыџьаран иахьӡын. Акы – Басла ахахьы, ажәытә аҧсҳацәа рыҧсшьарҭа-рҽыхәшәтәырҭа, атыҩшаӡ ахьамоу. Уброуп. Жәытәла атыҩша ҽа хьӡыкгьы аман рымҳәози – аҳаҟәа ҳаҟәажә(а). аха аҧхьеи ашьҭахьи аӡахьеит, маӡашәархахеит. Иара Баслагьы жәытәан ҳәаҟәажәа, ҳаҟәажәа анахьӡыз ыҟан сгәахәуеит. Абазагьгьаа ҳә ҳ ала ирҳәон. Аҩба – Басла аӡы амшын иахьалало инацәхыкшәа ижәжәахьаз аҟәажәжәа, ҳаҟәажәжәа амшын иӡаагылоуп, иахыҵәахьеит, иагахьеит, иаргьы тәазар, иҟәазар, ижәжәазар акәхап. Абрантә агаҿа мраҭашәарахь абаажә ахьыҟоунӡа ицаны нас иҵәины иара убра аҿықә аҽаманадон, уажәыгь усоуп, аха. Изларҳәоз ала, жәытәан абрии аҿықәии рыбжьара, Басла аган ахь ала уҭало, аӡхгыларҭа амҳажә аман, амҳацә ду – сы-ҳәы-мҳажә.Абри адагьы аӡиас ахи аҵыхәеи реиҧш, ахи ашьапи зҳәоз ыҟан. ашьапы жәытәла ашьаҳәы, асаҳәы акәын, ашьаҳәырӡӡ(ы)ӡ ҳамҳәои. Аӡиас аӡышьҭра ду ассақәа злало жәытәла амҳажә ами, амҳацә ду ҳәа. Иара аӡиас амшын иахьалало убригь шьаҳәымҳажә, саҳәымҳажә акәын. Абарҭ рҟны ҳә хә ала изҳәоз ыҟан, ҳ-и жә-и маӡашәархахьеит, ицәырнагом...

Изхыҵәахьоу аҟәажәжә ҳәа сызҿыз шьахәы, шьахә, сахәы,

– ахәы хәыҷ ҳәагьы иашьҭан сгәахәуеит. Абри иахьатәи уа


219

агаҿа мшын мҳажәуп, ӡыгҿаҳәырҭоуп – сыхәым, соуҳәым, сыҳәым ҳәа усалагьы иартәар алшоит.

– Аҟәа мраҭашәарахь иамоу аӡҭатәагьы Сыҳәымажә кәу, Шьыҳәымажә акәу Сындыкәажә акәу ак ахьӡын, – налеиҵеит Маҳҭгьы.

– Сыхәым иҵегь аҵакқәа амоуп, аха урҭ зегь рышьҭыхра уажәала иуадаҩуп, ҳахьӡом… Мап шәҳәозар, ара сыҟоуп,

– иҳәеит Чагә, дааҧышәырччан, иагьнациҵеит: – Егьи, Кыҷа, Қәҭеишь, Қәҭеис ҳәа узҿу акәзар: қә – ақәцә, хыхь ауп, аҭеи – жәытә гыларҭоуп, ҭагәаҩаразаргьы ауеит, шь-и с-и роуны ирҳәозҭгьы – ӡқәоуп. «Хыхьтәи агыларҭа аӡы» ҳәа ицәажәоит аҩбагьы. Ус акәымкәа Қәҭеишьа, Қәҭеиса ҳәа иҟазар – «Хыхьтәи агыларҭа хәыҷы» ҳәа ус аҳәоит.

– Қәтатышь ҳәагьы зны иахьӡын, – иҳәеит Маҳҭы. Уи аҵарагьы иман.
– Татшь, тышь, татышь – ӡыхтарҭақәоуп. Суа Абыхә Шьааб Чагьам иҧшәмаҧҳәыс Ҵәыџь-ҧҳа Татшь слахәмаруан, Татшь акәу Татышь акәу иарбан ӡыхтарҭоу ибыхьӡу ҳәа. Изхысҳәаауа, Қәтатышь, Қәҭатшь – «Хыхьтәи аӡыхтарҭа» ҳәа ицәажәоит; Қәҭаҭышь акәзар – «хыхьтәи агыларҭа хәыҷы» ауп, – иҳәан, Чагә дааҭгылт. Нас инациҵеит: – Ажәла Қәҭаргьы, Ақәҭарба «хыхьтәи арҩаш», «хыхьтәи арҩаш ду», «хыхьтәи ашьхарҩаш» мамзаргьы «хыхьтәи ашьхауаҩ» ҳәа ицәажәоит.

Ахәуаа, ахуаа ҳәа иахьа ишаҳҳәоу еиҧш?

– Усоуп. Уаҳа зҵаара умоума, Кыҷа? – иҳәеит Чагә аҵыхәтәан.
Кыҷа Маҳҭы днеизыҧшын:

– Ақәҵа Чагә итәуп! – ҳәа ҿааиҭиит. – Ацәҟьара агәҭа иҭаиршәит, жәаба дцеит! – ҳәа усгьы нациҵеит.
– Умыццакыни, Кыҷа, – иҳәеит, аҭакс Дыгә даацәажәан.

– Ара ишаҧу ала, даиааины ақәҵа згоу ауаҩ, аӡбаҩ ма ихьӡ ма ижәла дахцәажәароуп, изакәу, изхылҿиааз аҭоурых иҳәароуп. Убри ашьҭахь ауп аиааирагьы анианаршьоу, ақәҵагьы анигоу. Уи анизымҳәа, ақәҵа зтәу ирзыхынҳәуеит.


220

– Уи аӡбаҩ ишиҳәоу ауп ишыҟарҵоу!.. – иаамеикит Кыҷа.

– Аӡбаҩ азин имоуп уи адагьы аиааира ианеишьар.

– Иара Чагә ҳаизыӡырҩып, ишиҳәоу иҟаҳҵап, ииҳәоу аабап, – иҳәеит Маҳҭы, иагьнациҵеит: – Уара, Дыгә, ари – ажәытәан акәын, архәҭаиаа анықәырҵоз, уажә иаҟәыҵхьеит, иабакылуҧшааи, иаҧсахаз аиааира ианасшьар азин сымоуп!

– ҳәа нациҵеит.

– Ҳара ҳҟынгьы ари иаҟәыҵижьҭеи ианбатәиу, ирхашҭхьеит, аха иара Дыгә ус аниҭахха, сара сақәшаҳаҭуп. Ари шьацҳәа-зҵаароуп, цәҟьоуп, кыгоуп, ииашан иансзымҳәа, слықәынҵәан сцеит, – иагьаарччеит, – сбылуеит. Амала ииашан иансызҳәа, иара Дыгә, Аргәын Гыд диҧазар, даҽа хмааҭк ааган уажәнатә ақәҵа иавеиҵалааит. Зыкәты ыӡыз исаӡбал иҟанаҵоу аабап!.. – иҳәеит Чагә аҭакс.

– Уажә уиаҟара сџьыба иҭам, иҭаз ахьықәу иузыҧшуп ииҳәарызеишь ҳәа, – иҳәеит Дыгә дҧышәырччо. – Амала Чаҵә Чагә аҭак изыҟамҵан дҟалар, Аргәын Дыгә изҵаара шьҭахьҟа ирхынҳәуеит, – ҳәа усгьы нациҵеит.

– Уара, ара Аргәын Дыгә депутатс дыҟоума?!. – иҳәеит Чагәгьы дҧышәырччо. – Ҧара иџьыба иҭаӡам, аха азинқәа заҟа уҭаху имоуп! – иагьааибарччеит. – Убриоуп ҳаҭыр зиқәсҵо, хмааҭкгьы зизысшәоу! – Чагә ақәҵа ахьықәыз даҽа хмааҭк навеиҵеит.

– Зегь дара роуп, ишузыхынҳәуа удыруеит, уиоуп аҵыхәа кны, умшәаӡакәа, изавоуҵаз, – иҳәеит Дыгәгьы дҧышәырччо.

– Чагә, иуҭахымзар, уаламган, Дыгә сара сиацәажәоит!

– иҳәеит Маҳҭгьы. Иагьааибарччеит. Ишидыруаз ибон.

– Ухьӡ акәу ужәла акәу, Маҳҭы, Дыгә иаҳа дзеилаҳауа? Крудыруама?! Сзыхцәажәара руа иарбану?
– Аҩбагьы! – иҳәеит Дыгә, Маҳҭы аҭак иамраӡакәа.

– Цәгьагьы иубарымызт аҩбагьы!.. Астәи аҩныҟа сышцо Аҭараҟа сымҩахыҵуеит, сахьнеиуа Быҭә Шьааб уцәгьақәа иасҳәоит, шәшеизыҟоугьы здыруеит, Аргәын Дыгә ужәла изымхакәа ухьӡгьы сирныҳәон, сахимыжьит, аҽнышьыбжьон саршьны скаижьуан ҳәа.


221

– сыцәгьақәа урыҵалан убра нахьхьинӡа узцозар – уагьца!.. – даҵамхеит Дыгәгьы. Уигьы каамеҭк иакәзаап.
– Нас, нас, Чагә?! – иҳәеит Маҳҭгьы. – уажәа иацҵалеи!

– Са ишыздыруа усоуп, Маҳҭы, иара Быҭәа Шьааб Аҭара излеиҳәоз ала, Нарықь Быҭәбагьы, Ҧақәашь; ҷу Быҭәбагьы, Ҷлоу; Авел Быҭәбагьы Гал, уҳәа аҭоурых здыруаз убарҭгьы ус рҳәон, ара Шьаабангьы дақәшаҳаҭуп, Меҭафгьы, Мысҭаабе ҳәагьы зарҳәоз, дааны даныҟаз усоуп ииҳәаз, Абыҭәбақәа зегьы Псҳәы рыҩнду, рџьынџь ауп. Иахьагьы убра инханы иҟоуп «Быҭәаа ргыларҭа», «Быҭәаа рқьабҭақәа» ҳәа аҭыҧ, адгьыл. Зегь раб Қьаламаҭ Чрыгба, Чыргбагьы рҳәоит, иакәын. Ран – Гәашьасахәа ма Гәашсахәа Арыҩҭаа-ҧҳа лакәын. Абҭәа, быҭәа – ласажәлоуп, ауаса анырсалак, иахьатәиала иуҳәозар, ҧсардла иандырҟәыдлак, ирықәырхуа ласоуп, уажә ижәбама-ишәаҳама; ауасцәагьы убас ахьӡуп… Аҭәаҵлақәа – ашьха ҭәа, аиа ҭәа уҳәа рыҟнытә акәзар зҳәоугьы дыҟан. Аха уи уиаҟара иадгылом. Арҭ аҭәа ҵлақәа жәытәӡақәоуп, рыжәла аныҵхьеит, ианыӡаахьеит, шамахак ада… Сара издыруа сҟыжә-быжә бызшәақәа рыла Быҭба ҳәоуп ишырҳәо, урысшәалагьы убас акәзароуп, аха папу сеидроу раҧхьаӡа аӡәы ииашамкәа Бутба ҳәа ианиҵан, ус иааиуеит… Урысшәалагьы Бытба акәын иаҭахыз, – иҳәеит Чагә. – Маҳҭы, иахьсцәыхәахәогьы «ыыҟ» ҳәала, мамзар Дыгә сыҵаирбгоит, – ҳәа усгьы нациҵеит, иагьаарччеит.

– Дыгә иҟаиҵаран дыҟои?!. – дҵааит Маҳҭы.

– Нырцә – дыгә-дыгә, аарцә – дыгә-дыгә!..

– Ацәа уҽоумҭан, амарџьа! иансырҕәҕәа – убас аӡә дгарҟьахьеит... – аҭак ныҟеиҵеит Дыгәгьы, рызегь ааибарччеит.

– уцала, уцала, Чагә, ус уцала, макьана шәҩыџьагьы шәыбзиоуп! – иҳәеит Маҳҭгьы.

– Ҧсҳәынтәи Быҭәаа, Дал – Ҵабалҟа илбааит, Мрамба ма Бшьыикәара акәу, – инациҵеит Чагә. – Маршьанааи дареи уаанӡагьы еимабзиан. Аҵыхәтәантәи ахҵәараан Ҭырқәтәылеи Шьами иагеит. Шьааб иаҳәшьцәа ҩыџьеи иашьеи ҽнак ала иҧхеит. Убас зыхьқәаз рацәоуп, фатәу-


222

жәтәу акы иахарарҵон, цас ирзырузаргьы еилызкаада. Зегьы Қевқен адәаҿы аҧсуаа реилажырҭаҿ анышә иамардеит… Ҧшьбаҟа шықәса анҵы Шьааб иани иареи ахь-ҧара шәаны, аидараз аџьықәреи азы иаауаз шхәак аҟны ааҵәажәқәа рықәыршәны, маӡала Аҧсныҟа ихынҳәит. Аха Дал – Ҵабалҟа иназышьҭуадаз… Аҭара ианшьа Кәыҵныи Ҳыџьмаҭ иҳабла аҵыхәан хәы ҭшәак аҟны иҽықәикит, уаҳа дгьыл ыҟам анырҳәа, егьырҭ руацәа Акабақәеи Адарсалыиақәеи рахь ацара иан ианылҭахымха. Аха иара абраҟагьы уаҳҧырхагоуп, ҳамҩа укит ҳәа, ҿыц цәгьала иргылаз иҩны рблит, иҟазҵазгьы ианшьцәа дрыжәлантәызаарын… Убас, егьырҭ мшыннырцә иагазгьы изыхынҳәыз хынҳәит: аӡә – Ҧақәашь, аӡә Гал, аӡә Ҧсырӡха, аӡә – Дәрыҧшь, аӡә – Гагра зҳәаз еиҧш – иаҧсаҟьеит, ухынҳәыргьы иахьуҭахыз узынхо иҟазма – ухынҳәы ҳәа уазҳәада, узусҭада, уабатәиу, ари уусс иалоузеи…

– Уара, арҭ Чрыгбақәазар, Быҭәба ҳәа излаҟалеи, уаҩшьроума изыхҟьаз?.. – дҵааит Џьнеи Џьгәаҭ.

– Уи акәӡам, зынӡа ҽакуп. Гәашсахәа лыбаҩлтәымкәа дыҟан, лцәалтәымкәа. Лбаа акәараҵа аҧсҭаҿы ахьшьцәа ауаса рсон – идырҟәыдуан, рыҳәсақәа абҭәа аӡәӡәара иаҿын. Ари ҧшак насҿасырсып, изҿугьы, иҟоугьы збап лгәахәын дылбааит, лмаҵуҩҧҳәысгьы длыцны. Абра, аҳауахь илҿасыз акәу, иаалықәнакын, хшароура далагеит. Ара лара сцәастәым, егьим ҳәа лҽазыҟаҵан дылбаау џьушьо, асҵәҟьа дшақәымгәыҕуаз акәхап, анс-арс иаҭахқәаз абаҟаз, аҩнынӡа ахаларагь ааигәамзу сеидроу, ахәыҷы дани даашьҭырхын, абҭәа рыӡәӡәан, иҟәашәӡа ибаны ишьҭан, дааларҳәеит. Ашьҭахь рыҧсқәа анеивырга, еигәныҩын, ихалеит, аха ахәыҷы, аӡҟы аласа илапан, илымҵуа, дхәымбабисаӡа дҟалеит, иагьарччеит. Нас дырбааӡан акәу, аласагьы амырхт, егьит, Абыҭә ҳәа хьыӡшьарасгьы иоуит абри иҟалаз аҟынтә. Иара ажәҩашәаҟьа аҧшра идыруа, дгьылҵысра ҕәҕәак ҟалан, хымш шыбжьаз иреиҳәоу егьиуа ус дыҟан. Ихылҵыз Абыҭә иҧацәа ҳәа ицеит, нас Быҭәба ҳәа ишьақәгылт, – иҳәеит Чагә.

– Абриалагьы сажәабыжь салгоит, Маҳҭы, зҵаара умамзар, крацумҵозар.


223

– Уи ихьӡҵәҟьаз Аҭлаҧсын акәын, – иҳәеит Маҳҭы.

– Аҭлаҧсынражәжәынажәажәажә(а), – нациҵеит Чагә, иа-гьаарччеит.

– Аиаша иҳәеит! – нареиҳәеит Маҳҭы, иагьынарзациҵеит:

– Сабдугьы Аҭлаҧсын ҳәа сеиҳәон, зегь ҳазхылҵыз ихьӡ абри акәын ҳәа. Атлаҧсын ҳәа усалагьы исазҳәоз агәылацәа быргцәагьы ыҟан. Ҽнак, абыржә Чагә ишиҳәаз еиҧш, зегь ҳабду ихьӡҵәҟьа абас акәын: Аҭлаҧсынражәжәынажәажәа(а) ҳәа насеиҳәеит, аҵыхәтәаны шьоук а ацырҵон, шьоукы

иацырҵомызт, иҳәеит, аҧхьа ҳ зыргылозгьы ыҟан, иҳәеит. «Ҟаҳ, шаҟа иауузеи, уара ари, иҧшӡаӡам!..» – наиасҳәеит амыждараз. «Аа-ат, уара ахәлыццы уакәызма ари заҭәазымшьоз?!» – иҳәан, акакеиҳәа дҩасыҵаҟьан, дааҕьит. Схәыҷуп. «Сара сыхәлаццӡам, ус зсоуҳәеи?!»

– сҳәан, саргьы сгәы иаалсит. «Удухар абри ахьӡ алоугәалашәаларц исҳәеит!..» – иҳәан, дааҧышәырччеит.

– Даба ишухамышҭуагьы збап! – ҳәа усгьы нациҵеит… Уажәыгь исхашҭӡом. Атлаҧсынражәжәын(а), Атлаҧ-сынражәнажә(ажә)(а) ҳәа абасгьы ыҟан, акоуп иҳәеит, ӡы-мшынын ҳәа рҳәон, абра иқәын, иқәсны ицон, аиҳабы-аиҵбы ҳәа убарҭгьы ыҟан иҳәеит. Сиргәааит, умбои, исхамышҭырц, нас ауп цқьа иансзеиҭеиҳәа, ани ахәышҭааратә исеиҳәаз аҧырхагам, схәыҷын, – иҳәан, дҧышәырччо иажәа аахыркәшан: – Чагә, Кыҷеи уареи шәеилгама?! – ҳәа днаҵааит Маҳҭы аҵыхәтәан.

– Ииҳәаз уаҳаит! – иҳәеит Чагә.

– Кыҷа диашан, – иҳәеит Маҳҭгьы. – Чагә ацәҟьара агәҭаҵәҟьа ажәаба иҭаиршәит, ақәҵагьы иара итәуп! Иақәшаҳаҭда?! – инапгьы дааҩахеит.

Зегьы рнапқәа ирҩахеит. Ақәҵа-ҧарагьы Чагә иаҧхьа иаахан инықәырҵеит. Идырныҳәалеит.

– Жәалагалак сымоуп, иахышәҳәаауа сыздырам, аха,

– иҳәан, Чагә дҩарылаҧшит.

– Иарбану? – дҵааит Маҳҭы.

Чагә, ааигәа игылан аханатә ирзыӡрҩуаз, ҷкәынак уааи ҳәа дааиваиргылан: – Абри Виктор Кәыкба иоуп,


224

Жәындәрыҧшьтәуп, шәаргьы дыздыруа шәыҟоуп, аҵара дҭоуп, дыстудентуп, аубыхқәа рҭоурых иҩырц иҽазҵәылхны дашьҭоуп, абри, зегь ҳахьӡала, иара имазааит! – иҳәан, иигаз ақәҵа – аҧарақәа рызегь – наган иџьыба инҭеиҵеит.

– Ус анакәха, абри, рашы сыӡбалуп, сыкәты иауҳәҭасҟьаз ауп, сыхьӡала ҳамҭас иумаз!.. – иҳәан, Аргәын Дыгә дааин Чагә иаҧхьа еилыбзаауа абырзықь ҭеисҧыҳә нықәиҵеит.

Уи Чагә дыҧсаанӡагь иман, иныҟәигон, уажә иахьыҟоу сеидроу, аха. Ихылҵыз Леиуарсеи Жореи рҟынтә маҭа, жәытә ҧсуала иуҳәозар – ҧылҵ, рҧыс ҳазшаз диқәимҵеит… Амаҭа ӡҕаб дыҟоуп, Жора иҧҳа, дагьҵарауаҩуп, Лиалиа ҳәа, аха ҧҳәыс ҭеисҧыҳә ныҟәылгом, илымҵәахызар. Лҧагьы дыҟоуп иура Лазба ҳәа, аха макьана дхәыҷуп. Мамзаргьы Ашәбақәа рган ахь ала имаҭа Лиуба ҳәа дыҟоуп, Ашәы Уанка иҧҳа, илҧыхьашәан џьара иҭалҵәахызаргь ауеит. Анҭ рҩызцәа алафҳәаҩцәа дуқәа, ажәытә ҭоурыхҳәаҩцәа Чаҵә Чагәи Аргәын Дыгәи ртәы ус идырӡрымызт, иаргь башак акәмызт.Мышкы зны, уи анакәхоу сеидроу, аха Чаҵә Чагә имузеи ҳәа, мамзаргь алафҳәаҩцәа дуқәа рмузеи ҳәа, уаҩы иҟаиҵозар, имаҭәахәхоит.

* *

ҩ б а т ә и а ж ә а б ж ь ҳ ә а ҩ и а ц и ҵ а з:

Чагә ас аныҟеиҵа, ааигәа шьоук гылан, гәыҧҩык, рџьыбақәа инарҭалан акааизырган, иааин иаарыдгылт. Арҭ блабырхәаа ракәзаап: Блаб Ҟазылбақь, Лакр Ҭада, Беиы Фаҭ, Хәтыи Тышә, Абыџ Даҳаир, Жьи Жагәа, Барцыц Ксагә, Дбар Шьрыф, Қрыи Дамеи, Ҧкьын Хазгьари иакәу Ҳанашә иакәу сгәалашәом, Сақанеи Маадан раҧхьа дгылоуп.

– Уара, Маадан, арҭ блабырхәаа дәрыҧшьтә уабаргәалашәеи? инеины уааргоу, унеины иааугоу?! – даахәмарт Чагә.

– Ҳааибагеит! – иҳәеит Маадангьы. Нас: – Чагә, аҵыхәтәан иҟоуҵаз рбеит, иуҳәаз раҳаит азы абригьы еизыргеит, аҵара иҭоу иҳазиҭ ҳәа убасгьы снапы ианырҵеит, – иҳәан,


225

ишырбоз еизырган иикыз аҧарақәа наган астудент иџьыба инҭеиҵеит. Усгьы нациҵеит: – Блабырхәаа убыхә заҵәык дрыланхон, Ҳамыҭк, ажәытә убыхә ҭоурыхқәагьы реиҳәон, ашәыҭоурыхқәа, зегь ҳаҭыр иқәырҵон, омакгьы ихыҵуамызт, абиҧазаҵәын, идунеи иҧсахит… Аҧсыжраан саргьы сыҟан,

– ҳәа усгьы нациҵеит.

– Ихьзеи анаџьалбахит?.. – иҳәеит Чагә. – Ианбаҟалеи?

– Уи шьҭа кыр ҵуеит. Ауха дахьнышьҭалаз, ашьыжь дзымцәажәо иҿы акны дааҧшит. Анс, арс, мчыбжьык, мызкы… ҩымз… – ианаму, ани ус ичҳауа дыҟазма, иааигәыдиҵан, ихы далгеит.

– Ҳаи, игәнаҳа ақәшәааит!... Иаргьы дыццакцәеит…

– Уара убарҭ шәиҧхьыӡк рышьҭоуп…

– Абри аҷкәынгьы лаҧшхырҧагак ныҟәигалааит, сырманшәал ҳәа Анцәа ҳазшазгьы диҳәааит!..
– Ашәиҧхьыӡ сыздырам, аха рӡыхь џьнышк ма ҩысҭаак дрыцәҭалеит…
– Ус ҟалар, адыд еиманарҷыҩуеит… – ааибырҳәан, еиқәшьшьы еиқәыӡырҩуа иаатәеит.
– Аҵара, аҭоурых иаҿу абас иааибыҳәан, ҳрыцхраалар,

аиныхрақәеи ачара дуқәеи иахырҟьацәаны ҳазрышьҭо…

– аҭынчра ааилеигеит Маадан. – ауаҩы дыҧсын дыкҿоуп, ҳара ҳтәаны игәы иқәаажәуеит… Ажәытәан ус акәызма?!

– Уи еиҳабык ус акым ҳәа ираҧшьигароуп, аиҳабыра ахаҵгылароуп, акәымзар… – наиҳәеит Маҳҭгьы.
– Уара, Маҳҭы, Чагә шәҭоурых иагмыжькәа изҳәама? Иҟаиҵазгьы аабоит, аха дсасуп, егьиуп ҳәа ақәҵа иҭоу, егьиуа ус умузааит?!. – иаарҵәишәа иаархәмарны дҵааит Маадан.
– Слымҳа ашьаҭала акәын ишсаҳауаз.

– Ашьаҭа ианаҳауаз ақә абаҟаз?!. – иҳәеит Чагәгьы, иагьаарччеит.
– Уи ҽакы иазыӡырҩуан… Уажәтәи аамҭаха, ақәгьы аҵагьы рыҩбагь аӡәы иазраӡода, иумбаӡои?!. – наиаҭеикит Маадангьы. – Иуҭаххеит уажәы, слымҳа зегь уара иусҭар, иузыскыр, нас са исзынхеи?!


226

– Чагә ҳҭоурых аҷалап еиҧш еиқәшәо иҳәеит, – иҳәеит Маҳҭы. – Ҧсҳәынтә Быдҕә ҳалбааит, уигьы уахьоуп, ладахьҟа, нас – ишиҳәаз. Амала Бзыҧҭаҟа, Асҧаҟа, Гаграҟа ицақәазгьы ыҟан, ажәытә хҵәарақәа, амҳаџьырра иқәыргеит акәымзар. Аҵыхәтәантәи аан, 1867 шықәсазы, Кәыдры аҧсҭа Мрамба ҳәа Чагә дахьаҿызнтәи иагеит Еқәыҧи (Шьааб ҳәа Чагә зыӡбахә иҳәоз иаб), Жьгьарии, Шьаиби, Аслани, Ҳасани, Фафеи рҭаацәарақәа. Урҭ рашьцәа рахьынтә убри ашықәсан Ҷлоунтәи иагеит Гьадлачи Езқьарии.

– Дал иахьаҵанакуазынтәи уаҳа ицада, иагада? – дҵааит Маадан.

– Ирацәаҩуп.

– Усгьы?.. Даргьы хырҵәаны иаго, рыхьӡгьы ҳамҳәо, иаҳгәаламшәо, ус Анцәагьы игәы иахәом… – иҳәеит Маадан.

– Дал – Амҷара ақыҭантәи иагеит: Аслангьри, Балхәыхә, Ҳәсыин, Уасман, Раџьаб, Сауфадан, Кадыр, Гьадлач, Ҳаџьмаҭ, Хәсыин, Шәлыиман, Азнаур, Ҳаџьадла, Ҭырқәбеи, Ҳанашә, Џьанҳәаҭ, Қәаблыхә, Ҳасан, Мамсыр, Осман, Саурадан, Дгьыреи, Шьаруан, Быинагә, Ҟазылбақь, быирам, Аҳмаҭ, Маҭ, Аџгьери акәу Ҳангьери акәу… рҭаацәарақәеи дареи; Азанҭҳантәи иагеит: Быирамалии, Еӡыи, Аҳмаҭи, Османи; Наҕәышынтәи – Кәадац; Дгьанҵәышынтәи – Џьаныџьым; Абгыӡрантәи – Кьамсыс; Ажарантәи – Сасрыҟәа; Зымантәи

– Фат Быҭәҟәых, усгьы ыҟан, рҭаацәарақәеи дареи… Ари сара иахьынӡаздыруа ауп… Амҳаџьыр ҳәа иаҳҳәо омакгьы ииашаӡам, уи зыхьӡу адин азы ихҵәаны ицоу иоуп, арҭ рықәҵра, рыхҵәара аибашьроуп изыхҟьа, хҵәаҩцәоуп, адин азы ҳәа рыҧсадгьыл кажьны имцаӡеит… иржьаз аӡә даламшәазар… Ажара, Чҳалҭа инаркны наҟ Аӡҕара аҧсҭа, Чҳалҭа аҧсҭа, жәытәла иуҳәозар, Ҳаҭшеи… иҭанхозгьы заа иқәҵхьан…

– Чагә, уара утәқәа аӡәгьы дамгаӡеи мшын нырцә? Иахьа уараӡәк уҭаацәарада Чаҵә ҭӡы уаҳа Аҧсны иҟаӡамеи?

– Кәыдры аҧсҭа Амтҟали Шәхәаҵаа Рҳаблеи рзааигәа Ақыҭарҵыхә ҳәа қыҭак ыҟан, убрантәи аҵыхәтәантәи аан


227

ицеит Ҳаҭи, Маци, Кәаҷапи, Фафеи Ачаҵәбақәа рҭаацәеи дареи – инхан иҟаз ахәыҷгьы уа иаалгеит… – иҳәеит Чагә.

– Абри аамҭаз гәыҧҩык аҷкәынцәа: Енықь Ражьдени, Лакәоу Никәалеи, Арӡын Григори ааин иаарыдгылан Лакәаба дааит рҳәеит. Итәазгьы агәырқьҳәа иҩагылан зегь уахь иаанаҧшит. Шьҭа аҽырыҩра иалагон, акәымзар саргьы иҵегь сҳәараны сыҟан, аха иааг.



ЧАҴӘ ЧАГӘ МЫҚӘ АШҬАН,

мамзаргьы Бақа иҧа Заур ахҧатәи иажәабжь

Ари – Аҧсны ахьҧшымра, ахақәиҭра аиура хәышықәса ахыҵра амш азоуп, Аҧсны асовет мчра анышьақәгылаз арыцхә ала. Мықә ашҭаҿ ажәлар реизара ыҟан, аҽырыҩрагьы мҩаҧыргон. Уи ашықәсан хәажәкырамза алагамҭа бзиан, Амра кажжы, ашәаҧыџьаҧ шындәықәлара рҽырхианы игылан. Уачамчыратәи ажәытә ҽырҩырҭа Лоуны ҳәа изышьҭаз адә ду узырбодаз, уа игылақәаз алакациа дуқәагьы надкылан амшын иагахьан. Уажә ара Мықә ашҭаҿ абжьуаа хар змам аиҳабацәагьы еизеит: Ашәы Ҳабыџь, Ашәы Ҭамшьыгә, Багаҧшь Саид, Ҷаныи қьаламаҭ иҧа Аслан, кәаҕәаныи Кәасҭа Хәыҷ, Бебеа Қәаҭа, Ануа Есҳаҟ, Быжьнеи Шҳангьари, Занҭарыи Лажәа, Киут Хәымпыл, Быҭәа Шьааб, Кәыҵныи Шьаабан, Ҷан Кәагә, Ҷаны Хабыгә, Кәакәа Кадыр, Кәакәа Сҳандыр, Аҩӡы Кадыр, Гогәуа Қьмышь, Ҧлыи Шьханыҟә, Мнеи Ҳанашә, Быҭәа Ҷу, Харчлаа Еқәыҧ, Арыш Шәлиман уҳәа; Чаҵә Чагәи сареи ҳаицнеит… Ус ҽуардынла иаакылсит Аргәын Дыгәи Амаба Кьагәеи. Гәдоуҭаа анааба ҳреигәырҕьеит, шәаҳзаазгазеи ҳәа ҳагьынаразҵааит.

– Аҟәа ҳаҟан, арахь Мықә ашҭан аҽырыҩра аӡбахә анҳаҳа ҳаакыдгылт, шәаабарц ҳааит, – рҳәеит. Нас Дыгә даацәажәан: – Уара, Чагә, Лыхнашҭан аҽырыҩраҿ уаныҟаз Кьагәа кыр иоуҳәазма? – иҳәан, днаҵааит.


228

– Мықә ашҭан аҽырыҩра аныҟоу унеи, ушҳадаҳкылогьы убап, сызҵаарақәа рҭакгьы шыҟоуҵо збап ҳәа абас иасҳәеит, уаргьы иумаҳауаз? – иҳәеит Чагә.

– Нас, ус акәзар, аа ҳахьыҟоу, ҳааит!

– Уи уажә ҳалагар, аӡбаҩ далхтәуп, ицхырааҩцәа алхтәуп, жәаҩык алафҳәаҩцәа алхны иртәатәуп; алафҳәаҩцәа мачхәума, иҳамоуп, аха аицлабра, аиасра амҩаҧгара ҩба-хҧа рҟынӡа сааҭ ҳадхалар ауеит, шьҭа ҳзахьӡом, аҽырыҩра иаҳцәалагоит, – иҳәеит Ашәы Ҳабыџь.

– Диашоуп!

– Диашоуп!.. – ааилдыргеит Мнеи Ҳанашә, Бебеа Қәаҭа, Аҩӡы Кадыр уҳәа.
– Чагә, уара иахуҳәаауазеи?.. – дҵааит Дыгә.

– Ирҳәаз ишырҳәаз ауп, заа шәаазҭгьы ҳманшәалахон.

– Ҳанзырхазгьы ак ҟалеит, аха шьҭа даҽакала ҳаилгаргьы алшоит, уақәшаҳаҭзар? – иҳәеит Дыгә.
– Уи арбану?

– Иркьаҿны алаф зҵаарақәа жәаба уаҳҭоит, уаргьы иркьаҿны рыжәабагь рҭак рлафны иҟоуҵоит, аамҭагьы маҷны иагоит, алафҳәаҩцәа жәаҩык рыртәаргьы аҭахӡам, ҳаргьы ҳааилнаргоит.

– Уара, ари уа Лыхнашҭан шәизҵаауа, араҟагьы иара шәизҵаауа, иарбан ныха кылҵәоу ихарахаз?! – иҳәеит Ашәы ҭамшьыгә дааҧышәырччан.

– Ибзиоуп, ус анышәҭахха, убригь сақәшаҳаҭуп, аха ақәҵа аажәгама? – нареиҳәеит Чагәгьы дҧышәырччо.
Ақәҵагьы ҳамоуп, уи, узиааир, иуаҳҭоит, амала Дыгәи сареи еиҭныҧсахлан ауп ҳашузҵаауа, уара иаразнак уамкыкәа аҭак ҳауҭалароуп, убригь лафзароуп, уақәшаҳаҭзар, – иҳәеит уажәы Кьагәа, иагьнациҵеит: – Шәҭахызар, хҩык аӡбаҩцәа алшәх, иҟазааит, алаф анакәха, ҳарҭ ҳганахь ала макы ҟалаӡом, аха, – ҳәа.

– Чагә, уаргьы қәҵак ҟоумҵар аурым, абарҭ ужьаны убырзықь ҭеисҧыҳә уцәырымгааит!.. – иҳәеит Ҷаныи Қьаламаҭ иҧа Аслан.


229

– Уи ҳамҭас Дыгә исиҭеит, шьҭа игаҵәҟьозаргь игааит,

– иҳәеит Чагәгьы. – Уганахьалагьы ақәҵа аҭахуп рҳәозар, ара сыҟоуп.
– Ақәҵа ҳҭахӡам, ҳара хьыӡрацара ҳааит! – даахыхәмарт Дыгә.
– Хьыӡрацара ицаз дышҧааргеи? – дҵааит Чагә дҧышәырччо.
– Ҽадаиала, – иҳәеит Дыгәгьы, иагьааибарччеит. Нас иагьнациҵеит: – Аха ҳара ҽадала ҳмааӡеит. Ажәытәан амахҽ ҽа хьӡыкгьы аман рымҳәози, аҽадаиа зыхьӡыз махҽжәлан; аҽадаҧа – уи иҧа-ҧо, ишьҭыҧа-шьҭыҧо иҭрысуа иныҟәон. Аха урҭ уажә ара Аҧсны иҟаӡам, иабаҳҭаху.

Ажәакала, Кәакәа Кадыри, Занҭарыи Лажәеи, Ҷан Кәагәи ӡбаҩцәас иладыртәан, аисарахь ииасит, Кьагәеи Дыгәи еишьҭаргыланы азҵаарақәагьы рҿаадырхеит:

– Кәрыкь Фаф Ӡаҧшьиҧа Қәмаџь данирҳәҳәаз рҳәоит ҳашҟа, избан? Изыхҟьеи?!
– Инацәкьыс ашә иавҵаирхеит.

– Лыӡаа рҭыҧҳа Аҟәлан Аҟәланқьари дызирымҭеи?

– Иаашьаны.

– Инаҧҳа Кьагәа дызирҭеи?

– Аҟәлан Аҟәланқьари Ҟәланырхәатәын, Наҧҳа Кьагәа Калдахәара дынхон. Калдахәара Лӡаа иаҳа иазааигәоуп азы Кьагәа днаган дирҭеит.
– Кьагәеи лареи бзиа еибамбаӡоз, Чагә?

– лыӡаа зыраашьазеи зышәгәахәуа?!.

– Аҽаҧа-Џьамхәыхә дышнеиуаз иибаз ацәаҕәаҩ дишьҭагылан агәалқәа зегь ыфо, амла-амла ҳәа иҳәҳәо ицоз ауаҩ ус зыҟаиҵоз?
– Дашьцылахьан!

– Уаҳа?

– Насгьы Аҽаҧа-Џьамхәыхә дахьцоз ҩызас дигарц иҟаиҵон.
– Аҽаҧа-Џьамхәыхә егьи иибаз ауаҩ, арҩаш иаҵагылан аззегь зҿы иҭаҭәоз, аӡба-аӡба ҳәа дзырҳәҳәоз?


230

– Даҵагылан арҩаш зегь иҿы иҭаҭәозҭгьы ибжьы злаиргоз? Даҵҧан акәын дшыҳәҳәоз, Мықә ашҭаҿ ираҳап ҳәа. нас дырҩегьых даҵаҧалан ижәуан.
– Баҕь иҧа Ҧара аибашьраан ахаҳә еиқәаҵәа ду иҽаважьны дхысцыҧхьаӡа аӡәк длаишьҭуан. Иара дзакә уаҩыз?
– Дуаҩеиқәаҵәан.
– Уаҳа?
– Ауаҩеиқәа Хаџьаџьа дитәын. Сибап, игәы иахәап ҳәа иҟаиҵон.
– Фахьамшәеи Уалҭамыжьи анышәынҭраҿ еимарки?

– Амаҵура аахәага.
– Сашә Моураҭи Гьаш Маҳмыҭи нырцә-аарцә ихықәгылан ҿыҭны еибырҳәозеиз?
– Уи Гьазырдаа Мзалеи шәизҵаар ишәеиҳәап.
– Избан уи?
– Илымҳақәа ҵаруп.
– Уаҳа?
– Дыргәылоуп.
– Аҭара, Доуҭеи, Кәакәаа рхәаны, Кәакәа Кадыри Кәакәа Сҳандыри ирҳәаз ҳәа кры уаҳахьоума?
– Ҳахьӡқәа еихаршалоуп, рҳәеит.
– Уаҳа?
– Абри заҳан изҳәара, аҳашхатәарахара ацынхәрас, ҧаҭхь дук ихашәалааит ҳәа усгьы ацырҵеит.
– Изаҳада? Иуазҳәада?
– Ахәыҷы, Алықьса Кәакәаба, ашҭаҿ дахьыхәмаруаз. Уи иоуп акәымзар са исазҳәодаз, шәарҭгьы ишәазҳәодаз. Ахәыҷы ииҳәо иашоуп.
– Гәбаз Гәыгәи Чыкәбар Шачи лафҳәаҩцәоуп, аха еиҧшымкәа ирҳәоит, изыхҟьеи?
– Гәыгә дкьаҿуп, Шач даууп! Гәыгә Мгәыӡырхәатәуп, Шач Калдахәаратәуп.
– Аҳ иҧа иҧсылмыткны атыш иҭажьыз аҧҳәызба-лаша даниба, далихырцгьы лгәы данкыдсыла, акараҳәа илыҿшәаны икашәаз закәыз, насгьы лара дызусҭадаз?

– Мацәазу џьышәшьоит, – алаф лыҿшәаны акәапаҳәа икашәеит; лара Ҳаџьымаа Ахҩеиҳәшьцәа алафҳәаҩцәа-


231

ахьӡыртәыҩцәа Реиҵбы лакәын. Ихашәымҵозар, уи уажәыгь дыҟоуп.
– Аџьныш атыш дҭацалан дахьҭакыз маӡала данҭыҵ, Аҧеҳамбар аҧсуаа дрылалан ишҧареиҳәеи?
– Ҳат абаақәа, шәыкәша шәаҧшла, аџьныш атыш дҳацәҭыҵын дшәылалеит, шәеичырчаны шәеимирсааит ҳәа реиҳәеит.
– Уаҳа ииҳәеи?
– Аҩны днеины дымҵааӡакәа шәаазеишәақәа дрықәгыланы, Напкылҵәа – Цәаблаҟә леиҧш, уахынла
рдыруазааит ҳәа иҳәеит, иҳәеит.
– Изҳәада?
– Ҳәыни! Аҧеҳамбар даҽакгьы иҳәеит, аха... – иҳәан, Чагә дааҧышәырччеит.
– Ыы, уи арбану?
– Аргәын Дыгәи Амаба Кьагәеи шәызҵаарақәа хаҭәааит, егьрыцышәҵеит, шьҭа уаҳа еиҵашәымкәаҳан, иазшәырхар акәзароуп ҳәа убасгьы иҳәеит ҳәа рҳәеит иҳәеит.

– Уи уара иуазҳәада?
– Кәрыкь Фаф, Ӡаҧшьиҧа Қәмаџь дирҳәҳәаанӡа.
Кьагәа днеин аҽуардын ахьгылаз ҧаҭхь дук хьӡыркны иааҭиган, иааган дҩахан иҩнапык рыла Чагә инеииркит. Саргьы сгәы иаахәан, зегьы ишырбоз, скоукоу уапа шкәакәа ҳамҭас Чагә исҭеит, имазааит. Исҭаххар, ауаара имасхлап!

Абри аҩыза ажәабжь сеиҳәеит Бақа иҧа Заур. Уи иабду Нарықь иҳәамҭаны иаб Бақа иҟынтә иаҳаит. Ӡәыр иҭаххозар, абра иҟоуп. Инсыжьуеит. Ирызныжь иҳәеит.


ЗЕГЬ РЕИҲА ИХААУ

– Адунеи аҟны аханқәеи аҩнқәеи рацәоуп: аду уҭахума, ахәыҷы уҭахума, ажәытәтәиқәа, аҿатәтәиқәа зҳәаз еиҧш. Убарҭ рызегь иреиҕьу арбану? – Чаҵә Чагә иазҵааит ҽнак зны.


232

– Ухатәы! – иҳәеит.

– Ус акәзар, убри ухатә ҩнаҿы зегь реиҳа ихааузеи? –

рҳәан, еиҭаиазҵааит.

– Ухатәы бызшәа! – иҳәеит Чагә. – Уи абри ҳадунеи аҟны зегь реиҳагьы ихаауп!


АЦӘЫӠҚӘА ИРЕИҲАУ

– Чагә, абри ҳадунеиаҿ цәыӡыс иҟоу зегьы иреиҳаузеи?

– ҳәа иазҵааит ҽнак.

– Ухатәы бызшәа, – иҳәеит. – Уи зцәыӡыз инаур ауп инхаз,

– ҳәа усгьы нациҵеит.

– Зегь реиҳа иашоу арбану, ма иҵәыҵәу, – рҳәан, еиҭеиазҵааит.
– Хатәы бызшәала ҵара уанақәиҭым, уи ацынхәрас ҟаҟатәыс иумҵарҵоу акәалаа, – иҳәеит.


КӘЫМҶЫҶ ЧАГӘ ДШАҴАИРХАЗ

Гәаныи Кәымҷыҷ Уачамчыра дынхон. Уи шәкы рҟынӡа даннеи, ихы дзамыхәо аиарҭа дылахеит. Аҧсуа изы шәкы аиарҭа дыланамырхар акәын, аха ари ус иҟалеит.

Ҽнак Чаҵә Чагә Кәымҷыҷ дибарц дыҩхалеит. Иара ҩбаны еихагылаз ахьатә ҩны, амшынгьы иазааигәаны, изгылан. Кәымҷыҷ иҧҳа Гәил лықәрагьы шьҭа имаҷмызт, аха хаҵа дымцацызт, алафгьы лҳәон, лаб дидтәалан. Уажәы иара дыцәан. Аҩбатәи аихагылаҿ акәын дахьышьҭазгьы.

– Чагә, ахаан иумаҳац акы усырҳауозар исуҭоузеи?!..

– лҳәеит.

– Ҟоҳ, усҵәҟьа былшозар, ана Ҷаралаа рыдәқьан аҟны абырфын касы бзиақәа збон, ак бзаасхәоит! – иҳәеит. – Баҵахар, акәты сзыбшьуеит! – ҳәа усгьы нациҵеит.

Еиқәышаҳаҭхеит.


233

Гәил Кәымҷыҷ даалырҧшын:

– Даба, Чагә, ари уиазҵааи, уан илыжәлаз ҳәа, игәалашәозар?! – лҳәеит.

– Кәымҷыҷ, уан илыжәлазеи? – иҳәан, дҵааит Чагә.

– Ишҧоуҳәеи?!.

– Уан илыжәлааз, уан?! – идуны дҵааит Чагә.

– Џьыншьалын, – иҳәеит Кәымҷыҷ.

– Бара, ари идыртеи?! – налеиҳәеит Чагә.

– Шьҭа уҧҳәыс илыжәлааз ҳәа уиазҵааи!.. – лҳәеит Гәил.

– Уҧҳәыс илыжәлааз, Кәымҷыҷ? – дҵааит уажәы Чагә. Кәымҷыҷ маҷк даахәыцын:

– Џьыншьалын, – иҳәеит.

– Ҳоуп, рацәа исхоурбгеит, ас здырызҭгьы, акасы уара иузаасымхәозиз!.. – иҳәеит Чагәгьы.


КӘЫМҶЫҶ ЧАГӘ ДШАИРИААИЗ, МАМЗАРГЬЫ

АМҞӘЫБА ЕСНАГЬ АӠЫ ААНАГОМ

Мызкы аҟара ааҵхьан Чаҵә Чагә Кәымҷыҷ дибарц деиҭанеит. Уажәы Кәымҷыҷ ус дҭанагалашәа дыҟан, аха дааҧшуан.

– Ҳаиҭеисап, Чагә, уҭахызар, ҧаса еиҧш, иани иҧҳәыси рыжәла игәалашәозар ҳәа; уаҵахар – уажә ашьал сзаахә, уа Ҷаралаа рыдәқьан аҟны иҟоуп, саҵахар – ҽадак иаҟароу арбаҕь дук сымоуп, иузысшьуеит! Усгьы сыкәтқәа ықәнаргылом,

– лҳәеит Кәымҷыҷ иҧҳа Гәил.

– Бара ишҧазыбҳәо: «игәалашәоит» акәу «игәалашәом» акәу?

– Издырӡом, игәалашәаӡом!

– Сара уажәы «игәалашәоит» сҳәоит!

– Ус акәзар, нас уиазҵааи, даба.

– Кәымҷыҷ, исҳәоу уаҳауама?!. – иҳәан, ибжьы рдуны дҵааит Чагә.

– Иуҭахузеи?!.

– Анкьа улафҳәаҩын, угәалашәома?!


234

– Исуҭар, исымҳәои!

–Уан илыжәлаз схамышҭи, иахәац, уажә иугәа-лашәозар?!
– Џьыншьалмыз, – иҳәеит Кәымҷыҷ.
– Уҧҳәыс дзыжәладаз?..
Кәымҷыҷ инапы ырҭрысны иҩцәыҵган Гәил иҩалықәирххан:
– Аа лыҧҳа бзиахә дахьгыло, илзымдырӡои, улазҵаа!

– иҳәеит. Ирҳәоз иаҳауазаарын, длызгәаан дыҟан.
– Ҳаи, Анцәа уиныҳәааит, Кәымҷыҷ, ҧаса исхоурбган, аха иахьа сҽы ишҧоургеи! – иҳәеит Чагәгьы. – Уаргьы саргьы ҳарбаҕь ашҧы уа иутәуп! Гәил аҵәынҵәлаҕь лаҳҭап!


ЧАҴӘ ЧАГӘИ ЧАЧХАЛЕИ АУГЬАНИ,
МАМЗАРГЬЫ АШӘҞӘЫ ЗШЫШУАЗ

Ҽнак зны Чаҵә Чагә Уачамчыра ақалақь далалан дышнеиуаз, данынаҧш, аӡәы ҩнык аҧхьа ажра дхықәтәалан агәашә азааигәа, ицанапык ала ихықәдаз аанда абыца ахеиҵоит, егьи инапала шәҟәык икуп, ишьамхы иқәкны иаартны даҧхьоит.
Чагә имҩа уа иавган иган, иибаз данааивала, дааҭгылан:

– Уа бзиа ууит! – иҳәеит. Егьигьы аҭак ныҟеиҵеит, аха дызҿызгьы даҟәымҵит, даланагалан даҧхьоит, аанда гәынхәҵысҭала даҽабыцакгьы нахеиҵеит, ишышуеит. Ари Чачхалеи, Чачхалыигьы рҳәоит, аҩбагь ӡыхьӡқәоуп, Аугьан иакәзаап.
– Узҿу закәызеи?!.. – иҳәан, дҧышәырччо дҵааит Чагә, арҭ еибадыруазаап, Аугьан акыр деиҵбын умҳәозар.

– Ашәҟәы сшышуеит!.. – иҳәеит Аугьан.
– Ашәҟәы ушышуоу аанда уаҧхьоу?!
– Абра абыржәы умааизҭгьы аандагьы саҧхьон!.. – иҳәеит Аугьангьы дҧышәырччо. Уигьы длафҳәаҩызаап. Нас дҩагылан Чагә имахәар лҭарс аҩныҟа днеигеит.

Ашәҟәы зшышуази аанда иаҧхьози иагьа лаф ржәит, ҳара

иҳазырбодаз акәымзар .


235














VII

Ч а ҵ ә Ч А Г Ә И Р З Е И ҭ Е И ҳ Ә О И Т

























236












































237
АҦСЫЦӘГЬАРА

Усҟан ашьоура аҧырхразы ҳәа акомиссиа ыҟан. Уи далан, унеишь-уааишь ҳәа зарҳәоз абыргцәа аӡәырҩы реиҧш, Чаҵә Чагәгьы. Аҽны убри акомиссиа иалаз Аҟәа еизарак рыман. Чагәгьы абрахь дааит.

Аизара ианалга, маҷк сыҧсы ааиҭаскып игәахәын, ақалақь баҳчаҿ ҵлаҧшӡа ҳаракык иамҵаҟаҵаз арымӡ хәхәа ду днықәтәеит Чагә. Ааигәа убас даҽа рымӡкгьы ыҟан. Уа иқәтәаны акы еимакуа иалацәажәон ҿарацәак. Чагә днарзыӡырҩит. Урҭ Ашьхаруаа рышкол аҟны аҵара зҵоз ракәзаарын, ауаҩытәыҩса игхақәа ирылацәажәо еимаркуан. Заҟа имоузеишь урҭ ауаҩы? Гха змамкәан ҳәа иҟоу ӡәыр дыҟоума? Руаӡәк Чагә днеизыҧшит. Нас дҩагылан дааин, аҭамзаара шьҭаҵо, дҵааит.

– Шәара шәжәытә уаҩуп, абра еимаҳкуаз шәаҳауан, акры збахьоу ажәытә уаа ҳаимак иахырҳәаарызеи? Ауаҩы далагар, игхақәа зегьы изкажьру?..

– Ибзиоуп, дадраа, шәынсазҵаах, шәызҵаара аҭак шәысҭап, сабду Џьабас иҳәоны исаҳахьаз акы шәзеиҭасҳәап, уи нас шәара шәазхәыц, – иҳәеит Чагә. Абар уи ииҳәоз:
– Зегьзылшо злыҧхаҳаура адгьыли аӡи аниша ашьҭахь, зыҧс ҭоу зегьы ықәиҵеит. Нас урҭ ақәрақәа рзыҧҵәарахьы диасит. Аҵыхәтәан ауаҩи, алеи, аҽадеи, амаамыни, акәуеи рыҟны дааит.

Зегьзылшо, егьырҭ зегьы ишреиҳәаз еиҧш, убарҭгьы адгьыл аҟны ирыҧсҭазаашьахоз атәы реиҳәеит, нас рықәрақәагьы нариҭеит.

– ауаҩы, уара, ҧшьынҩажәижәаба шықәса усҭоит; ала, уара – ҩажәа; аҽада – ҩажәижәаба умаз, амаамын, уара – ҩынҩажәа; акәуа, уара – ишхышәу иусҭоит, хышә шықәса уҟаз. Иахышәҳәаауазеи, ӡәыр гәала унаҭома? – иҳәан, нас днаразҵааит.

– Зегьзылшо, сара исымоуп агәала! – иаразнак даацәажәеит ауаҩы. Агәала сҳәахт, гәалаӡам, акы еиҧшымкәа суҳәарц ауп.


238

Иҟалозар, исуҭаз даҽа жәаба сзацҵаны шәкы исызҭартәа! Шәышықәса сымаз!
Анцәа дақәшаҳаҭны ихы ааирҵысит.
– Ибзиоуп, ауаҩы, даҽа жәаба са стәқәа узацысҵоит, иумаз! Уара, ала, иуҳәоузеи, ҩажәа узхома?
Ала, агәы намӡо, ҿаанаҭит:
– Иазызуазеи исышәҭаз аҩажәа шықәса, шьапыла исыцәхасуа, лабала срыпҟо?! Слахьынҵа зеиҧшрашәтәыз ала, жәабагь сызхоит, уаҳа сҭахым!
– Арҭ ажәаба, ала иаҭахымзар, сара исышәҭ, уаа анцәа ду!

– иҳәеит ауаҩы. Анцәагьы днақәшаҳаҭхан ихы ааирҵысит.

– Саргьы ҩажәижәаба аҟазаара сҭахым, – иаацәажәеит аҽадагьы. – Изысҭахузеи, аидара хьанҭақәа сыбҕа ҧырҵәо, аашьаҩцәа сықәыртәаны иго? Ҩажәижәаба шықәса дуӡӡа ас изычҳауада, сҟәаҟәа ҧырымҵәои! Суҳәоит, жәаба сзахыхны ҩажәа шықәса сызныжь!

– Зегьзылшо, аҽада иаҭахымхаз урҭ ажәабагьы сара исышәҭ! – анцәа деиҭаиҳәеит ауаҩы.
– Ига, иусҭеит! – иҳәеит анцәа. – Уара, амаамын, уаргьы иугәамҧхаӡои ҩынҩажәа иусҭаз?
– исгәаҧхаӡом! – аҳәеит амаамын. – Ҩынҩажәа шықәса дуӡӡа шәара исышәҭаз ахаҿкылгәыгә-мылгәыгә аҩыза уманы узлаҟазаари?! Ауаа шарамшақәаҵәҟьагьы схыччо, ахәыҷқәа схыччан ахаҳә садырго, алаба сгәыдырҵо! Иҭабуп, ҩынҩажәа сҭахым, ҩажәижәаба сымаз!

– Урҭ ажәабагь сара исымаз, иҟалозар!.. – анцәа деиҭаиҳәахт ауаҩы.
– Иумаз, нас! – иҳәеит анцәа. – акәуа, уара иуҳәоузеи? Хышә шықәса адгьыл ақәзаара уақәшаҳаҭума?

– Қәшаҳаҭхашьа сымам! Хышә шықәса дуӡӡа аӡмахқәа сырҭазарцу? ҩышәи ҩынҩажәижәаба сышәҭ!
Ауаҩы дахьгылаз анцәа деиҭаиҳәеит:
– акәуа аҩынҩажәижәабагьы сара исымазааит, баша изыӡрызеи?!.
– Ибзиоуп! Уаазыҳәаз зегьы умаз, иусҭеит, аха иудыруаз,

раҧхьатәи ажәаба рыда егьырҭ зегьы, грак-грак рыцуп, – иҳәеит анцәа, ауаҩы иҧсыцәгьараз дахьирхәырц.


239

Убас иагьыҟалеит. Ауаҩы ҧшьынҩажәижәаба дырҭысны шәкы рахь дандәықәла, нцәаҵас ихәаҧшуеит, дбырг ҟәушуп, дҳалалуп, ддыруп. Абас дыҟоуп анцәа иара итәқәа ииҭаз ажәаба нҵәаанӡа!

Шәкы дырҭысны иҿанынеиха, дшажәыз, дышкәадахаз ибоит, аха игәы уи ауам, аицҳара иалагоит. Абри иахҟьаны иаргьы аҕьрақәа ҵигоит. Абас дыҟоуп ала атәы ииҭаз ажәаба нҵәаанӡа. Ари раҧхьатәи гхоуп.

Шәи жәаба инадыркны шәи ҩажәа рҟынӡа, аҽада иатәыз ашықәсқәа ниҵуаны, ихшыҩ иагхоит. Ари аҩбатәи гхоуп.

Шәи ҩажәеи шәи ҩажәижәабеи рыбжьара, амаамын ашықәсқәа ниҵуанаҵ, хәарҭа имамкәа дхәоит, иҧшра еица-куеит. Ари ахҧатәи игхоуп.

Шәи ҩажәижәаба дырҭысны наҟ данықәла, акәуа еиҧш ҧшьынаҧха аныҟәара далагоит, нас ииарҭа даалахоит... Ари аҧшьбатәи игхоуп.

Аха, дадраа, шәара ишәҭахын гха змам уаҩы дыҟоу дыҟаму атәы. Ишәасҳәоит: дыҟоуп! Уи, ауаҩытәыҩса ици-шаз агхақәа раҧхьатәи рҵаҵҕәы дырны, аханатә инаркны, зхы ацәызыхьчо иоуп.

– Сара излеилыскааз ала, ауаҩы гха дуны имоу иҧсыцәгьароуп, – иҳәеит иӡырҩуаз халаҟьак.

– Ииашоуп, иҧсыцәгьароуп! Аха аҧсыцәгьара агха ду еицәоуп, чмазара бааҧсуп. Аџьныш ихәыцын, ауаҩы, имырбаӡакәа, инаган икәа иҭеиҵеит ҳәа абас иҳәон сабду Џьабас. Ари ачымазара, аҧсымҭәра захьӡу, изыхьны иалҵуа ҳәа даара дмаҷуп, хәарҭа роуам: шьоукы ла ҵас, шьоукы ҽада ҵас, даҽа шьоукых маамын ҵас, иҭанархоит. Заҟа шықәса рхыҵуагьы иахәаҧшуам.


АТЫ АЛА АНОУ, АЏЬЫМШЬ ИАҲӘОН

– Аҧсуа жәаҧҟақәа рхы-рҵыхәа такә удыруеит, абри аты ала аноу, «аџьымшь, аџьымшь!..» – аҳәон ҳәа аҧсуа иажәаҧҟа абантәааи? – инаиазҵааит Чагә зны.


240

– Уи шыҟалаз ҳәа сабду Џьабас иҳәоны исаҳахьаз абри ауп, – дналагеит Чагә: – Злыҧхаҳаура, иишашаз шаны, зегьы рыҧсы ҭаҵаны данаалга, аҧсаатәқәа дразҵаазаап шәхы шҧажәбои, зегьы шәызлаҟақәоу шәгәаҧхома ҳәа.

– Сара схы рацәак исгәаҧхом, избанзар, аҧсаатәқәа зегьы ҳаблақәа ҳлымҳа ашьаҭа ирзааигәаны, ҳхы аварақәа рыҟны иҭоуҵеит, ҳаблақәа аҩбагьы рыла аӡәгьы ҳазихәаҧшӡом, ҳаҧхьала иааиуа ҳхы ырҵәины блак алоуп ҳазлаихәаҧшуа, мамзар цқьа даабом, са сахәом ари, схы ҟәазцәоуп арахь, егьырҭ рыхқәа хәыҷуп, иахьырҭаху имҩанырҵоит… Абри аҟынтә ауаҩы иеиҧш сыблақәа саҧхьа иҭаҵа, саҧхьала иааиуа уаҩҵас дызбалап! – ҿаанаҭит аты, анцәагьы днақәшаҳаҭхеит.

– Уаҳа ӡәыр акыр шәҭахума? – днаҵааит иара.
– Сыблақәа саҧхьа ианҭоуҵах, иурҟәазыр!.. – еиҭа ҿаанаҭит аты.
Анцәагьы деиҭанақәшаҳаҭхеит.
– Ианурҟәазх, ақаруаса иалухыр! – аҳәахт аты.
– Бзиоуп нас, – днақәшаҳаҭхеит анцәагьы.
– Ақаруаса ианалух, уахынла ижапжапуа иҟоуҵар! – анцәа еиҭаиҳәеит аты.
Анцәагьы деиҭақәшаҳаҭхеит.
– Уахынла иануржапжапх, ирбо иҟоуҵар! – иаашьапкит аты.
– Деиҭанақәшаҳаҭхеит анцәагьы.
– Уажәшьҭа аџьымшьгьы сзацҵа! – ҿаанаҭит иара, иҳәара иханагалаӡан.
– Ҳоҳ! тыжәхеит, уара уда егьырҭ акгьы рҭахым џьушьома, ацәажәахагьы руҭом, рыҧсы ҭоушәагь уҟам!.. – иазымчҳазт иаацәажәеит ахьажь ахьтәаз.
– Изакәызеи, аты, аҳәаркьиара узаҟәымҵуа?! Уара мор, сара, аӡқәа саарҭасуа, аӡы иҭоу аҧсыӡ ала ахныҟәгара здугьы сыҟоупеи! – ҿаанаҭит аӡҭас.
– Уара, аты, икәаҧӡа ишоу, ақаруаса блақәа зырҭаз,

аџьымшьагь ануҭахха, нас сара исҳәаран исыхәҭоузеи?!

– аҳәеит абтгьы, афҩы закәу узеилымкаауа, уҧынҵа иҭасны ухы ааухнахуа, аҽеикәарҳә иахьышьҭаз.


241

– Аты ахьырхәтәуп, ахы мацара иазхәыцуа аҧсы ахьыцәгьахаз азы аӡбахә зегьы ирыларҵәатәуп, иахыччалап, наҟ-наҟгьы азы ус аӡәгьы имыхьларазы. Иара ахаҭа ахьырхәразы, лашьцарамзар лашара абара иақәиҭымкәа, аҧсаатә ирбар, икны абла каруасақәа иауз ҭырхуа иҟалааит,

– иаацәажәеит адаҕь, иҟәаҿӡа, аблақәа ҭҟыҟӡа ахаҳә иахьықәтәаз.

– Ишәҳәо саҳауеит сара: ахьажь, уара, ахәыжәла бааҧс

уоуааит, ахьышьқәаҵәҟьагьы шәаны уааигәа изымнеи-уа; аӡҭас, уара, аӡы уҭасцыҧхьаӡа ухиахалааит; абты, уара, уфҩы бааҧсуп, иџьбароуп, аха хәшәыс ауаа ушьҭалалааит; адаҕь, уара, ахшыҩ ахьуҳәаз азы убыз абџьарс иуоуааит, аҧхьала иаҿалааит – уштәоу иҭырҟьаны ианымҩануҵалакь, иузааигәоу кәыбри-мҵи адырҷаблан икны иухәлоугаларатәы,

– иҳәеит анцәа. Нас аҧсаатәқәа рахь ихы наирхан: – изыл-шарыда адаҕь иаҳәаз ирласны адунеи ахырҵәара? – иҳәан, днаразҵааит.

– Адунеи иахырҵәатәуп, аха уи азнык акәхап ианахдырҵәара. Аамҭа цацыҧхьаӡа ирхашҭып зегьы. Аҧсыцәгьара – ирҩашьагоу усуп, убас ақәрақәа анҳауҭоз, ауаҩы дҳәо мацара иҩынтәқәра аиҳагьы игеит… Абри иахҟьаны уи ихы дзамыхәо, ихшаз рзы дуадаҩха, дзымҧсуа дҟаларц дыҟоуп… Убри азы аты аҧсыцәгьара атәы есҽны зегьы иргәаларшәалатәуп, – аҳәеит арбаҕь.

– Арбаҕь, уара, абри ахьуҳәаз аҟынтә аика ҟаҧшь усҭоит, аты аҧсыцәгьара аӡбахә есҽны зегьы ргәаларшәарагьы уара иудысҵоит. Ашарҧаз, умҵәыжәҩақәа еинҟьаны, ацәа иаалхны: «аты ала аноу, аџьымшь а-ҳә-он» ҳәа рықәҿыҭла, ажәаҧҟаны ирылаларатәы, мамзар аҧсыцәгьара бааҧс аҵыхәтәы шхаирымхо ауаа ирхашҭыр, дара-дара нибарҵәар алшоит. Абри анагӡаразы абжьы ҵрыхәҵәа умаз! – иҳәеит анцәа. Абри нахыс аҧсуаа ажәаҧҟаны ирылалеит: – «аты

ала аноу, «аџьымшь, аџьымшь!..» – аҳәон ҳәа», – иҳәеит Чагә.




242

АҦЕҳаМБАР АИАША ҞАИҴЕИТ

Ажәабжьҳәаҩцәа ахьеиқәшәаз џьара аҧсреи абзареи ирызкыз аҭоурыхқәа ирылацәажәон. Ус ишцәажәоз ауаҩытәыҩса иаџьал идыруазари изымдыруазари иреиҕьузеи ҳәа еимаркит.
Шьоукы ибзиоуп рҳәеит, егьырҭ ибааҧсуп рҳәеит. Ишнеиуаз Чаҵә Чагә иазҵааит, абри аҵыхәала угәы иаанагозеи ҳәа.
– Сгәы иаанаго абри ауп, – иҳәан иаргьы, иҭаҭынжәга неиҵеиҵан, жәытә жәабжьк дналагеит:
– Ажәытәӡан зны анцәа иҧеҳамбарцәа руаӡәк дааиҧхьан Аҧсны уцаны ауаа шынхо сызгәаҭ ҳәа иеиҳәеит. Аҧеҳамбаргьы дҽыжәлан Аҧсны далалеит, ахы-аҵыхәа дахысны ибаразы. Дахьуҧыло дызусҭа иалудыраауазеи, иаабац аӡәы диеиҧшуп.
Усҟан Аҧсны дуун. Аҧеҳмбаргьы дҽыжәланы такәы дныҟәахьан еиҧш, ҭаҳмадак алтә ҵәҩанқәа ахьҿиҧсоз днаивалеит.
Ари игәамҧхеит аҧеҳамбар.
– Уаа бзиа зуша! алтә ҵәҩанқәа ирзууазеи, ахьеи аџьи анцәа иҟынтә икажьуп, уҭахызар ашыцгьы ыҟоуп, алтә лассы имбаауеи?! – иҳәеит.
– Сара ҽааны сыҧсуеит! – иҳәеит аҭаҳмада. Усҟан раџьал рдыруазаарын. – Шықәсык алтә сызхоит. Аџьи ахьеи рҽыҧсара иаҳа џьабаа аҭахуп, сзыргәаҟрызеи? Нас, санҧслакь, иҵхны аҕьычцәа иргарц азоума изыҟасҵара?

Аҧеҳамбар уаҳа акгьы мҳәакәа, имҩа инациҵеит.
Ус дышнеиуаз, ассир, даҽа ҭаҳмадак иҧылҵи* иареи ауҭраҿ лаҳа дук аҵырҟаара иаҿуп!
– Изыхшәырҟьоузеи ари еиҧш аҵла бзиа, алаҳа аҿалар, ишәымфои?!
– Иабаҳҭаху, – аҭак ҟаиҵеит аҭаҳмада, – сҧылҵ хәыҷгьы саргьы даҽа фымш рыла ҳаҧсуеит, уаҳа аӡәгьы дсымам,
амшгацәа ирзынҳажьуама?

*Аҧылҵ амаҭа иоуп.


243

Еиҭеигәамҧхеит аҧеҳамбар. Дҽыжәлан дахьцозгьы дхәыцуан ишҧаҟасҵари ҳәа. Аҵыхәтәан, ауаа раџьал рзымдыруа иҟарҵеит.

Мышк аума, ҩымш роума реиҳа мҵыцкәа, иҟоу збоит ҳәа дхынҳәны, ишьҭра дықәлеит. Дшааиуаз ҧаса алаҳа ҧызҟоз даарыдгылт. Урҭ уажәы иасны алаҳамахәқәа рыҵаҵара иаҿын.

– Уаа бзиа зуша, ирзыжәуазеи асҟатәи иҵашәҵо, алаҳа дуқәа хҧа шәызгылоупеи?! – дҵааит аҧеҳамбар.
– Урҭ ажәхьеит, имаҷны ирҿалоит, лассгьы иҩозар акәхап. Уаанӡа арҭ ҳахьӡоит, нас лаҳа ҳагхом! – иҳәеит аҭаҳмада.
– Иас ҽааны ҧшӡала шәаҧылалааит! – иҳәан, имҩа инациҵеит аҧеҳамбар.
– Ус дшааиуаз, ҧаса алтә ҵәҩанқәа ҵәзырҧсоз дааивалт. Уи уажәы аџьтә ҵәҩанқәа дырҿын, хык азмырхакәа, ахҩыкгьы ҵәирҧсон.
– Бзиа зуша, арҭ аҵәҩанқәа рыхгьы рҵыхәагьы зҿуҧсоузеи?! – дҵааит аҧеҳамбар.
– Азхык аныҵабаалак, иаарҳәны егьиала иасмырсуеи!

– ҿааиҭит аҭаҳмада…

Аҧеҳамбар аиаша ҟаиҵеит, сиқәшаҳаҭуп, – иҳәеит Чаҵә Чагә.


АҦСУА САСДКЫЛАРА ЗЫХҞЬАЗ

Ҽнак зны Чаҵә Чагә иҳәеит абри ҳа-Кавказ*, ҳ-Аҧсны абас асасдкылара ҟазҵазеи, аҧсацәа абриаҟара рысас ҳаҭырқәҵара зыхҟьаз иудыруазеи, иаҳзеиҭаҳә ҳәа.

– Уи шыҟалаз ҳәа акымкәа-ҩбамкәа ирҳәоит, – дналагеит Чагә, – аха сара сабду ицныҟәоз ажәабжьҳәаҩ ду Дал инхоз Чырг Кьамышә иҳәоны абас саҳахьеит.

*Ҳа-Кавказ – ас зҳәозгьы ыҟан.


244

Аҧеиаамбар* иҽырҩашьаны Аҧсны далсны игәеиҭон. дышнеиуаз, арҵәаа-арҵәааҳәа ҳәҳәабжьык илымҳа инҭасит. Иааиамхацәгьахан, изакәу збапи ҳәа, аҳәҳәабжь ахьгаз шыҟаз иҽы ахы наирхеит. Ашҭа аҵыхәан днеиуан, аккаҳәа ҧҳәыск луазҳәабжьгьы аагеит.

Аҧеҳамбар дахьнеиз еиликааит зда дрымамыз асаби дыҧсны дшықәыз, иҵәуозгьы уи иан шлакәыз, акыр шықәса урҭ абри ахәыҷы ишизыҧшыз, уаҳа хылҵ дышрымам, даргьы шьҭа ишҿақәам…

– Аҳәҳәабжьы слымҳа ианҭас, хәашак амца иақәдыршәын иҳәҳәаз џьысшьан, ус ҟазҵаз дахьсырхәырц сааиуан… Аха, анцәа иара иџьшьоуп, уи акәӡамзаап!.. Ишәхашәмыршҭын: ачеиџьыка адоуҳа мчы амоуп, ҧсра ақәым, ҧсра рықәлом хәаша мца иақәзмыршәуа, хәаша сас бзиа даҩзымго жәларгьы!.. – иҳәеит аҧеҳамбар. Нас днеин иҧсны иқәыз днеихагылан: – Уаа шәара ашацәа, ишәҳәаз иацсҵоит: абри асаби иҧсанҵры ҧсанҵры ахылааит, ихьӡ хьӡы ацлааит, уи Аҧсуа акәзааит, чеиџьыкала игааит, ҭеиҭҧшла деинаалахааит, уи азы дгьыл ицхырааҩзааит! Уаа абри аҵас, доумбеи шкәакәа мшын иҭыҵыргьы, мзацаннӡа** имазааит!

– аҧааимбар, асгьы рҳәоит иҟамчы кны дахьгылаз аҳауаҿ абжьы геит, уи аҵыхәа назыхькысыз ахәыҷы, еидара хьанҭак нақәҳазшәа, арҵәаа ааҭиргеит.

Иҟалаз иарҳашҳатәарахазшәа игылаз ҧшәымеи гәылеи наҧшызар, асаби иҧсы ҭалан анапҟьа-шьапҟьара даҿын, аҧеҳамбар дабаҟоу – ҧеҳамбаргьы дыҟамызт, дызлааз ҽгьы ыҟамызт…

Ари аныҟалаз анбыкәу, усҟан амза адгьыл иазааигәан икыдын, калаҭк иаҟараны иҩежьӡа иҟан, уиаахыс акыр инаскьахьеит, рҳәоит. Убриаахыс аҧсуаа асасдкылара,

*Усгьы рҳәоит.

**Мзацан – ажәабжьҳәаҩ ажәытәуаа ирҳәоны излаиаҳахьоу ала: Амза Адгьыл ныжьны ицараны иҟоуп. Убасҟан адунеи хбыкьуеит, Амза даҽа дунеик ашҟа ииасуеит. Ацә (адумбеи) шкәакәа амшын иҭыҵыр

– арыцҳара ду иатәуп, уи дгьылла, жәҩанла иҟалоит; аҽыхәа шкәакәа ҭыҵыр – аибашьра ҟалоит.


245

ачеиџьыка уалҧшьаны ирҧхьаӡоит. Амала, аиашаз, зны-зынла изыхәҭам аҽырсасцәагь ҳаҭыр ҳамхарықәҵацәозар ҟалап. Аха, Аҧеҳамбар уи иалидыраауаз – усҟан аҽырсасцәа Аҧсны иҟаӡамызт…


АПЫРПЫЛ ЏЬЫКА АҬОУРЫХ

Ижәдыруоу шәара раҧхьаӡа апырпыл џьыка зхыз дарбану, насгьы ианылхыз? Ишәзымдыруазар, уи шыҟалаз сара ишәасҳәап. Аха ажәа ахы мҳәакәа аҵыхәа узҳәом рҳәоит, убри аҟынтә ахы инаркны салагап.

Зқьи жәшәи жәаҩа шықәса рзы, ари зласгәалашәо Асду анауз адырҩашықәсан ауп, уахык Чаҵә Чагәи Ҧлыи Ҕәакеи саб иҭааит. Ҧлыиааи ҳареи ҳаизыҟан, Чагәгьы ара дтәымуаҩымызт, даақәахьан, аҩыџьагьы асасра рҽазыркуамызт.

Саб Шьааб арҭ иҭааз ашьтәа чах рзишьит.

– Акәац цқьа ибзианы ижәжәы, ижәцәама уҳәаратәы аҟынӡа, Чагәгьы, Ҕәакагь, саргьы убас иаҳа еиҕьаҳшьоит!

– иҳәеит саб, иҳаиҳабыз сашьа, акәац азы аҟаза ҳәа иҧхьаӡаз Едыгьа ихы наиқәикын. Уи, Едыгь ҳәагьы иарҳәон, усҟан дагьхәыҷцәамызт, акәацфаразы иахьеисақәоз дыриааиуан. Ақыжә жәны инаимҵауҵар, абаҩқәа хазы инеиқәыҧсаны, ифан дҩагылон. Изхысҳәаауа, усҟан убас иҟан…
Рацәак мырҵыкәа, иахьынӡажәхьоу шәгәаҧхома ҳәа, игәарҭаразы акәаскьа азал аҟны аиҳабацәа ажәабжьқәа ҳәо иахьтәаз саанла акәац ҧыҭк наган инаддырбеит. Саргьы ак сҭахушәа, ажәабыжь бзиақәа рҳәозар ҳәа, слымҳа кыдҵаны, акәац назгаз сишьҭагыла уахь сныҩналеит.
– Ари Едыгьа акәац азы дҟазаҵәҟьазаап, иахьынӡаҳҭахыз идыруазшәа иақәиршәеит, аа, еимышәшәаны ишцо! – иҳәеит Чагә, акәац напыла игәаҭо.

– Ус акәым, Чагә, Шьааби сареи иҟаҳҵо ҟаҵеи! – дахлафит Ҕәака, кәац ҽыҭк иҿы инҭаҵо.


246

– Уи агсырхар ҳәа уацәымшәан! – иҳәеит Чагәгьы дааҧышәырччан, ҿаҵак аҟара аамихын, иаҧхьа иааган иқәдыргылаз аџьыкахҭра иҭаз апырпыл џьыка инылшьны днацҳаит. Нас саб ихы наиқәикын: – уара, Шьааб, абри аџьыка зхыда? – иҳәан, дҵааит.
– Сҭаца а-Ҭар-ҧҳа илхит… Узазҵааи, уара, Чагә, ҳалмырҧхашьазааит?! – дахлафаашәа даацәажәеит саб.

– Абри зхызгьы д-Ҭар-ҧҳаума?! – иџьеишьеит Чагә.
– Ыы, иумуӡоз а-Ҭар-ҧҳа илхызар?! – иҳәеит ауаҩы хәмарҩы Ҕәакагьы.
– Уара, ара узыҟоузеи, нахьхьиҟа уцеи, дааиааит рҳәеит…

– днасаҕьшәа иуит саб. Сара усҟан 12-ҟа шықәса ракәын исхыҵуаз, ҧсуа ҵасла ас еиҧш иҟоу ахәыҷы аиҳабацәа, асасцәа тәаны иахьцәажәоз иҭыҧмызт.
– Уиҟәаҵ, дыҟаз! Ари уажә иаҳауа ихашҭӡом, иаргьы идыруазааит… – иҳәан, сцар имуит чагә. Нас ус днаразҵааит:
– Уара, абри апырпыл џьыка раҧхьаӡа изхыз ҳәа ҭоурых шәаҳахьоума?
– Ус ҭоурых смаҳацт, аха ажәытәӡан апырпыл џьыка рыздырамызт, рҳәоит…
– Апырпыл џьыка ажәытәӡан иҟамызт. Аҟәыд иарҭоз аџьыкахыши апырпыли ракәын.
– Ахәсхәа џьыкагь ыҟан, – рҳәеит иӡырҩуаз.
– Ус акәзар, уажәы, апырпыл џьыка зба-цыҧхьаӡа исгәалашәо ҭоурыхк шәасҳәап, нас а-Ҭар-ҧҳа лыжәла зџьасшьазгьы уа ижәбап, – иҳәан, Чагә абри аҩыза ажәабжь дналагеит:
– Аҭара аханы Наа албаарҭаҿы, иахьа Ҭрабзоунынтә аерманцәа ааны анхара иахьаҿу иҟоу агәаҩа ҭышша Адлеиаа ргәаҩа ҳәа иашьҭоуп, ус ами?
– Усоуп…
– Ааи, усоуп, – рҳәеит иӡырҩуаз.
– Убра, хәба-фба абиҧара уажәаҧхьа, ҭӡы ҩажәа инареиҳаны Адлеибақәа ҭанхон. Уа инхоз зегьы ртәы аҳәара абасылшахуеи, сара сызлацәажәарц исҭаху Адлеи

Едгьагә иҭаацәара роуп. Адлеи Едгьагә иҧҳәыс а-Ҭарбақәа


247

драҳәшьан, Ҭар Хәыҭ диҧҳан. Убри аамҭаз Хәыҭ амал змаз уаҩын, аҧсаса рацәаны изанын. Иара Аҭара дынхон. Абри ажәабыжь зыҟнытә исаҳаз излалҳәоз ала, лара дарбану нас ишәасҳәап, иахьагьы иҟазароуп Хәыҭ еиҭеиҳаз абгыӡра. Ус крыҟан жәдыруама?

– Иҟамкәа, иҟамкәа! Абгыӡра хышә, ҧшьышә шықәса иреиҳангьы иннаҵуеит. Иагьараан сцаны Хәыҭ иқьаҧҭа ҳәа иахьашьҭаз абгыӡра сфахьан, иҟәазын. Убрантә иааган иҵасҵаз аҩны шьаҭак сымоуп! – иҳәеит абра иӡырҩуаз Кәыҵниа Кыҷа.

– Абгыӡра ашымҳа иаҩызами, ашьаҭа аҩарахьы ахы архар, даҽак авҵиаан иаҵагылоит. Уи азҳаны нас аҩара аамҭа анааилак, даҽак аҵагылоит, убас мацара амбатә ннаҵуеит, акыс ашьшьыҳәоуп ишазҳауа, уажә ижәбама, ашымҳагьы убасоуп, – назгәеиҭеит Ҕәакагьы.

– Аҭара иахьагьы иҟоуп а-Ҭарба иҳәысҭа ҳәа аҳабла, иара ақыҭа ахьӡгьы а-Ҭарбақәа роуп изыхҟьа зҳәақәо ыҟоуп… Нас, нас, Чагә? – иҳәеит саб Шьаабгьы.

– Адлеи Едгьагә иҧҳәыс Ҳауида лыхьӡын. Лаҳәшьа

Џьынџьал Царцоу диман. Уи арахь архаҟа, ҷаныҟа узлалбаауа ахәыҧшӡараҿ иашьцәеи иареи нхон. Кәыдрахықә иахьаду ала. Ақәаҵеи абаҳчеи рацәаны иаман. Иахьа иҟоу сыздыруам, аха Царцоу иаирсыз аатә ца шьаҟа убра дахьынхоз иқьаҧҭаҿы акыраамҭа игылан, ижәбахьазар, дук акәын, ус аума?

– Аабыкьанӡагь иҟан, ибаарцгьы иҟазма!

– Ашьҭахь Кәыдры ирны Наа иҭанхаз ракәу, Ҭрабзоунынтә иааз ракәу амилаҭ шьоукы иҵхны иргеит, иҿыцынхацәамыз…

– Уи уара иабоубахьаз, Чагә? – рҳәеит иӡырҩуаз.

– Уи нас аҵыхәтәан ишәасҳәап. Уажәы исҳәарц исҭаху Адлеи Едгьагә иҭаацәа рыӡбахә ауп. Едгьагә иман фҩык ахшара – хәҩы ҧацәеи раҳәшьа заҵәи – Ҷапаси, Гәамаси, Абаси, Алиаси, Алмаси, Қьаҭуанеи ҳәа. Ран лыхьӡ усгьы исҳәахьеит, Ҳауида акәын. Дара Адлеибақәа уаҩы ихьыҧшымызт, иара убас раншьцәа а-Ҭарбақәагьы. Усҟан


248

амалуаа, аҭуџьарцәа ирыдкылан ирымаз атәцәа ианырҭахыз ишырҭиуаз, ишаархәоз, уаха дара рҩыза сас бзиак дырҭаар, аҩы ыжәны ирхьыҧшыз рахәҭиаа ҳасабла ишрырҭоз, згәаҕ рымаз, ирҭахымыз ауаа рхәыҷқәа ӡаны иахьыхараз иганы ишырҭиуаз атәы салалом, са сеиҳа шәара ижәдыруеит. Абри зысҳәо, Адлеибақәа ахьҭанхоз убри аамҭаз мҩак ада мҩа амамызт. Абри ала рхы рыхьчон, еимданы амҩа иахылаҧшуан аишьцәа. Зегьы ахы рызҭоз Ҷапас иакәын. Наа аҩадахьтәи аҭаларҭа, убрахьгьы мҩакы акәын иҟаз, уи Ҷапас иҩыза Хаҳәбеа Гәраҧ ихьчон. Усҟан а-Хаҳәба ҳәа акәын ишырҳәоз.

Адлеи Ҷапас усҟантәи аамҭазы ауаҩыцәгьа, агәымшәа ҳәа ирҧхьаӡоз, хара зыӡбахә неиҩхьаз иакәын. Иара ус уахьихәаҧшуазгьы уаҩы ҳаракык, аҧсуаа ражәа ишалоу еиҧш, алаҕәра хыла иҵиҧссоит ззырҳәоз иакәын. Ашәуа ҽы еиҧш иҧынҵа агәы ырхәан, илагәы ҭбаақәа, илахь аҟьаҟьара, иаҧсуамаҭәа, иабџьар, ианшьа Ҭар Хәыҭ ҳамҭас ииҭаз иҽыҩ ццышә дақәтәан данаагылалакь, абри акала дысзыҟанда зымҳәарыз дыҟамызт. Абас дахьыҟаз азы аҳцәа, аҭҳаҕәадцәа аамсҭа хҧарацәа шьоукы игәаҕ икны иагон, иҵаргалалакгьы дҭадырхар рҭахын. Аха уи ус имариамызт, ихы риҭомызт.

Гәамаси Алиаси аҧсаса ирхылаҧшуан, рнапы ианын. Иахьа Хьарахәы ҳәа иахьашьҭоу иҟоу аҳаҧ ду аҟны аӡын рырахә рҕыжәауан, аҧхын ашьха ицон, Хаҳәбеа Гәарҧ ирзааигаз, Хыгә зыхьӡыз ахьча дрыман.

Алмаси Абаси шәарыцаҩцәан. Абна кәаза илаз ашәарах рацәан, шәарах жьы рҭаацәа ирыгрыжьуамызт, раҳәшьа заҵә Қьаҭауана баҩлашала ддырчон.

Сара сызлацәажәауа аамҭаз акакан рацәаны иҟалон. Усҟан ақәҵа хны арашылхра зегьы ирыздырамызт. Аха Ҳауида леиҧш абри аус иазҟазаз, ақәҵа хны арашы ылызхуаз усҟан моу, уажәгьы дыҟамзар ҟалап. Ақәҵа злалхуаз аҭаҟә ҿыц ачакәа аиҧш иҭыхны, ҭамскәагәла илхуан.

Ҽнак зны Ҳауида ақәҵа злалхуаз аҭаҟә ҧҽит. Ас аныҟала, лыҷкәын Ҷапас диҳәеит аҭаҟә лзыҟаиҵарц. Иаргьы ҭаҟә ҟаҵара абнахь дцеит.


249

Иара убри Адлеиаа ргәаҩа агәҭа илган Кәыдрыҟа рффа хәыҷык ган. Абри дҭанагалан дышнеиуаз, ахаҳә ҟьаҟьа гәаҩақәа, еихала ирцәызшәа, иахьҭажьыз днанагеит. Уи арффа иахьагьы иҟоуп, Аҳаҟьа зҭоу, ҳаҟьазҭоу ҳәа иашьҭоуп. Иахьагьы унеир, зеиҧш уҭаху ахаҳә ҟьаҟьақәа убоит, аиқәаҵәа уҭахума, ашкәакәа уҭахума, ишәымбацкәа шәҟаларым.

– Иаамбацкәа, иаҳагьы иҵаулахахьеит.

– Иагьыҭбаахахьеит.

– Асып зҭоу, Сыпызҭоу ҳәагьы азырҳәалоит.

– Нас, нас, Чагә? – рҳәеит иӡырҩуаз.

– Ҷапас абра ибеит хаҳә ҟьаҟьа дук, ҭаҟәаҵас агәҭа гәаҩаны. Абри лзааигеит иан Ҳауида. Илзааигеит, аха Ҳауида лҭамскәакә ари ахаҳә аҟны акгьы алымшеит, арашы алхра цәгьахеит. Ҷапас деиҭацан арашы злалылхышаз, аҭаҟә агәаҩара иазыбзиахартә ихәхәашәа иазыкәымпылны иҟаз хаҳәык лзааигеит. Абри ала Ҳауида ақәҵа хны арашы ылылхуан, Ҷапасгьы уи деилаҳан ифон.

Адлеибақәа раҳәшьа Қьаҭуана ҿыц данаагыла, цәгьак-бзиак ахьыҟаз днарга-аарго ианалага, иналыхәаҧшлакь зегьы рыҽқәа ирысуа лбара ҳәа лыҩныҟа идәықәлон. Лара омашәа дыҧшӡан. Ҿыц иҟаҧшьхаз абымбылҵәа еиҧш лӡамҩақәа ҭҵәрааны ицон, лхы-лҿы асахьа, лҧынҵа, лыџьымшь, лылагәы аимхәыц ҭаҧсоушәа, лӡара па, лыжәҩахыр ҟьаҟьа ҧшьбаны иҧан иқәыз лыхцәы шьқьыр, ҿыц еицлабны иаагәылпыжыз аџь какалқәа иреиҧшыз лгәышҧы… Ажәакала, Адлеибақәа рыҽхарҧарҭа ҩба-хҧа ҽы анадгыламыз ыҟамызт. Урҭ зегьы Қьаҭуана лбара иаауаз ртәқәа ракәын. Лара Қьаҭуана бзиа дылбон Маршьан Мышь, иаргьы дигар иҭахын, аха иҭынхацәа анхаҩ ҭыҧҳа дзугазеи ҳәа иаҽҧнырҳәар ҳәа дшәон. Қьаҭуанагьы диццар лҭахын, аха лашьа Ҷапас илеиҳәахьан а-Маршьан биццар ҟалом, иҭаацәа баадырбуам ҳәа, уи ларгьы илдыргәышьон. Абарҭ рыбзиеибабара абри иҧнакуан.

Аҵыхәтәан Маршьан Мышь, аҷкәын ҧшӡа, аҧҳәызба-ҷкәын ззырҳәоз иакәын, Аилакрба иҧҳәыс аҳкәажә


250

длыдылкылт… Мышь ара дшыҟаз Аилакрба ианеиликаа, имаҵуцәа даарацәажәан, дыдиршьит.

Маршьан Мышь дышьны Аилакрба игәашә аҟны дшышьҭаз рбеит. Амаршьанқәеи Аилакрбақәеи ажьрацәара рыбжьан, иҟарҵози, Амаршьанқәа рыҧсы дыргеит. Аилакрба убри аамҭаз Аҭара аханы Џьыганкәоу ҳәа иахьашьҭоу аҳабла аҧшьан иаҳҭынра ыҟан. Уажә уа арҭ иаауа аҿыцнхацәа иркхьоу сыздырам, аха…

– Макьана уаҩы имкыцт, амала ерманык даванхеит. Аилакрбақәа ррақәа иахьанӡагьы иааит. Аӡахәа зқәугьы ыҟоуп. Аӡахәа ҩышә-хышә шықәса ицоит. Аброуп Лакыр Платон ажәытә дахьынхоз ҳәа сан Арухан лыҧсы анҭаз ис-лырбахьан, – иҳәеит Шьааб.

– Ари аҭоурых уара иабоуаҳаи, Чагә?

– Изҳәодаз? – инаиазҵаақәеит иӡырҩуаз.

– Уигьы шәасымҳәашеи. Аха аҧсуаа ражәа ишалоу еиҧш, бзиа нагӡагьы ыҟам, цәгьа нагӡагьы. Изхысҳәаауа, иаалырҟьан Адлеи Едгьагә дыҧсит. Ҧсрак уаҩы ишибахьаз еиҧш дымҩаҧыргеит иҷкәынцәа. Ҷапас дшеиҳабыз еиҧш иҩнаҭа ахьӡгьы-ахьымӡҕгьы иара иааидхалт. Иашьцәагьы изыӡырҩуа, егьырҭ Адлеибақәагьы изыӡырҩуа, ахы риҭауа, рыҩны унеиргьы афатә-ажәтә рыгымкәа, ран Ҳауида лгәы дамыршьыкәа дныҟәырго иаашьақәгылт. Нхарала рацәак

иҕәҕәамызт, анхара ҟарҵарц рҭаххар ирылшартә иҟан, аха Ҷапас иҭахымызт. Избан уҳәар, усаҟан аҧсуаа рыҟны анхара ду ҟазҵаз, шьоурак иқәшәаргьы, ишьа изуам, инхара дадхалоит ҳәа азырҧхьаӡон. Ус акәӡами, Шьааб?

– Усҟан акәым, уажәгьы ишҧаҟоу? Уи ануҳәа, уажәа саҧыҩлоит, аабыкьа зны Абҕархықәынтә Ҧлыи Ҕәака дысҭан, аа иаргьы дахьыҟоу! «Уара, Шьааб, угәы иалымсын, ак уасҳәоит, – иҳәан, ҿааиҭит уи усҟан. Анцәа иуҟәырхуп уи еиҧш, аха, уаҩ дызнымиауа акгьы ыҟам, шьоурак уқәшәаргьы, ушьа узуам…» – иҳәеит. «Избан, џьоушьҭ?!»

– сҳәан, сҵааит. «Избан умбои, уҩцара аҟны хәышә-фышә ҧҳал зкуа аҳаҧшьақәа ҭәны иузыҵоуп, иара уҩцара хьатә ҕәыла икәыршоуп, уҽҭра акәзар, ахьа ҕәы еихасаны


251

ихыҕәны, иҵҟьаны иҟаҵоуп, укәаскьеи, умаҵурҭеи, уҭаца мҳареи уҳәару. Абарҭ урыдымхалар ҟалашам» – иҳәеит. – Ус умҳәаӡеи усҟан, Ҕәака?

– Аиаша сымҳәаӡеи нас?.. – даацәажәеит Ҕәакагьы.

– Убриоуп Ҷапасгьы ихьыз, – иҳәеит Чагәгьы. Аҳцәа, аҭауадцәа, аамсҭцәа шьоукы игәаҕ рыманы ишишьҭаз идыруан. Иара дзыцныҟәоз иҩыза бзиа а-Хаҳәбеа Гәраҧ иакәын. Уи Наа амыҟә ҳәа иахьашьҭоу Хаҳәбеаа рџьынџь аҟны дынхон. Аҩыџьагьы ныҟәаҩцәан. Ҷапас иоуп арстәиала Нааҟа аҽы лбаартә амҩа ҟазҵа. Ҧаса уа ҽы шьап акуамызт. Убри азоуп убра Ҷапас иҩада ҳәа изашьҭоугьы.

Аҧсуаа ражәа ишалоу еиҧш, аҭаацәа реиҳабы данҧслакь, инхауа аҩнаҭа аҧхасҭа дуны ироуеит, ма малла, мамзаргьы уаҩҧсыла. Абри ажәаҧҟа абра уархәыцратәы иҟалеит.

Убри аамҭаз Маан Мырз иаркы-ирцә ҳәа ар иман абжьуаа дрылан, иааигәамҧхаз анхацәа ишиҭахыз дрылахәмаруа. Ари Ҷапаси Гәраҧи иргәаҧхомызт. Мырз изырцҳаит, иҟаиҵақәо, анхацәа ирзиуқәо дырҟәаҵааит ҳәа. Ари еиҧш иҟаз ажәа Маан Мырз ианиаҳа, арҭ рҭархара дашьҭалт. Ауаа азыҟаиҵеит абарҭ аҩхацәак иахьцо-иахьаауа еиликаарацы, ачарҳәаҩ дроут.

Зны Ҷапаси Гәраҧи Далҟа – абригь жәытәӡан ҩмаӡашәарк анҵәамҭаҿ иаман, ҩба рыла ирҳәон – Ахсалбақәа рахь уск азы ицеит. Ари Мырз еиликаан, ҧшьҩык ир иреиуаз ауаа абџьарла еиқәных, иршьразы, амҩа диркит. Арҭ аҩ-хацәак ирдыруазеи, ргәы каршәны ихынҳәны ишаауаз, уажәы Гәраҧ иҩада ҳәа иахьашьҭоу, Наа амыҟә аҭаларҭа иамоу, ҩыџьа еишьҭагыланы иаҿымсыр ада ахьамуа, ацәҳәыра-ҿыбгара ианааҿала, абра зҽыҧхьакны итәаз аҧшьҩык аҟәҟәаҳәа ашәақьқәа ааҭдырҟьан, Ҷапас уаҟа дҭахеит, Гәраҧ дыҧан абахә иҽаҭан дрыцәцеит. Аӡә дыбҕалеит, егьи даҳшьит ҳәа, ихысуаз аацәырҵын ишьаарҵәыраха ишьҭаз Ҷапас ианааихагыла, имҕыҵраз икьарахә аавҵиҧаан аӡә уа дишьит, даҽаӡәы дихәит, макьана иҧсы ҭазаарын, дыҕәҕәамыз. Абас ала Ҷапас иара ишьа иара иуит.


252

Ҳауида лыҷкәын, уқәшәира изыҟалаша, дыҧсны данлызнарга, илзымчҳакәа агәашьа лхы ахьанылҟьаз дахыҧсааит. Аишьцәа реиҵбы Алмас, иашьа чарҳәара изызуз ашәануа, убригь убра дааны дхарацәамкәа дрыванхозаап, анхацәа зыргәаҟуаз ахамакәачцәа дыцәгьаҳәаҩны дрымазаап, дааилкааны дишьит. Иаргьы дықәҵит. Иахьагьы иҟоуп ҳәа сыҟоуп «Ачарҳәаҩ дахьыршьыз» ҳәа аҭыҧ.

– Иҟамкәа, – «Ашәануа дахьыршьыз» ҳәагьы рҳәоит.

– Амала убас захьӡырҵаз аилкааҵәҟьа сыздырамызт, аӡәгьы иҳәо смаҳацызт.
– Изҳәода, издыруаз зегь ықәӡааит... иахыҵны ицеитеи...

– Нас, Чагә? – рҳәеит.

– Едгьагәгьы, Ҳауидагьы, Ҷапасгьы анрыҧха, Алмас данықәҵ, инхаз аишьцәа еилаџьабо иааилатәеит. Хышықәса иџьабон. Аҵыхәтәан Хаҳәбеа Гәраҧ дааҧхьан рхахәқәеи рҧаҵақәеи иамдырхит, иара убас раҳәшьа лыхәда ахәгьы икадырҧсеит, Ҷапас ицынхәрас дҟарҵеит. Гәраҧ Адлеибақәа ешьара рзиуан.

Қьаҭуана лашьцәа рықәнага аныҟалҵа, лани лаби анылџьаба, хҧа-ҧшьба шықәса анҵы, лашьцәа иаанхаз Абаси, Гәамаси, Алиаси аҳәса длырааган хаз-хазы анхара иалагеит. Лара, арсҟатәи гәаҟра зхызгаз, згәы былхьаз, шьҭа хаҵа сцом ҳәа хәыцны дыҟан.

Аха ҩба-хҧа шықәса раҟара ааҵуаны, ҽнак, лҭацацәа руаӡәи лареи, уи џьбараӡак лакәхарын, акы неимарк-ааимаркуашәа ишаҿыз, ажәеи-ажәеи рраҳә(а) хибатуеит ҳәа шырҳәо еиҧш, уи ӡуп аҧхьа изхырҳәааз, заб ихәышҭаара иҽҳәахаз ҳәа лалҳәеит. Қьаҭуанагьы уаҳа мҳәаӡакәа дыҩдәылҵын, лгәи лылаҕырӡи еилаҵәо, лан лаҳәшьа лахь ҧыҭк аҟара аанҿасра ҳәа дцеит. Уи, ишшәасҳәахьоу еиҧш, Џьынџьал Царцоу диман.

Ажәеи ажәеи еихысҳәаалоит, агәбылра атәы уҳәозар, ани абри рыхшара дшырҭаху аамышьҭахь, аеҳәшьа лаҟара аешьа изы згәы былуа дыҟам… Шәаргьы дыжәдыруеит, Ашәы Шәарах иҧа аҵара бзиа змаз Сандра, Аҳалӡга ашьаҳәаны


253

амшын данашьы, сашьа дыҧсны сара адунеи иқәсхуазеи ҳәа, иаҳәшьа лыҽкнаҳаны лҽылшьит…

Абри зысҳәо Қьаҭуана лзоуп. Уи, абриаҟара зашьцәа бзиа избоз, лҭаца илалҳәаз даара игәнылгеит. Аха адыри амдыри акы еимаркыр, адыр иҽникылароуп ҳәа даҽакалагьы дазхәыцит.

Усҟан апипиарҳәаҩцәа раҧхьа иандәықәлаз акәын. Асадыҟылхҩцәеи ахәҷы-мыҷ ҭиҩцәеи акыр шықәса уи аҧхьа ирылалахьан, ишәымдыруеи, иагьараан, иалаҳҧыраагап ҳәа, аҧара, асадаҟы рышәҭахьан.

– Ирумҭар руазма, рықьҭаҧқәа аартны ҭырқәшәала иаҧхьо, џьара ак ҳашәҭар џьанаҭ шәцоит ҳәа, агәашәқәа иры-лагылан.

– Апипиарҳәаҩцәагьы ак румҭақәа апипиарҳәара иаҟәыҵуамызт, хҩы-хҩыла еицарҳәо иныҟәон.

– Урҭ азакәангьы рыдгылон, уажә уиаҟара иҟақәам, аха иагьа угәы ҧырҵәаргьы, урылакьысыр ҟалозма.

– Ахәҷы-мыҷ зҭиуаз иамур ак урымҭоз, изыҧсаз ахә иацҵаны иргон, аха… – рҳәеит иӡырҩуаз.

– Апипиарҳәаҩцәа зысгәаласыршәа убри ауп, – иҳәеит Чагә, – убарҭ дрылан Баҕьа ҳәа Гыбныиак. Иара д-Ланбан, аха Гыбныиаа драаӡеит. «Зымца сыхьӡзар аҵкыс…», – лҳәан, бзиабара дук лымамзаргьы, Қьаҭуана абри диццеит. Иара Аӡҩыбжьа, Ҩӡгәар* ҳәа иахьашьҭаз азааигәа дынхон.
Абри ашьҭахь Адлеибақәагьы, а-Ҭарбақәагьы, Аџьынџьалқәагьы рыҩны-ргәара кажьны Ҭырҟәтәылаҟа иахыҵны ицар акәхеит...

Шықәсы ҩажәижәаба раҟара ансхыҵуаз зны Ҭырқәтәыла Чаҵәаа рыҟны сыҟан. Сҭампыл Ҭоҧҳана ҳәа иахьашьҭоу инхо аҧсацәа рыҟны Гыбныиак иҩны сахьнеиз, неихыркәа змамыз, шәи ҩажәижәаба, шәи ҩынҩажәа шықәса раҟара зхыҵуаз ҭакәажәык дтәан. Аҧснынтә сшыҟаз, сахьынхоз

*Ҩӡгәар (ҩӡкәар) – Шәқәырча. Ажәытәан абра аҧсҳа ибаа ыҟан. Уи ҩӡык акәыршан. Уажәы уа 2-3 гектар аҵанакуа аӡмыжь ҭатәоуп, аҧслымӡ аныҵырх иҭатәеит.


254

анеилылкаа, аҵәуара далагеит. Нас сналыртәан абыржәы ишәзеиҭасҳәаз аҭоурых салҳәеит. Уи абыржәраанӡа зыӡбахә шәасҳәоз Адлеи-ҧҳа Қьаҭуана лакәын.

– Ассир!..

– Нас, нас?! – рҳәеит иӡрҩуаз.

– Нас, лажәабжь даналга, Аҧснынтә иаазгаз фатәык иахьанӡагьы иҵәахны исымоуп, ус аламала салаакьысуам, аха ҳҩыџьагьы агьама аабап, – лҳәан, ацәашьаршь илаҳәан ак длыраагеит… Ацәашьаршь ианаалылх, ахҩа зхашәоз саҳантә сындыкәран. Иаахылтызар, иҟаҧшьы-цәеиқәараӡа азна апырпыл џьыка ҭан. Агьама анызба, ицаҳәцаҳәуа уажәраанӡа сзызҵаауаз, сҭаца а-Ҭар-ҧҳа илхит ҳәа узҿыз, уахатәи шәџьыка иеиҧшын. Ари Аҧснынтәи изаабгазеи анысҳәа, «Сан, Ҳауида а-Ҭар-ҧҳа, лыҷкәын Ҷапас еиҭамҳәа изы даныџьабоз чгахьас илхыз ауп. Ҳара акыраамҭа ҳџьабон. Иаҳфоз аҵаараҵәҟьа ҳхы ахыбааны, абри рацәаны ианаҳҭалакь, ҳалаҕырӡ хаддыла иаанагон, иара усгьы ҵәуара ҳагмызт, аха… Уаанӡа аџьыка анырхуаз пырпыл арҭомызт, апырпыл џьыка уаҩгьы издырамызт, хәысхәа џьыкан акәымзар…» – лҳәеит.

– Ахәсхәа џьыка ҵәаҵәа амбатәӡа ахыҵуеит ҳәа саҳахьеит,

– иҳәеит Шьааб.

– Ус рҳәоит, – днақәшаҳаҭхеит Чагәгьы.

– Нас, уара излоуҳәоз ала, раҧхьаӡа апырпыл џьыкҵәаҵәа зхыз д-Ҭар-ҧҳауп, Адлеи Едгьагә иҧҳәыс ҳауида лоуп, – иҳәеит Ҕәака.

– Усоуп.

– Ҳауида лыҷкәын даныршь, лхы агәашьа иананылҟьа дыҧсызар, нас апырпыл џьыка злалхуаз? – сҳәеит скәаҕьӡа сахьгылаз.

– Аа, ижәбома, заҟа иҟәышны дцәажәауа, нас нахьхьиҟа ддәықәуҵон, Шьааб!.. – иҳәан, дааҧышәарччеит Чагә. Нас инациҵеит: – Иара саргьы абасшәа слазҵааит Қьаҭуана. Аха Ҳауида лхы иаразнакҵәҟьа дамгазаап, ҩбаҟа мзы дыҟан. Зынгьы дгылан, дыбзиахашәа дҟалеит. Убасҟан ауп апырпыл џьыка анылхызгьы. Уи лыҧшәма Адлеи Едгьагә данҧсгьы


255

убас илхызаарын. Ашьҭахь лара Ҳауида данҧсы, иҵегьгьы агәаҟрақәа ианрықәшәа, Қьаҭуанагьы абас илхуа далагеит апырпыл џьыка. Уи лџьыка хышьа, изларҳәоз ала, Аҧсны лгәылацәа а-Лаҵбақәагьы ирбахьан. Агәаҟра ианақәшәа, урҭгьы убас ирхит. Ашьҭахь а-Хаҳәбеақәагь ирхит… убас-убас ицеит.

– Уажәы акы суазҵаашан, Чагә? – даацәажәеит Кыҷа.

– Ыы?

– Ажәабжь ду ҳауҳәеит, аха аџьыка ҳәа абри аҧсуаа иаҳҳәахьоу ажәа иаанагоузеи, изахьӡузеи аџьыка? Акыр уаҳахьоума?..

– Уи уаргьы иудыруеит, Кыҷа, – иҳәеит Шьааб. – Иугәаламшәои, ашьха амшә ҳҽы анахә ишыҟаҳҵаз?..

– Аџьыкахыш ҵыӡәӡәааны, аџьыкӡырӡ цәырцаны ахәра ҿаҳмыӡәӡәааи... ацәгьа-мыцәгьа ҭнаџьаауеит ҳәа.
– Убриоуп иуҳәаша, иҭнаџьаауеит ҳәа иҿаҳаӡәӡәааит! Аҭыџьаареи аџьыгеи, аџьыкеи еихаршалоуп, ирҳәогьы акоуп. Аџьыка, агаӡы ажәытәан аахыс хәшәыс ирҧхьаӡон, ашьха ҳара ишыҟаҳҵаз еиҧш, ахәрақәа ҿыӡәӡәааны иалаҭырџьаауан, нас рҕьара ласхон, ажәытә заҳҳәарызеи, иара уажәыгь ус иҟаӡами?

– Уи ануҳәа, аџьыкеиҧш ихәшәуп ҳәа ирҳәо ажәаҧҟа даҽакалагьы уазхәыцыртә иҟалеит…”Имаҷуп” адагьы ҽак аҳәоит.

– Хәшәыс иҧхьаӡаны акәзаргьы ҟалап раҧхьаӡа аџьы-кахыш афара изалага. Ус акәу, анс акәу аџьыгеи аџьыкеи аҩбагьы акоуп, ма зынӡа еизааигәоуп.

– Аџьыка ҩажәакны еилоуп: – иҳәеит Чагә, – аџьра, акра. Иагьҭнаџьаауеит, иҳәахынгьы иакуеит. Абри анаҩсан, убра Быҭә Мысҭаф излеиҳәоз ала, аџьыкаҳә, аџьыккаҳә ҳәагьы рҳәон, узбылуа, иккаӡа узлыҧшуа ахаҳә ҳәа; аҵыхәантәи ҳә аҵәахуеит, иунарбом, к аркьаҿуеит, ус иҟоу ажәытә хьыӡқәеи ажәақәеи егьмаҷцәам, иаҳҳәозар, ашыла – ажәытәан ашылаҳә, ашылаҳәа акәын – ашы лаҳәаны… Адҕақәа рҟынгьы «џьыг» зыхьӡу ицоу, иџьбаро ауп. Изхысҳәаауа аџьыка мацара акәӡам... Ҳара цқьа иҳаздырам акәымзар, аҧсуаа ҳҭоурых


256

ҳбызшәа иануп, иагьаҩы иамаркыргьы, уи мышкы зны иаҧхьашт… Аус злоу убри иара ахаҭа, аҧсшәа амырӡроуп…

– Убриоуп иуҳәаша… – иҳәеит Шьаабгьы.
Абра ацәажәара иааҟәыҵын, еиқәышьшьы иаатәеит. Убриаамҭаз иааҩналаз сашьеиҳаб Тариал анапыӡәӡәарахь иаамҭоуп ҳәа нареиҳәеит. Сара шьҭа нахьхьиҟа амаҵурҭахь сцар акәын. Акрыфара иантәа ирҳәаз ажәабжьқәа здырхуада…
Чагә абри иажәабжь, уиаахыс заҟа ҵуазеи, аха, иахьагьы апырпыл џьыка збацыҧхьаӡа иаасгәалашәоит.


ҨАХА-ҨЫМШ АМШӘ АҭЫҨРАҾЫ

Ҽнак зны ари аҩны иҟоу а-Ҕәблыи-ҧҳа аилаџь сызу ҳәа слыҳәеит:
– Уцаны абна цха ҧшааны исзааугар, иузызуп. Уара аилаџь бзиа иубоит, сара абна цха иалху ацхаршәы сеилаҳауеит,

– лҳәеит.
Адырҩаҽны ашьжьымҭан сҩагылан, сҽааибыҭан, бназара бна шьхашәара сҿынасхеит.
– Сара Ачамҧазра ахахьы сцоит. Устәи Арасаӡыхь Ҧыицыикәара аҧсҭа – Ҧыицеикәарагь рҳәоит – сҭаланы аҩада такәы снаскьоит. Уахь абна шьхақәа маҷымкәа иамазароуп. Уаха сзымаар – ашьха ахьтәаз сымбеит ауп иаанаго, бысцәымшәан, амца неиқәҵаны исхызгоит, нас уаҵәы сеиҭеимдоит, – ҳәа наласҳәеит.
– Ухала заҵәык умцандаз, ҩызак дышьҭухыр иаҳа еиҕьын, иалудыраауазеи абнаҿ узыниауа, акыс шьхароуп… – лҳәеит сыҧшәма, аха илзыӡырҩуадаз, сҽеибыҭан амҩа сықәлахьан, аҩыза сишьҭалозма, сзыниарызеи цәгьарас сгәахәт.

Ачамҧазраҟа акгьы сымбакәа, ҧыцыикәара аҧсҭа аханы Ашәра ҳәа иахьашьҭоу саннеи, ҿаҟьак иаҿагылаз шәҵла дук ашьхыц шҭыҧраауаз аагәасҭеит. Уажәы абриаҟара схыҵуеит, аха иахьанӡагьы убри иаҟароу ҵла сымбацт, убас ишәпаны
ҩбаны еидиаан, еимҿиаан иҟан, ашьаҭаҿы зынӡа ишәпаӡан. Ҩнык агыдра аҵкыс иҩаҳаракны руак хжәахьан, егьи


257

аҽырнаашәа ажәҩан иалан, ашә наахаӡом, аха, еилҩаашәагьы иҟан, убри акәын ашьхыц зҭыҧраауазгьы.

Ари ашьхыц ҭоуп, рацәа сеиқәшәеит сҳәан, слымҳацәқәагь аакьакьахеит. Аха, иабаҟоу, иахьҭыҧраауа аҭыҧ амахәқәа цқьа исдырбом.
Ахыжәжәара аҟынӡа унықәлар, нас цқьа иубарҭанны иҟан, абри аҟынтә сшәақь аҵла ашьаҭа инкыдсыргылан сықәларц сҽыназыскуан еиҧш, сзықәлоз шьҭақәак анызшәа збеит. Саахынҳәын сшәақь аакыдсхын такәы сӡырҩит, аха иҟәызгаӡа ҭынчран, ашьхыцқәа рыбжьы ада акгьы гомызт, Ҧыцыикәара ашыкьбжьы аарла иааҩуан. Аҵла ахьаҿагылаз аҿаҟьа еилҟьашааран, ихәажәраны иҟан.

Сшәақь ҵаҟа инмыжькәа иаашьҭысхын, ахәнара маншәалан, сыбжьы мыргаӡо снықәлан, ахыжәжәара аҟынӡа сынхалеит. Уа саннеи, ахыжәжәара инаркны ҵаҟанӡа игәаҩазаап, иҭылашьцааӡа сылҭаҧшит. Абри азы акәхап урҭ руак иазымчҳакәан изхжәазгьы. Хыхь санынаҧш, ашьхыцқәа ахьҭыҧраауаз сбарҭанымызт, амахәқәа сҧыран, даҽа ҧыҭк аҟара сҩеир акәын. Иҟалап ашьхымза ҭаӡамкәа ашьхыцқәа ус ицо-иаауа иҧыруазаргьы ҳәа зназы сгәы иаанагеит. Нас сшәақь, уи сыжәҩа ишахшьыз, сханы иҟаз амахә еилачыра аҩада сашьҭуамызт азы, убра аилачыраҿы махә ҩа хәҷык аман, иааҧысҵәан, уаҩы илаҧш иҵамшәаратәы инкнасҳаит. Абри ашьҭахь искыз амахә ҩа аҧҵәаха аҵла агәаҩарахь инаршәны, иҵегь аҩада схалап ҳәа сҿыҩасхеит.

Аха абри инақәырццакны ҕәи-ҵи бжьык, аҵла агәаҩара аҟынтә ауп сҳәаратәы, слымҳа инҭаҩит.
Саахынҳәын, абрантә акәушь иахьгарыз, абри агәаҩара иҭыҩрызушь ҳәа, изакәу еилыскаарц, сҽырхәан, ахыжәжәара схықәгылан ҵаҟа агәаҩара сышҭаҧшуаз, иҟалаша хырҧашьа

џьара татарак инанҟьеит, цыҧхьқәакгьы цәҩежь-жәҩан-гәыҧшшәылаха сыблақәа иҩарыҵибаҳәеит, уаҳа акгьы смыхьт.


258

«Маҭҭрак сҭаҳазар рацәа срыхәхеит…» – аасгәахәын, сыҽмырҵысыкәа сҽааныскылт, избан уҳәар, амаҭқәа рыгәҭа уҽурҵысыр ҟалом ҳәа саҳахьан. Ус, снаҧшызар, алашьцара аарла иаалзбааит ишәаҟьаны, икҿаҟәыҟәны иҟаз амшәҳәара хәыҷқәа. Урҭ раҧхьа ран сакәыз џьырымшьакәа иҟам, аха сыфҩы анраҳа, сыштәымуаҩыз анырба, ишәаҟьеит.

Аҵла агәаҩара хыхь ахыжәжәара инаркны ҵаҟа адгьыл аҟынӡа иҵаулан, иазыбаан, аҵа татан. Сара сҽышьҭакны сыҽмырҵысыкәа ус сышьҭан, снапы ираҵәан макьана иакын исымпыҵаҧҵәан амшәҳәар рахь сасра сзышьҭыз амахә мышьҭацәгьа аҧҵәаха.

Даара аџьабаа збеит аҵла агәаҩара сҭыҵразы, аха снапы анеиҵысх: ахыжәжәара аҟынӡа сара сзымҩаӡеит, иара узлахалаша, узықәгылаша ҳәа махәы аҩнуҵҟала иамамызт. Аура азыҳәан саргьы смаҷмызт, аха, егьа зундазгьы ахыжәжәара аҟынӡа сзымҩаӡеит. Ус анакәха, ара иҭаз амшә даара идузар акәын, ишгылаз, ма иҩаҧан ахыжәжәара аҟынӡа иҩаӡон мамзар изҭыҵуамызт.

Схәыцит, сеиҭахәыцит, аха иухәыцуеи, аҵла агәаҩара сызҭымҵуа сааҭахеит. «Иуфеит, Чагә, аилаџь!..» – сгәахәуеит сахьҭагыло.

Ауаҩы иҧсы дақәҧшыр иимхәыцра, игәаламшәара ҳәа иҟоузеи, иидыруа зегь анихашҭуагьы убап, аха...

Изхысҳәаауа, аҵыхәтәан саргьы убас хшыҩк схаҿы иааит. Хыхь санҧшы, жәҩан кәамҟьа хәҷык хьаа змам амахәқәа ирылҧшны иахьсыхәаҧшуаз сҩаҵҧшит. Убри ауп абри ахшыҩ схаҿы иаазгагьы.

Сахьҭаҳаз ҵаҟа унцәыҵатәартә еиҧш ацәыҵагәаҩарақәа аман. Абас иахьыҟаз сынцәыҵатәан, хыхь сыжәҩан кәамҟьахь сцәыҵҧшуа саатәеит. Сахьтәаз абажә татарақәа, абҕьыжәқәа сықәсыҧсеит, урҭ ауаҩ ифҩы рхәаҽуеит ҳәа саҳахьан.

Уажә иааиру, уашьҭан иааиру ҳәа сыҧшны, ҩаха-ҩымш егьаарыгымхауа абас стәан. Аҵыхәтәан, сыжәҩан



259

Урҭ амшә аҧхьатәи ашьапқәа ракәын. Ус иара ахаҿгьы аацәырҵит. Нас иааҳәын, аҧхьатәи ашьапқәа ахыжәжәара иҩаҿаршәны, шьҭахьла аҿаанахеит, ашьҭахьтәи ашьапқәа аҭӡы икыдыргыло.

Амшә шьҭахьлоуп ишылбаауа, саргьы абри акәын сыҧсы ӡаны сыззыҧшыз: саацәырҟьан, сакӡамшәа сҩаҧан, ашьҭахьтәи ашьапқәа рҩбагьы ашьаҳәырӡыӡқәа иҩарыцәхыкны сыҩнапык рыла илҭарс искит, убасгьы сыҳәҳәеит, аҭӡқәа ирныҩны слымҳа «ҵуу» аргартә еиҧш.

Агәы рҭынчны зыҩныҟа иааиуаз амшә, ишақәымгәыҕӡоз ас акаамеҭ аҭра иҭалан ианыҳәҳәа, ашьапқәагь анакы, еиҵасны ҧхьаҟа иҧеит. Сара сҩаган ахыжәжәара сҩаханажьт, иара ахууаан, икәымпылуа, аҿаҟьа илҭалт. Сааласын адиаа ахыжәжәара сҽаларҧсны иахьыскыз иааушьҭны, сыҭрысын сшәақь аакныскәыцәааит. Аха ани еиҧш амшә ду анс аҿаҟьа бааҧс аҟны аҽазнымкылазар акәхап, икәымпылуа ахәажәа сса ҕьаш-маш еимыцҟьаан ицеит. Аҵан инеир, нас арахь икыдлозар акәхарын.

Сара уаҳа ахәыцра саламгеит, сахьықәгылаз сҩалбааҧан, егьи аган ала ишсылшоз аҩныҟа сеихеит. Ашьра сҽазысымкит, иҟазааит, аҵла агәаҩара сыҭнагеит, аҧацәа ирымаз!

Абас сыхьит Ҧыцыикәара аханы Ашәра ҳәа иахьашьҭоу аҭыҧан. Абас џьашьахәылагьы сеиқәхеит.

Абзиара ҳҳәааит, даҽакала иҟаларгьы амуаз… Аҩниҟоу сналзыӡырҩны, ҩызак даашьҭыхны ҳаиццазҭгьы, ҳазхарагьы ҳшәарыцон, абна шьха ахьамазгьы иҭаҧшыхәны ҳаауан.

Изхысҳәаауа, шьоукы-шьоук ахацәа рыҳәса ахшыҩқәа анырҳәо, абри сара ишыҟасҵаз еиҧш, ирзыӡырҩӡом… Уажә са сахьахәаҧшуа, урзыӡырҩлар иаҳа еиҕьзар ҟалап сгәахәуеит, ҩаха-ҩымш амшә ҭыҩраҿы аҵла гәаҩа аҭатәара уқәшәар аҵкыс.

Уи сҳәеит ҳәа, досу иҧҳәыс дзеиҧшроу еиҧш акәзароуп. Анцәа иумҳәан, аха аҕьычрахь улырхозар, уанылзыӡрҩ – амшә уакит!



260

ШЬХАТӘЫЛАТӘИ АХҭЫС ЏЬАШЬАХӘТӘ

Абыржәы ишәасҳәараны иҟоу ажәабжь ииашаны иџьоушьаратә сақәшәеит. Уи шыҟалазгьы абас ауп.

Саб Абрагь аҧсаса хар амамкәа иман, аџьмақәа изанын. Қап Қәаблыхәи Арыш Еқәыҧи иареи ааилалан саргьы сры-маны ашьха ицеит. Усҟан сара жәибжь-жәаа шықәса реиҳа схыҵуамызт, ашьха раҧхьаӡа санцаз акәын.

Ҳахьнеиз Аҳарҩа омаӡак иацәыхарамкәа аҳаскьын қашәқашәо иахьыҟаз џьара ҭыҧк аҟны ҳаангылт. Урҭ ашьха ианцоз есышықәсагьы убраҟа акәын гыларҭас иахьрымаз.

Ашьха ҵыхқәа ҿыхьҭаахоит, аха икаии, иҟәанда-шьшьыраӡа, амзагь каххаа ианыҟаз уахык, ҳашьҭалаанӡа ҳәа ақьала ҳдәылҵын, аиҳабацәа ахьтәаз ажәытә ажәабжь бзиақәа рҳәон. Ус наҟ аҧсҭахьынтә, ахрақәа рыҵаҟантә «ыу-у-ым-м…», «ыу-у-ым-м…» ҳәа уаҩ дацәшәаратәы бжьыцәгьак хынтә хрыжь-хрыжь иаагеит.

– Ари алым абжьоуп, ашьха лым абжьы, – иҳәеит Қәаблыхә, сара аҵааха сымҭакәа.

– Абжьас акәзаргьы ауеит, абжьас абыжьгьы иеиҧшуп,

– иҳәеит Еқәыҧ.

– Мшәызаргьы алшоит, абҕамшәқәа рлеишәа цәгьоуп, рышәагаа омаӡак иҟамзаргьы, ауаҩ ишьҭа ихылоит, – даацәажәеит Абрагьгьы.

Аха ҳара уи абжьы ҳацәшәартә ҳаҟамызт, ҳацҧхьаӡа абџьарқәа ҳаман, аҭыҧ ла дуқәа хҧа ыҟан, ҳарахә аҵангәара иҭакын.

Аиҳабацәа ражәабжьқәа еиҭанаргылон, ҳнаҧшызар, абжьыцәгьа ахьгаз иахьадыз ала ижжаӡа акы аҧсҭа иааҭыҵын аҿаанахеит. Уахьахәаҧшуа ҧхныгак аиҳа инеиҳауп, ацыҧхь ацрыдды, икәымпыл-азыхәхәашәа, аӡә ишәара аҟара иҳаракуп.

– Анцәа, улҧха ҳаҭ!.. – иҳәеит Абрагь иаармаҷны. Нас са сахь дааҧшын, иныҵакны: – умшәааит уара, ашьшьыҳәа утәаз, уи арахь иааиӡом, умцәажәан!.. – иҳәеит.
– Анцәа уоуп!..


261

– Анцәа унапы ҳануп!.. – рҳәеит егьырҭгьы, иныҵакны. Ижжаӡа ишааиуаз, ҳа ҳахь имааикәа илаҳавсын, алаба

аҵаргылан ицозшәа, алаҟәырақәа рҟны аҽыларҟәуа, аҩхаҧаларҭақәа рҟны аҽырҳаракуа, ацҧхьқәа ашьҭахь ала ишацрыддуаз, уаҳа иаанымгылаӡакәа ицеит.

– Ари Ашьха Шьашәа ҳәа изышьҭоу ауп, иудыруаз, – иҳәеит Қәаблыхә, ихы насықәикын. Нас егьырҭ днарзыҧшын:

– Уара, иахьцаз шәызгәамҭаӡеи?! – иҳәан, днаразҵааит.

– Игәаҳамҭакәа, Агыруа дызҭоу аганахь имцеи!..

– Хымҧада абри зыхәаабжьы ҳаҳаз агыгшәыг иасны иркьаҭан иаауан, – рҳәеит.

– Злыҧхаҳаура араҟагьы илаҧш ҳхыми, агыгшәыг ҳарцәихьчоит, – днаҳақәшаҳаҭхеит Қәаблыхәгьы.

– Иабацеи зышәҳәа?.. – снаразҵааит сара.

– Агыруа дызҭоу ҳәа ыҟоуп, аҳаҧы, убрахь ицеит, зны ицәажәан иалгаанӡа, уӡырҩла... Умҵааӡакәа, уӡырҩны, ирҳәо закәу еилукаалароуп, акәымзар уара абаа уоума сыжәла змырӡуа?.. – дазыхәмаршәа даасаҕьт, сшьамхы еихысаанӡа иаҳауеит, саб Абрагь. Нас Еқәыҧ ихы наиқәикын: – Уара, Еқәыҧ, иуасҳәахьоума убри Агыруа дызҭоу аҳаҧы ахьыҟоу

ахраҿы шықәсык зны Ламшьаҵәи сареи ҳзықәшәахьоу?

– иҳәан, диазҵааит.

– Мап, ус ак уҳәоны смаҳацт. Аха, уара, Абрагь, дарбан гыруоу убра иҭоуп ҳәа ззырҳәо, Ӡаҧшьаа дыртәызу, Ачаа ртәы иакәзу?

– Ӡаҧшьаа ртәы иакәын ҳәоуп сара ишсаҳахьоу, ус акәӡами, Қәаблыхә?

– Аа, ус акәымкәа! Ӡаҧшьаа дрыдкылан дрыман, маҵуҩы ҧҳәысеибак дылхатәан. Уи анбыкәу, акыр ҵуеит. Рырахә ашьха ирзкеицо, абас дыҟан. Есышықәса арахә анхеицалоз, убри аҳаҧы аӡбахә иарҳәон, ааигәара умнеин, убра уҭамлан, адыд адыруеит, убри ашьха злыҧхаҳаура Шьашәры иаҭыҧуп ҳәа. Ари знык иарҳәеит, ҩынтә иарҳәеит, ахынтә раан, уара абра иҟоу збап, џьара ак ҵәахны ирымазаргь сыздырам ҳәа, дыҩхалан аҳаҧы дҭалеит. Данхалоз ашоура даку здырхуада, иблуза ишәыхны маҟаҵас икәыршан, аҧхьа хәымџьарҵас


262

еиларшәны, ижәцәеимаақәагьы, ишьапы идмырхькәа иҟам, ишьхны имаҟа иадҳәаланы абас дыҟан...

Ишыҟалаз уара идыр, абас дыҧсны аҳаҧы дышҭаз рбеит, ишәақьгьы хәхәаӡа иван.

Аҳаҧы дҭыргарц рҽазыркқәеит, знык акәым ҩынтәгьы, аха дрынамҭеит, ирывахысуа ианалага, ус дшышьҭаз дааныжьны ицеит, ишҧаҟарҵоз. Убриаахыс убра убас дышьҭоуп рҳәоит. Ари умаҳахьеи, Еқәыҧ? – дҵааит Қәаблыхә аҵыхәтәаны.

– Уи саҳахьеит, ааи. Шьҭа, Абрагь, ҳаузыӡырҩуеит, Қәаблыхәи уареи шәзықәшәаз ажәабжь уалагеишь! – иҳәеит Еқәыҧгьы.

–	Саламгои, – иҳәан, Абрагь иажәабжь дналагеит.

– Ҳабацәа рыҧсы анҭаз, Қәаблыхәи сареи ҳҟатақәаны, шықәсык зны абрахь ҳрыцааит. Ари ахынтә раан ашьха ҳанцаз ашықәс азоуп, ус ами, Қәаблыхә:

– Аа, ус акәымкәа!

– Ашьха ҳанхала адырҩауха, аиҳабацәа абри Агыруа дызҭоу аҳаҧы аӡбахә аацәырырган, рабацәа рхаан иҟалаз ак акәын, акыр иалацәажәеит, гәнаҳа ҟазымҵац ауаҩы ҧшьа днашьҭны дхыннарҳәыр ҟалап акәымзар, уаҳа аӡәгьы дшынанамышьҭуа атәгьы рҳәеит. Инанашьҭуа дыднар-боит, аха дрынаҭом... Раҧхьа ашьха ҳанрыцца, ҳнарҧшны иаҳдырбахьан, аа, абни нахьхьи иаабо абаху ҕьаз-ҕьаз аҟны унеины наҟстәи такәы уанхалалакь уброуп, уахь шәымцан ҳәа.

Абри анырҳәоз ауха абра иааин иҟан Ҭхьына инхоз, арахә зманы ашьха ихалаз, Рашьыҭиҧақәак. Урҭгьы ҩыџьа аишьцәа ыҟан, иҳақәлацәаз ракәын, еилҟьақәак, ашьҭахь аӡә дыҧсит.

«Уаҵә шьыбжьышьҭахьынӡа убри абахәцәгьа ҳәа шәызҿу аҟны сцаны схалан саауазар, иреиҕьу шәышьтәақәа руак сзышәшь!» – иҳәеит Рашьыҭиҧақәа руаӡәк.

«Уара уакәым, сара сцан сзымаари?!» – иҳәеит Қәа-блыхәгьы. Иумдыруеи, ари Қәаблыхә даныҷкәыназ алашьамх иҵоуп ззырҳәоз иакәын, дыццакын, дааҧсомызт. Ашьха атәгьы, дхазынамзаргьы, хар имамкәа идыруан.


263

Иазаауазеи, ара аисара ҟалеит гәыҧааи ҭхьынааи ҳәа. Аиҳабацәа азныказ ирҭахымхеит, уи абахә адыд

адыруеит, шәымцан рҳәеит, аха аҳаҧ аганахь ҳцом, астәиала ҳхалоит анаҳҳәа, ақәцәанынӡа ахалара ҟалом, абжеиҳара шәаннеилакь, амца еиқәҵаны алҩа ҳшәырбоит, нас шәхынҳәуеит ҳәа иақәшаҳаҭхеит. Аисара атәы иубац, аиҳабацәагьы аланагалеит.

Излаҳаӡбыз ала, раҧхьа ицоз Қәаблыхәи сареи ҳакәын, адырҩаҽны егьырҭ цон, уаанӡа рҩызцәакгьы атыҧ аҟны ирзааирц иҟан, иааиуаз аӡәки аешьцәа руаӡәки ракәын ицоз. Аешьцәа аҩыџьагьы реиццара аиҳабацәа ақәшаҳаҭымхеит.

Ажәакала, Қәаблыхәи сареи шаанӡа ҳҩагылан, ҳҿи-ҳнапи ааӡәӡәаны анцәа ҳааиҳәан, амҩа ҳақәлеит. Амрагьы гылан икаххаа, џьабаа мыцхәгьы мбаӡакәа абахә цәгьа ҳәа иахьаҿыз ҳнадагылт. Анцәа ҳаиҭааиҳәан, ҳласны ҳнаҿалт. Аџьабаа ҳнарбазаргь, аамҭа иҳамаз абжа аҟара цахьаны еиҧш ҳазҿыз абахә аиҳара ҳҩеит. Амзареи аиқәареи ныжьны цәҳәырала такәы ҳхалт.

Уаҳа хамҩеикәа, уа ҳҽаанаҳкылан еихымцала амца аакны, иҳамаз ахыҷ-мыҷ нақәҵан ахы анааиҿаҳҵа, алҩаҵә хахаӡа иҩагылт. Ашьха цыҩцыҩуа, ҳалҩаҵә шьҭа атыҧ аҟынтәгьы иааҧшны ирбон, ашьха иҩеиуа алҩа заҟа улаҧш иҵашәо усгьы ижәдыруеит.

Ас аныҟала, Қәаблыхәи сареи ҳгәы ааибархаҵан, ҳахьыҟаз ахьыкәыз ҳхашҭны, «ҳаит-чеит!» ҳәа ҳшәақьқәа рыхқәа аҩада ирханы, ашьха-цәҳәыра ҳаракыраҿ ус ҟоуҵар ауама, «ахәеҩ-сеҩ» ааҭҳаргеит.

«Ахәеҩ» ҭҳаргеит, аха ҳшәақьқәа рхы цқьа аларҟәыха ҳамраӡакәа, итҟәацит, аха узҭахым убас иватҟәацлааит – ҳханы зымҩа ишьҭаз ахаҳә ду илеи иласын, ишьҭаӡамызшәа, иҟәыбаса илықәнаҵеит, атҩша фҩгьы лаҳа-лаҳауа илықәчит. «Аа, анцәа!!!» – ҳҳәан, Қәаблыхәгьы саргьы ҿыцха ҳҽынкаҳаҧсеит усгьы ҳкаҳауан, аха... Ҳшәақь хәыҷқәа ҳампыҵыҟьҟьан, рыгәқәа хьахьхьала-хьахьхьала, ҳшьапаны иаҿаҧсан.


264

Икаххаа иҟаз ажәҩан ҳамбаӡо иаразнак аҧсҭҳәа аахчылт. Шьаҿак уаҧхьа игылоу думбаратәы иааҟалеит. Аҵықьҳәа еиҭахысын, ҳааигәара иҩацәхыкны џьара еиҭасит. Абри инақәырццакны мацәа дук аиҳа ишәпоума уҳәаратәы инеимагылан, ақәагьы аланы, акырцх аҿаанахеит. Ҳара ҳаҧсы ӡаны ҳахьышьҭаз, ҳгылар адыд ҳацәшәан, ҳшәақьқәагь ҳаман мгәацәха ҵаҟа ҳаихеит. Ара аангылара ҟаломызт. Акы, адыд шәарҭан, ҩбагьы ихкәаанӡа ҳәа хаҧшыр, ихымкәар, ашьха дгьыл ус адырлоит, ҳлаҳәуан. Маҷк ҳаныласкьа, нас ҳлабашьақәа ҳҽырнаҳҵан, ҳамҩагьы марда мариамызт, аха гәынхәҵысҭала иаадыруан, ашьшьыҳәа ҳҭалеит. Амацәыс анааимнаҟьозгьы иаҳнарбон.

Абас ҳашцоз маҿак инеиҳаны акырцх ауит, аҷыхь аҵаны ҧшакгьы ҵысын, ҳацхәыхә еихамгыло ҳҟалеит. Адыдгьы зны-зынла хыхь ана-ара икшон. Ҳанаауаз ишьҭаҳхыз ауапақәа, иҳазхагалом, ҳхалан ҳалбаанӡа иҟаларызеи ҳәа, абахә ашьапы ҳахьаҿалоз ишьҭаҳҵахьан. Ус акәӡами, Қәаблыхә?

– Ус акәҭгьы…

– Заҟа аамҭа цаз здырхуада абас ҳшылбаауаз, акгьы ҟамлаӡазшәа амра каххаа иаацәырҵын, ҳҿы еилымго ҳахьлеиуаз иҩаҳақәҧхеит.

Аҧс ҧха анҳалала, ҳаибак-еибашьҭуа, ҳаҧсы ҳаманы аиқәара аҟынӡа ҳлаӡеит. Шьҭа иҳабаргәыз, ҳшьапгьы аку-ан. Ажәжәаҳәа хыҷ-мыҷк ааизааган, мцак ахы неихәлаҳкит, алҩаҵәгьы хәхәаӡа иҩхалеит. Уи иаҳзыҧшыз ирбон, ҳшеиқәхаз рнардыруазар акәын…

Ҳхынҳәны аҭыҧ аҟны ҳанаа, хәылҧазтәи ашәаҧшь ахәанга ыҟан. Еибганы иурхынҳәхуазар, рыла ҳшынҭаҧшлакь рыҧсы ацынхәрас акәырбанқәа шыҟаҳҵара ҳәа доуҳа арҭазаап ҳабацәа, иреиҕьыз ҩ-б-ҟатак аалырхын рҿаҭахьа нарыгӡеит.

Уи нахыс уахь ацара аҵыхәа ҧаҳҵәеит.

– Рашьыҭиҧақәа ашьтәа шәзырмшьӡеи нас, уара? – дҵааит Еқәыҧ.

– Ирымшьыргьы ироуҳәоз, избанзар, ҳара, шьыбжьышьҭахьынӡа ҳәа ҳшеисахьаз еиҧш, ҳзымааит. Ҵабыргны, иахьынӡаҳҳәаз ҳхалеит, аха уи абахәагәышьоз.


265

Аха дара «Уи шәара ишәхарагәышьоузеи, злыҧхаҳаура игәамҧхеит ауп, шәахьымӡазаргь шәхалеит, шәылҩа анаабоз шәдәықәлазҭгьы шәахьӡон», – рҳәан, шьтәа ҟаимаҭк ҳарҭеит. Уи нас иаҳшьит, – иҳәан, иажәабжь даалгеит Абрагь.

– Дара уахь ҳцаны ҳхалоит ҳәа иаламгаӡеи? – дҵааит Еқәыҧ.
– Аиҳабацәа ирымуит…
– Иара Агыруа дызҭоу аҳаҧы абахә аҟны зеиҧшырҭаншәа иамоузеи?.. – снаҵааит аҵыхәтәан.
– Уи абас ауп… – рҳәан, аҳаҧы ахьыҟаз аганахь снарҧшны цқьа иаасдырбеит.
Ауха ражәабжьқәа ирылган ҳанышьҭала ус сыӡбит, макьана гәнаҳа ҟасымҵац, анцәа дышҧасмыхәари, уаҵәы имҳәа-мырза сцаны убри Агыруа дызҭоу дышҭоу збап, ахьӡ ҟасҵап ҳәа…

Ашьжьымҭан арахә анеилҳарга, схәырџьан аашьҭысхын: «иҟалозар, жьынҵәрыҟәшәара сцоит, азна аамгакәагь арахь саауам!..», – сҳәеит. Акыс ажьынҵәыр ӡы рҵәны ажьырӡы бзиа ирбон. «Уара, хара умцааит!..» – ҳәа насарҳәеит. «Хара сышҧацои, аха такәаамҭа сшәымбаргьы шәысцәымшәан…»

– сҳәан, сшәақьи смакәани аашьҭыхны сцеит. Санынаскьа, сааҵәиин Агыруа дызҭоу шыҟаз амҩа снықәлеит. Иаха ҳзыниеит ҳәа ирҳәоз ажәабжь еицәаз уахь исзыҧшызаап, уи сара издыруаз акәымзар...
Сзышьҭаз аҳаҧы ахьамаз абахә аҵаҟа саннеи, амра такәы иҩхашлахьан. Маҷк сыҧсы ааиҭакшәа сҩаҿалеит. Акыр схалахьан еиҧш, аҩада уаҳа царҭа амаӡамкәа, аҵла еиҧш ишшаӡа хра ҵәыцаран иҩасҿагылт. Изулак сахыкәшан, снаҵсын наҟтәи аган ахь саниас, еилҟьашаараны, ана-ара амзаҵлақәа ыҟаны, ҿаҟьак снаҿагылт. Быҭәаа рыхәшә ҳәа изышьҭоу ашьхардацгьы џьарак-ҩыџьарак раҟара ишәҭны иахьыҟоугь збоит.

Уи схынҳәны санаауа иҵхны изгап ҳәа, сҽеибыҭаны сыҩкыдлеит… Аҟәақҳәа ишхысыз здыруеит, саҧхьа игылаз амзаҵлагь алаҳабаа еиҧш ҩыџьараны иааиҟәжәеит, нас уаҳа акгьы сгәалашәом…


266

Санаалҵ, ацәымзақәа кәи-кәиӡа еилаҩ-еиласуеит, рҩашкгьы «шш» ҳәа абжьы гоит. Ари абыкәу ҳәа цқьа сааӡырҩызар, арҩаш абаҟоу, слымҳақәа ракәзаап зыбжьы го, цәымза қәиқәас исшьаз сыбла иҵашәо акакаҷқәа ракәзаап, цәымзагь ыҟам, алашьцара схатәоуп. Ҳаит, слымҳақәа рыбжьы го, сыблахаҵ акакаҷ ыҵашәо, хьҭак сылалазаап ҳәа сгәы иаанагеит, макьана аҩны сышьҭоу џьысшьоит. Аха сшышьҭақәаз сгәамҧхазт санаапыршьшь: ҵаҟа хаҳәуп, хыхь хаҳәуп, схахь хаҳәуп, сшьапахь хаҳәуп, сармарахь хаҳәуп, ахықәтәалараҵәҟьагь амуратәы сеиҩырҿахә џьара сцәывҵоуп. Ҵабыргны, сарҕьарахь заҵәык ала џьара снапы ҩкылҳәҳәан иахьынӡацоз еиҵыҵит умҳәозар. Уахьтәи аган ахь ахаҳә дуқәа аҧыраҵан ишәаҳаны иҟаҵазаап. Абрстәиала акәхап абра сааган сышцәывҵарҵазгьы аасгәахәт. Аҳаҷаҳәагь иаасгәалашәеит амзаҵла адыд шасыз. Саргьы исысзар акәхап, мамзаргьы ҕәҕәала исӡывасит, дабаҟоу ҳәа иансышьҭала, сыҧсны сахьышьҭаз сырбазҭгьы, аҿаҭахьа рықәҵаны, иҧсы ҭалозар ҳәа, аамҭала анышә самардон, убри азы акәхап абра сааганы абас сзыҵарҵа ҳәа саахәыцт.

Сыбжьы сыргап сҳәоны, уара, урҭ асҵәҟьа сеиҩырҿахә сцәывҵарҵарымызт, издыруада мшәык сааганы, дцәыларбаан дысфоит ҳәа, ҳаҧык аҟны џьара сцәыҵаҵан саҵәахызар, ааигәа иҟазар аасгәахәын, иаҳҳәақәо ирзууазеи, иаасцәымҕхеит.

Слымҳа нкыдҵан даара сӡырҩит, аха иреицәа-иреиҳаны иарбанзаалакь џьара ҷытбжьык гомызт. Ишҧаҟасҵари ҳәа саахәыцт. Иагьысыӡбит ашьшьыҳәа сҳәазаны сахьынӡазцо сцаларц. Саанапршьышьын, хаҳәҧҽыха ҵарыкгьы аасҧыхьашәеит.

Сахьцәывҵаз ахаҳә ҧҽыха хәхәа дуқәа ҧшьба аушәақә еиваҵаны иаҧыран. Изулакгьы, снапыршьышьуа, реиҳа имаҷуп зысгәахәуаз руак ашьшьыҳәа снахан, сҳәазан, сыҧсы ӡаны схы ҩцәывҵызгеит. Ҭынчроуп, ишылашьцац илашьцоуп. Абџьарс ҳәа напызаҵә сыҟоуп... Сахьынапыршьшьуаз хаҳәҧҽыха ҵарык хәхәаӡа исҧыхьашәан, цнапыкла искуп, иароуп сзықәгәыҕуа ҳәа исымо. Агылара саламгеит, мшәны


267

сахьцәывҵанаҵаз ахыхь ақәтәарҭа аман иҟазар сакуеит ҳәа, ус сшышьҭаз, снапыршьышьуа сҳәазо, ҧшьынаҧха ҧхьаҟа сҿынасхеит.

Ладаран сышнеиуаз, рацәак сымцацкуа, уаҳа ҧхьаҟа самшьҭуа, ҭӡык аҿыгәҳәа схы инадгылеит.

Ишыҟасҵалац еиҧш, сеиҭаӡырҩит, схаҳәгьы скуп. Сарҕьарахь лаҧш-ҿаҧш хәҷык ыҟазшәа анызба, аҭӡы саваҳәазан уахь сҿынасхеит. Сышнеиуаз, армарахь иааҵәиин, алаҧш-ҿаҧшы иҵегь иааҕәҕәахеит, аҭӡқәагьы рыцәаара убо, аҳаҧы ҭыкка, ихәхәаӡа, иааҟалеит. Нахьхьи рацәак бжьамкәа ихагьежьааӡа, аҵламахәқәа ҵыс-ҵысуа иаҧыраны, аҳаҧ аҭаларҭа ахьыҟазгьы ааҧшит. Алашара злаауаз убрантә акәын. Сҩагылан иаасырццакит, аха сгәысҽанны.

Аҭаларҭаҿ саннеи, аҭыҵра саламгакәа сааҭгылан, ашьшьыҳәа схы навҵсырҳәҳәан сааӡырҩит. Уахынлоуп, аеҵәақәа кәеи-цеиуа, икаххаа, рҩашкгьы абжьы ааҩуеит. Аҳаҧы, ашәаҧыџьаҧ аҧыриааны, рффак аханы иҟоуп, унадымгылакәа ус ала-мала улаҧш иҵашәом, хыхь бахәыкгьы ахагылоуп.

«Уаа, анцәа уара уоуп!..» – сҳәан, ашьшьыҳәа алашьцара сҽалакуа сааҭыҵын, издыруада уахь амшәқәа ҭазар ҳәа, арффа еилачра сҭамлакәа, абахә илавҵаршәны ҿаҟьараны сҿыласхеит, исҧыхьашәаз лаба хымпыҿ ҕәҕәакгьы аашьҭысхит. Аха сышнеиуаз еилҟьашаараны, ана-ара амзаҵлақәа гыланы ианызба, абраҟагьы адыд адыруазар ҳәа сгәы иааҭашәан, уахь сымцакәа уа сҽааныскылт. Усгьы саахәыцт, уажәы амцеиқәҵара салагар, акыр садхалоит, бҕамшәзар, сышцаз гәаҭан сышьҭа ихылар, исыхьӡоит, иаҳа еиҕьуп слабагьы шыску мзаҵлак снықәлан ацәқәан шаанӡа исхызгап ҳәа, аҵхгьы шаҟа цахьоу здыруада, аха…

Унапқәа бзиа иаакәшартә мзаҵлак гәасҭан, ҩбаҟа ҩныгыдра рышәара махә амамкәа ицон, нас амахәқәагь аманы, иманшәалан иҟан, абни сықәларц сыӡбит. Аха зеиҧш ҟамло егьыҟам, даҽа лабакгьы сҭаххар сҳәан, саанаҧшы-ааҧшит, наҧшы-ааҧшра усгьы исыгызма, аха…


268

Ҩадахьшәа ҵлак аҿажьын, иманшәалан лаба ҕәҕәак сзамхуазар ҳәа снеин ҵаҟала снадгылт. Алаба сшашьҭаз, аа, уара, шәақьк ахьыҟоу! Махә пак ақәжьуп! Сахан иааҵхны снахәаҧшызар, ашьхәа кылҵәаӡа, аа, сшәақь! Сахьгылаз сеиҭамҵкәа аҵла икажьыз цқьа слахәаҧшызар, еиҟәжәаны, ихбыл-ҿбылны иҟоуп! аҟәжәахоуп икажьугьы, егьи абжак еилыблаан игылоуп.

«Иаа, анцәа уоуоп!..» – сҳәан, сшәақь ахы ларханы икны сышьҭахьҟа сеихеит. Сагьгәырҕьеит, сагьшәеит. Сара сызҭаз аҳаҧы ааигәаӡан, Агыруа дызҭоу, изларҳәоз ала, иҵегь такәы ухалар акәын. Шьҭа уахь сдәықәло сыҟазма, аҭыҧ ахь сызлахынҳәышаз амҩа здыруан, сеихеит. Сахьыҟаз шәарҭан, лассы лбаатәын, абра акәын адыд сахьашьуаз… Уи зыхҟьа ҳәа издыруа, сшәақь сыхәда иқәк абра санхалоз, аҩада ахы самхархазар акәхап. Адыд ахьадыруа ушәақь ахы аҩада ир-ханы иукыр ауам, ухы хутыр ҟалом ҳәа аиҳабацәа ирҳәоз цқьа сазымхәыцт. Насгьы уи ашьха-цәҳәыра ҳаракыраҿоуп ус иахьыҟоу сгәахәт.

Уажәы, сшәақь ансоу, сышьҭахьҟа сеихеит, аха уажәраанӡа иарыхьҭшьуаз ауаҩы, уажәы сшабо, аӡы аасмоур ада ҧсыхәа сымамкәа сааҟалеит, акыс арҩашгьы ихарамкәа абжьы гон, санаауаз исгәалашәоит, уи сырны ауп сшаа. Аҭыҧ аҟынгьы, санырымба, ишеилоу здырхуада, снеир исарҳәаран иҟоугьы сеидроу, уигьы сацәшәоит.

Ҧыҭк санынаскьа, шьҭа сыҧсы ансоу, саахьаҳәын сахьцәывҵаз аҳаҧы шыҟаз ахы рханы ахәеҩ ааҭсыргеит, кыр сышьҭалан иаауазар иаршәап, мамзаргьы ара ишааиуа ахәшәбылфҩы акыр, исышьҭыҵып, ҳҭыҧ аҟынӡагьы ахыс-бжьы неиҩыр збап ҳәа. Аха аҭак аӡәгьы дымхысит, ихаран, шьхак ҳабжьан, исышьҭазаргьы арахьтәи аганахь иҟамызт, хара умцан ҳәоуп ирҳәаз, џьара ак ихьт ҳәа убрахь еимдозар акәхарын.

Ашәақьгьы скын, акыргьы сгәысҽанын. Уахынла, шарҧазыла, арҩашқәа рахь ӡыжәра ашәарах лбаауеит, агыг-шәыггьы уахь инеиуеит, амҩан иуҿаҳаргьы ауеит, уи зды-руан.


269

Абас арҩаш аҟынӡа санылбаа, абраҟагьы ахықә еилҟьашааран, иаразнак аӡыжәра саламгакәа, зымҩа аҧаҩ аҳаракыраҿ сааҭгылан сӡырҩит. Саҧхьа нырцә ладеи-ҩадеи иахьынӡазбоз еиҳаракцәамкәа цаҟьараны илашьҭын, аӡы сырыргьы царҭа ҳәа амамызт, насгьы ҧаса сызрыз арҩаш иҵегь идуун, ари ҕҕак акәхеит, абри адагьы ҧаса сахьырыз амзаҵлақәа хҧа гылан, ас цаҟьагь ыҟамызт. Шьҭа сышьҭра сықәлан сышзымылбааз, сшахҟьаз збоит, аха иааг…

Сӡырҩуа абас сышгылаз, «ыу-у-ым-м…» арган, аҧсҭа зегьы ҭырӡыӡаауа, еиларҩынтуа абжьыцәгьа ҩҭалеит. Инақәырццакны иара ахьгаз шыҟаз ажәҩан леиҟәжәаны адыд акы иасит. Арҩашгьы ааилаҽҽан «ҟьаҧ-ҟьаҧ, ҧш-шш…» ҳәа быжь-дагәакгьы аагеит. Абжьыцәгьа сахьыҵәахыз аҳаҧы иацәыхарамкәа игеит ҳәа ақәсҵартә иҟан. Акаруал шәақь скын, аха зеиҧш ҟамло егьыҟам ҳәа, сааласын сызвагылаз аҧсаҵла снықәлеит. Иара аасгәыдӡалартә, аҽуаҩ иҽынеиҵихыргьы дзымҩаӡакәа акыр игхартә аҟынӡа махә амамкәа, нас ихаха-чахан иҟан.

Уажәраанӡа ҧсҭҳәацкгьы хымызт, уажәы адыд ахьыкшаз ашьхара аханы уарҳалк иаҟараны иҟәашӡа ак хын. Сахьахәаҧшуаз, хыхьла иаҳа ицәхаҧшьазшәа збеит, шьҭа лассы шар ҟалап, уиоуп ус изыҟоу ҳәа саагәырҕьеит. Сыӡба абаҟоу, исхашҭит…

Абас абра сшықәтәаз такәгьы ҵит. Ус арҩаш ахь сыҧшызар, аӡә дуауаӡа дҭагылоуп! Аа, дҟәашӡа, кьаҿк, маҟҿаҳәаранӡа дҩаӡоит, аҩҟәыҵәак рыбжьара адгьылбжьаха хәыҷы ахықә аҕҕара аҟны дӡаагылоуп! Цқьа сыҧшызар, ижәпаӡа ахцәқәа лықәҧсоуп!

Слымҳақәа ҩеин соупцәа хылҧа иҩаҵагылеит. Сахьықәтәаз саахьанҭахеит. «Ҟоҳ, рацәа сыӡт, Цәыхь ҩбагь ихьт ҳәа, уи акәын уажә исыгыз, дубеит, Чагә, аҳаҧ иҭоу… Уи акәын узыршуаз…» – аасгәахәт. Аха ӡызлан Чаҵәаа дырҧырхагам, Чаҵәбак «Уашхәа мақьаҧсыс…» лирҳәахьеит ҳәа саҳахьан, уи анаасгәалашәа, сгәы аарҕәҕәеит, ииашоушь ҳәагьы саазхәыцит.


270

Сыҧсы ӡаны краамҭа абас сыҧшуан, аха лара дахьгылаз қәацара лымамызт. Ус, даахьаҳәын, са сахь лҿаалхеит. Адгьылбжьаха хәыҷы ааихылҵәан, арахьтәи аҟәыҵәа дныҽҧынгылт. Нас уа аҕҕараҿ қәацара лымамкәа лҽаанылкылеит.

Ӡызлан улеихсыр ҟалом, уабџьар еибгом ҳәа рҳәо саҳахьан, аха, иҟалалакгьы, анцәа – уара уоуоп, усыхә ҳәа, даара дкылкааны санаҵаха, аҵықь ааҭгеит! Сӡызлангьы дхышәҭын аҕҕара дҩалаҳаит, дырҳәазогьы аҿынанахеит. Дзеиҧшроу сымбаӡакәа дагоит аасгәахәт, аха дабаҟоу дамзхуа ахаҵа? Унеи агәы умоуп, ҽырҧсы ҟалҵазар? Нас ишҧаҟалои?..

Абас сшылзыҧшуаз, ахаҳәқәа дырҿаҧан аҕҕара дазымгакәа дааныркылт. Саргьы ашара сазыҧшны сшықәтәаз, ашьха ахантәи сыҧҭа ҟәаш иҵегь идухан, ицәхаҧшьӡахан иааилызбааит. Ишеит!

Смыццакыкәа сеиҭанаҧшы-ааҧшит. Ӡызлан дабаҟоу, исшьыз ҧсаатәуп. Сҩалбаан снеизар, уи иаҟароу сымбацт, маҟҿаҳәара иҩаӡо т-цәыш дук шьны аҕҕара ахаҳәқәа ирықәжьуп. Сгәы иаалсын, иааҭганы аҟәара инықәсҵеит, аӡы ажәырц иааизар акәхарын, аха абриаҟара қәацара амаӡамкәа изӡаагылаз ҳәагьы саахәыцт.

Саақәҵәиаан алада санҧшы, арҩаш зыҵсуаз абахәқәа ҩба срыбжьыҧшны иҭыкка ҧсҭак сылҭаҧшит. Нахьхьи арҩаш ахықә аҟны х-мзаҵлакы, агәҭантәи иаҳа иҩарылыҳәҳәо, иаагәасҭеит. Урҭ ракәын Агыруа дызҭоу ашҟа санцоз арҩаш сахьнырыз сызвысыз. Уа даҽа рҩаш хәыҷыкгьы алалон. Иаха санылбаауаз ҩада сагацәазаап. Шьҭа сымҩахымҟьар акәын.

Сытгьы уа иқәмыжькуа ҵлак амахәқәа иларбжьасҵан, ӡык ласҿаҭәаны, сыцхәахә еихамгыло сдәықәлеит. Аӡышьҭра иаваршәны сымзаҵлақәа рҟны саннеи, дара ракәын, нас сеихеит.

Бзиа санынаскьа схысит, сеиҭахысит, наҟынтәигьы ахысбыжьқәа геит. Сеиҭахысит. Аҭак еиҭаҟарҵеит. Ари ҳҭыҧ аҟынтәи акәын. Шьҭа уа сыҟазшәа исыҧхьаӡон.


271













































272
Иацухаахыс рыбла ҭкәыкәы рыҽшаны исышьҭазаап, уца ҳәа ахьсарҳәаз аган хәыц-хәыц еимырдахьазаап, ашьыжь еиҭасышьҭалаанӡа ас ахысбыжьқәа анга, иара иакәу, дҭаханы ӡәыр дибоу ҳәа, еиханы арахь идәықәлазаап. Саргьы маҷк санынаскьа сеиҭахысит, са соуп, амҩа сықәуп ҳәа аанарго. Наҟстәигьы ахысыбжьқәа иаҳа иааигәаны игеит.

Ас сыҧсы ҭаны анцәа сандирба, иагьсеигәырҕьеит, иагьсаҕьит.

Сылахьи слакыҵеи ашәытақәа рнын, сцацхагьы, шьап-хыц ҭыҧқәоу, убрагьы шәытақәак аман, схылҧа аҵҕа сыхәда маҷк ицәнаҟьеит, уаҳа акгьы смыхьт. Сымаҭәақәеи схылҧеи кәык-мыкәшәа иахьыҟаз ыҟан.

Сзыниаз зегь анрасҳәа, иахьтәаз рыхқәа дырҵысуан. Аб-рагь анцәа иахь иқәиҵаз аҿаҭахьа ҟаиҵан, иреиҕьыз б-ҟатак ишьит.

Адырҩаҽны рҽааиқәыршәан, доуҳа кны аҿаҭахьақәа ларықәырҵан, алақәа рыхҧагьы рыманы Абрагьи Қәаблыхәи сахьыҵәахыз рбарц ицеит.

Ахәылҧаз иааҧсаха ихынҳәит. Урҭ Еқәыҧ излаиарҳәаз ала, уа амшә ҭаз џьыршьон, аха акгьы рымбеит. Сахьцәывҵаз аазыҳаракын. Уи ахыхь ақәтәарҭа аман, аган аҟны аҵыџь еиҧш аҵа умбаӡо, уаҩ дызҭамло тышак ыҟан. Аҳаҧы иҩадараны, нас амахәқәа аманы, иҵегьгьы ицон, аха алақәа сахьыҵәахыз ианахымс, даргьы уаҳа хара имцакәа иҭыҵит. Амала сҳаҧы азааигәа, адыд ахьсысыз авараҿ, мышә дук, афы иашьу, абз аҿыҳәҳәо иҧсны ишышьҭаз рбеит. Утгьы ахьыҟоуҵаз иҟан рҳәеит. Ауха аҧсыӡ акуазаарын, уи акәын имҵысӡо изӡаагылазгьы.

Сахьцәывҵази адыд ахьсысызи рҟынтә иааргаз аҟәыхқәа иныҳәа-ныҧхьо схы иакәрыхшан, ркәырбанқәагь ҟарҵеит.

Ихарамкәа игылаз ахьшьцәа анааиқәа:

– Дызҵәахыз мшәызар ҟалап, ус ҟазҵогьы ыҟоуп…

– Мшәындаз ашьҭа ҟамлоз?..

– Зеиҧш ҟамло иҟоузеи, дыбнауаҩызаргь ауеит…

– Уара, абрагьҩык устәи џьара дышцоз, ас даниба, аҳаҧ уа иааигәан, ихәозар ҳәа дҭеиҵазар? Усгьы ҟалоит…


273

– Дабрагьҩызар, анс деиҩырҿахә дцәывҵеиҵозма, деиҵыхны дыҵеимҵоз, дакуанеи?.. – рҳәеит.
Абрагьи Қәаблыхәи изакәыз рзеилымкааит, аха сахьцәывҵаз ирбаз ақәтәарҭеи атышеи ргәамҧхазт, адыд иашьны ирбаз амшә акәзар ҟалап иҟазҵаз ҳәа ақәырҵеит.

Сара иахьа усазҵааргьы, мшәхарушь сгәахәуеит, аха изакәыз аиашаҵәҟьа сызуаҳәом.


Ҩ-ҞАМЧЫК

Мсоусҭ ҩыџьа аҧацәа иман. Аҩыџьагьы аҳәса еицаарган ачара ду руит. Абри ашьҭахь рацәак мырҵыкәа Мсоусҭ иааиқәшәан дыҧсит. Иҧҳәысгьы, абас аныҟала, рацәак лызнымҵит, ларгьы иаалықәшәан дыҧсит.

Еизынхаз аишьцәа рыҳәсақәа мааибуа иалагеит, аиҿыҵрагьы аҧшьыргеит. Ҧсуа ҵасла хазы ҳәа ацара зықәнаго аиҳаб иоуп, усоуп ишаҧу. Абрагьы убас акәын. Аха аиҳабы иџьабаа цәгьан. Рыҩны-ргәара зегьы иаб днаивагылан инапала иҟаиҵеит, аиҵбы, деиҵбуп ҳәа дрыцҳаишьан рацәак кридыруамызт данхәыҷыз инаркны. Абри иахьҟан, дышнеи-шнеиуаз, акрымура, аашьара ицәа иалалеит, дбаҩданхеит. Уажәы аиҿыҵра аныҟала, зегьы сара соуп изықәнаго, сеиҵбуп, иҳәеит. Абас-абас шырҳәоз, убри аҟынӡа инеит, аҩны аарбганы ҩыџьара ирымшар ада ҧсыхәа амоуа. Ари аишьцәа рҭынхацәа, риешьара рзы иҧхашьарахеит. Избан уҳәар, акы иамусуп хазы ицо, игылоу ҩнык рбганы игар, иара убригьы ҧшӡам, аха ус ҟалақәахьеит. Аха араҟа Мсоусҭ икәаскьеи имаҵурҭеи убас еиҧш еиҿаҧшьны, еимаданы ирҧшӡан иҟаҵан, игәаҕьны узалакьысрымызт. Ак урбгар, егьи акгьы иаҧсамкәа иҟалон. Анаҧшцәагьы ахыччон.

Ус акәу, анс акәу аб имал ҩыџьара ишаны, аишьцәа еиҿгатәын. Абри азы уахык риешьара еизахьан, аха ирзымҳасабкәа даҽазны ҳәа иахыргахьан. Даҽазны захьӡыз ааин ианаарыдгыла, еиҭеизеит. Абра иҟан дара ирцәыхарамыз, унеишь-уааишь ҳәа зарҳәоз аӡәык-ҩыџьак раҟарагьы.


274

– Мсоусҭ иҧара шәаҧсамхеит шәара, ҳаиашьара шәырҧхашьеит… – иҳәеит риешьарахьтә уаҩы џьбарак даацәажәан.

– Ус ахьҧоуҳәои, урҭ акгьы рхарам… – иҳәеит Чаҵә Чагә дахьтәаз.
– Изхароу риешьара ҳаума, нас?

– Шәаргьы ишәхарам…

– Дара ирхарамзар, ҳара иаҳхарамзар, рыҳәсақәа роуп, нас уаҳа дарбану!..
– Урҭгьы ирхаран избом…

– Чагәхеит, зегь ҳабзиазар, изхарада нас?!

– Изхароу дуҭахызар, сара иуасҳәап, – иҳәан, Чагә иажәабжь дналагеит:
– Ажәытәӡа зны Аҧсны иҵегьгьы ианҟьаҟьаз, ага инаркны ҩынхыбра мацарала ацыгәқәа анеишьҭалоз иҧхеибаҵан ашьха ицаратәы еизааигәан иангылаз, ашьха дынхон аҧсуа хаҵак. Иҩнра-игәара зегь инапала иҟеиҵаз ракәын: ҩбаны еихагылаз икәасқьа каҷҷо, еихаҟаца, имаҵурҭа уи иаҿаҧшьны еиқәҟаца, ица ықәҧраауа, ҵҩа змамыз иҧсаса, ишьамаҟа, иқәаҵа – анцәа ишиҳәарыз дыҟан. Убригьы иман ҩыџьа аҧацәа. Ишыҟалалац еиҧш, анхара аиҳабы иџьабаа рацәаны иадын, аиҵбы насоуп данахьӡа. Аб иҧацәа аҵара дуқәа дирҵеит, ақалақь аҟны амаҵурақәа роуит, аҳәсақәа ааргеит, иҭаацәарахеит. Аха, ишырҳәоу еиҧш, бзиара нагӡа ыҟам, цәгьара нагӡагьы. Рацәак мырҵыкәа ан иаалықәшәан дыҧсит. Уи ишлыхәҭаз дымҩаҧыргеит, иаҧыз амарҭхә лыгдмырхеит. Аха абри ашьҭахь ауп аб изы ауадаҩрақәа ҟало ианалага

– ихала аҩны дааҩнахеит. Абри игәы архәыҷызар акәхап, дубар дузымдырратәы иҽиҧсахит, ижакьа еилачы, бжеиҳан иҧаҵа саӡамкәа дныҟәон. Иҷкәынцәа ракәзар, ҩымз-хымз рахьтә зны заҵәык иаауан, ус-ус ишнеиуаз уигьы иааҟәыҵит. «Еилахазар акәхап, ма сара сцаны избалап…» иӡбын, иҷкәынцәа рахь ацара-аара далагеит. Азнык дцеит, ҩынтә дцеит, аха аҵыхәтәан уахь инеира рацәак ирҭахымшәа, ауаа дахьрыдырбало иацәыҧхашьошәа, иҭацацәа акалашәа


275

ихәаҧшуашәа ибо далаган, уаҳа уахь дымцакәан аҩны иҽааникылеит. Уи ус иагьыҟан.

Мызк ҵит, ҩымз ҵит, хҧагь ҵит, ҧшьбагь абаҟоу, аха иҷкәынцәа ма иҭацацәа аӡәгьы ибара ҳәа инеиуамызт. Шықәсыбжак ҵит, шықәсыкгьы убас, аха аӡәгьы дыҟам. «Арҭ ас абра-аҧара зхашҭыз, сара акгьы сурым, стәы збахьеит, стәы згахьеит, аха дара раб дырбом ҳәа ауаа рыхнарччап, сыҧсыр смал рзымшап, еимаркып, аҩны шәаны еиҩаҳшоит ҳәа иалгап, анаҧшцәагь иҧсындаз раб иааӡаз џьишьон, аха иџьабаа мцуразаарын, иҽеимхазаап рҳәап, изҭахым цәыҵаччо ирзыҧшлап…» – иҳәан, ишҧаҟасҵари, сырбарц иаауа излаҟасҵарызеи ҳәа даара дхәыцит.

Адырҩаҽны аб, уи Абыџ ихьӡын рҳәоит, деихьыжә-еикәыжә иҽеилаҳәан, иҧаҵагьы самкәа, иҽрыцҳатәӡаны иҧеиҳаб иахь дцеит.

– Дад, сара шьҭа сыҧсуеит, акгьы ззыҟаҵо сакәым, сырҽеигәышьа… – иҳәеит иара.

Аҧа ҿиҭӡом, дӡырҩуеит, дтәоуп.

– Ҳаҧсуараҿ иаҧу ҟашәымҵар ҧхашьароуп, уара уеиҳабуп, уа уоуп изыхнарччо, иаб инышәынҭра изыҟамҵеит рҳәоит…

Аҧа ҿиҭӡом, ус дтәоуп.

– Аиныхра мцацәагьы ҟаумҵар амуазар акәхап, ауаа амла иаиргеит рҳәап…

Аҧа ҿиҭӡом, дӡырҩуа дтәоуп.

– Урҭ зегь злаҟауҵаша харџьс иусҭом, аҧара сара иҵәахны исымоуп, убри амаӡа уасҳәарцоуп сзаа, ахьы жны исымоуп!..

– иҳәеит.

– Анцәа уимшьааит, иабоумо?! – даацәажәеит уажәы аҧа.

– Амаҵурҭа ахәышҭаара ахаҳәқәа ааҵхны, маҟҿаҳәаранӡа ианужлакь, аҟәбар ааҧшуеит. Убри азна ахьы ҭоуп!.. Ари маӡоуп, уеиҵбгьы иоумҳәан, амала сыҧсаанӡа уаламкьысгәышьан. Санҧслакь, амарҭхә аныҟашәҵалакь, уеиҵбы днаган, иааҵхны абжа иҭ, уашьа изы узеигӡо ухаҳауам. Ахь ижәбо шәыҳәсақәа рызгьы шәазрыцҳан


276

шәҟамлан… Уи акы. Ҩбагьы, аҩнра-агәара амал анышәшо, зыҧсы ҭоу зегь уара иумаз, зыҧсы ҭам зегьы аиҵбы итәыз.

Ари заҳаз аҧеиҳаб иаб длаиртәан ихы исеит – игәы исеит, дикәабеит-дишьшьит, данцоз, амаҭәа ҿыцқәа ишәҵаны, иџьыбагь шә-мааҭк ҭаҵаны, нахьхьынӡа днаскьаган, амашьына дақәыртәаны ддәықәиҵеит. Усҟан уажә аҵкысгьы алахтыра ыҟазаарын, ақыҭақәагь ақалақьқәа реиҧш ичаҧаны, иахьа Лакәаба дзықәтәоу амашьына* аҩызцәа рацәаны, ақыҭақәа рахь ауаа алацо-иалаауа абас иҟазаап. Уимоу, ауаа аҧрыгақәа ирықәтәан ҳауалагь иҧыруан, рҳәоит. Амала, дара ауаа рхыҧхьаӡара анырацәаха, аҧсуарақәа рхашҭуа иалагеит, рхы мацара ианашьҭала, амцҳәара ҵыргеит, аиҳабра-аиҵбра ҳәа ҳаҭырқәҵара рыцәкаҳаит…

Аб иҧеиҳаб иҟынтә данца, мчыбжьык инамгакәа аиҵбы иахьагьы убас дааит. Убригьы днаиртәан аиҳаб иеиҳәаз аҩыза иеиҳәеит. аха: «Аҩнра-агәара, амал анышәшо, зыҧсы ҭам зегьы уара иумаз, зыҧсы ҭоу зегьы аиҳабы итәыз»,

– иҳәеит аҵыхәтәаны. Аиҵбгьы, аиҳабы ишыҟаиҵаз еиҧш, иаб ихы са игәы са, дкәаба-дшьшьы, амаҭәа ҿыцқәа изыӡах, иџьыбагь шә-мааҭк ҭаҵаны, аҩныҟа машьынала дишьҭит.

Абри инаркны иҧацәа аҩыџьагьы рыҳәсақәагь рыман раб иахь ацара иалагеит.

Аха мызкы инамгакәа аб иааиқәшәан дыҧсит. Иҷкәынцәа аҩыџьагьы икырҭа рибамҭо, ҳаҭыр иқәҵан дымҩаҧыргеит. «Дырбарц иаауамызт аҵыхәтәанынӡа, ихала дыҩнажьны дрыман, аха, ҳаит, афырхацәа, ибзианы дымҩаҧыргеит, џьанаҭ шьапыла дцеит!..» – рҳәон анаҧшцәагьы. Иҭацацәа уажәы ҽшьран изҿыз. Аҧа ианиҭахха, аҭацагь дыбзиамхои…

Иахәҭаз амарҭхәқәа аныҟарҵа ашьҭахь, аишьцәа аҩыџьагьы раб имал ашарахьы ииасит. Риешьара, агәыла ааигәацәа хар змамыз аӡәык-ҩыџьак иаарыҧхьан, абасоуп ҳгәы иҭоу, ҳаб иҭынхаз ҳшоит, ҳаиҿыҵуеит, рҳәеит.


*Чагә ари ажәабжь аниҳәоз Аҧсны Нестор Лакоба ида аӡәгьы машьына имамызт.


277

– Сара акгьы сҭахым, рахәгьы, шәахәгьы зегьы аиҵбы имазааит, амала абри амаҵурҭа убриак саҳәоит, са исымаз…

– иҳәеит аиҳабы.
– Саргьы акгьы сҭахым, зегьы аиҳабы имаз, убри амаҵурҭоуп – уаҳа акгьы саҳәом, са исызхоит… – иҳәеит аиҵбгьы.
– Ҳаи, анцәа шәиныҳәааит, ҳаҭыр заҟа еиқәышәҵоузеи, анцәа шәеигумырхан! – рҳәоит изаҳауагьы.

Ас амаҵурҭа аҩыџьагь ианырҭахха, аишьцәа рҽеиуатәны иаадәылибаҧхьан:
– Уара, ҳаб акыр уеиҳәахьазма?.. – иҳәан, аиҳабы дҵааит.
– Исеиҳәахьан!.. – иҳәеит аиҵбы. – Уара акыр уеиҳәахьазма?!.
– Исеиҳәахьан!.. – иҳәеит аиҳабгьы.
Аха аҩыџьагьы иреиҳәаз закәу нҭкааны макьана ирҳәом. Аҵыхәтәан, еизыргаз ауаа наҟ ишьҭны, аҩыџьагьы рыҳәсақәа нарыддыргылан, амаҵурҭа ахәышҭаара жны ахьы еиҟараны еиҩыршарц ааибырҳәан, ауаа ахьтәаз иныҩналт.

– Баша шәҳарааҧсеит, – иҳәеит аиҳабы. – Ҳахшыҩдара ҳахьӡан, шәҳаргәамҵит. Ҳаб иҭынхара, имал ашара абаҭаху, изаҳауа рызгьы иҧшӡам… Иаҳшаӡом, иаауазеи иаҳшаратәы, ҳара ҩыџьа заҵәык ҳаҟоуп, ҳшеилоу ҳаб имазара акны ишыҟоу иҟаз, ҳацхыраан иацҳҵароуп акәымзар. Ус ами?!

– Усоуп!.. – иҳәеит аиҵбгьы. – Ага ақалақь аҟны анхарақәагь ҳамоуп… – ҳәа усгьы нациҵеит.
– ҳаи, шәыҧсынҵры духааит!
– Ҳаи, анцәа шәиныҳәааит, заб иҧара иаҧсахазгьы шәара шәоуп! – рҳәахт изаҳауазгьы.
– Уара, арҭ ҳара цқьа иҳаздырӡомзаарын, ҳаи, рыцҳа, раб иџьабаа мыӡзаап! – рҳәахт иҟаз агәылацәагьы.
Еизан иҟаз анца, аишьцәа аҩыџьагьы рыҳәсақәа рыманы ахәышҭаара инеин инахагылт. Нас ажәжәаҳәа ахаҳәқәа ааҵырхын, атах-сахҳәа ажра иналагеит. Рыҳәсақәа наҟ-ааҟ игылан ирзыҧшуеит.
Аҳаҳаираҳәа ижуа шьамхышәара инеихьаны, агәҭаны

ажра иаҿыз ибаҳа аҧынҵа акы инаахеит. Анышә аақәхны


278

инахәаҧшызар, адыргьла ахҩа еиҧшны акы ааҧшит. Адыргьла азнаҵәҟьа иҵәахрызма ҳәа, еивас иавжаауа рҿынархеит. Иржуа-иржуа такәы ицеит, аха ирбаз дыргьлаӡам – ҧҳал дук ахы ларханы иҵоуп! «Ҳаи, ҧҳалла иҵәахызар, зынӡа ҳиркьаҭеит!» ҳәа, иааҵхны ианаадырҳә, ахы ацәашьаршь акәыршаны бҕазала еиқәҧах иҿаҳәан. Игәырҕьаҵәа ажәжәаҳәа ацәашьаршь аамхны инҭаҧшызар, ахьы абаҟоу, асахҭан фҩы рхышәшәо, иҿыц-ҿыцӡа ҩ-ҟамчык ааҭыргеит…

Чагә абри иажәабжь зегьы архәыцит. Мсоусҭ иҭынхаз амалгьы, ажәытәтәи аҧсуа бы Абыџ инеиҿыҧшны, аишьцәа ирзыршеит. Аҟамчқәа роуп ирыгхаз акәымзар. Аха уи ҧсыхәа уаҩы иазиуп.



АЖАКЬА ИАЗКУ АЖӘАБЖЬ

Ажәытәӡан ржакьа рнықәуан: «сжакьа аныс!» – рҳәон, иара иахьагьы изнықәқәо ыҟоуп, абри абас закәу ҳзеиҭоуҳәондаз ҳәа Чаҵә Чагә иҳәеит зны.

– Анкьа, изларҳәауала, ауал здырҧсахуаз ижакьа хәыцк аалхны икны, сжакьа аныс исурааз, исурҧсахыз абри аҽны ишузсырхынҳәуа ҳәа дықәуан, ижакьа хәыцкгьы шасыс зтәы игоз изынижьуан. Уи ари ажакьа хәыц иҳазырҭра инҭаршәны иҵәахуан. Ас аныҟарҵоз ашаҳаҭ ма ашаҳаҭцәа ирбозар акәын. Ацынхәрас ахәдықәҵа дамазаргь ауан.

Ауал згаз иззиҳәаз аҿҳәаразы иааимгар, иахьа-уаҵәы ҳәа далагар, ицәахылацәар, ауалҭаҩ ашаҳаҭцәа абыргцәа ааизганы, иҳазырҭра иҭаҵан имаз ажакьа хәыц ааҭыган, ишырбоз амца лацраҵаны ибылуан. Уинахыс абри ахәыц нзыжьыз ижакьа аҳаҭыр ыӡуан, игәрагарагьы иаҟәыҵуан, ирхынҳәӡом ҳәа аӡәгьы уал ииҭомызт, сжакьа аныс ҳәагьы ақәра азингьы имамкәа дҟалон, – иҳәеит Чагә. – Абри азы акәын ажәытәан ажакьақәа ҳаҭыр зрықәыз. Амала абри абас ианбалагеи ҳәа усазҵаар, ажәытәан ауп сҳәоит, уаҳа еилкааҵәҟьа сызумҭар ҟалап, сжакьа аныс!


279

АГӘАҔЬРА

Хьмур аҩнра беиа далиааит. Анасыҧ анакәха, лани лаби ҩнра беиак даланагалар рҭахын, ахшыҩ иман, амалгьы далхәдаамкәа иҟаз аӡәы ида уаҳа иақәшаҳаҭмызт. Аха лара Хьымца ҳәа Гәыҧ ақыҭатәык дылгәаҧхон, иаргьы бзиа дибон. Уи дбеиагәышьамызт, дынхаҩын, ахшыҩ змаз, иҟәышыз аӡә иакәын, аха.

Хьмур анхаҩы дыширымҭоз лдыруан азы Хьымца диқәшаҳаҭхеит маӡа диццарцаз.

Аҿҳәара анҧырҵәа, инеин исыҳәеит аҭацаагацәа еиҳабыс уҳазрыццароуп ҳәа, арахь имаӡоуп. Иҟасҵоз, сақәшаҳаҭхеит.

Џьгьардантә акәын лара аҭаца дшааргоз. Уи уа маӡа ддәылҵны даҳҧыларан ҳаҟан, заа еицәажәахьан ҳаннеиуа, ҳашнеиуа, ҳахьнеиуа.

Аҭаца лҽы аҷкәын аиҵбы Жора дақәсыртәеит, дмаҷын, 15-ҟа ракәын ихыҵуаз.

Ауха ҳахьцаз зегь ҳманшәалахан, ҳабжьы мыргацәо, ҳхынҳәны амҩа ҳақәлеит. Абас саҳаҭбжак ҳныҟәахьазар ҟаларын еиҧш, ахысыбжьқәеи ауҟьан-чаҟьан бжьқәеи ҳлымҳа иааҭасит. Иҟалаз усгьы еилкаан: абжьқәа ахьгоз Хьмурра ахьынхоз шыҟаз акәын, ари такәаамҭа аҩны данырымба, дымҵадырсит ҳәа лашьцәа лышьҭалт. Амҩақәа ркырц рыҽқәа ирықәтәан иҭрысит.

Ҳара ҳааҭгылан ҳааилацәажәеит.

Ҳашцац ашьшьыҳәа ҳцалар – иҳахьӡон, лассы ҳдәықәлар

– ҳҽышьҭыбжьқәа духон, насгьы аҿаҩа мҩаҿы ҽыла аҭаца думаны лассы узцома... Иҳахьӡар, амашәыр ҟаларгьы алшон, ус иагьаџьара иҟалахьан...

Аха ҳара ақыҭақәа еимаздоз амҩаду Ҧаҭраз* ахь ҳкылсхьан, ҳахьынтәаауаз аилкаарагьы шьҭа ус имариамызт.


*Баҭразгьы рҳәон.


280

– Шәабаҟаз рҳәозар, Быҭәа Едыгь ичарахь ҳаҟан, Аҭарантә ҳаауеит сҳәоит, шәара ҿышәымҭын, уи Амҷ-ҧҳа Џьгьардантә дигеит, ижәны сыҟоушәагьы дсырбоит...
Жора, уара, уаасыҽхьныҵны унеин аҭаца лҽы уақәтәа, ахы иақәиҭны, аӡәгьы дақәтәамкәа ирбар, иҳаҵырдыраар ауеит...

Аҭаца арахь дааган дсыҽхьныжәшәҵа, скоукоу уапа оу даҵәахыроуп! – нарыдсҵеит.

Хымҩакы ахьеихдоу ҳааихьан, Хьмур лашьцәа ҽырххыла иааҳахьӡеит.

– Шәарбанқәоу?!

– Шәабанӡаҟаз?! – рҳәан, иҩаҳазҵааит.

– Чагә соуп, дад, Чаҵә Чагә! Быҭәа Едыгьа ичарахьтә, Аҭарантәи ҳаауеит, шәзыниазеи?.. – сҳәеит.
– Ҳаи, Чагә уоума, агәаҟра ҳақәшәеит: ҳаҳәшьа дымҵадырсит!..

– Шәахьаауаз аӡәгьы дышәҧымлаӡеи?.. – рҳәан, иҩасазҵааит.

– Ҳаи, закәызеи ишәҳәо?!. Уара абри амҩала аҽышьапышьҭыбжьқәа гон, дара ракәзаргь сеидроу!.. – наҟ ицоз ауардын мҩа надсырбеит. – Ҳара ашьшьыҳәа ҳаауан, маҷкгьы бжьысхьеит… Абаак, машәырк ҟашәымҵан, ҳаи, изакәызеи исамхашәаҳәаз!.. Шәырхьымӡар шәхынҳәы, узхьымӡо ууара даҧсоуп!.. – ҳәа нацсҵеит.

– Ҳаит абааҧсы!..

– Уара, Чагә, ҳаргьы ҳрышьҭаларын!.. – рҳәахт сҩызцәақәагь, рыбжьқәа рдуны.

Сажәа сшаалгаз еиҧш, ашьҭазааҩцәа ауардын мҩа иандыршәлеит. Урҭ шьҭа рацәак ишәарҭамызт, избанзар ауардын мҩа даҽа ганкы иаман, хара ицон, амҩахыҵырҭақәа иамазгьы ҳара ҳамҩа иаҧыломызт.

Гәыҧ Хьымца уахыки-ҽнаки чара иман. Ашьаҧа ҳааҵеибакын, саси-ҧшәымеи ҳааннарҵәаӡеит…

Агәаҕьрақәагьы абзиеи абааҧси ҳәа иҟоуп. Агәаҕьра ус бзиоуп, абзиара ианазку.




281

СЫҴӘҴӘА АҬОУРЫХ

Изызӡарызеи, иаҳа санмаҷыз аҩыжәрақәа цәгьа избомызт. Цәгьа абара акәым, бзиа избозаргь ҟаларын. Уеизгьы-уеизгьы аҩы ыжәны гәаҟрак сақәымшәацзаргьы, исыхәҭам ансызнаухьазгьы ыҟан. Баша иаурҳәахуа аҩы зжәыз иҟәаҟә аҩсҭаа дықәтәоуп ҳәа.

Ҽнак зны, сқьафгьы ыҟоуп, ҧсрак ахь сцеит. Деинырху-

ан.

Сҽыжәлан апҟара-пҟараҳәа сышнеиуаз, аа, уара, саркьал ҵәҵәак амҩа иахьаныршәло! Ҳаи, абри аҩыза шҧасҭахыз, рацәа иуқәҿиеит, Чагә, ҳәа сыҩҽыжәҵын, иаашьҭысхит. Избан уҳәар, жәкамбашьк сыман, агәарлара ацәымҕын, сгәы ҧнаҵәахьан. Аҟәарҟәар мыжда аӡмах иахьҟьаны аӡлачра адыруеит, абжьы анаҧсахуагь убап, ианунамырҳауагьы.

Аҵәҵәа-лымҳа адаҷ аҵдан иҧҵәаны. Џьара рахәык иахамкәа иҟамызт, ианҧҵәа иканаршәт.

Аҵәҵәа шьҭысхит, аха иабазгои? Сџьыбақәа иара рызкуам, скамбашь ара исымам.

Саалаган, сқьафгьы ыҟамыз, сыҵәҵәа схәымџьар иадҿаҳәалан иахьынсырҳалт. Нас скәымжәы акалҭқәа ааушьҭны ианнақәсҵа, иумбаӡо иааҟалеит, иаҵәахит. Абжьы мгарц арас ҭасыџьгәеит. Нас сыҩҽыжәлан аҧсрахьы сцеит.

Аҧсра ахьыҟаз саннеи, ишаҧу еиҧш, ашҭа иқәгылаз аазеишәа сҩадгылан саҧсуа маҟа аасымҕхны сҟама шамаз уа инықәсҵеит, схылҧарчгьы нарывасҵеит. Нас схы саасуа сҩықәлеит. Шьаҿақәак ныҟасҵахьан – акаамеҭ! – сыҵәҵәагьы ахапа аацәырнагеит. Егьи – арас ҭшәаны икашәазаап!..

Саргьы, аҧаҩ сықәгылан ажыжәҳәа хыла наҟәоуӡык сласызшәа, сҩгьы ласхҟьеит, аха изхәарҭагәышьаз, иҟалаша ҟалахьан...

Уи аахыс акыр ҧсрақәа рахь сцақәахьеит, аха ҵәҵәа асмырҳәаӡац. Саҟәнахит.






282

УХЫ УХАГЫЛАЗАРЦ УҬАХЫЗАР,

ИУГӘАЛАШӘАША

Џьапоу Франкьыл ҧҳәыс данааига ауха Ҷлоу Аимара ачара ыҟан. Акәаскьа азал ҭбааҿы агәгәаҳәа амца зҭаз ауаџьаҟ иҽҳәатәаны гәыҧҩык абыргцәа ажәытә жәабжьқәа рҳәон.

– Чагә, ҳуҳәоит ани Ҭоуфыкьи уареи ишәзеибауз ҳзеиҭаҳәа! – иҳәеит алафҳәаҩ Акаба Баҕыр.

– Иаҳзеиҭаҳәа, иаҳзеиҭаҳәа! – рҳәеит егьырҭгьы.

– Ҭынч уаҩ даадыртәашам арҭ!.. Исымҳәар усгьы ишәымуазар акәхап… – иҳәан, дааҧышәарччеит Чагә, нас иажәабжь дналагеит:

– Ари аныҟалаз анбыкәу, усҟан смаҷын, аха сагьхәыҷцәамызт. Ҽнак абнара сылсны сышнеиуаз сыҧшызар, амҩахәасҭа ианыршәлан Ҭоуфыкь даауеит. Уи уаанӡа дызбақәахьан, харантә дыздыруан, дҭырқәа шьҭран, Денал-оҕлы ҳәа сыҟоуп, ижәлан. Ҭоуфыкь анхацәа рҟны днеины мариала аҧш рымихуан, нас Уачамчыраҟа иганы аҩынтә хәы ала иҭиуан, Ҭырқәтәылантәи иаауаз аҭоуџьарцәа идирхәҳауан.

Уажәы, ақыҭахь ицоз Ҭоуфыкь дансҧыла, ус сгәы иаана-геит, уара, абри есқьынгьы анхацәа цәирҳәуеит, уажә аҧара имамкәа дыҟам, иижьо анхацәа ршьа зуп, дсырҳәып ҳәа.

Дансзааигәаха, скьарахә ааҭысҧаан илаиқәкны, ус сыб-жьы наиқәсыргеит:

– Унапқәа урҩах, Ҭоуфыкь ефенди!*
– Џьаным**, иахароузеи, изхысуеи?! Уара, имхысааит!..
– ҿааиҭит Ҭоуфықь, инапқәа дырҩахо, иидыруаз иаҧсшәа ааизыркәкәаны.

– Анхацәа цәурҳәуеит, уажә уеиҭаҵаауеит исхароузеи ҳәа! Уалга, уџьыбақәа аарҳәы, сымхысырц уҭахызар!..



*Ефенди – аҳ, аҳәынҭқар (ҭырқәшәоуп, ара ирлафуп).
**Џьаным – сызкәыхшоу, сзызӡатәу, сыхаара, сҩыза бзиа (ҭырқәшәоуп).


283

– Ибзиоуп, џьаным, ибзиоуп!.. Аҧара сара иунаҭоит, уара еилаганы имхысын!!. – иҳәан, ибжьы қыџьқыџьуа, иџьыба дынҭалеит.

Усгьы дсырҳәит, шьҭа схы ауадаҩ изаласҵарызеи, снапы раҳан скьарахә иқәкны, егьины, иабаҭаху, сыҽзсырааҧсарызеи аасгәахәын, Ҭоуфыкь уаҳа датәамбакәа, скьарахә ааласарҟәит, аҭра иҭасҵаразы.

Ҭоуфыкь иџьыба дышҭаз, сыҧшызар, тапанчак ааҭиҧаан иаасықәикит! Ас ҟалап ҳәа сыҟазма… Ҭоуфыкь дшәаӡаны дыҟан, дхысыр ауан. Убри аҟынтә сара, зынӡа ҽырҭынч ҟаҵаны, сыччо ҿаасҭит:

– Аферым, Ҭоуфыкь, аферым!.. Сен куввеҭли адам сун!* Хәмар-хәмар! Сыхәмарит акәымзар, скьарахә ахы уқәхны наҟ иҭасҵарц салагозма?! – сҳәеит, Ҭоуфыкьгьы акәыз џьишьеит.

…Амҩан схәыцуан: баша ирымҳәозаап тәамба ҟазҵо тәамба ихьуеит ҳәа. Тәамба ззууа ауаҩы узқәымгәыҕӡо ах хсага аҳәа иҟәынҵәахылазар ауеит.

Усоуп, атәамбареи, аццакцәареи, агәызианреи шәарҭоуп. Абри ихамышҭроуп дарбанзаалакгьы, ихы ихагылазарц иҭахызар. Зхы зхагыламзарц зҭаху итәы иуасҳәоузеи акәымзар.


АХАЦӘА ҦСЫҼҚӘЕИ АҬАЦА

ЛЕИШӘАЦӘГЬАҚӘЕИ РЗЫ АХӘШӘ

Гәын Камҷыҷ ҧҳәыс дааигеит. Ҧақәашьтәык. Ҧшӡакы. Џьынџьал-ҧҳак.

Камҷыҷ ичарахь иааит унеишь-уааишь ҳәа зарҳәоз ауаа, алафҳәаҩцәа, ашәарыцаҩцәа.

Уачамчыра ақалақь агәҭа, Камҷыҷ икәаскьа еиҳарак ду абарҵа иҵатәаны, амшын ихыҧшыло кыр збахьаз, кыр

*Афырхаҵа, ҭоуфыкь, афырхаҵа! Уара ухаҵаҕәҕәаҵәҟьазаап! (ҭырқәшәоуп).


284

заҳахьаз ажәабжьқәа рҳәон. Раҧхьа ашәарыцара атәы иалацәажәт, нас аҧсуа жәытә қьабзқәа ртәы рҳәеит, урҭ рышьҭахь ажәаҧҟақәа рылацәажәарахь ииасит.

– «Аҩны ҟазҵаз агәраҳа* дәылган икарыжьуан», – абас аҳәоит жәытә ҧсуа жәаҧҟак. Ари зегьы ираҳахьеит, ирдыруеит. Аха иара ажәаҧҟа зҳәаз изхиҳәаартә еиҧш иҟалаз ҳәа акгьы ыҟазар ами. Ус кыр уаҳахьоума, Иысҳаҟ? – дҵааит Џьгьарда ақыҭантә иҟаз Шармаҭ Теб, иара иаасҭа еиҳабыз Ануа Иысҳаҟ ихы наиқәкны.

– Ажәаҧҟаҿ агәраҳа ҳәа изҿу, аҩны зыргылаз, анхара зегьы ҟазҵаз аҭаацәа реиҳабы иоуп. Аха уи данажә дырҭахымхеит, ддәылган адәахьы дкарыжьит… Ари ажәаҧҟа абас ҟазҵо ирхыччоит, иажәыз аиҳабацәа ҳаҭыр рықәҵара уалҧшьоуп аҳәоит, – иҳәеит Иысҳаҟ. – Ииашаҵәҟьаны, убас игәраҳаз абырг ддәылган дкарыжьит, уи азоуп ажәаҧҟа зҳәазгьы изырҳәаз. Аха уи шыҟалаз, ианыҟалаз аҳәара уадаҩуп… Уара кыр уаҳахьазар, Чагә? – Чагә ихы наиқәикит Ануа Иысҳаҟ.

– Ҧыҭ-чыҭқәак саҳахьеит, аха иабаҟоу, исаҳахьоу сҳәар, Алиас даргәаар ҳәа сшәоит, – иҳәеит Чагә дааҧышәарччан, зықәрабжахь инеихьаз Гыи Алиас днеизыҧшын.

– Избан иара са сзаргәаара?! – иџьеишьеит Алиас. – Уара иузымдыруазар, сара ҽыҵгас сҟоумҵан. Саргәаауашәа ҳәаны, ишузымдыруа алахуҩарц! – егьины, Алиасгьы длафҳәаҩын.

– Ибзиоуп, нас, – иҳәеит Чагә, – Алиас дымгәаауазар, исаҳахьоу шәзеиҭасҳәап:

Шәаргьы ишәзымдыруа шәҟаларым, аха ажәытәӡан уаҩ ҧсыҽк дынхон. Уи ихьӡ абри заҳан исаҳазгьы издырамызт, саргьы исыздырам. Уи ауаҩ ҧсыҽ абык диман, ҩышә шықәса ихыҵит. Дзымныҟәо даналага, аиарҭа даалахеит, арахь ихшыҩ еилыкка иҟан. Дыҧсыр иҭахгәышьан, аха аҧсцәаҳа цас изиуазшәа, дихашҭны дыҟан, дигомызт.


*агәраҳа – жәытәтәи ҧсуа еихоуп, аҧсуеиха ҳәагьы иашьҭан; агәараҳа ҳәа усгьы рҳәон.


285

Лабхәа имаҵура лгәы ҧнаҵәеит аҭаца. Лхаҵа ауаҩ ҧсыҽ, даалыргәыбзыҕын, акәыцҳа ду илырҟаҵеит. Нас иаб днаниртәалан диман дцеит, абнаршәыраҿ дганы дынижьразы.

Агыгшәыг тәарҭас иахьрымаз бнаршәыра дук аҟны икәыцҳа наргыланы ишьҭахьҟа даахынҳәит аҧа.

– Дад, сара ара сыҟаз, аха ари акәыцҳа нумыжьын, уахьцо ига, – иҳәеит жәымҭацәгьа. – Уҷкәын аҿыц ҟаҵатәыс изиуҭоузеи, уанажәлакь уааган уалакаижьып…
Ари заҳаз аҧа дшәеит, икәыцҳагьы иабгьы дҩарыҵалан аҩныҟа дааит, иҧҳәысгьы лхаҿы лыхшыҩ ааигеит…
Аҭаҳмада дыҟанаҵ уаҳа игәы дадыргомызт.

Абри ажәабжь иахааныз, згәы иамыхәаз роуп «Аҩны ҟазҵаз агәраҳа дәылган икарыжьуан» зҳәазгьы. Уи ҟалеижьҭеи анбыкәу, Ага Маџьи Ашьха Маџьи рыҧсы анҭаз ауп, рҳәоит. Урҭ роуп абас ажәлар ирылазҵазгьы.

Ари ажәабжь ахацәа ҧсыҽқәеи аҭаца леишәацәгьақәеи рзы ажәлар еиҵадырҧхьаз хәшәуп.

– Аиеи, аха, Чагә, абри шәасҳәар Алиас дгәаауеит зхуҳәааз, Алиас иӡбахә џьаргьы иалоумҵаӡеитеи?! – рҳәеит.

– иӡбахә аласымҵеит, аха исҳәаз иаргьы даҵанакуеит. Избан шәҳәар, иаргьы убас уаҩы ҟәымшәышәк иоуп, иабгьы неихыркуа имам, иҧҳәысгьы лгәыжәла цәгьоуп… Уаб дышьҭыхны абнахь дга ҳәа иалҳәар, иҟаиҵара сыздырам,

– иҳәеит Чагә, дҧышәарччо. – Зны лгәы ааилашәан, Алиас длыцәшәаны дцан Абрскьыл иҳаҧы дҭалан иҽиҵәахт. Урҭ уа уи иацәыхарамкәа инхоит… – зегь ааибарччеит, Алиасгьы.

Абри аамҭаз абарҵахь иаахалаз аҧшәымак уажәшьҭа артәарахьы ҳаиасуеит, еилашәмырхан ҳәа ибжьы ааиргеит. Ажәабжьҳәаҩцәагьы агәырқьҳәа иҩагылеит.






286

СЫХҬАРҦА ИСЫЗНАУЗ, МАМЗАРГЬЫ

АТАТАЦӘАХАРА УАХЬКЫЛНАГО

Хамжәажәа дшыҧсыз ашәаџьҳәаҩ дансырҭа, аҧсыжра аҽны сымцар ҟалозма. Сҽааибысҭан сцарц амҩа саақәлоны, агәашә артны ҩыџьа асасцәа ашҭа иааҭалеит. Урҭ уеизгьы-уеизгьы харантә имааит, ҳқыҭа уахьналшәоз инхон, аха иагьа умҳәан, исасцәамзи, уашьҭан сцап ҳәа саахынҳәит.

Ҳнеидтәалан, хәба-хәба ҵәыца дсыржәит. Шьҭа уаҳа зжәыргьы сҭахым, аха ишәымжәын ҳәа злароуҳәари. Дар-гьы, анцәа ишәихьеит акәымзар, амҩа шсымаз рбеит, иа-зырханы иҩагыларауазеи! Аха асасцәа ауеиҧшху. Зынгьы сгәы иааҭаскит аҧсрахьы сцоит, уаҳа сзыжәуам ҳәа сҳәап ҳәа, аха схәыцын, ҟаҳ, даҽа маҷк саарҧеиҧшып шысҳәоз, даҽа хәба-хәба дсыржәит. Даргьы дара ртәала иаздырхазар акәхап, нас иҩагылеит.

Сысасцәа агәашә аҟынӡа инаскьазган, сҽы саасны сымҩахь сеихеит. Аҽны сымнеир нас уаҳа данбасҵәуоз, дыржуан.

Аҧсра ахьыҟаз саннеи, ашҭа иқәгылаз аазеишәа снадгылан, ишаҧу еиҧш, смаҟа аасымҕысхын сабџьар шамаз уа инықәсҵеит, сыхҭарҧагьы навасҵеит. Нас схы саасуа аҧсы лышҟа сҿынасхеит.

Сҿынасхеит, аха, шәыпату схы иқәууп, абри схәымџьар аӡәы икны дахошәа сгәы иааснарбеит. Дахоит, аха дышҧахо, избар ҳәа дшәошәа, иоуишьҭӡом! Сҵәуа сахьнеиуаз, снацәкьарақәа сыркылҧшны снаҧшызар – уқәшәира изыҟалаша! – сыхҭарҧа ҳәазо исышьҭоуп, ачыхә схәымџьар мыжда ахы иаларшәны иҿаҳәоуп!.. Иҧнартларц иахоит!..

Амҩан, схынҳәны санаауаз, абри шҧаҟалеи ҳәа сышхәыцуаз, иаасгәалашәеит:

Сысасцәа наскьаганы аҧсрахьы сышнеиуаз, сахьнылалаз, зқьаф ҟаҵаны иҟоу итәы иубац, исызгәамҭакәа, сыжәҩахыр иқәыршәыз сыхҭарҧа ачыхә схәымџьар ахы иаларшәны иҿасҳәазаап…

Абри инаркны ататацәахара уахькылнагоз еилыскааит, ушарҧхашьоз агәра згеит...


287

Рацәак мырҵыкәа шәаџьҳәаҩык деиҭасызнеит. Хар змам нхаҩык дыҧсын, ашәаџьҳәаҩ дсыман. Аҧсыжра аҽны сҽааибыҭаны сдәықәларазы сынҽыжәлоны, «Чагә, уҟоума?» ҳәа сасцәак ааҿырҭит. Снарҧылазар, ҳқыҭан инхо уаауп, Ҳәыбза* иҟан, уантә иаауазаап. Акыс ажәра бзиа избоз шьоук ракәын, абасоуп, сымцар ҧсыхәа сымам, абаақәа, ҳәа нарасҳәеит…

Урҭ гәаазаргь, аҧсраҿы снеин сҵәуо санықәлоз, сахәаҧшуан, сыхҭарҧа кәаҧӡа иахьықәсҵаз иқәын.


СШЫҦСЫЛМАНХАЗ АҬОУРЫХ

Уажәы сара сшыҧсылманхаз атәы шәасҳәап. Уи абас ауп ишыҟала:

Ҽнак зны Шьакаа Шьмаҭ дысҭааит.

– Уареи сареи ҳаибадыруеит, ҳаҭыргьы еиқәаҳҵоит, ус ами?! – дсазҵааит

– Усоуп! – сҳәеит.

– Нас, ус акәзар, суҳәарц схаҭа сааит, мап сцәумкын…

– Исылшо аказы схы сеигӡом…

– Сыҷкәын хәыҷы дӡааухыр сҭахуп, дсызнаҭ! – иҳәеит.

– Аҳамҭа ҳәа иахырҟьан уаналага, сгәы ишалсуа удыруаз…

– Абриаҟара шҧоуҳәои, ахәыҷы дсымнаҭкәа, уареи са-реи еибаҭаху ҳауп, ҳаиуацәахар иаҳагьы сгәы иамыхәои!
– сҳәеит. Нас ауахәамахь Елырҟа наҭра ҳәа ҳанцашаз аҿҳәарагьы алҳхит.

Адырҩаҽны, Баҕбаранҟа сымцар ҧсыхәа сымамызт, сыҩҽыжәлан сцеит. Уа Баҕ Мсоусҭ дахьынхоз Бҕахәы саннеи даасеигәырҕьан, изымҭодаз, ашьтәа ишьит, агәылацәа, азлацәа адигалт; усҟан уа а-Баҕбақәа ӡәырҩы нхон, Бҕаа ҳәа ирышьҭан. Даҽакала иуҳәозар – ашьхауаа.


*ҳәыбза – Цхьынҵҟар (ахьӡқәа руак). Цъхьын7ъкъар, ашъыла
– Цхьын7къар убригь иароуп; ацъхьын7ъ 7иаауп


288

иҧсхәрахьы цатәыс иман. Ишаҧу еиҧш, урҭ ахьцоз иахәҭаз ргар акәын, ус ауп аҧсуа ҵас шыҟоу.

Саргьы џьара снаҧхьоуп! – сҳәеит.

– Иабыкәу?

– Зыҟны? – инасазҵааит.

– Издыруаз аӡәы сыҷкәын хәыҷы дсызӡаах ҳәа дсыҳәан…

– …Наҭра уцарцу?!

– Ҳаибадыруеит, мап скыр дысцәымгәаауаз… Ахәыҷы ӡык наиқәырпҟҟаны хәыҷы-мыҷқәак ҳамҭас инеисыркып – убриаҟароуп, уаҳа иазнауазеи! Амала, аиаша ҳҳәозар, ахаан аӡәгьы дсымнаҭыцт…

– Ус шакәугьы збоит… Ҳы, ари анаҭра ус мариала узалҵуандаз! – иҳәеит Мсоусҭ игәыла Ҟалҕь Хьрыҧс. Уи итәаз дҳаиҳабын. – аӡаахра уанақәшаҳаҭха, иӡааухуа жәаба инадыркны ҩажәа рҟынӡа мааҭ ахь ҧара изугароуп, ахьтәы ҵҕа аҭаны ахьтәы џьар ҟаҵаны инаган ихәда иахоуҵароуп, убарҭқәа рнаҩс апапцәагьы џьара ак надуркыроуп…

– Ариаҟара рххатә шамаз сыздырамызт, аха знык сажәа сҭихьеит, ажәа ануҳәа, иноугӡароуп, – сҳәеит.

Аҩныҟа сҽыжәлан сахьцоз схәыцуан ахьтәы џьар ахьтәы ҵҕа аҭаны иабасыҧшаари ҳәа. Уи амацараҿ сыҟандаз, жәаба ма ҩажәа мааҭгьы сыҧшаар акәын. Схәыцит, сеиҭахәыцит, аха уаҳа ҧсыхәа ансзамҭа, сҽы сҭиирц сыӡбеит. Ҩба сыман. Усҟан ахь ҧареи ақьаад ҧареи иҧырҟоз ак акәын, еиҟаран. Ахьтә ҧара иацәаашьан, ихьанҭацәоуп ҳәа, иныҟәыргаӡомызт. Ақьаад ҧара ласуп ҳәа иаҳа еиҕьаршьон.

Аҿҳәара аҽны, сџьар, сҧара, сыҵҕа сҽеиқәыршәаны сцеит.

Ауахәамаҿ ҳаннеи, апапцәа цәашь гәарҭак наҳдыркит, рыхә шәымшәар ҵасым ҳәа ҳаҵарҳәан, рыхәгьы надҳаркит. Ацәашьқәа шааҳаркыз еиҧш, ак шәызхоит ҳәа, егьырҭ ааҳамхны иргеит. Ҳаҧхьа инеихьазгьы убас рзырузаап…

Апап аҧхьара далагеит. Даҧхьон дынҭгыла-ааҭгыло, дмыццакӡо: даҧхьо дышнеиуаз, дааҭгылан зны сџьыбақәа дрыхәаҧшуа далагон, нас снапқәа рзыҧшра, дырҩегьых


289

сџьыбақәа рахь илаҧш наиршәуан… Ари абас зыҟаиҵоузеи ҳәа иџьашьо сышхәыцуаз, аҳаҷаҳәа иаасгәалашәеит Баҕбаран Мсоусҭ саниҭаз апапцәагьы ак надуркыроуп ҳәа исеиҳәахьаз. Исгәалашәаз снацҵҟьан, апап снаидххылан мааҭк ицоз араӡын ҧара иџьыба ду иҭасҵарц инасырххеит…

– Уаангыл, уаангыл! Ус умун, – дыҳәҳәеит абри аамҭаз адикәан, – анцәа игәамҧхо ҟоумҵан!.. Уа акәӡам, абноуп иахьҭарҵо!.. – иҳәан, ижәеиза нацәак рыла, иарма напы фнацәак аман, инеиуаз инрыжьуаз аҧарақәа ахьҭарҵоз сындыкәра ҭаҩаҿак ахьықәгылаз насирбеит.

– Исыздырамызт… – сҳәан, снеин сҧара уа инҭасҵеит. Абри ашьҭахь апапгьы ихы-иҿы ааихаччеит, иаҧхьарагьы лассы даалгеит.

Данӡаасх ашьҭахь ахыцгьы дыҵшәхроуп анырҳәа, адикәан ахыц диҵҳархит. Абри азы ҩба-ҩба ҟәрышь нрыжьуан ауаа. Сара мааҭбжак наган инапы инасыркит. Иара ҭабупгьы имҳәеит, ауахәамаҿ «ҭабуп» ыҟаӡамзаап, ирҳәаӡом.

Абарҭқәа зегь рышьҭахь зхәыҷы дӡаасхыз иҩныҟа ҳаиццеит. Саргьы сыжәамааҭк наган ахәыҷы ихчы инаҵасҵеит, аџьар хьгьы ауахәамаҿ ихасҵахьан. Даргьы зеиҧш ҭамыз ахьтәы сааҭ сырҭеит.

Сара аҩы рацәак сҽадсымцалеит. Амала, иаднагалаз агәылацәа ҟәаданы ирықәызшәа, иахьынӡарзыжәуаз иржәит.

Абас ала, раҧхьаӡа акәны сара ауаҩы дыснаҭит, убриаҿы саанхар исыбаргәыз акәымзар...
мызкгьы цқьа иаамҵыцкәа, суа ҿыци гәыла харак уаҩ дысзааишьҭит, абасоуп, ихы схимбаауазар, сыҷкәын хәыҷы дӡааихырц сҭахуп ҳәа.

иҟасҵоз асас ҳаҭыр иқәҵаны, ибзиоуп ҳәа иаҳәаны, санцашагьы аҿҳәара ҧҵәаны, дсышьҭит.
Зыҿҳәара ҧуҵәаз амш уаҧхьа игылоуп рҳәоит, аҿҳәара захьӡызгьы ааины иаасыдгылт. Саргьы сҽеиқәыршәаны: сыхьтәы жәамааҭк, сыхьтәы џьар уҳәа наҭра сеиҭацеит.

Ажәакала, ҧаса еиҧш сеиҭанаҭит, зхәыҷы дӡаасхыз ашьтәа сзыршьит, саргьы сыжәамааҭк ахәыҷы ихчы инаҵасҵеит, ҳамҭас ҳәа раӡнытә сааҭкгьы сырҭеит.


290

Абраҟагьы агәылацәа аҩы ааимаркын, еибарҧсӡеит, саргьы сааҧсаха аҩныҟа сцеит.

Даҽа мызкы ааҵуаны – абар, уара, ассир! – еиҭах даҽаӡә дысҭааит. Уи суацәа ҿыцқәа дырцәыхарамкәа дын-хон. Шықәсы ҩажәижәаба дреиҵамызт, иҧаҵақәа, иара… уахьихәаҧшуаз, аха макьана днаҭӡамзаап. Сунаҭроуп, ҳаиуацәахар сҭахуп ҳәа дысҭааит.

Ишҧаҟасҵоз? Акыс иара даҧсуамызт, аҧсшәа хәыҷ-маҷык иҳәон, иааз гыруан, аҧсуа ҧҳәысеиба дылхатәан, Аҧсны азы дсасын, сицәыҧхашьеит. Ибзиоуп ҳәа иаҳәаны, криҿаҵа-криржә дыҩҽыжәҵан ддәықәсҵеит. Ашҭа дааҭыҵны данынаскьа, иара акькьыҳәа ашәа ҳәо дцеит, сара акәкәыҳәа сыӡҕқәа срыцрыхо саанхеит. «Мап, ари уаҟәымҵыр ухҵәеит, Чагә, усгьы нхарас иумоу акгьы ыҟам, аха…» ҳәа сгәы сааҭахәыцит. Изгарыз? Сҽы иаҭнысхыз нҵәахьан… Скамбашь ҿаша аҭира ақәшәеит.

Жәамааҭк еиҵаны шьҭа наҭра ҳәа сызцомызт. Избан уҳәар, зхәыҷқәа снаҭуаз ауаа дара-дара еибадыруан, аниаҟара анназга ашьҭахь сеиҵахар иҧшӡахомызт, анаҧшцәагьы анҭ рҟны иаҳа неигеит, егьырҭ рҟны деиҵахеит, еилыхны ибеит, диашам сзырҳәон. Дара иснаҭуаз ахәыҷқәа рҭаацәагьы ргәы иалсуан. Ус акәу, анс акәу – знык сажәа анисҭа, сыҽсырхиар акәын.

Аҿҳәара иалыршаны изулак анҭ исырхиац сырхиеит: жәамааҭк, ахьтәы џьар, ахьтәы ҵҕа аманы…

Абригьы дыснаҭит. Ишыҟасҵац еиҧш, сџьар ихәда инахасҵеит, иҩны ҳаннеи, абриоуп сҳәан, сыжәамааҭкгьы нықәсҵеит. Иаргьы ақыжә ишьит, мозер сааҭ башакгьы сиҭеит.

Абри иҟынгьы иеизаз агәылацәа аҩы ааимаркын уаҳа нарылымшахуа иеибаршьит. Саргьы, исуацәамыз уацәас иҟаҵаны, скьыҧаха, аҩныҟа сааит.

Сааит, аха амҩан сахьаауаз схәыцуан абри анаҭра ҟәыҵшьас иазызыӡбарызеи ҳәа. Схәыцуа, схәыцуа, сышхәыцуаз – исхәыцит!


291

Хымчыбжьа раҟара ааҵхьан еиҧш, сгәы каршәны сшыҟаз, снаҧшызар, агәашә ҽуаҩык дадгылоуп! Ҿиҭуеит...

Сагьынаихәаҧшит, сыгәгьы иааҭашәеит: иаууеи, абригьы хымҧада наҭра ҵыхәалоуп дзаа ҳәа.

Иақәсыршәазаап. аҩныҟа ҳаннеибага, иаацәыригеит, ухы ихумбаауазар, абас-абасоуп, абригь-абригь ауаҩ ууара игәаҧхоит, ихәыҷы дунаҭырц даара иҭахуп, сузааишьҭит ҳәа.

– Ус акәгәышьоуп, аха… – сҳәеит.

– Нас?..

– Уаҳа аӡә дыснаҭны саныҟала, зда дсымам сҭахы дсылҵуеит…

– Ҟоҳ!!.

– Иаҧыжәац абра шәи ҩажәа шықәса зхыҵуа сан лашьа дааит. Дааит, аха дагьҽыжәымҵкәа, ашҭагьы дҭамлакәа, агәашә аҟны даанкылан, ихы насықәкны дсазҵааит:
– Ауаа унаҭуеит ҳәа саҳауеит, ииашоума, уара, ари, саҳәшьаҧа?! – иҳәан.

– Ииашоуп, – сҳәеит сара, – ауацәа рацәаҩны иумазар бааҧсума?! – сҳәеит.

– Ишҧа уара!! Ҳара ҳшҧсылманцәоу, уаргьы ушнаҭым узымдырӡои?! Егьырҭ рнаҭшьас иумоузеи?! Уаҳа даҽаӡә дунаҭит ҳәа ансаҳа, абрахьгьы сааиуам, са сахьгьы умнеин!..

– иҳәан, бзиала ҳәагьы мҳәаӡакәа, сшихьынҳалаз, дҩықәлан дцеит…

– Иаууеи… – иҳәеит сысас, – сахьнеиуа исҳәап, ргәы ишҧалсри. Шьҭа наҭшьас иумагәышьоузеи…

– Уи аупеи исыхь, акәымзар… – сҳәахт саргьы.

Сысас ҿык-бзык ишаанагарыз ҳаҭыр иқәсҵеит, ҩы бзиак сыман, иқьафгьы ҕәҕәала ирҟаҵаны, агәашә аҷараҳәа иаартны дынҭганы агәыдыҳәа ддәықәсҵеит.

Абасала, исуацәахарц зҭахыз ауаа – раҧхьатәи даласҵом

– ирыхҟьаны, сыҧсылманхеит. Амала, урҭ иаҳа иргәаҧхоз сара сакәу сҧарақәа ракәу ҳауа иарбану сеидроу.

Уиаахыс маҷгьы ҵуама, аха сҭынчуп: наҭра ҳәа аӡәгьы си-гом, ҧарагьы аӡәгьы изызгом.


292

Амала, абри аҧсылманра ҳәа сызлалаз сзықәнаршәараны иҟоу сеидроу, аллаҳ заҵәык иара иоуп издыруа…

Абри ишәасҳәаз сакәымкәан ҽаӡә дақәшәазаргь ауеит, аха Анцәа ихьӡ аҭан афеида иашьҭо агызмалцәа ишҧарыҧсыхәоу?

АНЫШӘЫНҬРАҚӘА РЫЛҦХА

Иахьатәи Кындыҕ Ҿыц усҟан Аупара/ ҳәа иашьҭан. Аџь дуқәа, ауапақәа ршәушәа еихашьшьы амшын иаҧынчыланы, агаҿа ықәырҭәаа игылан. Убри зегьы Чачаа иртәын, уалакьысыр ҟалозма, ирыхьчон. Аупара аханы иахьа Шәқәырча ҳәа иахьашьҭоу, аӡыхь ҟаимаҭ аман. Чачаа рӡыхь ҳәа иашьҭан. Ажәытәан уа Чачаа раҳҭны ыҟан, аҧсҳа убра тәарҭас иман, рҳәоит. Аабыкьанӡагьы убра инханы иубон ажәытә ҳҭны абаа ҧҽыхақәа*.

Сара санахьӡа араҟа аӡәгьы дынхаӡомызт. Чачаа рхәура иҭаз алазқәагьы мҳаџьырра ицоз ирыццаз ҟалеит, иаанхаз Уарчаҟа ииасын, мҳаџьырра иагаз аҧсуаа радгьылқәа кны анхара иалагахьан. Усҟан, ҽыла иҟаз гаҿала акәын Аҟәантәи Агаҟа, Уачамчыра Ага ҳәагьы иашьҭан, ишаауаз. Избан уҳәар, акы аккара илгаз амҩаду ҳәынҵәаран, ҩбагьы, уахынла агыгшәыг рацәан, хҧагьы, абрагьцәа шәарҭан.

Ҽнак, абас гаҿала Арсаулынтә сшаауаз, ӡык снахәап сгәахәын, Чачаа рӡыхь ашҟа снымҩахыҵит. Уи агаҿа
иазааигәан.
Аӡы	зжәын,	ҧыҭкгьы	сҽы	аҧсы	аасыргеит.	Нас
сыҩҽыжәлан аупара шыҟаз сымҩа инацсҵеит.
Ихәлеит, аха, амза каххаа, агәыр каршәзар иубаратәы иҟоуп.

Ус сышнеиуаз, дәҳәыҧшны, Чачаа рнышәынҭрақәа ҳәа иахьашьҭаз снавалеит. Абри аамҭазы сҽы «хыр-р» арган, алымҳацәқәа ркьакьан ахы иааҩахеит. Саргьы ааигәа ак шабаз аҟара сцәа иаалашәеит.

*Ажәытәан урҭ аҳҭны иаҵанакуан, уажәы абаа ҧҽыхақәа, акы заҵәык ада, аҧслымӡ ахьыҵырхыз иҟалаз аӡҭатәа иагеит. Иара уи акгьы агозар акәхап...


293

– Умҩа куп, уаангыл! Уарбану? – иҿацаӡа бжьык слымҳа иааҭасит ааигәа игылаз аџь еилҩаа ду шыҟазынтәи. – Уҽыжәҵны уабџьар шьҭаҵа, мамзар схыст!.. – иҳәеит.

«Абрагьцәа!..» – сгәы иааснаҭеит сара. Сҽы аҕәра саахан:

– Уарбан ҧсуа хаҵоу, ҳабацәа рҵас еилаганы, анышәынҭраҿы ихысуа?! Уаҳа ҭыҧ уақәымшәаӡеи?! – сҳәан, аҭак ныҟасҵеит. Ишыжәдыруа еиҧш, жәытәнатә-аахыс аҧсацәа анышәынҭраҿы ихысуам, џьара гәаҟрак уақәшәан ада уаҳа ҧсыхәа умоур иуасҳәоузеи акәымзар.

Ааҭынчрахеит. Сҽгьы гылоуп. Еиҭаҵӡом.

– Уца нас, уца!.. – ирхәыҷны даҽаӡәы ибжьы аагеит.

«Ҩыџьагьы ҟалон, ҳәарада», – аасгәахәт. Уаҳа акгьы мҳәакәа сымҩа инацсҵеит.

Шьҭа сцеит ҳәа Аупара сыҵалан рацәак сымцацкәа сышнеиуаз дә-ҟьашра хәыҷык сҩықәгылеит.

– Уаангыл, узымцеит!.. – иҳәан, дырҩегьых амҩа кны итәаз аӡәы ибжьы аасықәиргеит.

«Иаууеи, Чагә…» – сгәы иааҭысҳәааит сара. Адәышкәаҕьаз сықәгылоуп, иҟоуҵои.

– Мап-чап ануҳәа, ухы ухысхт ауп!.. – иҳәеит егьи.

– Схы дуӡӡа, уара моу, асабигьы иақәиршәап, уиаҟара ухаҵазар, ҳаисап, аа, абри сҭаҭынжәга иақәыршәа!.. – сҳәан, сҽы аанкыланы, ҿыц еиҵаҵаны инасҿаскыз сҭаҭынжәга нароуны, амза иадырбаларатә еиҧш иҩаҳаракны, инасырххеит, алҩаҵәгьы хәхәаӡа, сыжәбома аҳәарашәа, иахылҵны аҿыҩанахеит.

Ахысбжьы слымҳа ианҭас, сҭаҭынжәга ахәҵәы акәын искыз, егьи хәашхәаша, амца зкны иҭаз аҭаҭын ҕәарапара ацҧхьқәа картата, иҩықәнаҵеит.

– Ишҧоубои ари, уаҵахама?! – ибжьы ааиргеит руаӡәк.

– Ҳаисозар, шьҭа уара утәы уҩах!.. – сҳәан, саргьы нарықәҿысҭит, арҭ усгьы сыдмырҳәыр руам ҳәа сгәы иаанаганы.

– Ҳара ҳуеисаӡом, – иҳәеит раҧхьа зыбжьы зыргаз, – умҩа артуп, уца!


294

– Амала, ухаҵараз акәу џьумшьан узаҳшьҭуа, аҳаҭгәынқәа раҳаҭыр азоуп, рылҧха уоуит, ажәытә ҵас ухамшҭкәа иахьуҳәаз, – иҳәеит егьи.

Абас иҟан ажәытәан. Схаҵоуп ҳәа зхы зыҧхьаӡоз аҳаҭгәын аҟны дхысуамызт. Абас иҟоуп иахьагьы. Аҧсуа иҳаҭгәын қәнамгала иазныҟәази иареи аиҕара рыбжьалон.

Абри ажәабжь абас абыржәы ишшәасҳәаз еиҧш Чаҵә Чагә иҳәоны саҳаит Асду жәабаҟа шықәса шыбжьаз, аурыси аџьапоуни* реибашьраан раҧхьатәи ашықәс азы ирхәны Ешқыҭҟа ихынҳәыз Қәранӡыи Шьаҳан ибара иахьеизаз ауха. Усҟан сара смаҷын, сыкҿатәаны сахьыӡырҩуаз иансаҳа, игәныскылеит.

Уажәы, амҳаџьыр иагаз рҳаҭгәын еибақәа санрывсуа, абри аасгәалашәоит.



ЧАҴӘ ЧАГӘИ ГОГӘУА НОЧЕИ

Ҽнак зны Аҟәантәи Чаҵә Чагә иҭааит аҵарауаа Виқтор Кәыкбеи Семион Ашәхәаҵааи*. Арҭ инеиз Чагә аҩны дахьрықәшәаз еигәырҕьеит, уи идагьы уа дырбеит Чагә иҟны инеилоз иқыҭантә, иаасҭа такәы еиҵбыз, аха зыхьӡ гахьаз алафҳәаҩ, шәаҳәаҩыс ирҧхьаӡоз Гогәуа Ночагьы.

Асасцәа ақыжә рзыршьын, Чагә иҷкәынцәа Леуарсеи Жореи уи иаҿын, дара акәац жәуанаҵы ҳәа ашҭа иҭагылаз аҵла ду ашәшьыраҿ итәаны ицәажәон.

– Чагә, ҳуазҵаақәарц ҳҭахын уиоуп ҳзузаа, круҳәозар ҳәагьы ҳгәыҕуеит, – иҳәеит Виқтор, Аҟәа, Аҧсны иҟоу-иану ажәабжь ҿыцқәа ианрылацәажәа ашьҭахь. – Иумдыруеи,

*Аџьапоун – аиапон.
**Аҵарауаа Виқтор Кәыкбеи, Кәыкәбагьы рҳәон, Семион Ашәхәаҵааи, Ашәхәаҵагьы зҳәоз ыҟан, Сталин-Џьуҕашвилитәи арепрессиақәа раан харада-барада иҭадырхеит.


295

– инациҵеит Виқтор, – аҧсуаа ҳажәаҧҟақәа, ҳажәартәақәа, ҳжәытә ҳәамҭақәа акымкәа-ҩбамкәа амаӡақәа рыҵаҵан еибыҭоуп, ус иртәоуп, уахьрыхәаҧшуа акала ицәажәоит, «рышәқәа аартны урыҩнаҧшыр», ҽакала, урҭ ҕбак азна аҭоурыхқәа цәырыргоит, убас ишьақәыргылоуп. Аха урҭ рыҩнаҧшразы рцаҧхақәа удырроуп, раартышьагь уақәшароуп.

– Уа аиаша уҳәеит, ҳаи уххь згааит убри ахьцәыругаз, уҩызагь уаргь! – наиҳәеит Чагә.
– Изхысҳәаауа уиоуп, Чагә, Семиони сареи крааҵуеит «Ахаззеи ахы ануп» ма «Ахаӡӡеи ахы ануп» ҳәа ирҳәо ажәала ицәырнаго закәу аилкаара. «Ахаӡӡа ахы ануп» ҳәа усгьы рҳәон. Абри иаҳәоу закәтәу ҳәа ажәытәуаа ирҳәоны иуаҳахьои, Чагә? Уаргьы ушҧазхәыцуеи?

– Ииашоуп, уи ахьӡ уара ишуҳәаз ирҳәон, Ахаза зҳәозгьы ыҟан; жәытә ҧсуа-базала, аҧсуа-шәыла Хәылҧыеҵә, Шарҧыеҵәгьы иароуп, урҭ аҩбагь акоуп. Ажәытәан аеҵәа ҽа хьӡыкгьы аман рымҳәозиз – аха, аҕа акәын; ззеи, жжеи, зза, жжа – лашароуп, илашоит, иҕәҕәангьы; ӡӡа, ӡӡеи – ахәыҷы, амаҷ, еиҵоу ауп, ҟәаразаргь ауеит; ааӡабра, аӡӡеира адагьы. Ари ажәартәа Хәылҧыеҵә, егьыс ала Ахаззеи, ауаҩ ихы ануп ҳәа цәырнагоит. Ас анаҳәа, идунгьы ианызароуп, – иҳәеит Чагә, иагьнациҵеит: – Абри адагьы Ахаззеи аха ануп ҳәа усгьы рҳәон. Аха, аҕа, жәытәла ахы – ашьхагьы, анаарагьы ирыхьӡуп. Ахаззеи аҟны шьха дуӡӡак ыҟоуп ҳәа усгьы аанарҧшуеит. Ари ҳ-Адгьыл аҟны зеиҧш умбо аҩыза.Ахаза Ахаӡа ануп, Ахаӡа Ахаза иануп ҳәа усгьы рҳәон...

– Семион, ари уаҳама? Ахаззеи Марс ауп, Хәылҧыеҵә, егьырҭгьы уаҳаит! – иҳәеит Виқтор.
– Саргьы ус сгәы иаанагон!.. – наиаҭеикит Семионгьы, нас Ноча иахь: – Ноча, уара кыр ҳзацуҵома?! – иҳәан, днаиазҵааит.

– Ажәытәан «Ахаззеи ахы ануп» зҳәоз ирбага нацәа, иаҵха нацәа ҩада жәҩан ахь ирханы, иарбо «уахамлакәа иубаӡом» ҳәагьы ациҵалар акәын данцәажәоз, ус иазҧҟаран иҟан, убас


296

ала ицәажәоз дуаҩ дыруп ҳәа дыҧхьаӡан иҳәоит ацәажәаҩ ду Гогәуа Қьмышь, аа, макьана дыҟоуп.

– Уи иашоуп, – назгәеиҭеит Чагәгьы.

– Ахаззеи ажәытә аҧсуа-абаза хьыӡқәа иҵегь аман, – нациҵеит Ноча, – Аҧхазза, Аҧхаззеи, Аҧхажжа, Аҧхажжеи… ҳәа, рышьҭахь жә аман, аду ажәытәтә ҳәа, аха иаҵәахуеит, иунарбом, атә здыруа аӡә иакәымзар. Агырқәеи ақырҭцәеи рҟны иахьа Аҧхаза, Аҧхазеи ҳәа итәахьеит; ашәанцәа рҟны Аҧхажа, Аҧхажеи ҳәа; ажәытәан ҳахьӡ шырҳәозгьы убас акәын, иахьагьы «зз», «жж» рыла изҳәақәоугьы макьана иҟоуп… Аҭара инхо Быҭә силаҳ иажәақәа рыла, Ахаззеи ҽа хьӡыкгьы аман – Аҭоурыха. хыхагьы иара акәзар ҟалап иҳәон, иҧҳагьы Хыха лыхьӡиҵеит…

– Ажәытәан ахазгьы аӡааҧшылара рдыруан, ахы анылоит, ахы аанагоит, иунарбоит ҳәа ус рҳәон. Уи знарбоз ҳ-Адгьыл аҟны насыҧ зауа дреиҳахоит, ауаа насыҧ ду рзааигоит ҳәа азырҧхьаӡон. Амала иара џьаз лагьанын иахьанырҭәалоз, аганқәа зегь рыла уаакәшан уӡааҧшылар акәын – ган заҵәык акәын иузырбозгьы, уаҳа иауамызт, насгьы иара еснагь ицәырҵуамызт, убри ацәырҵра аамҭагьы уақәшәар акәын… – иҳәеит Чагә. – Ари аказын иҟарҵозар ҟаларын: хамыршҭыгаси, хҭаршәагаси, мышкы зны измааноу закәыҵәҟьоу рзеилкаауазари, насгьы уи анбыкәхауа ҳәа.

– Ажәытәан алагьан аҟны ахаз аҧара ӡаадыршәлон, абаз акәзар акәын, уаҳа даҽак ҟаломызт, усоуп иара ишаҭаху, мам-зар ахы цәырҵуам, амц унарбаргьы, уажьаргьы ауеит рҳәон. Анкьа ахазгьы иахьа еиҧш ус алақәа рырҧара ҟалаӡомызт… Абригьы акы иамаанан, – нациҵеит Ночагьы…

– Алақәа уи еиҧш иагьа ҳцәырфахьеит, иаҳцәыргахьеит…

– иҳәеит Чагәгьы. – Аха ари хьчаны иҟаиҵеит, умбои!.. Уаҳа иамуашәа аниба – иҳареикит! Злыҧхаҳаура.

– Чагәи Ночеи, абри ҳазҿу ажәаҳәахьа иаҳзаанацҳауа, иаҳәоу уаҩ-ҵарауаҩ агәра изгарушь? – иаалырҟьан днаҵааит Виқтор.

– Издыруада ари ара ҳ-Адгьыл аҟны бахә дук, шьха дук ахьӡ акәзар? Аҧсны? – наҧишьит Семионгьы.


297

– Ажәытәан аҧсшәа амҵәыжәҩа аман, иҧырхьеит ҳәа ус рҳәон, иахьагьы изҳәоу ыҟоуп, – нараҭеикит Чагә.
– Аҧсуа иҭоурых рӡахьеит, аха зынӡак имыӡӡеит, авак, ахацлакы амоуп, уи ҵәахуп, мышкы зны ирбарангьы иҟоуп ҳәа усгьы рымҳәозиз, иахьагьы изҳәақәоугьы ыҟоуп, – нареиҳәеит Ночагьы. – Ажәытәан аҧсуа-база бираҟ аеҵәа зхакыз анап аҿа анын. Уи иарбан еҵәаз иахакыз, изықәкны иаҳнарбоз?!. Уара, Чагә, уиадагьы, Еҵәаџьаа рҟны аҧсҭа дуқәа ыҟоуп, Ахаззеи шәшәоуп ҳәа рымҳәаӡоз?..

– Ирымҳәакәа, ишҧарымҳәоз! Аха урҭ зегь сҳәоит ҳәа уалагар…
– Ахаззеи ахы аныҵәҟьазар, изаҟароузеишь зугәахәуа, Чагә? – дҵааит Виқтор. Аҵарауаа акалашәа иҟоуп, арҭ заа еибырҳәахьазшәа, ара рыҽшаны акәын ишиазҵаауаз, Виқтор

– Чагә, Семион – Ноча.

– «Ааигәа умнеикәа иубаӡом», «узымнеикәа иубаӡом», «уахамлакәа иубарҭаӡам», «ухамлакәа иубаӡом» ҳәа абас рҳәон. Ирзеилыргомызт «уахамлакәа» акәу, «ухамлакәа» акәу. Ианамулак, рҽеиҵыхны алагьан иахагылан иаҧшуан, ахәыблы ихалан, иқәгылан устәи иахаҧшуазгьы, иӡааҧшылозгьы дубарын, – иагьаарччеит.

– Алагьангьы уахь ихеигалозма?!. – иҳәеит Виқтор.

– Иҵаҟа аҩнаргәаҿы иргылон, имариашан.

– Ицәыхараӡамыз? Хыхь ахәыблы аҟнытә?..

– Ани иеиҧш «ахшыҩ ҟазҵоз, ахәыблы иқәлан иахәаҧшуаз, идуны инамырбоз!.. – иҳәеит Ноча, иагьаарччеит. – Уара, уи саргьы ус ҟасҵахьеит ҳәа усгьы нациҵеит. – Уаҟәымҵӡар, иунарбоит ҳәа усгьы рымҳәози.

– Ахаззеи ахыха ма ахых ануп ҳәа усгьы рҳәон, – назгәеиҭеит Чагә. – Ари ус жәаҧҟаны иртәазаргь ауеит, ха дук иахьӡызаргь ҟалоит. Хыха(жә)(а) ҳәа усгьы саҳахьеит.

– Амза Адгьыл иакәшоит, ма иахыкәшоит, жәытәла иуҳәозар – иануп. Убри Ахаззеигьы убас акы, хакы акәшозар, иахыкәшозар – ианызар ҟалап, ахыха, ахых, ахы знугьы, убри акәзаргь ауеит, – нациҵеит Ноча. – Ахныҳәҳәар(а), ма


298

ахмыҳәҳәар(а), ҽа хьӡыкгьы аман, уи арбан, изакәу здырыз маӡак ааиртуеит ҳәа усгьы рымҳәаӡоз, Чагә?

– Ирҳәон! Аҧсуаа ҳҵасқәеи ҳқьабзқәеи амаӡа дуқәа ырмаанан изҵәахуа, изҵаку ыҟоуп, уахьахәаҧшуа азнык азы ибашоушәа унарбоит, аха. Ҳбызшәагьы, шәа ишәҳәан еиҧш, убас иҟоуп, – иҳәеит Чагә. – Ҳҵарауаа шәаҧхьа оумажәа, мбатәа шьҭоуп, – нас ажәҩан днаҵаҧшын,

– Иаҳхылаҧшхәугьы ииҳәаша сеидроу, ицәыругаз ухьчартә уҟазароуп, мамзар, ажәа ишалоу еиҧш, аллеи-аҳәеи иуцәырфоит… Иузымыхьчозар – ицәырумгароуп, иҵәахызароуп…

– Уаҳа иҳауҳәои, Чагә, убри Ахаззеи аҵыхәала?

– Анцәа иоуп издыруа уии уии заҟа еимадоу, аха саб Абрагь ажәытәан Аҧсны ашьхарахь ахы ахьану ыҟоуп ҳәа рҳәон иҳәон. Саныҷкәыназ, аа уажәы Ноча иеиҧш саныҟаз, сагьазеимдахьеит… Аҧсны уажә ус ихәыҷхеит, аха жәытәан идумыз, иахьа шьҭа уи ахьамоу анҭыҵ акәхаргь ауеит. Ишыҟазаалак, Ҳакавказ иахгам.

– Ноча, уара крацуҵома? – дҵааит Семион.

– «Ҳаӡбахә ахы иҩанагоит» ҳәа рҳәо саҳахьеит. Адуқәа тәаны ицәажәон, са сгылан сырзыӡрҩуан, игәыҕьны сзымҵааит, схәыҷын. Зыӡбахә рымаз Ҳаӡӡабахә акәзар ҟалап, егьи – ахы ма аха; жәытәла ахагьы а/хы ҳәа ианашьҭаз ыҟамзи. Ҳаӡбахә ма Аӡӡбахә Аҳаҭа ма Ҳаҭажә(а) иҭоуп ҳәа усгьы рҳәон, Ҳаӡӡбахәах ҳәагьы. «Аӡбахә-ха Аҳаҭа иҭоуп»

– усгьы ыҟан. Аха уи ирхәмарны иҧышәырччо акәын ишырҳәоз, уаангылишь, зны субахрагьы уҟоуп ҳәа аҳәоит ҳәа

усгьы ацырҵон. Ас зҳәоз Ҳаҭажәа абаҟоу ҳәа иазҵаатәын. Уи Ҳаҭажәа Ҳаҭшеи иҭоуп ҳәа аҭак ҟаиҵар акәын…

– Чагә, ҳзышьҭоу ҽа хьӡык абра уажә аҵыхәтәан иуҳәан,

– иҳәеит Виқтор, – Кавказ ахьӡ зхылҿиааз ҳәа иудыруеи? Уара Ҳакавказ ҳәоуп ишуҳәаз.

– Уи шыҟоу усоуп, жәытә ҧсуа-базала, ҧсуа-шәыла ака, ка, ака-ҵәарагьы ҳамҳәои – ҳәадоуп, аҟә, аҟәаҟә ауп; вкы, авк, вка – иавку, иавоу, иавагылоу, аваза ауп; зз, азз, зза – аду, аҳарак… ауп; абарҭ еицуҵар – Кавк-азз акәхоит, кавк-ду ҳәа


299

ицәажәоит; кавкы-азз, кавка-зз – убригь иароуп. Жәытәан абри аҧхьа ҳа гылан, з дроууан, иара иахьагьы убас изҳәақәо ыҟоуп макьана; ашьҭахь ажә, ажәқә ҳәа абас змақәазгьы ыҟан, иаӡоит, иаҵәахуеит… Зны Аҭара Быҭә Шьааб иҟны сахьнеиз Нхыҵтә руа абазак даан дыҟазаап, ҳахьцәажәоз, шәара абхазажәқәа ишәыбаргәузеи ҳәа иажәа иналеиҵеит. Асас дахьыҟоу, ауаа агхома, ара агәыла ҷкәынцәа ҟаимаҭқәа Кәакәаба Алықьса, Ҷаны Хабыгә, Кәыҵныи Андрышькәа, Кәыҵныи Алмасхан уҳәа ыҟан, ииҳәаз ргәамҧхазт, Шьааб иҷкәынцәа руаӡәк – Тариал – идырҳәеит абхазажәқәа ҳәа шҧаҳауҳәеи ҳәа. Шәгәы изалсуазеи, уи аҧсуаа дуқәа, абхаз дуқәа ҳәа ицәажәоит, Кавказ убасгьы ахьӡын – Ҳабхазз-ажәқә акәын ҳәа реиҳәеит. Ҳаббаззажәқә, Ҳадҕажәқә, Ҳадҕьажәқә

– абарҭгьы иароуп, аӡы ианӡаагылаз ауп иҳәеит, ианҩеи – ахьӡқәа аҧхьеи ашьҭахьи аҵәахит ҳәа реиҳәеит, аҵара змаз уаҩызаап. Уара ари ииҳәоу иашоуп иҳәеит абаза цәажәашьа здыруаз Быҭә Мыикантрагьы. Саргьы сақәшаҳаҭхеит, даргьы ақәшаҳаҭхеит, убриалагьы ҳаизааибагеит. Иркьаҿны абхазқәа иҳәар, иаҳа улаҿ, уҿаҿы иааиуан, аха арҭ азқәа(а) аҟны мацара акәӡамызт ажәытәан иахьынхоз, аӡы-мшын иагхацҧхьаӡа даргьы ашьҭагылан илеиуан, илбаауан. Ара моу арҭ Касы, Каслангьы убас акәын, уи аҩеира ианалага нахыс. Уигьы ҧсуа-абаза, ҧсуа-лоу, аубыхә, ашә-лоу хьыӡқәа рыла итәоуп иҳәон Быҭәы Мысҭаф даан даныҟаз. Уимкәа, Мысҭаф излеиҳәоз ала, Ермантәыла ахьӡ зхылҿиаауа Ҳаиа аҟәаҟә акәзаап, Ҳаиакакан ҳәоуп дара ишырҳәоу, Ҳаиасҭан ҳәагьы, аҳаиа шьха хаҳәражәлоуп – урҭ рҭоурых зхылҿиаауа закәу шьоук реиҧш мап ацәыркӡом… Урҭ Аҧсны инхо абыргцәа изларҳәо ала, ерманы бызшәала Қырҭтәыла ахьӡ Врасҭан, жәытәла Врысҭан, Ввырсҭан – аҧсуа-абаза Жәжәры, Жәжәра(жә) аҟынтә ауп, – иҳәеит Чагә.

– Уара, Виқтор, Чагә ишиҳәаз иҭанартәоит, 1600 километра инаӡоу ари ахәада вкы ду ахьӡ иақәнаршәоит, иақәнагоит, – иҳәеит Семион. Нас: – Чагә, абри Кавказ уаҳа хьӡы ҳәа кры аман удыруама? – ҳәа днаиазҵааит.
– Ажәытәан акьаҿқәагь аман рҳәон; Казз, Азз, Ҳаззра, Кажә, Ҟәаз, – иҳәеит Чагә, – иара убас Ҳаҭажә(а), Баҭажә(а),


300

Ҟәажәҟәаз… Атәырқәа иҵегь амоуп, сара иахьынӡаздыруа абранӡоуп.

– Ҳолландиаагьы ажәытә Кавказынтә иааз ҳаҭажәааи баҭажәааи ҳрышьҭроуп зҳәоугьы рацәами, Виқтор, – назгәеиҭеит Семион.

– Уи адагьы уахь Мраҭашәарахь убыхәаа – аҕәыблақәа, аҧсуаа, абазақәа, шаҧсыҕаа, адҕаа, ҟабардаа, ачарқьазқәа, аш-лоуаа, жәаинахаа… ҳархылҵит зҳәоу рацәаҩуп, – иҳәеит Виқтор, нас Чагәи Ночеи днарыҳәеит ка ма ҟәа рыла иалаго, ма инҵәо, аҧсшәа иартәахьоу ашьхагәарахьӡқәа, ахәадарахьӡқәа рзеиқәырҧхьаӡарц.

– Ка-рабах, ка-рппы, ка-рдды, ка-рдды-леи, ка-шшыра

– анкьа кашшыҕ, кашшыҕа акәын, ка-шш-мар – убригь убас, бба-лты-ка ма бба-лты-ҟәа, ббоҕә-ҭны-ҟәа… сеидроума, Ноча, убжьы бзиоуп, шьҭа уара иацҵа!

– Уи иациҵаанӡа, Карабах иаҳәои, Чагә? – дҵааит Виқтор.

– Ака рабах – ирбахоуп, ирабаххуп, иҕәҕәаны иҟәаҟәоуп, еиҵаҟәаҟәоуп, ака-раба-ха ауп, убас иҟоу коуп, ҟәоуп. Аҧсуаа аҟәа ҳҳәоит, ашәы-ҧсуақәа, ашәуақәа – ака.
– Виқтор, уа уи аҩыза ыҟаҵәҟьоуп, аҭыҧхьыӡгьы иароуп изыртәоу, – иҳәеит Семион.

– Ноча, иацҵа, мамзар арҭ ируам, срыхәом! – иҳәеит Чагә, иагьаарччеит.

– Ка-мкы, ка-мҷыҷ, ка-млеи, ка-рффа, ка-рффа-гьгьы-на, ка-рха, ка-ҧказ, кас… уҳәа мачхәума. Абарҭ ирхылҿиаауа ажәытә ҧсуа, аҧсуа-шәуа, ашәуа-ҧсуа жәлақәеи хьыӡқәеи рацәоуп, – иҳәеит Ноча.

– Абни, аҵыхәтәан иуҳәаз, кас азы хәыҷык ҳзацҵа! – днаиҳәеит Семион.

– Кас мамзаргьы каса ашьхагәар хәыҷ, ахәада хәыҷы, аҟә маҷ ҳәа ицәажәоит; кашь, кашьагьы иароуп; мамзаргьы иркьаҿны ас, аса, ашь, ашьа. Кавкасгьы иароуп, Кавказ Хәыҷ. Иахьынӡаздыруа, Аҟәсы, Ҟәас, Ҟәаҿ, Ҟәыҿ, Ҟәыҿ-Ҟәаҿ, Каҿ, Каҷ, Ка-Каҷ… иҵегь ирацәоуп. Ажәытәан абра иқәынхоз аҧсуа-базақәа, аҧсуа-шәқәа, ашә-лоуқәа, адҕақәа рацәан


301

рҳәон, аха ауаа хышәшәаақәа ааны ирыланхо мацара убарҭ ирылаӡҩеит, уажәыгь ҭеиҭҧшла еиҩудраауеит. Иқәҵны арахь, наҟ ицазгьы ҟалеит.

– Сакьантәык излеиҳәоз ала, иара абраҟагь, ҳаваран, ашәанцәа ирылаӡҩеит аҧсуа-дыҕа ҩмахәҭак, аиҳарак абазақәа, ашә-лоуқәа, – иҳәеит Чагә.
– Убриазоуп Кас аҧсуа-база, аҧсуа-дыҕа, ашә-лоуқәа аубыхә ҭыҧхьӡқәа зырацәоу, – иҳәеит Виқторгьы. – Уажә иуҳәозар, Қарҭ, жәытәла Ққарҭ, жәаба инареиҳаны хьӡеиҭарс аман, зегь жәытә ҧсуа-абазоуп, иџьоушьартә иахьырацәоу азы ишәзеиқәысҧхьаӡоит, кыр шәаҳахьазар, ишәҳәа: Қарҭжә, Қарҭыжә, Қарҭыжәа, Қарҭжәа, Қарҭлыжәа, Қарҭлыжәан, Қарҭлажәа, Қарҭжәыла, Қарҭжәылажә, Қарҭжәылажәажә, Қарҭыжә Лоо, ма Лоу… Жә в-и жә-и еимаркуа изҳәозгьы аҧсуа-ашәқәа ыҟан.
– Сара иахьынӡаздыруала, Қарҭыжә Лоо – Қәаҵажә Лоу ма Қәаҵажә агыларҭа, Ақәаҵа ду агыларҭа ҳәа ицәажәоит. Аарла дысгәалашәоит аҭаҳмада Қәаҵа Мысҭаф ҳәа изышьҭаз, Аҟармара дынхон. ари ажәла ыӡхьеит ма наҟ иагеит. Лоо, Лоу, Лыу – знырҳа дуу, амч злоу, иааилан рымҳәои, иҕәҕәоу ҳәа ус аҳәоит ма агыларҭа, адәы, аҟьаҟьара… ҳәа ицәажәоит. Ҳашьцәа адҕақәа-кьахьаа абазақәа, ашәқәа лау ҳәа ирышьҭоуп, ҳара аҧсуаа лоу ма ашә, ашәуа ҳҳәоит. Лоуаа абаза, ашәуа аамысҭа жәлоуп... Ахәышҭаара(жә) Лоуаа, хәарҭа(жә) Лоуаа, Қәаҵа Лоуаа, Ҷыжә(а) Лоуаа… ҳәа абасгьы ыҟан.
– Ҷыжә(а) Лоуаа урҭ зусҭцәадаз? – дҵааит Виктор.

– Ара жә(а) аҵәахуеит, иунарбаӡом, ибыжьшәахьеит, Ҷылоу, Ҷлоу ҳәа иартәеит. Ҷыжәаа, Ҷыв/аагьы ыҟан, аҧсуаа-базақәан, аҧсуа-шәқәа, шәлоугьы рҳәон.
– Ари Ҷыжә(а) Маршьанаа ирывасуаз иоума? – иагьаарччеит.

– Ҷыжәлоу. Даамысҭан. дрывамскәа иуазма… Ажәытәан Ҷлоуааи Дал-Ҵабалааи аивасрақәагь рдыруазаарын…


302

– Ашә-лоуқәа, ашәы-шәуақәа, ашәы-ҧсуақәа мамзаргьы аҧсуа-шәқәа… – абасгьы ыҟан убрахь наҟ рҳәон. Пыжәаа, каспыжәаа – пываа, каспываа – ҳәа шьоукгьы ирышьҭан, ани жә ырвны в/ ҳәа изҳәоз. Пываа рныҳәашьа ҳәа, Гәаҧхапыв ма Гәаҧханашь ҳәа аӡә лыхьӡ иадҳәаланы, уи даҳкәажәын, ирхәмарны асамырҟәыл, алаф рхырҳәаауан жәытәан, ааскьанӡагьы, – наҧишьит Ночагьы.

– Убратәи Лоуаа рышҟа тәымџьарантә еишьҭагыланы жьҭаара ҳәа иаауан даҽа бызшәак ала ицәажәоз ауаа хьышәшәаақәа, аҿиқәаҵәаақәа. Урҭ рҭаацәагьы ааргон, адгьылқәа анрырҭалакь – иаанхаӡон, арымӡаа ахәыҷқәагь рыман, Лоуаа рыжьқәагь есышықәса ирзырҭаауан… – иҳәеит Виқтор.

– Ҳара ҳабацәагьы, Виқтор, ажәытәан Қарҭжә, Қарҭыжә ҳәа акәын ишырҳәоз, ҩқык рыла, «ққ» ала. Уи иамаз ахьӡеиҭарсқәа ҳәа узҿу реилкаара митәык иуадаҩхом ажәытә абаза-ҧсуа ашәы-ҧсуа, ашә-лоу цәажәашьа бзиан иудыруазар! Уажә иуҳәозар, аққа жәытәла ацхагь иахьӡымзи, ацха ҽа хьӡыкгьы аман рымҳәози, ахаагьы иахьӡын, амзаш(ш)агьы иара акәын. Аққаҕь(а) – жьын, ацхажь, ажьхаа акәын. Ққаҕьҭ(а) – ӡахәаҭран, ққаҕьҵа – қәаҵан, қкаҕьҭхах, ққаҕьҭхаҳә – ӡахәан, ҟармазаргь алшон, – иҳәеит Чагә.

– Аҟарма ахьӡ ҵәахуп, иаазырҧшуа аартрак ҟаиҵоит ҳәагьы рымҳәозиз!.. – нациҵеит Ночагьы.

– Ус рҳәон, ииашоуп, ак рдыруан азоуп, – днақәшаҳаҭхеит Чагәгьы. – Аққаҭры ҳәагьы ыҟамыз, уи уажәыгь ирҳәоит, ққаҭранжәлан, былтәын, мҿы ахьыҟамыз, иахьмаҷыз… Аққаҭры – ҟәжәеи жәлан, ҟәдеи жәлан, лҩазаргь алшон, алҩа еиқәаҵәа, ажәатәан алҩа ҽа хьӡыкгьы аман рымҳәози, лҩақзаргь ауан… амаӡашәарқәагьы ахьрымоу ыҟоуп… Џьам бызшәалагьы, фарси ҳәа изҿыз ала, қарҭ, қарҭа – қәаҵароуп, Џьамтәыла ҳанадызгьы ыҟамыз, знык сфарсиргьы азин сымаз, – иҳәеит Чагә дҧышәырччан. – Дфарсиуеит ҳәа ажәа иалами, «даҵаҽырбоит» ҳәа. Уигьы баша ирҳәаз џьушьо, акы иахҟьеит, уиала ацәажәара иаҵаҽырбозгьы ҟалан азоуп, умфарсиин зырҳәозгьы убриакәхап. Убасҟангьы аҧсышәала


303

акәымкәа убриала ацәажәара иалагозгьы аҧсацәа ыҟазаарын, умбои.

– Знык уфарсир егьоурым, знык акәзар, ибзиоуп, азин уаҳҭап, – иҳәеит Виқторгьы даазҧышәырччан.

– Ажәытәан ққарҭхаҳә, ққарҭҳаҳә, қарҭхацә, ққарҭ-ҳәынап...ҳәа абасгьы ыҟан, аҧсуа-ашәыла, ҳә – хә, ҳ рыла ирҳәо егьиуа. Урҭ хәышҭааразаргь ауан – аиҳарак аққаҭры азы, ӡахәаҭразаргь ауан, еилаҧсоуп, аха аилыргара уадаҩым…

Жәытәла ахәшҭаара иркьаҿны анапы, аҳәынап ҳәа иашьҭазгьы ыҟан, қарҭҳәынап, ққаҕҭҳәынап – амца аҳәырҭа напы, аҽҳәа еиҧш аҿҳәа зҳәозгьы ыҟан, ари ҧсуа-базала, шәы-ҧсуала. Арҭ – ахьшьцәа ма ажьҭааҩцәа ргыларҭақәа ртәакәзароуп ҳәа ақәсҵит, ажәытәӡан инхоз ртәык алашәаргьы ҟалоит, аха. Қарҭыжә Лоо – ақәаҵа ду ма ақәаҵажә агыларҭа, ма ақәаҵа ма адәы… ҳәа имцәажәои, акыс уа жьҭаан хьшәоуп, ахьҭа-ҿыхьҭақәа ахьӡоит, амцеиқәҵарақәагьы аҭаххоит, иара иахьагьы усоуп. Ажәытәан ақәаҵа дуқәа зҵакыз ауаа ажь аҩныҟа иргаӡомызт, уа ирхәон, аҩцарагь уа измаз ыҟан, оумак бжьамзар, ахыбрақәа гылан, ажь убрантә изҭиуазгьы ыҟан, уахьтәи аганахь, аахәаҩцәа тәымџьарантә иаауан… Ақәаҵа, ақәаҵа адәы – ажь ахьеизыргоз, ақәаҵа агыларҭа, ақәаҵа амцеиқәҵарҭақәа, ақәаҵа аҩцара, ақәаҵа аҵыџь иазааргӡа ахьӡқәа рацәан. Қарҭлажәа – ақәаҵа аҵыџь акәын ма аӡырҧха агыларҭа, – нациҵеит Семион Виқтор иреиҳәаз ахыхь, нас Ноча иахь: – Уара, Ноча, абри ухьӡ Ноча акәу Ноуча акәу, – ҳәа днаҵааит. – Ноу, Арноу, Ноуда, Ноурыз…усоуп са ишыздыруа…

– Жәытәла Ноуча ауп, у еиҧшыз ҕә ыҟан, убриала ирҳәон.

– Аси, Ашьи рзы уаҳа кыр ҳауҳәома?

– Изласаҳахьоу ала, (Ҳ)аззра, Ҳазз, Азз – Кавказ акәын; (Ҳ)асра, Ҳас(а), Ас – уи Кас, Ҟәас акәын; (Ҳ)аӡӡра, (Ҳ)аӡӡҕа, (Ҳ)аӡӡха, Ҳаӡӡ, Аӡӡ – урҭ рыбжьындоуп. Абарҭ еилы(жә), еила(жәа) ҳәа анрыцыз ыҟан, аҩеира ианаҿыз, иӡааҳәҳәалан ахалара ианалага. Еилы(жә) – аӡқәа ықә-ықәны, ирыбжьа-рыбжьаны такәы иӡааҳәҳәалоу иахьыҟақәаз роуп; еила(жәа)


304

– аҵыџьқәа аӡыблақәа рхагьежьуа иахьамақәаз роуп. Ҳаӡӡ, Аӡӡ ҳәа арахьгьы иҟан, «ахәыҷы» ҳәагьы ацырҵон, Аденгьа жәытәан ҽа хьӡыкгьы аман рымҳәоз… Ари уажә сара еиҭасҳәаз Гогәуа Қьмышь иажәақәа роуп. Егьыс, уара узызҵаауа атәы, Асассеи ҳәа ыҟан, Ас авҵала ассеира, ассыира – аӡиасра, аӡныҟәара. Аззассеи, Аӡӡассеи – абасгьы ыҟан. Арҭ ажәытә Каспы(жәи) Ашәы мшыни* еимаздоз рахажәа, иатәын. Уи акымкәа-ҩбамкәа ахьӡқәа аман, Култа, Култу, Култура ҳәа абасгьы аҧсуа-базала, аҧсуа-шәыла иашьҭан рҳәон. Ажәабжьҳәацәа дуқәа арҭ раҧхьа ҩкык зыргылозгьы ыҟан, рышьҭахь ах(а), аха(жә) ма ажә(а) ҳәа анҵәамҭа ацырҵон. Ажәытәан ари Мраҭашәареи Мрагылареи ирбжьаз, ирбжьдаз ҳәа изҿыз аӡы-мшын Ҧсут** ахажәа акәын, уи ишысҳәахьоу еиҧш, иҵегь ахьӡқәа аман, – иҳәеит Ноча. – Са ишсаҳахьоу абасоуп.

– Убри аҩмшынк еимаздоз ахажәа, аӡыбжьында иҵегь ахьӡқәа аман уҳәеит, уаҳа кругәалашәоума, крудыруама?

– Ҳаҭшеиҧсут.
– Абри инақәыршәан сашьеиҳаб Леуарса даарыдгылан, зегь хиоуп, шьҭа анапыӡәӡәарахь иааҧхьа ҳәа Чагә инаиеиҳәеит.
Настәи – сеидроу, цаны-аатәык сықәшәеит, аӡырҩыха смоуит, сгәы иалоуп, аха.


ЧАГӘИ НОЧЕИ РАЖӘАБЖЬ ИАЦУ,

Мамзаргьы Ахаза ашәхыз шаарттәу

Уажәраанӡа исҳәон аҵарауаа Виқтор Кәыкбеи Семион Ашәхаҵааи Чагә ишиҭааз атәы. Урҭ рызҵаарақәа рҭак Ночеи иареи ишыҟарҵазгьы салацәажәон. Арҭ реиҧш иҟаз асасцәа Аҟәантә ианиҭаа, рхәы-рыҧхь ҟарҵеит нас саб рцәажәарагьы

*Амшын Еиқәа, Абаза мшын.

*Амшын Еиқәа, Абаза мшын. “Черное море”ҳәа ирҳәо абри иахылҿиаазар ҟалап. Урҭ “Абазинское море” ҳәа зынгьы иашьҭан.

**Ҧсут, ҧсу, ҧсыҕә(а) – Мрагылареи Мраҭашәареи ирыбжьдаз ҳәа изҿыз аӡы-мшын ахьӡқәа руак атәырқәа роуп.


305

ашәшьыра аҟынтәи акәаскьа ашҟа ииаргарц аҧшьигеит. Аха уанӡа сара ҳгәыла Шьханыҟәа Ҧлыи иахь сишьҭит асасцәа сҭоуп абранӡа усзааи ҳәа. Сахьнеиз дыҟамызт, иаха астудент Леонт Лабахәуа дахҭан, ашьыжь дара рахь Рекаҟа еиццеит иаб Бахәа иахь, устәи Бедыҩажәа(н) * неитәыкгьы имоуп, дахьӡозар, данааилакь днасышьҭуеит лҳәеит иҧшәмаҧҳәыс. Схынҳәны санааи, арҭ ҧыҭкгьы иааҧшит, аха нас акәаскьахь ихалеит. Уа аазеишәа ду, асасеишәа ҳәа ҳзышьҭо, илахатәан, дырҩегьых рызҵаарақәа аацәырыргеит. Дара уиаҟара ржәуамызт, рызҵаарақәа ракәын ргәы иҵхоз, амала ибзианы крырфон, егьоумҳәан, иахьынтәиаазгьы харамыз Аҟәантә, насгьы аҽуардын, афаетон иаҟьаны иҟан.

– Чагә, жәытә ҧсуа ҳәамҭак ыҟоуп, дара кыр зхыҵуа, Ахаза иазкны, абри шҧоуаҳахьо, изакәыз ҳәа иудыруеи?
– иҳәан, дҵааит Виқтор.

– Ажәытәуаа ус рҳәон Ахаза ҳәа ыҟан, Ладеи Ҩадеи ирыбжьагылан ҳәа; урҭ Ладеи Ҩадеи зыхьӡыз кыр мыш ныҟәа рыбжьан – асакара, ацәҳәыра уқәсны уцар акәын, амҩан аӡазгьы цәгьаран ҳәа. Убра ианааилакь, иаангылан рыҧсы ршьон нас иандәықәлоз раҳаҭақәа егьи уҳәа амҩаназ ӡыла идырҭәуан, иара аӡы аман ҳәа. Уи аӡы ахьыӡ иахьанӡагьы иааӡеит, умбои, Ахазлажәа, Ахазлакәа ҳәа. Иара Ахаза ахаҭа баатәын рҳәон, ҧацхаҵас шәы аҿаӡамкәа игылан. Уҩналан унаскьар, аҭӡаҿы имҩашьахуа мырзаканшәа аҭҕәаарсҭақәа аҭаны ашәҳыз ахьамоу убоит, аха артышьа амаӡа узымдыруазар, аӡахьы унанашьҭуамызт рҳәон.

– Уи маӡас иаҵаз ҳәа крудыруама?

– Убра унадгылан аҭҕәаарсҭақәа руак аҭагәаҩара нацәала «тыгә-тыгә-тыгә…» ҳәа хынтә уасроуп, нас убжьы рдуны «Ашәҳыз, уаты, сусасуп!» ҳәа абас ҿуҭроуп. Абри инақәырццакны бжьык ахьхьаҳәа игоит, Ашәҳыз ҵаҟа иҭанагалоит, иланашьҭуеит ҳәа усоуп ишҳәоу. Нас аҭӡы ашәашә укылсны наҟ уҩналоит. Хаха-хымш Ахаза уасасуп, амаӡақәа, аҵәахқәа унарбоит, ҵаҟа уагоит, хыхь уагоит…

*Бедыиа. ажәабжьҳәаҩ ишиҳәаз иныжьуп.


306

Аха хаха-хымш иреиҳаны аҩнуҵҟа унхар ҟалом Ашәҳыз иҩахоит, уахь уаанхоит, уоунажьӡом.

– Ашәҳыз уи закә шәыз?

– Ашәҳәыз, ашәҳәызы акәын – иҳәазаны илеиуа-иҩеиуа иакуа-иатуа. Ажәытәан «иҳәазеит» аҭыҧан «иҳазеит» зҳәозгьы ыҟан, ҳә ҳ ала.
– Ажәытәра ҳамҳәаргьы, Уаҭҳара ақыҭа иара иахьагьы усала ицәажәоу ыҟоуп, ҳә ҳ ала ирҳәоит.
– Уиоуп иуҳәаша! Аха Ашәҳыз ҳәа ҳазҿу Амза аныҟоу, аҭәымҭаз оуп, аамҷыдахаз уаҳа иланашьҭуам, иагьа уааҧсаны, уқәнакны уҟазаргь – иоуӡом рҳәон. Уаргьы Амза аҭахамҭаз уахь анеира ухы ақәумыршәароуп ҳәа убасгьы ацырҵон,

– иҳәеит Чагә.

– Ахаза Ладеи Ҩадеи рыбжьара иҟан уҳәеит, урҭ убри ирыбжьдаз ада уа уаҳа ҽа мҩакы авсуан ҳәа кыр рҳәоны уаҳахьазма? Иаҳҳәап, Мрагылареи Мраҭашәареи ирыбжьдазгьы?

– Уигьы ыҟан, аха усҟан Мрагылареи Мраҭашәареи ҳәа узҿу ҽакалагьы ахьӡқәа рыман.
– Иарбақәаныз?

– Ҳатлажәи Ҳатласи.

– Уаҳа?

– Уажә ҳрыламлап, ҳамҩахнагацәоит, избан уҳәар, аки-аки еиҧшьуп, ак ҳәаны егьырҭ нужьыр – игәаауеит… Уашьҭаназ инҳажьып, аҩы самшьыр… – иҳәеит Чагә, иагьаарччеит.

– Ноча, уара Ахаза азы кры ацуҵома? – дҵааит Семион.

– Ахаза абаагәара акәыршан, агәашә ду аҿан, устәи ашҭахь уанҭалоз угәуҽанызар акәын рҳәон – аҳәыдқәа* аҕәыдқәа ааигәа иҳәазаны иааины иахаҩозар ҟалоит рҳәон. Амза аныҟамыз урҭ абоубоз, итәазар, урҿашәон. Абас рҳәоны саҳаит Ҭраҧшь Ҳалыли, Арӡын Кәасҭеи, Езыгә Хабыгә ауп ҳәа сыҟоуп ихьӡыз, усҟан смаҷын, саб Хындыгә сицын. Ари


*Аҳә(ы)ды, аҕә(ы)ды – крокодилқәоуп; агәылшьап акәын зҳәозгьы ыҟан.


307

Кьалашәыр ауп, усҟан уа аџьармыкь ыҟан, ацҳа азааигәара,

– иҳәеит Ноча.

– Ахаза ахаҭа закәытә баажәлаз, иаҧшшәыз ҳәа кры рҳәоны удыруама, Чагә? – дҵааит уажә Виқтор.

– Иҟаҧшьын рҳәон – иазын, икәацәын. Ахакәа, Ахакәаз

– абас зҳәозгьы ыҟан.

Виқтор иҵырҟа аџьыба дынҭалан жәытә хсаалак ааҭиган, иааиҵихын, ӡ-дукгьы аны, акәакәарқәа реиҧш аха-кәацәқәа ана-ара игыланы иахьаныз надирбеит:

– Ари Мсыртәылоуп, ари – Мысра, Мысраҳ аӡиас ду ауп. Жәытәан ал(а)да ахахьы Кәарара, Кәаҕьыра, аҩ(а)да
– Еигәжәы(жә), ҽакала иуҳәозар – имҩахгоу, еиҭагоу, мамзаргьы еиҭаҵыз ҳәа абас иашьҭан… Аха уажә уиакәым, арҭ акәакәарқәа иреиҧшны игыло жәытә ҧсуа-базала, ҧсуа-шәыла ахьӡқәа рыман, ус крыжәдыруама? Кыр шәаҳахьоума?

– Арҭ ахасақәа, ахақәа роуп – ахакәацә, ахакәаҩ; аҳа-кәацә, аҳакәаҩ. Мсыргьы бжьырҟҟак аман, акы – ианамыхәа
– убра аӡы мҩахыргеит, иахыкәдыршеит, рҳәон, – иҳәеит Чагә.

– Абарҭ аҭоубыҭқәа зҭадыргылоз рацәан, ирыхьӡыз?

– Ашәыха. Уатәи аҳцәа дуқәа, аҳәынҭқарцәа рзы ҭаҳ рҳәон, аҳ аҟынтә, иара ҧсуа цқьалагьы ҳаҳ ҳәа ыҟан, аҳ иаҳ ҳәа. Уи «дыҧсит» рҳәомызт, иҟаломызт, «дыцәеит» акәын. Аха абазақәа, ашәқәа цә ц ала ирҳәон, «дыцеит» ҳәа. Ацаха

– убригь шәыхажәлан, шәыхан; цә ц ала ирҳәон Аца-ха – уигь ыҟан. Убжьы ахьақәурҕәҕәо зеиҧшроу еиҧш.
– Абриак акалашәа иҟоуп, ҩнуҵҟалагьы омак иреи-ҧшӡам, иаргьы ашьанҵа ҟаҧшь иалхуп, ихыҟаҧшьаауп, шәахәаҧш, Чагәгьы Ночагьы: ҧсуа ҧацхаҵас шәгьы аҿаӡам, ажәытәан изызкызгьы иахьа цқьаҵәҟьа еилкаам; аҩнуҵҟа ҭӡыбжьарақәоуп, акоридорқәа амоуп, аҭыӡқәеи. Убраҟагьы ҩнышә дук, уарҳалк инеиҳаума уҳәо цәаҳәа-цәаҳәа аҭгәаа, арҟҟа аҭоуп, хыхьтә ҵаҟа; излыху закәугьы рзымдыруа егьиуа аҟынӡа убас иҟоуп – уи ашәҳыз акәзароуп. Ари, аха ҟаҧшь,

жәытә ҧсуала, ишуҳәаз еиҧш, Ахаза акәхароуп, – иҳәан,


308

инадирбеит Виқтор, иагьнациҵеит: – Убра уныҩналан, Чагә, уара ишуҳәаз еиҧш, нацәала унас-насны, ҿуҭыр – ашәҳыз ланашьҭроуп, ианартыроуп… Абри шәышҧахәаҧшуеи шәҩыџьагьы?

– Иара убри Ахаза омак иацәыхарамкәа иахьанӡагьы инханы иҟоуп жәытәан мысраҳцәа-аҭаҳцәа ахьтәаз раҳҭын ду ақьабҭақәа, ҧыҭҩыкгьы ауаа нхо егьиуа. Уи Ҭаҳаҭа ахьӡын, уажәгьы усоуп; ҭаҳ, даҳ, аҳ, ҳа, ҳ, – арҭ зегьы аҳцәоуп; аҧхьатәиқәа аҩба аҳцәа дуқәоуп, ҳәынҭқарцәоуп. Убри ажәытә ҳҭны ду ашҭа дугьы аман, ахьӡгьы нхеит, уажәгьы, Лышҭ ҳәа. Жәытәла ари «Ашҭа ду» ҳәоуп иаҳәо, ажәытә ҧсуа хьыӡқәа: ҵыкә – Лҵыкә, Гьари – лгьари, Мышь – Лмышь… реиҧш. Абри омаӡак иацәыхарамкәа Ҟәажәа, Кава ҳәа ажәытә ҭыҧхьыӡқәагьы ыҟан, ашәдуаа, аубыхқәа рқьабҭа. Уи ахьыӡ, иркьаҿны, Кавказ ҳәа акәын иаҳәоз, уажәраанӡа иаҧхьан ашәшьыраҿ уи закәу ҳалацәажәон… Аҧсуаа-абазаа ҳҟәыҵәақәак Мсырынтә, Шьамынтә, Мсыппҭантә жәытәӡан ишааз уи зегьы ижәдыруа ауп, Аҧсынтәыла иқәлаз аӡы-мшын анықәҵ, уахьтә ихынҳәны иааит… Иахьа, ихаразаргьы, уи аҧсуа-абаза, адҕа, аҕәыбла – аубыхә-ҳамыҭ ҭоурых иадҳәалоуп, – нареиҳәеит Семионгьы.

– Ҳаи, шәыххь згааит! – иҳәеит Чагә игәы иахәаны. – Саргьы убас ак даара сгәы азҩон.
– Иара Ахаза уаҳа хьӡы ҳәа кры аман шәаҳахьома? Аҧсуа-ашәы-адҕа-аубыхә? Ачарқьаз? Чагә, уара урҭ рцәажәашьа ҧыҭк умдыруеи!

– Ахаза, Аҳашәхаза, Аҳашәхакәаз ҳәа абас иҟан. Абазақәа идыркьаҿуан, аҧхьа а дыргылом, аҧсуаагьы ус изҳәақәоз ыҟан. Аҵыхәтәантәи ауцәоуп акәымзар зегь реиҳа ииашоуп: ашьанҵа ишалху, аха шакәу, ишазу – ишыҟаҧшьу, аӡгьы шакәоу зегь аҳәоит, жәытәла ашьанҵа даҽа хьӡыкгьы аман рымҳәози, (а)ҳашә ҳәа иашьҭан. Ахаза ркьаҿуп, аха ҟаҧшь ауп: аҽыз, аҽыза ҳәа ишыҟоу еиҧш. Уажә аҩбагьы рҳәоит, аха жәытәан аҽыза акәын, иаҳа ииашоуп, акәымзар аҽыз – аҽ ду, аҽы ҳарак ҳәа ицәажәаргьы алшоит, з дун.


309

– Ноча, уара? – иҳәеит Семион. Арҭ рыҽшан акәын ишыҵаауаз: Семион – Ноча, Виқтор – Чагә. Уи атәы шәасҳәахьеит, аха.

– Ашәхаза, Ашәхакәаз, Ашәхакәаза ҳәа абасгьы рҳәоны саҳахьеит. Ари ашәқәа-абазақәа, аубыхәқәа рыхақәа роуп, убарҭ роуп изтәу ҳәа абасгьы цәырнагоит сгәахәуеит. Арҭ ахьӡқәа зҳәоз жәабжьҳәаҩ дуцәан, ҳҭоурыхҳәаҩцәан, ус ирцәеилагарымызт, са схәыҷын, анҭ разҵаарахь сабаҟаз.

– Саргьы убас акәзар, убасгьы ицәажәозар ҳәа сыҟоуп, ҳашәхакәаз аҟны ҳ аӡозаргьы ауеит, аха, – иҳәеит Чагәгьы.
– Абаза ашә, ашәуа иоуп, аҧсуагьы дабазоуп, аубыхә ашәҕәа ҳәагьы ихьӡын, аха ҕә у еиҧшын, ашьҭахь ашәуеи ашәҕәеи рцәеилаҩашьо иалагеит. Ашәы Ҳабыџь Џьгьарда иаҟара жәытә ҭоурыхҳәаҩ дабаҟаз, убас иҳәон Ашәхакәаза(жә) ҩыџьа аҭаҳцәа идыргылт ҳәа – ашәуеи ашәҕәеи – абазеи аубыхәи, аҳамыҭи. Рыхьӡқәагь иҳәон – Тыҳи Таҳи. «Ашәуа Тыҳ, сусасуп!», «Ашәҕәа Таҳ, сусасуп!» ҳәа абасгьы ыҟан, ус ҳәаны нацәала уасыр, ашәҳызгьы анартуан амсырҧааҩгьы дахьынтәааз умбаӡо, дуҧылон иҳәон… Убра, Лышҭ амсырҧааҩи аҭаҳи рхәыҷқәа шеихәмаруаз, руаӡәк аҵәа иршәын егьи ила иҭашәан дарлашәит. Аҭаҳ аубыхә шәарыцароу, дыҟамызт, дхынҳәаанӡа ари аҧааҩ иҭынхацәа, ижәлантәқәа зегь иман дықәҵит, Аҧсныҟа ддәықәлеит, усҟан Аҧсны иқәлаз аӡы-мшын ҕҕеихахьан рҳәон, уи аҵыхәала иқәҵхьазгьы хынҳәуа иалагахьан. Аҭаҳ даныхынҳә арҭ дрышьҭалт. Дрыхьӡозшәа анырба, имҩа еихнаҵәауа ачаҕьа карҧсеит. Ари дшааиуаз ачаҕьа аниба, дахымскәа даангылт. Шәхынҳәы, ари машәыруп, ҳа ҳаишьцәоуп, ус ҟашәымҵан, шьоура сышҧалаго ҳәа реиҳәеит, аха мап анырк, ишьҭахьҟа дхынҳәит. Арҭ иаауаз Ашәаа ракәын, арахьҕьы рашьцәа ыҟан. Хытәрыкгьы иҟоуп, руа иарбаныз сеидроу, аха… Данааигәаха, аҳәса цқьақәа, усҟан ус иҟан, ргәыҳәҧы ҭыхны ишьамхнышгылан, ишҟа рҿы рханы игылт – арҭ аиашьара адагьы акыкахш рыбжьан, иҳәон Ашәы Ҳабыџь ду… Егьыс, ашьанҵаҩ ҳәа усгьы саҳахьеит, ашьанҵаҩ даҽакгьы аҳәоит, аха уи атәы уажә ҳаламлап, ҳамҩахнагацәоит…


310

Убра жәытәан амсырҧааҩ даман рҳәон… Иахьатәиала уахәаҧшыр, ашәҳыз ма иқәыргылазароуп ма икнаҳазароуп, иузаҿаҵаӡом – усала иланашьҭӡом, иҭанагалаӡом… Ахаза алакә, ма алакәа ҭоуп рҳәон – убригь ӡын; Ахаза (а)лажәа ҭоуп рҳәон, Ахаза ламыс ҭоуп рҳәон – убарҭгьы ӡуп. Арҭ закәыз уиакәын, ашәҳыз лашьҭны наҟ иҵегь уаныҩналалакь аӡы аман, иалкәкәаны иҭанартәон – лажәа, лакә, лакәа, лакәоу, ламыс иара акәын: жә, жәа, мсы, мыс, кәы, кәа… зыхьӡқәами. Амҩа хара иашәахьаз, иаркарахьаз, зӡы нҵәаз аныҟәаҩцәа, ма ашәарыцаҩцәа, рзы ари хәы змамыз акәын, абрахь ҳзынаӡанда ҳәа иаауан… «Ахаза, уата, сусасуп!», «Ашәхаза, уата, сусасуп!», «Ҳашәхакәаз, уата, сусасуп!»

– абасгьы рҳәон, аӡы аашьҭы, аӡы та, аӡы сыҭ, аӡы сыржә… ҳәа.

– Уа аҵыџь адәахьы, ашҭахь изамамыз? Алакә, алакәа, алакәоу – убригь ҵыџьажәлами? – дҵааит Виқтор.
– Уахь адәахьы ҭакарран, аӡы азы аус цәгьазаарын, иҭанарбозар акәхарын. Алакә, алакәа – ҳауала иҟало, иакәо, иаҳәо, иахәо, аҳауа иалҵуа ӡуп. Излыҵуа акгьы убаӡом, ахала иҟалошәа унарбоит, «(а)лакәа збеит» ҳәа ззырҳәозгьы убри акәхап – иџьаршьозгьы, изеигәырҕьозгьы иароуп, нас даҽа ҵакыкгьы аанахәеит, аха убригь абриоуп изхылҿиааз. Жәытәан абри ажәа аҧхьа ирыхәлахалаӡан ирҳәоз ҟ/ ма ҳ/ә гылазар ҳәа сыҟоуп, амала уи ҳә ҳ ала изҳәоз ыҟан сгәахәуеит; аҵыхәтәан жә ма жәа гылазаргьы алшон, аҩбагь аӡоит акәымзар, – абасгьы ыҟан.

– «Алакә иҳәеит» – «аӡы ааигеит», «алакә ҟаиҵеит» – «аӡы ҟеиҵеит» ҳәа ус акәми?

– Рамаҧхьа ус акәын. Аха уи аӡы аркәара, арҳәара, аа-гара иахәҭаз амаӡа адырра аҭахын, ажәытә ҵара умазар акәын, ари ҵаран. Бырзенла «логос» ҵароуп, ҵара-дырро-уп, жәытәан уи «локос», «лакос» акәын, изхылҿиааз шьҭа уа уазхәыц, – иҳәеит Чагә, иагьнациҵеит: – Арҭ уажәраанӡа сызҿыз амсырҭааҩцәа, ажәытәуаа изларҳәоз ала, иаарҭаххар, аҧшатлакә дырҵысуан, адыд-мацәыс ааргон, аҧсҭҳәа хырҵон, амшмыхәла аныҟалоз рдыруан… Аха уи атәы иахьа


311

ирхашҭхьеит, аӡәык-ҩыџьак ракәымзар; мбатәа, оумажәа зхыҵуа акоуп…

– Уиашоуп, Чагә, шәышықәса аамҭа уахәаҧшыр, хҧа-ҧшьба биҧара ҳәа иаҧхьаӡоит, аҧсуала. ҳашәхакәаз хәба-фба инареиҳангьы, быжьбаҟа, нызқь шықәса ахыҵуазар ҟалап, уи аиашаҵәҟьа макьана ирыздырам, аха. Шьҭа уазхәыц шаҟа биҧара ирхаану, шаҟа аҩсхьоу – ари анбатәи ҭоурыху, аха аҧсуаа, ашәқәа, абазақәа, адҕаа, аубыхәқәа рҳәамҭа иахьанӡагьы имыӡкәа иааиуеит, џьара иацәынаашәа иҟалазаргьы вбас иоуҭауазеи, ариаҟара зхызгахьоу… – назгәеиҭеит Виқтор, нас маҷк аҟара дааҭгылан днаиазҵааит:

– Аҭоурых еиҧш, аҭаарых ҳәа рҳәауоушь, Чагә, шәышҟа?

– иҳәан.

– Ишҧарымҳәо, ирҳәоит. Аҭаарых, аҭаҳрых ҳәа, анҵәамҭаҿ а анацырҵозгьы ыҟан, з-гьы. Убригь, хәҭак Ахаза иахылҿиаазар сгәахәуеит. Амала аҭаарыха з ацҵаны аҳәара ҟаломызт, шамахаӡак, даарак акәымзар – иара убригьы хәыҭ-хәыҭла, измааназ сеидроу… Сабду алафҳәара бзиа ибон, саргьы, схәыҷын, аха исирҳәон, нас иара дтәаны «ҳа-ҳа-ҳа…» ҳәа ихҵаны дыччон; аҭоурыхқәагьы сзеиҭеиҳәон. Зны ус иҳәеит аҭоурых еиҧш аҭаарыха, аҭаҳрыха ҳәагьы ыҟан ҳәа. Аха абарҭ рышьҭахьгьы даҽак ацуп, уи рҳәаӡом, иуҳәар ҟалаӡом, ҵасым, иҳәеит, ахьӡ ршьон, иҳәеит. Идуны иуҳәар ҟамлозар, маӡала, ирхәыҷны слымҳа иҭаҳәа сҳәеит, схәыҷымыз. Иаргьы ани иччашьала дааччан, ахәыҷы дазҵаар

– иҳәатәуп, даҵанакӡом, иаланаҵаӡом – ашьҭахь з гылан, иҳәеит,– аҭак ныҟеиҵеит Чагә.

– Ноча, уара?.. – иҳәеит Семион.

– Хәажәкыраз арасаҵәы згәыларҵоз ахәажәа, акәакәар, хыхьӡык аман: ахакәакәар, аҳашәкәакәар, аҳакәакәаргьы зҳәоз ыҟан. Урҭ аишәа рықәҵашьа, рықәыргылашьа уҳәа еиуеиҧшымкәа хҧаны иҟан, агәыргәылмацәаз ахьрыварҵозгьы ыҟан… Рыхьӡқәа рынҵәамҭақәа ҕ(а), ҕь(а) рыла ианырҳәозгьы ыҟан. Дара ахасақәа Ашәхакәаз асахьа рымоуп. Абас Аҧснада џьара иҟарҵо жәбахьома?.. Убра ашәхызқәа шаҟа амоу сыздырам, аха ианланашьҭлакь, ауаҩ


312

ихы асахьа ахьаанарҧшуа ыҟазаргь ҟалап, амаӡа еилызкааз шьоукы иамрымхыцзар… Ахы хыџьаран иануп рҳәон, ана уажәраанӡа ҳалацәажәон, аха. Избан ус зыҟаҵоу, иара дызусҭаз – уи сеидроу, маӡа дук аҵоуп, маӡа нагӡагьы ҟамлац, аха.

– Ахаӡӡагьы иануп рымҳәозиз, Ҟәажәи Ҟәаси еимаздоу Кәылҕа, Кәылха?..

– Аиоу. Измааназ жәытәан ирҳәоз Анцәаҳазшаз иҿаҧхьа аҧсуа хажәак дрықәиҭуп ҳәа? Избан хҧа? Ҩба зыҟам, ҧшьба зыҟам? Аӡы шыцәоу избозгьы хажәак дрықәиҭын, ииҳәаз ҟалон, уаҳа дахьӡомызт, аӡы ҿыхан ицәдәықәлон,

иациҵар – дбылуан, иҿы аҳәатәы ҟаломызт… Уимкәа, ус рҳәон, аҿак Аҧсны иҟоуп, Аҧсны иҵәахуп, егьи а/ҿа Мрагыларахь иҟоуп, Мрагыларахь иҵәахуп, абарҭ аҩбагьы еиқәшәараны азҳәоуп, ианеиқәшәалакь, адунеи иқәу ауаа зегьы рзы жәҩангәашәҧхьара аатуеит ҳәа, мамзаргьы абарҭ дара еиқәзыршәоу ауаҩ жәҩангәашәҧхьара ааиртуеит ҳәа,

– иҳәан, иажәа аахиркәшеит Ноча.

– Данҭало агәҽанызаара аҭахуп, ахәыдқәа, аҕәыдқәа, егьи ҳәа ара ишәҳәаз убригь ҵабыргуп, убригьы ақәшәоит
– ашоура, аҭакар ианарҕәҕәазалак, аҳәыдқәа Ахаза аҩнуҵҟа

иҭалан аҭӡыбжьара акоридорқәа ианрыбжьатәоугьы ыҟоуп уажәгьы, уа иаҳа ихьшәашәароуп – аҳашә, ашьанҵа хьшәашәами азы… – назгәеиҭеит Семион.

– «Иара иҳәыды иара дагеит», «иара иҳәыды иара дашьит», «агәылшьап зааӡаз дафеит» ҳәа абасгьы рҳәоит, аха аҳәыдқәа абзиарагь ҟарҵахьеит – ауаа еиқәдырхахьеит рҳәон. Дара цәала аӡы хараны иҭатәазаргь, иахьамоу, иахьыҟоу рдыруеит, еилыркаауеит… Аӡқәа анҭаба, ауаа аҳәды иашьҭалан ицан, еиқәхеит… Ус ҟазҵахьоу аҧсаатәқәагь ыҟоуп, уажә ара ҳамҩахнагоит акәымзар, урҭ рышьрагьы ҟаломызт… Убра Ахаза аҟны жәытәан аҳәыдқәа аӡы ддыржәуазаргь ҟаларын. Иара, алаба укызар, ишәоит рҳәон, аблақәа ҭҵыҵми, иаахар иҭанаҟәаҟәоит, уи акәхап… Убри азы акәхап Ахаза уанҭало алаба, ма алабашьа, укызароуп зырҳәоз… – иҳәеит Ноча, иагьнациҵеит: – Иҭалан иҭатәазар, аҭцашьагьы рдыруазар


313

акәхарын, аққаҭран афҩгьы иацәшәоит… Егьыс, иацсҵоу уиоуп, зны саб аҩцараҿы аҳаҧшьа ахҩа сырбо ус иҳәеит, абри жәытәан ҽа хьӡыкгьы аман, иаҵыздыраауа аартырак ҟаиҵоит, ахыза акәзар ҟалап иҳәеит; ахҵысҭагьы ҽа хьӡык аман рҳәон, убригь убас акәзар ҟалап, ахышә азгьы ахызаз рҳәон, иҳәеит.

– Акы суазҵаашан, Чагә, – иҳәеит уажә Виқтор, – ажәытәӡан, ҧсҭҳәа ҧыҭҳак хылан, илалбаан, ашҭаҿ аҭыҧҳацәа агон ҳәа абас зҳәоз ыҟан, иахуҳәаауеи?

– Ус рҳәон, ииашоуп. Исаҳахьоу уиоуп, аӡынаа уажә Џьгьарда инхоит, аха жәытәан наҟ ианынхозгьы ыҟан. Убри наҟ ҳәа ҳазҿугьы, Мрагыларахь, Аҧсны иатәын. Убра арҭ рҭыҧҳак дагахьан. Дӡахуа ашҭаҿ ашәшьыра дшыҵатәаз, ашәшьабла аахылан, илышьҭасын думбаӡо дагәылакны дагеит. Ахәмарра иаҿыз ахәыҷы ианиба дыҳәҳәеит, аха иабахәоз… Ус ахьыҟало уҳәҳәаргьы ауӡом, аха… Амшҕьарс, амшшьара ирықәыз еилалгеит, уи аҽны дӡахыр ҟалаӡомызт, рҳәеит. Ҵәуара-хьрагьы ҟарымҵеит – ҵасмызт, ҟаломызт… Ашә-ҧҳакгьы убас дагахьеит рҳәон. Убригь жәытәӡан. Арҭ аҩжәлантәык иаҳзымдыруа, даргьы ирзымдыруа, ибаша-машам акы иалаҟазар ҟалап сгәахәуеит, амшҕьарс, амшшьара егьи ҳҳәеит, аха… – иҳәан, аҭак ныҟаиҵан: – Уара уажә ари узазҵааи, Виқтор? – ҳәа Чагәгьы днаҵааит.

– Ноча, уара кры ацуҵома? – иҳәан, абжьагала ныҟеиҵеит Семион, уигьы Виқтор изҵаара аҭак дазымҧшкәа аказы иҟаиҵазар акәхап, акәымзар Чагә ус диҧыҩлозма.

– Ашәшьа – ашәрыҕа, ашәҕа ҳәагьы иашьҭан, ажәҩагьы рҳәон, ра-ҳәы(ҳә), ра-гәгәы(гә) – абарҭгьы саҳахьан; ра-шьашә, ра-шьаҳә – абас зҳәозгьы ыҟан. аҧсуа-базақәа ҳә хә ала ма ҳ ала, гә г ала ирҳәон; анҵәамҭа ахьаӡоз, аҧхьа ҳа ахьгылазгьы ыҟан, ра – ҕа, ха акәын… Уажә уи анцәыраага исҳәоит, Ашәы Шәарах, макьанагьы дыҟоуп, Џьгьардантәи ҽнак Ҧанаҩ, Чагьам наҟ дхыҵит, шәарыцара, ихала дыҟан. Дышнеиуаз, аӡага ахьамаз цаҟьак ашьапы ибеит, дәҳәыҧш хәыҷыкгьы амоуп. Ашәарах аӡага дырбзоит, кры ааиуазар ҳәа иҽҧхьакны хаҳә дук дшаватәаз, данынаҧш, адәҳәыҧш иқәлан


314

иҳәамҳәамуа иааиуаз аӡәы илаҧш дааҵашәеит, оурала абас хҧаҟа ра дреиҳам, дкьаҿуп, иахьатәиала иуҳәозар – метрак аҟынӡа. Ари ахәыҷы ихала арахь дықәлан дабацои, даазгазеи ҳәа дышихәаҧшуаз, иҵегь данизааигәаха, иблақәа ҟаҧшьӡа иҟан, уажә исгәалашәом ак акәзу ҩблак ҳәа акәзу Шәарах ишиҳәоз, аха. Уи блак змазгьы дибахьан… Ари иааиуаз, лабыҵәҵас ипаӡа ак надкылан, аӡага аагәеиҭан, ишьҭахьҟа иҿынеихеит… Дсыцәцаанӡа дыкны дган џьгьардаа дыдсырбап, илсыршари ҳәа, Шәарах дҩаҵҟьан иҿанынеиха, наҟ адәҳәыҧш иҳәымпылӡа иқәгылаз аҧраал илаҧш наахеит, егьигь даахьаҳәын ак наиқәирххазшәа ибеит…

Шәарах уаҳа акгьы игәалашәаӡом, данааҧш, дыхәхәаӡа дышьҭоуп, иикыз ишәақь акәзар, насҭханы ихьахьхьала икажьуп, уанӡа иназгаз сеидроу… Данынаҧш, аӡәгьы дыҟамызт, ҧраалгьы ыҟамызт… Ҳаит, иабадихәа, иҳәан, ицәажәашьала, ишьапқәа иаҳәҭаҧсан ишьҭахьҟа дыҭрыст. Усоуп иара дахыхәмаршәагьы ишиҳәоз… Ари ҟалеижьҭеи омаӡакгьы ҵуам, 20-ҟа шықәса роуп. Ишәаҳахьазаргьы еиҭашәасҳәеит, – иҳәеит Ноча.

– Абри ҳзазҵаауа уиоуп Ахаза аҟынгьы убас ашәшьыбла, аҧраал неиуа рбахьан жәытәан, изныкымкәангьы, Амза аҭәымҭаз… – иаҧхьантәи Чагә изҵаара уажә аҭак ҟеиҵеит Виқтор.

– Ус акәзар, уажә сара избахьоугьы ак шәасҳәап, Аҟармара. Убра акалашәа иҟоу ҭыҧк амоуп, уиаҟара аҳәарақәа сҭахымызт, аха, шәаҳаҭыр азы, уаҵәгьы шәызбап ҳәа уҟоу… – иҳәан, Чагәгьы ихҭыск аӡбахә аацәыригеит.
Убри аамҭаз ашҭаҿ алақәа аӡәы иааисын дыркит – лацәгьацәан, саргьы аҟаҧыҳәа сеирыӡ шыскыз сындәылҟьеит. Шьханыҟәа иакәын. Дааит. Ҳлақәа дырдыруан, рыгәра иган агәашә аартны ашҭа данааҭала, ирыхь сеидроу, лаҧшҵашәарахап, ижәлеит. Алабашьа икын, дзыхдырҟьаз уи акәзаргьы ҟалап, алақәа алаба рцәымыҕми.

– Уҩынаҳаума?! – иҳәан, дҧышәырччо днасазҵааит.

– Ааи, – сҳәеит.


315

– Акәзаргьы, абаак аҩнынӡа усызцароуп, ҩы бзиак сымоуп, ҧҳалк рҭәны убра абарҵаҿ исыргылт, асасцәа рзы, уҷкәыноуп, иаҳзаага! – иҳәеит.

Шьханыҟәа дыҩхазгалан, иахьиҳәаз срышьҭит. Уахьынтә схынҳәны санааи, уиаҟарагьы снымхеит, аха ари ажәабжь ҳәаны иалгахьан. Даҽак ашҟа ииасхьан.

Аҵыхәтәан, сыхәҭаахь, иацысҵарц исҭаху: убри Ахаза, Ҳашәхакәаз ашҭаҿ мышкы зны аҧсуашәак ықәҩыратә Анцәа иҟаиҵааит!



ЧАГӘИ НОЧЕИ РАЖӘАБЖЬ ИАЦУ ИАЦУ

Шьханыҟәа Ҧлыи, Ҧлеигьы рҳәон, иҧҳал азна аққажь ҩы сыман санааи, аазеишәа иахатәаз ирысакьаҳәымҭан. Аха, ишысҳәахьоу еиҧш, Ашәхаз иазкыз ражәабжь ҳәаны иалгахьан, аҭыҧхьыӡқәа рышҟа ииасхьан. Уажәы Ппатархәыҵа иалацәажәон, убригьы аҵыхәтәоуп сзыхьӡаз. Ари ҳаҧсшәа егьырҭ абызшәақәа иреиҧшым, акалашәа иҟоуп, па-тра-хәыҵы, па-тра-хәыҵ ҟармажәлан, уи ахьамаз патрахәыҵҵа акәын, абаза-ҧсуала, ҧсуа-ашәыла. Ари иҵегь рыла иртәоуп сгәахәуеит, амаӡашәарқәагьы амоуп. Жәытәан ҵә ала изҳәозгьы ыҟан. Иара аҟарма ахьӡ акым-ҩбам ҳәа усгьы рымҳәози. Абри ахьӡ аҧхьа ҳа ангылазгьы ыҟан, ҳакавказ шырҳәоз еиҧш; хаҳәыхьӡла ицәажәаргьы ауеит

– ҳапа, ҳаппа, ҳаппы аҟнытә. Жәытәӡан абра Ҳаппаа, нас Аппбақәа нхозаргь ҟалон...

Абыржә исҳәаз инаваргыланы абри ахьыӡ апта, апыты* аҟынтә акәзаргьы ҟалоит. Абта, абыты зҳәогьы ыҟоуп. Уи аҟанҷ хәац иаҟароуп, иагьеиҧшуп, амала иҩеижьны ихәымбабисоуп, ацәаакыра ахьамоу амацәаз еиҧш рҽеикәарҳәны, рҽырқьақьан ахаҳәқәа рықәтәара рдыруеит, рыфҩы нахьхьынтә уҧынҵа иҭасыр, иааузымчҳартә

*Кивсяқ (урысшәала).


316

иҿацоушәа, акалашәа иҟоуп; жәытәан кьыбоу рыҧҳа чымазароу акы алархәышәтәуан, уажә рылакьысра ҟалом, иқәырххьеит… Убри иахәшәтәуа закәу зыҧшаауа аартра дук ҟаиҵоит ҳәа ус рҳәон аабыкьанӡагь абыргцәа, урҭгьы ажәытәан акы раҳахьазар акәхарын… Абтқәа ацәаакыраҿ, аӡыршьҭраҿ ауп иахьаанахәо, усала уахәаҧшыр, ашәы-ҧсуала патражәхыҵа, аӡы ахьалжжуа ҭыҧуп, патрахәыҵәа акәхоит, жә аӡоит, жәытәла ашәы-ҧсуала ус ахьыҟанаҵақәо ыҟоуп...

Абри аҭыҧхьыӡ азын схынҳәаанӡа ирҳәахьазгьы ыҟамзи, уажә ас ианалга, ашьҭахьы Река ақыҭа ахьыӡ иалацәажәеит, уа омак рыбжьам азы. Ари ижәытә ҧсуазаап, изхылҿиаауагьы хаҳәызаап, иаҳа ииашан иуҳәозар, сыпзаап. Ажәытәан асып ҽа хьӡыкгьы аман рымҳәозиз – аҕҕеикаҳә, аҕеикаҳә акәын. Аҕеи зыхьӡу икәадоу ҳәоуп, аҕҕеиеиқә – еиқәны иҟоу ҳәа усгьы ицәажәоит, ирҕҕоу, ирҕҕеиу ҳәа. Ажәытәан ҕеикаҳә акәын, убри аҧхьагьы ҳа ангылаз ыҟан, Ҳакавказ еиҧш; ҳә аӡоит, иаҵәахуеит, «ашыла» аҟны еиҧш, жәытәан ашылаҳәа, ашылаҳә акәын – ашы лаҳәаны, аҳаҟьаҿ иҟәаҟәан. Ари абас ауп. Убри адагьы убра, са исымбац, аха аҟә хыҷы, ака хәыҷы ыҟазар ауеит. Ҕҕеи жәытәла Амрагьы иахьӡын, убри амҵаныҳәарҭак цәырнагаргьы алшоит, избанзар, аҧсуаа, абазақәа, адҕақәа, аубыхәаа – абык ихылҵыз ҳазегь Амра ҳанамҵаныҳәоз, нцәахәыс ианаҳҧхьаӡоз аамҭагьы ажәытәан зны иҟан… Анс акәу, арс акәу уа асыпра адагьы убригь гәаҭатәуп. Анаҩсан, ҕеикаҳә(а) ала итәазаргь алшон – асып рацәаны иахьамоу, ҽакала жәытәла – иахьаҳәоу, иахьаанагоу ҳәа, анҵәамҭа аҵәахуеит, аҧсуа иеиҧш аҽарҧшӡоит.

Абарҭқәа рышьҭахь Егры аӡиас ахьӡ ашҟа ииасит…

– Уи шҧыкәу? – сҳәан, уажә сара снаиазҵааит абри ажәабжь сазҳәоз Жора Чаҵәба, иара Чаҵә Чагә иҧа ихаҭа, Аҟәа. Уи Аҟәа дынхон, агәҭаны. Иашьеиҳаб Леуарса – Гәыҧ.

– Егры, еиҳәҭагылан иааны инхаз алазқәа абыргцәеи, нас уа жәытә-натә аахыс инхоны алазрахь иагаз аҧсацәа аҭаҳмадцәеи ҧыҭҩык изларҳәоз ала, ажәытәан Еҕры ҳәа акәын ишырҳәоз, аҧсацәа Еҕьры ҳәа. Алазқәа ашьҭыбжь


317

ҕь рымаӡам усгьы аҟынтәи иашан ирызҳәомызт. Аха ари Кәыдры ма Бзыҧҭа раасҭа иаҕьны егьины азы акәӡам ус захьӡыз, еиҕь(а), иаҕь(а) жәытә ҧсуала хаҳә ссоуп, ҧслымӡ ҟәазуп, илаҳәоу, иҧыҽҽу хаҳәуп, ихәыҷны икәымпылзаргьы ауеит, абри аҩыза рацәаны иамоуп Егры аӡыршьҭра, ажәытәан ус захьӡызгьы уиакәын.

– Уи акәзар, нас Егры ҳәа ус ала ахьыӡ здыртәеи? Иахьа убас ами ишаҳҳәоу?!

– Убри ахьыӡгьы иашоуп. Ари аӡиас аҳәҭахьы, аҵыхәахь амҩахыҵра адыруеит, ҩба-хҧа километра, қыҭак аҟара имҩахыҵны ашьҭра аҧсахуеит, жәытәла иуҳәозар – игыруеит, «дгыруа дрылоуп» ҳәа усгьы рымҳәои, убри еиҧш. Нас, такәаамҭа анҵлак, еиҭаҧсахуеит, убас иҟоуп; «агырқәа» ҳәа иаҳҳәоу ахьыӡ зхылҿиаауагьы убри акәзар ҳәа сыҟоуп, раҧхьаӡа урҭ, алазқәа аанӡа, иаҧсацәазаргь ҟаларын, – иҳәеит Жора, иагьнациҵеит: – Иегры акәны, и/егоу, зышьҭра ҧсаху ҳәа ус ала иҟазаргьы алшоит ҳәа уигьы иалацәажәт, убра акәзар ҟалап иахьиагоугьы ҳәа ҭыҧкгьы аӡбахә рҳәеит, аха уи макьана ицәыргатәым, маӡак аҵамкәа иҟам ҳәа усгьы ацырҵеит. Гәыма – Гәымсҭа ҳәа иаҳҳәоу еиҧш, Егры

– Егрысҭа акәын, ауп; Егры-сы, Гәымы-сы – жәытәла сы аӡыхьӡқәа иреиуамыз...Еҕьрысҭажә(а), Еҕьрышьҭажә(а) ҳәагьы ыҟан, Аҧсны рысҭала, рысҭажәла, рысҭоула ианшоз...

Аӡырҩаш шнеиуа аҽахьарчуа ма аҵкыс еиҳау иалалозар...

жәыр, жәыра, жәыргьы, жәыргьгьа ауп, – абас иажәабыжь даалган, даасыхәаҧшын, иануҵозар, сыхьыӡ Џьуебе ҳәа иҟоумҵан, уи апап итәоуп, исҭахым, сыхьӡҵәҟьа Жора ауп, Жора ҳәа ианҵа, – иҳәеит.

Абас ҳцәажәара ҳаналга ашьҭахь, фырџьанк нукылароуп ҳәа дсылаҳәит, аха сара исымукәа сцеит. Чагә иҵыхәала зықьҩуаак ирзынаҧшуа аҟара срыҿцәажәеит, аха хпыҿк џьара инысымкылт. Уи уалагар – уеиланархон… Уажәы сзырццакуаз уи акәын, аҭоурых гәаларшәатәқәа сыман: уаҵәы шаанӡа асааҭ фба рзы сгылан автобус ду азна аҧсшьаҩцәа екскурсиа Рыҵаҟа изгар акәын, нас устәиала амшынҿықә ақалақьқәеи ақыҭақәеи зегьы рҭоурыхқәа


318

рзеиҭаҳәо, Цәемыс – адҕа бызшәала Цемес – Новороссииск гатәыс исыман. Ауха – уа, адырҩаҽны Цәемыс ақалақь аҟны аеқскурсиа, нас – арахь. Ари алеқциақәа ирхаршалан, сабшала-мҽышала акәын, даарагьы ирааҧсаган, аха астудент стипендиа мацарала ауаа, ажәлар урылалан Чаҵә Чагә ихҭысқәа узанҵоу иҟазма, крымфа-ҷаҧшь ҳәа изышьҭоу уакәзаргьы… Сара еқскурсиа Баҭымҟагьы, Егры зыргылара иаҿыз аӡфымцастанциа ду ашҟагьы уҳәа имҩаҧызгон, аха ҷыдала Баҭым ҩынтә сцеит: Баҭым, Анкьыса (Ангиса) нас Феизиа, Каҳабеир. Ари зхысҳәаауа уиоуп, «Чаҵә Чагә иажәабжьқәа» ҳәа ашәҟәы анҭсыжь, Баҭым дцаны убра инхоз аҧсуаа аӡә дразҵаауан абри абра шәа шәҿы дыҟазма, Чаҵә Чагә изы кры аниҵозма, ихы иҭиҳәаау ҳәа… Ацаразы са сеиҧш ихатә ҧара имшәаӡеит, «командировочные», «суточные» изылҩаан ддәықәырҵеит… Ихьӡгьы шәасҳәап, шәҭахызар, аха иабашәыхәо… Уи иқәнагоу Анцәа иҟаиҵоит...


ҚЕВҚЕНТӘИ* АҦСРА

…Уаҵәы аашар Аҧсныҟа амҩа сықәлон. Абри аҟнытә иҭахаз аҧсуа мҳаџьырқәа Қевқен анышә иахьамадаз сцан избарц сҭахын. Иагьысыӡбеит аӡәгьы дышьҭымхкәа схала сцаны избарц. Ус иаҳа еиҕьасшьеит.

Қевқен саннеи, адәҳәыҧш ду аҟны, уқәшәира изыҟалара, амҳаџьыр гәаҟқәа ахьеиважыз иқәырҭәаа рнышәынҭрақәа снарыдгылеит, «ажәабжьыс иаҳзааугазеи, Чагә?..» ҳәа инасзыҧшызшәагь збеит…

Ааигәаӡа лызқәа сеиарханы ашәы зхьыссыз ҧҳәыск, лҩшьамхыкгьы арсны, анышәынҭра хәыҷқәа хҧа дырхатәан. Рыхҩыкгьы еиважын. Лнапқәа наҟ-ааҟ лаҧхьа еиҵыхны ирҟьаҟьан аганқәа рҟны ижыз рыгәқәа ирықәын. Лыбҕа ырхәан, ҳаҕеиҭа, лхы агәҭантәи анышәынҭра агәы ҿыцха

*Қевқен – иҭахаз аҧсуа хҵәацәа (мҳаџьырцәа) Ҭырқәтәылан анышә иахьамадоу аҭыҧқәа руак.


319













































320
иқәҵаны, лқьышә адырҕәҕәалан, деишьхныҧсылазшәа, қәацара лымаӡамкәа дыҟан. Уаҳа уаҩҧсы зхылҳәаз ара аӡәгьы дықәубаауамызт.

«Ан гәаҟ, ааи бара мыжда цәгьа…» аасгәахәит, зынӡа сыбжьы смыргарц сҭахны сахьгылаз.

– Шәара насыҧдақәа, шәыҧсра абаажәгеи?.. – сҳәеит иаармаҷны. Нас: – Ҳаит, абааҧсы, шәымшәан, Аҧсны соуп сара, Аҧсны, шәымбои шәызгарц сшәышьҭалан сахьааз, шәаала!.. – ааҭсырҟьеит сыбжьы рдуны, исҿазыршәаз уара идыр, сагьаақәҵәиааит, макьана сцарц сгәы ишҭамызгьы.

Абригьы сҳәеит, «Аа, уаангыл, уаангыл! Аҧсны, ушьапы сшагәӡуа анцәа сшьы сҳәахьеит, срыцҳауп, схәыҷқәагьы саргьы ҳга!» – лҳәан, уи аҧҳәыс, али-ҧси рыбжьара, дшааиз сымбаӡо, даасыдыххылан даасыкәшан, саҧхьа лыҩшьамхыкгьы налырсын, сшьапқәа лхы нарықәжьны хынтә еимданы рызқәа днаргәыӡит, уаҳа сгылоит ҳәагьы даламгеит.

– Ҳаит, абааҧсы, бҽырҕәҕәа, уаҩ дызқәымшәо акгьы ыҟам!.. – сҳәан, сышанхара саалҵны, сшьапқәа еимарҕәҕәа иахьылкыз иаалымпыҵхны, данҩышьҭысх – дабаҟахыз, дшыҧсрыз дыҧсхьан…


АҦСҲАЦӘЕИ, АХЬЫ ШЬАБЫСҬА-ЦӘЕИ,

АМЗА  ААРЕИ  РАЖӘАБЖЬ

Зқьи жәшәи ҩажәа шықәса нанҳәа мзазы дсасны даҳҭааит саб иабду иашьа иҧа Мысҭаабе Быҭәба. Уи Мысҭаф ҳәа усгьы иарҳәон. Аҟәантә уи ицын Омар Ешбеи, Дырмит Маани, Сасмсон Ҷанбеи, Чаҵә Чагәи. Мысҭаабе аҵара ду змаз уаҩын, уажәадагьы Аҧсны даахьан. Уи дзышьҭаз мшын нырцә иагаз аҧсацәа изҭаху Рыҧсадгьыл ашҟа рырхынҳәра , рнырхара аус ду акәын. Нхыҵи-Аахыҵи иахьнырхатәызгьы гәеиҭахьан.

Саб агәылацәа, азлацәа даарыҧхьан, ацә лкажьны исасцәа ирзишьит.


321

– Уара, акы суазҵаашан, Мысҭаабе, аиаша ҳәа, убрахь, Ҭырқәтәылан, иагаз аҧсуаа рбызшәа макьана ишҧархашҭри, аха рынцәахәқәеи ажәытәтәи рыҧсҳацәеи рыхьӡқәа рхашҭхьоушь? – иҳәан, дҵааит ҧыҭк аныржә ашьҭахь ҳгәыла Аҟәсы Абыџ.

– Саргьы убри сазҵаарц сҭахын, – иҳәеит Кәыҵныи Абыџгьы.
– Рбызшәагьы рхашҭуам, рынцәахәқәагьы, рыҧсҳацәагьы, ара ишәхамышҭуазар… – иҳәеит Мысҭаабегьы аҭакс.
– Анцәа иара иоуп издыруа Аҧсны аҧсҳацәа заҟаҩ амаз,

– даацәажәеит сабгьы.

– Аҧсҳацәа 14-ҩык ыҟан:


Урҭ зегьы, инеилаҵаны, хышә шықәса рҟынӡа ҧсҳара руан – 720 инаркны 1014 шықәса рҟынӡа. Леуан I д-Ачбан,

– иҳәеит Омар.

– Ибзиоуп, аха убарҭ рыда уаҳа ҧсҳа дыҟаӡамкәа иҟазма?

– иҳәан, дҵааит Дырмит, иагьнациҵеит: – Сара изласаҳахьоу ала, ҳажәҩан аҟны Амза ааны икыдлаанӡагьы, Аҧсны аҧсҳацәа аман, иаҳҳәозар, аҧсҳа Ҧс Амза аанӡа дыҟан рҳәоны саҳахьеит… Уи ишьҭахь дыҟан аҧсҳа Мрын… Ҳазну ашықәсҧхьаӡара иалагаанӡа, ианалагагьы, ҧсҳацәаны ицәырҵит Амыз, Хьыр, Бџьар, Барыҟә, Ҧсыҭ, Ҧсиҕәарна… Баграт II ишьҭахь иҟан Дауҭ…Ҭамара… аҵыхәтәантәи Қьалышьбеигьы дналаҵаны. Уахәаҧшыр, аҧсҳа Кәасҭа III ҟалашьас имааз Актәии Аҩбатәии Кәасҭараа ыҟамызҭгьы? Аха урҭ арбаӡам.


322

– Аҧсҳацәа иҵегь ыҟамкәа иҟамызт, аха жәиҧшьҩык ҳәоуп макьана ишдыру, – иҳәеит Омар.

– Уиоуп, аха зқьы шықәса уажәаҧхьа, Х ашәышықәсазы, изларҳәоу ала, иҩын Аҧсны аҭоурых. Уи иахьӡын «Аҧсҳа Баграт ииҩыз Аҧсны аҭоурых» ҳәа. Хәышә шықәса анҵы абри аҭоурых хиҩылааит, ахҩылаагьы Ҳиерусалимҟа игеит Досифеи Кәҭеишь аҭоурых ахьышьҭаз дааны. Усҟан Қәҭеишь Аҧсны иаҳҭынран, иаҳҭнықалақьын, – иназгәеиҭеит Дырмит.

– Уи аҭоурых мышкы ахы мышкы аҵыхәа аӡәы имҧшаакәа иҟаларым – Қәҭеишь ишьҭаз, нас иӡыз ауп сызҿу.
– Изну ақьаад ажәит ҳәа ҽыҵгас иҟаҵаны, ани зегь

ҳацәзырӡырц зҭаху рнапаҵаҟа ианыҟала, ирҧсахуа ианалагоуп Досифеи Ҳиерусалимнтәи дааны ахҩылаа зигазгьы. Мышкы зны уи ахҩылаа акәзаргь, аиаша, аҧсҳацәа рацәаҩны изныз уаҩы ишҧеимбари. Уара, Дырмит, адырцәа рацәаҩны излаумоу ала, уазеимдаргьы цәгьамызт… – иҳәан, ихы нарылеиҵеит Самсонгьы.

– Уи саргьы сазхәыцхьеит, аха уажәы Шьоҭа Русҭавтәи иҩымҭа «Абжьас-цәа зшәу» аиҭагара саҿуп, аҧсшәахь, хык ауп исыгу…

– Уара, убри дызусҭдаз ҳәа иудыруеи? – дҵааит Самсон.

– Ирҩашьан ус иҭрыжьит акәымзар, уи Карабахтәыла авезир Вагиф Ҧанах иакәын, Ҧанахагьы рҳәон, ажәытәан

анҵәамаҿ (жә)(а) ацын. Вагиф абазаа, адҕаа дреиуан. Жәандуаа џьеижәаншыраа ҳәа ыҟан, Џьеижәнажә, Џьеижәан, Жәандугьы иара акәын. Иахьатәиала иуҳәозар, Севан аӡҭатәа ду. Уи зҭоу аҧсҭа-гәаҩа дуӡӡа Џьеижә акәын. Убарҭ дреиуан. Жәытәӡан Аҧсны иатәын. Ари аӡҭатәа ду Аҕжәан, Аҕәжәан ҳәагьы иашьҭан убрахь ажәытә, убарҭ деиуан, 1797 шықәсазы еилаҩынтын, дыршьит. Аҭоурых поемақәа имаз ыӡит, убарҭ иреиуоуп абригь… Ианҩыҵәҟьаз 1750 – 1790 шықәсқәа рыбжьароуп, уи – абасоуп… Егьыс, сгәабзиара иаур, лассы салган Дырмит Гәлиа исҭоит аҭыжьраз дацхраарц, нас иҟало аабап… – иҳәеит Дырмит.

– Иара Вагиф данбаи?

– 1717 шықәсаз…  Шьоҭа жәытә шәы-ҧсуала, убыхәла,


323

ма жәытә дыҕала, ашә-лоула Шьоҕәҭҳа акәын, ҕә ҧшқан, у ашҟа иианагон, ҳ абжьыршәара адыруеит, аӡҭатәа ду ҳәа ицәажәоит...
– Сара издыруа аҧсҳацәа 24-ҩык ыҟан, – иҳәан, даацәажәеит Мысҭаабе. Урҭ абарҭ роуп:

Аҧсҳа Амыз,
уи иҧа Қәасара,
уи иҧа Асҭан,
уи иҧа Фынықьа,
уи иҧа Барыҟә,
уи иҧа Дырмит,
уи иҧа Феодос,
уи иҧа Кәасҭа
уи иҧа Феодыр,
уи иҧа Кәасҭа.

Мсҭаабе дааиҧхьхәыцит ажәеизатәи дигәаларшәо.
– Заҟа-заҟа шықәса иҟазгьы сеидроу… – ҿааиҭит дӡырҩуа дахьтәаз Џьгьардантәи Раџьаҧ Багаҧшь. Раџьабгьы рҳәон.

Мысҭаабе инациҵеит:

уи иашьа Леуан, 45 шықәса дыҧсҳан,
уи иҧа Феодос, 27 шықәса дыҧсҳан,
уи иашьа Дырмит, 26 шықәса дыҧсҳан,
уи иашьа Гьаргь, быжьшықәса дыҟан,
уи иашьа иҧа, Дырмит иҧа, Баграт 12 шықәса
дыҟан,
уи иҧа Кәасҭа, убригь 12 шықәса ибеит,
уи иҧа Гьаргь, 45 шықәса дыҧсҳан,
уи иҧа Леуан, жәа шықәса дыҟан,
уи иашьа Дырмит, аашықәса ибеит,
уи иашьа Феодос-Лашә, Аблаҭыблаа, хышықәса дызреиҳамхеит…

– Аблаҭыблаа уҳәама?!. – дҵааит Чагә.

– Ааи, Аблаҭыблаа…


324

– Ихьзеи, дыҧсҳаны, иблагь ҭыблааны, машәырхап?

– Машәырмеи, иабаҟоу…

– Уи ишҧа?! – иџьеишьеит Чагә.

– Изларҳәоз ала, уи шыҟалаз абас ауп:

Феодос ҧҳа заҵәык диман. Абри аерманцәа рҳәынҭқар иҧа дымҵаирсит. Феодос ишааиаҳаз еиҧш, длышьҭалеит. Илҭаху, илҭахымкәан акәу дышцаз, насгьы даарц лҭаху, мамзаргьы шьҭа уа даангыларц акәу илҭаху аиаша еили-каарац, лхаҭа дбаны длацәажәаразы. Феодос дыҧсҳан, иха-ла усгьы дрышьҭуамызт, арымӡаа аҽцәа абџьарла еиқәных дымҩаҧыргон. Усҟангьы Аҧсны зегьы иоурҭахыхыз, уи аҕацәа заа ицаны аерманцәа рҳәынҭқар адырра ирҭеит, аба-соуп, аҧсуа ҳәынҭқар ар иман даауеит, шәықәихуеит ҳәа.

Аҧсцәаҳа рыџьбарара здыруаз аерманы ҳәынҭқаргьы ари агәра игеит…

Уахык зны, амзагьы аныҟаз, аҧсҳа Феодос дымҩаҧызгози иареи шыцәаз, аерманы ҳәынҭқар ир рықәлеит. Ара аибашь-ра ҟалеит, наҟ-ааҟ ирацәаҩнгьы инҵәеит, аха Феодосгьы дырҳәынҷеит. Аҵыхәтәан, дымшьыкәа ибла ҭыблааны доурышьҭит, иҧҳа дахьыргаз даанхеит… Даҽа-шьоукгьы даҽакала ирҳәоит, аха уи уажә иазаауазеи, аҧсҳацәа срыла-гоит:

21.22. Адарнаси Дауҭи, ҧсҳара еицыруан 992 шықәсанӡа,

Баграт II, Адарнас иашьа иҧа, 30 шықәса дыҧсҳан,

аҧсҳа Дауҭ, 12 шықәса дыҟан…

Сара иахьынӡаздыруа абранӡоуп. Абри ахьӡынҵа аҧсҳа Баграт II иакәу аӡәы ишьақәиргылаз ауп. Уи жәшәы шықәса уажәаҧхьа иҟаҵан, – иҳәан, ҿырҳәала, даҧхьозшәа, иажәа даалгеит Мысҭаабе. Насгьы инациҵеит: – Иахьынӡаздыруа, аҧсҳацәа рыжәла Ачба, Чачба, Блоу, Лоу Маршьангьы дналаҵаны, ракәын. Маршьан ҧсҳас даныҟаз знык акәын, Адарнаси Дауҭи руаӡәк д-Маршьанын. Сгәы излаанаго ала, иара абри асиагьы хаҭәаам. Аҧсҳа Амыз дгылаанӡагьы, аҧсҳа Дауҭ ишьҭахьгьы, ҳәарада, аҧсҳацәа иҵегьы ҟалон, аха урҭ ҳара макьана иҳаздырам. Џьара иҩны ишьҭазаргьы ҟалоит.


325

– Сара стәала, иҩны ишьҭоуп, хымҧада, – иҳәан, иажәа нарылеиҵеит Чагәгьы. Гагра иааны инхаз апринц Ольденбургски сицны Бырзентәыла ҳаныҟаз, убра аҵара ду змаз бырзенк, ианду шаҧсыҕ-аҧсуан, излеиҳәаз ала, архив иман, ажәытә Аҧсни аҧсҳацәеи рзы уаҩ иимбац ыҟоуп ҳәа даҿын. Аха, иабаҟоу, сара абырзен бызшәа сҳәоит, аха сзыҩуам, иара арахь уаҩгьы ииҭомызт, ус инхеит. Иара Досифеи ихаҭа, уи абырзен излеиҳәаз ала, даҧсуан, шьҭрала д-мықәтәын.

– Уи ануҳәа, Чагә, аказын суазҵашаан, – иҳәан, Мысҭаабе Чагә ихы наиқәикт. – Мшын нырцә иагаз рҟны аҧсҳа Ҳаиҭ ҳәа аӡә иӡбахә ажәлар рҟны ирҳәалоит, аха дызусҭаз, дзеиуаз ҳәа уаҳа аӡәгьы акы идыруаны смаҳаит, арахь кыр жәдыруама?

– Сара исаҳахьоу, сабду иаб Рашьыф иҳәоны ҳәа издыруа, аброиуп, – иҳәан, Чагә дналагеит. Усгьы нациҵеит: – Амала уи алакә еиҧшны ирҳәоит, аха сахьахәаҧшуа, иахьлакәқәам рацәоушәа збоит, шәӡырҩла:

– Ажәытәӡан, уи шәаҳахьеит, Аҧсны ага инаркны ашьханӡа убас ауаа рацәаҩны еиланхон, ацыгәқәа аҩнқәа рхыбрала мацара мартаз ианеишьҭаз ашьха икеибацон. Ас ауаа рацәаҩны еиланхо изныкымкәангьы иҟалахьеит. Изхысҳәаауа, убасҟан ҳашьхақәа иаҳа илаҟәын, амшынӡгьы уажәеиҧш иҵааӡамызт. Агаҿаҟны акаршәра ду ыҟан, Аҧсны Аҟьаҟьа ҳәа изышьҭаз. Усҟан амшын наҟ акыр инаскьаган, уажәеиҧшгьы иҵауламызт. Аҧсынгьы тәыла дуун, уажәаасҭа акырӡа еиҳан. Абас ишыҟаз, ҳажәҩан аҟны Амза ааны икыдлеит. Уанӡа Амза зыхьӡыз уаҩгьы издырамызт. Уи анкыдла, амшын хыҵын, Аҧсны Аҟьаҟьа агеит, иааз Амзагьы калаҭк иаҟараны, иҩежьны, игьагьаӡа, икыдын, инавалон, аха иҭашәомызт, еиҭахалон… Абри аныҟалашаз аамҭаз Аҧсны дынхон аҧсҳа Ҳаиҭ. Уи иаҳҭынра ҧсҳәы Ҳаҭ ашьхаҿы иҟан. Усҟан уа уажәеиҧш ишьхарамызт, иаҳа илаҟәыран. Изҭах уажә сара иабаздыруеи, аха аҧсҳа Ҳаиҭ иман ахьы шьабысҭа-цәа. Уи хәыцс иаақәыз зегьы ашәа рҳәон, аки-аки еиҧшымкәа. Абриадагьы хәыцҧхьаӡа аҧсҳа дзыҳәоз акака анагӡара рылшон. Аха ианынарыгӡалак ашьҭахь,


326

ашьабсҭа-ацәа иалшәаны икашәон, иӡуан. Усҟантәи аамҭазы амшын, ишшәасҳәахьоу, наҟ инаскьаган, аха ӡыбжьахаланы, иҭшәаӡаны Ҧсҳәы Ҳаҭ ашьапанынӡа инеиуан. Ҳаиҭ иахь ирацәаны икылсуа иалагеит ажәларгьы, зегьы акака ирыҳәон, иара аҧсҳагьы қьиак, хшыҩҭрак иакәзаарын, дрыцхраауан ижәлар, изыҳәоз мап икуамызт. Ихаҭа илымшоз, хьтәы шьабысҭа-цәала иҟаиҵон. Ацәагьы акака хәыц есааира иалшәшәон.

Аамҭа цон. Ус ишнеиуаз, ахьы шьабсҭа-цәа аҟны хәыц заҵәык ада ыҟамкәа иаанхеит. Ажәлар ракәзар, ишнеиц инеиуан, ацхыраара рҭахын.

Даара дхәыцит Ҳаиҭ, аха имч мхозшәа аниба, аҵыхәтәантәи ахәыц даҳәеит, абригь-абригь абас иҟалааит ҳәа, ахәыцгьы налшәан иӡит. Иаргьы ажәлар еизиган, иааирӡырҩын, иреиҳәеит идунеи шиҧсахуаз, дшыҧсуаз, аха иҧсы амшын аҟны тәарҭас ишаиуаз, ижәлар шихамышҭуа, арыцҳара иацәихьчаратәы дшыҟало. Абриазы амшын хыҵраны ма адгьылҵысра бааҧсы ҟалараны ианыҟоу, иара дцәы-шкәакәаханы ма дкамбашь шкәакәаханы аҟәараҿы амшын дҭыҵуа ауаа ихы дирбауа дшалаго. Шьоукгьы ддоумбеи шкәакәаханы рҳәон. Ус акәымкәа аибашьра ҟалозар, дҽыхәаханы амшын дышҭыҵуа. Абригь иҳәеит, аҧсҳа Ҳаиҭгьы дыҧсит.

Иҵит быжьшықәса. Ҽнак зны ацә шкәакәа амшын иҭыҵуаны аҟәараҿы хәыҷык ибеит. Хаха-хымш ааҵуаны, арыцҳара ду ҟалеит – амшын Аҧсны Аҟьаҟьа зегьы агеит, ашьхара иаҿаҵәеит, шьоукгьы амшын амца акит рҳәон, Ҳаиҭ иаҳҭынрагьы азнык азы аӡы ҩахыҵәеит. Усҟан инхаз зегь реиҳа иҳаракыз ахәқәеи Ерцахәи роуп. Егьырҭ зегь нҵәеит, избанзар ахәыҷ ииҳәаз агәра рымгеит. Убасҟаноуп раҧхьаӡа иааны Амза ажәҩан ианкыдла, уажәтәи аасҭа акыр еиҳан, иаҳа иааигәаны икыдын, иагьҭашәомызт. Амза нҭалан, иҩавалан иҩеицыҧхьаӡа, амшын жәылон. Абас акраамҭа иҟан. Агаҿа зегь қьабҭахеит, бааррахеит, ауаҩы дызфоз агыгшәыг, агәылшьапқәа, аҳәыдқәа ықәнагалт, ҵлакы иаҟараз аҭырас дуқәа гылт. Абас ишыҟаз, аамҭа


327

кыр ҵит, нас Нарҭаа ангыла, амшынгьы еиқәтәахьан, ҵаҟа илбааны уаҩ дызфоз ндырҵәеит, абааррақәагь кыр дырбеит Ҟәбина инаркны Рҩанеи Дардынеи иахьрыбжьанакыз. Абас шакәызгьы, агаҟа илбаауамызт, еиҭахыҵыр ҳагоит ҳәа. Ашьҭахь акыраамҭа анҵоуп агаҟа еиҭалбаауа ианалага. Абриоуп сара аҧсҳа Ҳаиҭ изкны исаҳахьоу. Ус сзеиҭеиҳәеит сабду иаб, зыҧсаҭа бзиахаша, Рашьыф, – иҳәан, иажәабжь даалгеит Чаҵә Чагә.

– Уажә сара сзызҵаауа уиоуп, – иҳәан, даацәажәеит Раџьаҧ, – џьгьардагьы ирҳәоит Ҳаиҭ иӡбахә. Уигьы амшын аҟноуп дахьыҟоу, аха ауаа згауа, инызкылауа иакәны ауп дшаадыруа, уи шҧаҟалеи?

– Уи саргьы акыр сазхәыцхьеит, Раџьаҧ, – иҳәеит Чагә.

– Умбои, амбатәӡа ҵхьеит. Аамҭа цацыҧхьаӡа, Ҳаиҭ ихьӡ абзиара аҟынтәи ацәгьара иадыркыло иалагеит, избанзар иара ицәырҵра арыцҳара, агәаҟра аанагоит. Уиоуп уажәы уи амшын аҵахь ауаа кны изгауа иакәны дзырыҧхьаӡо. Амшын хыҵыр, ауаа ахьаго иахылҵыз акәзар ҟалап. Са сшазхәыцуа абасоуп.

– Ишыҟоугьы убасоуп, – иҳәеит Раџьаҧгьы. – Иахьа ҳажәа иалоу «ҳаиҭ», «иахәа» уҳәа убарҭ ажәытә ажәақәа, анкьаӡатәи ма аҧсҳацәа мамзаргьы анцәахәқәа рыхьӡқәа рҟынтә иаауеит ҳәа уазхәыцыртә иҟоуп. Ус акәӡами, Мысҭаабе?

– Усоуп... Иахьатәи шәцәажәара уаҩ кыр дархәыцуеит… Аҧсны макьанагь иамоуп ажәабжьҳәаҩ ҟәыҕақәа. Чагә, абри иҳауҳәаз ажәабжь азныказ алакә иеиҧшшәа унарбоит, аха цқьа иазхәыцуа изы акырџьара иахьиашоу ыҟоуп. Ажәытәуаа ус рҳәон Мрагылареи Мраҭашәареи аӡы-мшын, аӡымҩа ду рыбжьдан, уи ҳакавказ иқәсуан ҳәа. Ажәакала, Аҧсны, аҳаракырақәа ҧыҭ-ҷыҭк рыда, изныкымкәаны аӡы ықәлахьеит, – иҳәеит Мысҭаабе.

– Уи ус ауакәхым, – днақәшаҳаҭхеит Чагәгьы. – тҟәарчал Начхьоу азааигәара лгәыгә хәыҷык Ашхәаҿаҳәарҭа ҳәа иашьҭоуп. Абраҟа адгьыл иҵыҳәҳәо аббакьан, нажәхаҳә шәпа


328

гылоуп. Изларҳәо ала, ажәытәӡан абра аҕбақәа анӡхгылалакь иадҿарҳәалон. Иахьа убра инаркны амшын аҟынӡа ҩынҩажәа километр иреиҵам.
– Убри аҩыза ахаҳә-кьан, Аҕбаҿаҳәарҭа ҳәа хьӡыс иаманы, Ҧанаҩ ашьхара Быскьал иҟоуп, – Кәыдры иацәыхарамкәа,

– иҳәеит Раџьаҧ. – Ҧанаҩ ахьӡ ахаҭа иҳанаҳәо, сара сахьазхәыцуа, аӡы ахьынӡаҩеиуаз ҳәоуп, аҟәара, аҿықә ҳәоуп, ажәытә ҧсуа бызшәала уахәаҧшуазар. Аха ҧанаҩтәи Аҕбаҿаҳәарҭа еиҳа иҳаракуп тҟәарчалтәи аасҭа. Ус анакәха, арҭ ахьӡқәа ирҳәо Аҧсны ҩынтә амшын ықәҭәахьеит ҳәа акәӡами? Иҟалап руак Амза аара иахҟьазаргьы, мамзаргьы адгьыл чуеит, иҩеиуеит. Аҧан аҩ акәзаргьы ҟалоит.

– Иара ус уахәаҧшыргьы, Аҧсны аӡы иадҳәалоу адгьыл хьыӡқәа даара ирацәоуп, – иназгәеиҭеит Чагә.
– Чагә, иуҳәаз иацсҵарц сҭахуп даҽакгьы, – иҳәеит Мысҭаабе. – Иара ҳ-Аҧсны ахаҭагьы ахьӡ, аҧсы егьи ҳҳәоит, аха аӡгьы иахылҿиаауеит. Уи ажәытә хьӡқәа: Абзны, Абсны, Амсны, Амжьны, Аҧшьны… зегь ирҳәоу акоуп: аӡы атәыла, аӡҿықә аҟны иҟоу, амшын иаҽҧну атәыла ҳәоуп. Иара амшын ҳәа зыӡбахә сҳәаз акәзар, убригьы ажәытә ҧсышәала ахьӡқәа акымкәа-ҩбамкәа иамоуп: гажәажә, зҕәажәажә, габзажә, сҕәажәажә, мшшыннажә, шшыжә, жәжәыжә, мсынажә, нсынажә, ппыжәажә уҳәа. Ҕәаҕәа – аду, адуӡӡа ма аҟьаҟьа, аӡҟьаҟьа ауп, аӡышшара ду, аӡкаршәра ду ҳәоуп. Иахьа «зҕәа», «зҕва», «зҕвав» ҳәа ақырҭцәеи, агырцәеи, ашәанцәеи ирҳәауа амшын ахьӡ ззҕәуажә аҟынтә ауп.

– Убри ануҳәа, Гыртәылантәи иааны ҧсуа ҧҳәысеибак илхатәаз ҳгәылак излеиҳәоз ала, ажәытәан урҭ амшын «бзҕәа» «бзҕваҧс» ҳәа иашьҭан. Даҽа ӡиас дукгьы убас хьӡыс ирзаман, арҭ шаҧсышәаз ихаҭагьы иҳәон, – иҳәеит Ҕәадантә иҟаз Ашәба Кьамҕәаҕәагьы.

– Ақырҭшәаҿ амшын ахатәыхьӡ амаӡам, уи аҧсшәаҟнытә игоуп, – нациҵеит Дырмит. – Ажәытәӡатәи аҵарауаа Амшын Еиқәа Ашәуа Мшын, Абаза Мшын ҳәа азызҳәозгьы ыҟан.

– Ҳамшын ааигәа-сигәа инхо егьырҭ ажәларқәа уи ишҧашьҭоу, издыруада «амшын» аџьам бызшәа аҟынтә

иаауазар, Мысҭаабе? – дҵааит Кәыҵныи Абыџ.


329

– Мап, – иҳәеит Мысҭаабе, – аџьамцәа уи ахшаина ҳәа иашьҭоуп, аҭырқәцәа дениз ҳәа, абырзенцәа ҭеос, аксенос ҳәа, арабцәа баҳр рҳәоит…

– Амшын аҟынтә ауп ишаауа Уачамчыра егьи ажәытә хьӡгьы, Ага, Гана ҳәа иахьанӡа иааӡаз. Ажәытә бырзен ҵарауаа Гаенос, Гиуенос ҳәа акәын уи ашәҟәы ишанырҵоз. Абри аҧхьатәи г – ҳә ма ҳ акәзар ҟалап. Уачамчыра ахаҭа ахьӡ ачам-шы аҟынтә иаауеит. Ари, уарла-шәарла акәымзар, ианыӡаахьоу чамҳажәлоуп. Анкьа Ачамшыра, Ачамчыра ҳәа акәын ишырҳәоз, иаанагозгьы ачамш дуқәа еилачны иахьгылоу ауп. Уачамчыра, аарла исгәалашәоит, агаҿаҿы, ачамш дуқәа гылан. Уажә иабаҟоу, амшын иагахьеит, – иҳәеит Омар. – Уачамчыра Лоуны, Лауны ҳәа ианашьҭазгьы ыҟан. Уи адә ду акәын, амшын иагахьеит, алакациақәагь гылан рҳәон. Ари аҧсуа-ашәыла ҽакгьы аҳәоит аха.

– Уачамчыра аҩада-мраҭашәарахь, уажәы амшын бжьахалан иахьыҟоу иацәыхарамкәа Ачамшжыра ҳәа иашьҭан. Изларҳәауала, аҕбақәа рыҟаҵаразы ачамшқәа ырмазеины аҧслымӡ аҟны иржуан. Абри ашьҭахь урҭ ахаҳә еиҧш иҕәҕәахон. Мықә аӡиас амшын иахьалало дгьыл бжьаха хәыҷык ыҟоуп, иагьхәыҷцәамкәа, убраҟагьы ачамшжыра ахьӡын.Уачамчыра аҧхьа амаӡашәар амоуп, уи ажәытә Уачамчыра аҭыҧ иунарбоит. Аӡиқәагьы ҽа хьӡыкгьы аман рымҳәози... – нациҵеит Чагә.

– Аҧсуаа-адыҕаа ҳбызшәаҿы аӡы ҩышә рҟынӡа хьӡы амоуп. Иоуцәахаргьы, иахьынӡасгәалашәоу акакала еиқәыс-ҧхьаӡоит, акалашәа иҟоуп азы шәаргьы ишәаҳап: ӡы, ыӡ, ӡа, ӡеи, ӡыу, ӡыи, ӡаи; ры, ыр, ра, риа, рҩа, рҩы, рыҩ; бсы, бса, бсу, бсеи, бсыи, бсоу, бсау, бас, быс, баса, быса, басы, бысы; бзы, бза, бзаи, бзу, бзеи, бзыи, бзау, баз, быз, ыбз, база, быза, базы, бызы; бшьы, бшьа, бшьыи, бшьу, бшьеи, бшьаи, бшьоу, бшьау, башь, бышь, ыбшь, башьа, бышьа, башьы, бышьы; бжьы, бжьа, бжьу, бжьыи, бжьаи, бжьоу, бжьау, бажь, быжь, ыбжь, бажьа, быжьа, бажьы, быжьы; ҧшьы, ҧшьа, ҧшьу, ҧшьеи, ҧшьаи, ҧшьыи, ҧшьоу, ҧшьау, ҧашь, ҧышь, ыҧшь, ҧашьа, ҧышьа, ҧашьы, ҧышьы; ҧжьы, ҧжьа,


330

ҧжьу, ҧжьыи, ҧжьоу, ҧжьау, ҧжьаи, ҧажь, ҧыжь, ыҧжь, ҧажьа, ҧыжьа, ҧажьы, ҧыжьы; ҧсы, ҧса, ҧсаи, ҧсу, ҧсеи, ҧсыи, ҧсоу, ҧсау, ҧас, ҧыс, ыҧс, ҧаса, ҧыса, ҧасы, ҧысы; ҧзы, ҧза, ҧзаи, ҧзу, ҧзеи, ҧзыи, ҧзоу, ҧзау…; мсы, мса, мсаи, мсу, мсеи, мсыи, мсоу, мсау, мас, мыс, ымс, маса, мыса, масы, мысы; мшьы, мшьа, мшьу, мшьеи, мшьа, мшьоу, мшьау, машь, мышь, ымшь, машьа, мышьа, машьы, мышьы; мӡы, мӡа, мӡаи, мӡу, мӡеи, мӡыи, мӡоу, мӡау, маӡ, мыӡ, ымӡ, маӡа, мыӡа, маӡы, мыӡы; кәы, кәа, кәкәа, кәкәы, кәкәоу, кәкәеи; сы, сс; жәы, жәжә; шь, шьшь; ффы, шшы, хьхьы, хәхәы… Убас иҵегь. Ара иахьаманакуагьы убап... Арҭ ахьӡқәа ҩба-хҧаны ианеимҿаҧахогьы ыҟоуп... Ажәытәӡан аҧсуа-дыҕаа 140 цәажәашьа рыман, еилибакаауа, аха инеивыс-ааивысуа, убриаҟара ирацәаҩын, ҩынхыбра мацарала ацыгәқәа хәажәкыраз ашьха ианкеибацоз аамҭаз… – иҳәеит Мысҭаабе.

– Иамазкуа дҟаларгьы, сара суқәшаҳаҭуп, – иҳәеит Дырмит. Нас саб ихы наиқәикын: – Уажә аӡқәа ҳанрылацәажәах, Шьааб, ара шәқыҭаҿы Мҭкәара зыхьӡу ӡиас хәыҷык узааигәа иҟоуп. Уи иаҳәоугьы амаҭ ркәара ҳәоуп. Абас ахьӡуп Қарҭ иалсны ицогьы, уи Кәыра ҳәагьы иашьҭоуп, Кәыражә акәын. Кәрыжәа акәзаргьы ҳәа сыҟоуп.

–  Уа  уиашоуп,  Дырмит,  –  днақәшаҳаҭхеит  сабгьы,

– ҳкәара амаҭ рацәаны иамоуп, аиҳарак аиқәаҵәақәа, Мҭкәара захьӡугьы убриоуп. Қьабҭакәара, Ққдеикәара, Жәжәкәара ҳәа убас ахьӡқәагь амоуп. Иара ҧхынгьы-ӡынгьы иазҟәандашәа иҟоуп. Урҭ изалырхызгьы уиакәхап.

– Изхысҳәааз уиоуп, – инациҵеит Дырмит, – аӡы иадҳәало аҧсуа ҭыҧхьыӡқәа Қырҭтәыла шәкыла уаҩы иҧылоит. Уи џьашьатәӡам, избанзар ажәытәан Қырҭтәыла зегьы Аҧсны ианаҵанакуаз ыҟан. Иахьагьы уаҟа иуҧылоит аӡы адагьы амцеи ахаҳәи ирыдҳәалоу аҧсуа ҭыҧхьӡқәа маҷымкәа… Агара ҳәа ҭыҧк ыҟоуп, уаннеилакь, мраҭашәарахь ала қыҭа дук Хашури ҳәа иашьҭоуп. Уи аҧсуажәоуп, иаанагоугьы аҳашра ауп. Уа инхо абыргцәа аӡәык-ҩыџьак иахьанӡагьы Ҳашра ҳәоуп ари ахьӡ шырҳәоу. Аҧсышәала – Ҳашра. Аҳаш


331

ахьыҵырхуаз ажәытәтәи аҭыҧ иахьагьы убра уаҩы ибоит. Ари Ҳашраг(г)а, ҳәагьы иашьҭан, амшынгьы зны иқәын.

– Убра аказы суазҵаауан, Мысҭаабе, абри ахьӡ аҵыхәала, иҳәеит саб. – Аха убранӡа иҳәатәны исыҧхьаӡоит даҽакы. Кәдырҭа Аҧсҳеибааш ҳәа зыӡбахә рҳәоз атәы усгьы ишәаҳахьазар акәхап. Уи Ҵабал омак иацәыхарамкәа Нхыҵ Ҭебырдаҟа узгоз ажәытә Аҧсуа Мҩа – Ар рымҩеи иареи рацәаӡак еицәыхарамкәа иҟан. Уи ашьҭа-мҭа ҳәа иахьанӡа акгьы зымааит. Ажәытә ажәлар рҟны ус рҳәон абри абаа иажәытәӡатәин, омакгьы идумызт, Аҧсны уаҩ иҧымлоз аҳаш иалхны иҟаҵан ҳәа, аҳаш-мақьаҧсыс. Изыргылаз аҧсҳа аҳаш мшынгәыла иааигеит ҳәагьы ус ацырҵон ианцәажәоз. Ҽнак абри абаа ахьыҟаз снеин даара сеимдеит, изладыргылаз аҳаш ахьыҵырхыз џьара избозар ҳәа. Аха ус акгьы сымбеит, ҧсыӡк абаҩ хаҳәханы изыншәылан иҟаз ҳаш хәыҷык ада. Ари анызба, абра анкьа аӡы шықәлахьазгьы мҩашьарахда агәра згеит. Уи Башкаҧсаранӡагьы иҩеиуан, избанзар Башкаҧсара храқәак рҟны усҟан иҭатәаз аӡы аҿықә ацәқәырҧақәа иҭыфаан рышьҭа анырҵан, иахьанӡагь ирнуп… Изларҳәоу ала, аҵыхәтәан аҧсҳацәа руаӡәк абаа ирбган Ҧсырҭах*, Ҳанаҟәапеи иганы иқәиргылт, Аҧсархәы ҳәа усгьы зыхьӡыз ашьхаҿы. Убрантәи амшынҿықә зегь унапсыргәыҵа ианушәа иубон рҳәон. Сыззааирц исҭаху, – инациҵеит саб,

– Аҧсҳеибааш ахаҳәмаҭәахә Ҳашрантәи мшынла иааргазар ҳәа уаҩы иақәиҵартә избоит, угәы ишҧаанагои, Мысҭаабе? Ажәытәан Ахаӡажәжәи Ашәыжәжәи** анеимадаз.

– Ус ақәуҵаргьы ҟалоит, – иҳәеит Мысҭаабе. – Аиаша аиаша анакәха, ажәытәӡатә аҧсуа ҭыҧхьӡқәа убриаҟара рхыҵуеит, абарҭ адунеи иақәлоуп рзуҳәартә аҟынӡа. Убас иҟақәоу иреиуоуп, хара ҳамцаргьы, шәқыҭа аҩадахьҟа Ҧанаҩ ашьапаны зегь ижәдыруа аҳәҭа, аҧсҭагәаҩа Мцҳәҭа. Абри еиҧшу ахьӡ Ҧанаҩ нхыҵгьы иҟоуп. Ажәытәӡан абас еиҧш

*Ахаӡ(ӡ)ажәжә – Каспитәи амшын, Ашә(шә)ы жәжә – Амшын Еиқәа. Шә роуны изҳәозгьы ыҟан, аҧша, атыҩша ҳәа ицәажәарагь алшон. **Ҧсырҭах – Ҳанаҟәапеи ашьхоуп, Ҧсырҭаха – Ҧсыр аҟармара ҳәа ицәажәоит, уи аҧсҭа ахахьтәи қыҭан.


332

иҟаз аҳәҭақәа рҟны амцабз ыҵхәраан игылон, аӡыршқәа, аӡырҧхақәа аман. Урҭ хәшәын, изжәуаз, изқәыҭәоз дыбзиахон. Убри аҟынтә арҭ аҭыҧқәа ҧшьарҭа ҭыҧны, аҧеҳамбар ихәарҭаны убас иахәаҧшуан. Аныҳәаҩ даман, ажәлар иреизарҭан. Ус ишааиуаз, амцақәа ыҵцәааит, аӡыршқәа хьшәашәеит, ихьшәашәаз такәгьы аара иаҟәыҵит, убриаҟара аамҭа ду ҵит. Зқьы ракәу жәанызқь ракәу здырхуада. Аха арҭ аҭыҧқәа рыҧсуа хьыӡқәа нхеит. Абри ззымдыруа, абарҭ абас зрыхьӡузеи ҳәа уаҩы иџьеишьартә иҟоуп. Мцҳәҭа захьӡу аҭыҧ Қырҭтәылагьы иҟоуп, Қарҭ омак иацәыхарамкәа, амрагыларахь. Уи анкьа иара иаҳҭынран. Уара узҿу аамҭаз Ҳашра дгьылбжьаханы, ма дгьылбжьахаланы, аҳаш убра иҵхны мшынгәыла абрахь иааргауа иҟазаргь алшон. Шьааб, уара узҵаара аҭак ииашаҵәҟьан иҟазҵараны иҟоу аамҭоуп, уи зегь еилнаргоит, ишеиланарҩынтуа еиҧш. Анцәа иаҳзыбзиеитәроуп, убриоуп. Егьирахь, иацсҵарц исҭаху, убас еиҧш иҟаз аҳашырҭа, аҳашрҟәара Аҧсны усҟаназ аӡы ахьықәмыз, иаҳа иахьааигәарҭаныз џьара иҟазаргь ҟалон.

– Убра акы исҳәарц исҭаху, Шьааб, – иҳәеит Кәыҵныи Абыџь, – ара Мцыҳәҭа уажәы атыҩшаӡ ахьыҵыҵуа абахә аҳәҭаҿы ажәытәӡан амцабз ҭыҵуан, иара аӡгьы шын рҳәон, аабыкьанӡагь аӡгьы ҧхан ҳәа рҳәоу саҳахьеит. Убасҟан иҵыҵуаз амцабз уажә аӡы ахьаауа иахагылоу абахә ашьапы аҭаҩаҿара аиҳарак зегь аблын, еиқәаҵәаӡа иахьагьы ашьҭа убоит. Изхысҳәаауа, абри шжәытәӡатәиу арҩашьом. Убас еиҧш иҟоу ажәытәӡатәи, сара издыруа, аҭыҧхьӡқәа Аҧсны иагьмаҷым, – Аҵан Рыҧсҭа, Аҵан Ргыларҭа, Агәылшьапқәа Ргәаҩара, Абнауаҩ Итәарҭа, Адоуцәа Зҭаз, Адоу Дахьыршьыз, Адоу Дахьжу уҳәа реиҧш иҟоу.

– Ажәытә ҧсҳа ус игәы иаанмаго дыҟамызт, убри аҩыза аҳаш иалхны абааш иргылар, адоуҳа амоуп, иаҕацәа аӡәгьы изгарым ҳәа. Абаақәа ракәым, аҳаш иалхны иҧшьаз ҳәа ирҧхьаӡоз акәарақәагь ацҳақәа рхырҵон, изласаҳахьоу ала, – иҳәеит саб. – Абас еиҧш иҟаз ацҳа днықәгылан анцәа иҳәаз, ииҳәаз наӡоит ҳәа иазырҧхьаӡон. Иара уажәгьы ус згәы


333

иаанаго ыҟоуп. Усҟантәи аамҭазы иҧшьаз аӡиасқәа Аҧсны имаҷмызт.

– Убас иҟоу аӡиасқәа ҧшьба рыӡбахә рҳәоны исаҳахьеит,

– иназгәеиҭеит, Дырмит. – Ҳабсы, Ҭоумышь, Дҕамшь, Рыҭҳа. Урҭ иҵегь ыҟоуп аха. Аҧсуа-адыгьқәа рҟны ҭҳа, ҭҳе зыхьӡу иреиҳабӡоу, идуӡӡоу – адыгьқәа рҟны Анцәа – роуп. Ажәытәан арҭ ажәақәа аформа рацәа рыман, иуҳәозар: ҭҳа, ҭҳаи (ҭаи), ҭҳау, ҭҳы, ҭҳоу; дҳа (дҕәа), дҳаи, дҳы, дҳоу; ҭаҳ, даҳ; аҳ, ҳа, ҳ. Изхысҳәаауа, абарҭ рҟынтә иаауа аҧсуа жәытә ҭыҧхьыӡқәагьы рацәоуп, Аҧсны анҭыҵгьы. Шьами, Мсыри, Чынди, Ҳәынди, Ҭҳаии ирзаарыгӡа. Ари ус машәыршақә иҟалаз, еиқәшәаз ак ракәхарушь?.. – Мысҭаабе ихы наиқәикит Дырмит.

– Зны Баскатәылантә иааз ҵарауаҩыки сареи ҳаиқәшәеит. Абаск бызшәа ашәуеи аубыхә бызшәеи убас ирзааигәоуп, даара иџьасшьеит. Ажәақәа, аиҳарак ажәытәтәиқәа, реилкаара џьабаак аҭахымызт. Баскатәыла, Аҧсны еиҧш, амшын иаҽҧнуп, Мраҭашәарахь ауп… Уара узҿу ус машәыршәа иҟаломызт. Аҧсуа дахьнанамгац дгьыл ыҟам, Адгьыл Аҵагьы зны инхон ҳәа рымҳәозиз… Убас сгәы иаанагоит, абри Кәыдры аҧсҭа, уи ашьхақәа уҳәа, макьана иаҳзымдыруа амаӡа дуқәа рымоуп, рыҵоуп ҳәа, макьана иаҳзымдыруа ажәытә аҳцәа дуқәа, аҧсҳацәа рыхьӡқәа цәырнагоит ҳәа. Иара Аҧсны зегь ахаҭагьы убасоуп ишыҟоу. Кәыдры аҧсаҭаҿы шьхакы Ҟаур, Мынҟаур, Мнеиҟаур ҳәа иашьҭоуп. Мынҟаур ихьӡын ажәытә Мсыр аҭаҳцәа дуқәа руаӡәк… Мсыр, ма Мыср, Шьам, Мсыраҧшь, Шәду уҳәа ажәытәӡатәи раҳцәа дуқәа рыхьӡқәа, иуҳәозар, Мына, Хәыфы, Ҳафра, Лабарна, Мыта, Гәдеиа, Рашьыф, Шьарҕәан реиҧш иҟоу иааџьоушьаратә аҧсуа хьыӡқәа иреиҧшуп, – назгәеиҭеит Мысҭаабе.

– Ҳашьхақәа ануҳәа, аиашаз, урҭ иагьа маӡа рыҵаҵәахны ирымоуп, – иҳәан, даацәажәеит Чагәгьы.– Убас, Аҳалӡга ахахьы ашьхарахь бахәык ыҟоуп, хышә раҟара метра иҳаракны, ҩышәҟа метра реиҳа иҭбаамкәа. Азганк цәҳәуп, аха лабашьадагьы ухалоит. Убри аганахьшәа аҵәца ашьа-


334

пы инаҟараны агьежьқәа ҭаҧҟаны иануп, ҧшьба-хәба мацәа нҭашәо. Аха зегь реиҳа иџьоушьаша, цәаҳәа-цәаҳәа, ашәҟәы ианушәоуп ишыҟоу, кьаҿқәакгьы налаҧсаны. Аган зегьы ашьанҵа аасҭагьы иҕәҕәоуп, напыла ус уаҩы изанҵомызт ҳәа сыҟоуп. Иану даара крахыҵуеит, џьара-џьара ашыцламшә ақәиаауп, арахь иацы ианырҵазшәа иҟоуп. Сахьахәаҧшуа, адыд-мацәыс акәзар ҟалап иҟазҵаз, мамзаргьы Шьашәуп ма Шьашәыблоуп. Аха ашәҟәы иану ацәаҳәақәа реиҧш изыҟалазеи?!

– Урҭ узҿу агьежьқәа рызегь еиҟароума, Чагә?! – иҳәан, дҵааит Мысҭаабе.

– Иреиҵақәоугьы ыҟоуп. Аха ианызҵаз дарбану, убриоуп иссирхаз!

– Сахәаҧшыр акәын. Анцәа иҳәозар, атәы здыруа ҵарауаҩ ҟазак даазгароуп…

– Уи даара ибзиахон, – игәы иаахәеит Дырмитгьы.

– Амаӡа дуқәа ахәыҷқәа иреиҧшуп, – иҳәеит Мысҭаабе,

– уахьақәымгәыҕӡо «ҽӡа» ҟаҵаны ихәмаруеит…

– Угәы ишҧаанаго, Мысҭаабе, – дҵааит Дырмит, – аҧсуа-адыгьқәа ажәытәан знымзар зны аҩыра рыманы иҟаларызу? Сахьахәаҧшуа, ирымазар акәын.

– Аҩыра шрымаз агәра згоит, – иҳәеит Мысҭаабе. – Жәа-шықәсаҟа уажәаҧхьа, Багазкьои ҳәа иахьашьҭоу, ажәытәӡан Ҳаҭҭышьашә акәын уи иахьӡыз, ижны аҧшаарақәа мҩаҧыргон. Абра ирбеит ажәытәҩырақәа зныз акыц маҟьақәа рархив, ажәытәӡа Ҳаҭтәыла аҳ ду иаҳҭынра иатәыз. Уи зыҧшааз аҵарауаҩ излеиҳәоз ала, урҭ акыц маҟьақәа рахьтә аҧсышәала ицәажәаз ыҟоуп.

– Багазкьоитәи аҧшаахқәа рыӡбахә саргьы исаҳахьеит, – иҳәеит Дырмитгьы. – Аҧсшәаҿы Ҳаҭҭ иадҳәалоу ажәаҧҟақәа, ажәаҳәақәа ыҟоуп. Иуҳәозар, Ҳаҭҭынтә уаазшәа, Ҳаҭҭгәашә еиҧш, Ҳаҭҭгәашә амца акуан, Ҳаҭҭышьашә уҳәа убас иҵегь.

– Дызусҭада абри еиҧш аҧшаах ыҵызхыз? – дҵааит Омар.

– Уи Хәыго Винклер ҳәа Алманиатәын, Ҳерманиатәын, ашьҭахь Шлиман ҳәа ижәла шьақәиргылт, – аҭак ныҟеиҵеит


335

Мысҭаабе. – Снеиҧхьан, иркьаҿны ианыз аҩыра ацыбжьыҟа нбанқәа амаӡашәарбжьыҟақәа бжьаргыло иангәаҳҭа, «аҧшьа 21» аҳәеит, даҽаџьара Адад, Анцәа, Хьышьаргәыҵ ҳәа ицәажәеит. Урҭ аҩырақәа шаҟа рхыҵуа еилкаам, аха, инықәырҧшшәа, хәба-фба нызқь шықәса рҟынӡа инаӡоит. Убри аҟынтә уи цқьа еилымкаакәа ус аҳәара иахымццакит. Рыцҳарас иҟалаз, аиба аҟәараҿы иқәхәлеит ҳәа, Хәыго дыҧсит…

– Иҧсра ааны акәу ма даҽакалоу?.. – дҵааит Дырмит.

– Хынҩажәаҟа шықәса ихыҵуан, итәылаҿ дыҧсит...– иҳәан, Мысҭаабе уаҳа ацимҵеит.

– Убри аҧшаах аҟны хеҭҭатәи ҳәа изышьҭоу акыц маҟьақәагьы рылоуп рҳәоит, усоума? – дҵааит Дырмит.
– Хеҭҭатәиқәа рацәоуп, аха Хәыго излеиҳәоз ала, урҭ иаҳа ааскьатәи аамҭа иаҵанакуеит.

– Исаҳақәахьоу рыла, сахьахәаҧшуа, убарҭ ҳаҭҭатәи аҩыра зну акыц маҟьақәа ыӡрашәа збоит… Шьоукы-шьоук убри аҧшаах аӡбахә цәырҵыр рҭахым ҳәа рҳәоит…
– Анцәа иумҳәан, аха ус ҟаларгьы алшоит, ус ҟалашьа амам сызҳәом… – иҳәан, Мысҭаабе уаҳа ацимҵеит.
– Ажәытә ҧсышәала ҳаҭҭа, ҳаҭҭы, ҳаҭҭыны зыхьӡу аҳцәа ртәарҭа, аҳҭны ауп. Абригьы ус баша иақәшәамашь, Мысҭаабе? – иҳәан, дҵааит Чагә. – Уи адагьы, исгәалашәоит, санмаҷыз зны ажәабжьҳәаҩ Мыдлеи Быгба ииҳәоз, ажәытә аҧсуаа рбираҟқәа руак ҩажәиак гьежьы анын, уи ахыҧхьаӡара ҧшьаны ирыҧхьаӡон ҳәа.

– Усҟан уазымҵааӡеи, Чагә, изеиҧшраз уи ҳәа? – дҵааит Мысҭаабе.

– Мыдлеи излеиҳәоз ала, ажәҵыс аҵыхәа еиҧш анаӡара ҭаҩаҿаны, мшынгәи жәҩангәи рыҧшшәхәы еимаркуа иҟан.

– Сабду иабгьы убри аҩыза ҧсуа бираҟк аӡбахә иҳәоу саҳахьан. Уи зынаӡара ҿыҧсаз, ихьӡыркны убас зныз бираҟ ҟаҧшьын, – иҳәеит сабгьы.

– Абираҟқәа ртәы шәаналацәажәа, – иажәа налеиҵеит Раџьаҧгьы. – Ажәабжьҳәаҩ дуқәа Ҳаҭқьари Арҩҭааи Сабаҟеи Арсҭааи изларҳәоз ала, ажәытә аахыс аҧсуаа абираҟқәа


336

акымкәа-ҩбамкәа ирыман. Сабдугьы днарылаҵан урҭ абарҭ рҩызцәа абираҟқәа рыӡбахә раҳахьан: ажәҵыс аҵыхәа еиҧш иҭаҩаҿаз ҩ-кьак ргылан, даҽак рываҵаны изныз, уи ҟаҧшьын; амра ҟаҧшь гьежь ду зныз, ихьҧшшәылаз абираҟ; аҧсҳа инапы асахьа зныз абираҟ ҟаҧшь хыгьежь, уи иаанагоз аҧсҳа инапи имҳәыри ракәхап; аҧсҳа инапы Ахаззеи зхакны изныз абираҟ; аџьар зныз, ҵаҟа еимҿаҧан ауаҩ ишьапқәа реиҧш рҳәон, ауаҩ исахьа иазҳәазаргь ҟаларын; иҟан амзаҿа знызгьы... Абираҟ аҭҳарчеи, ҳаҭарчеи ҳәагьы азырҳәон.

– Абра уажәраанӡа бираҟк ҩажәиак гьежь анын ҳәа шәалацәажәон. Аҧсуаа ҳҟны быжьбагьы ажәытә иҧшьаны ирыҧхьаӡон. Аха исҳәарц исҭаху, зыӡбахә шәасҳәоз ашьха аган аҟны хыхь цәаҳәакны убраҟагьы ҩажәиак гьежь ануп,

– нареиҳәеит Чагәгьы.

– Ажәытә мсыраа рҟны дгьыли жәҩани реимадара ашьа-нагьы 21 ануп. Аха урҭ гьежьқәам, еҵәақәоуп. Иҟалап уара иубаз ма Амра, ма Амза, мамзаргь даҽакы аанагозар. Ус акәу анс акәу, Анцәа иҳәозар, ажәытә мсырқьаадқәа, еиуеиҧшым аҧшаахқәа, мышкы мзар мышкы, аҧсуаа-адҕақәа ажәытә ҩыра шрымаз арахь ишцәырырго агәра згоит. Аха уи азы иаҭахуп ҧыла бзиа, аҧсуа-адыҕа иреиуоу аҵарауаа, иара убас егьырҭ ауаа ҳалалқәагьы ҧыҭҩык. Аха уажәы аус злоу Аҧсны иқәҵыз, иқәырцаз аҧсуаа, егьырҭ ҳашьцәагьы, рырхынҳәроуп. Мамзар, Анцәа иумҳәан, 20-30 шықәса ус ианынха, шәара шәыҩны шәара шәтәымуааны шәҟалар ал-шоит...

– Шьоукы-шьоук иахьанатә ламысда ауҳәан-сҳәанқәа рышьҭуеит, аҧсуаа иацоуп Аҧсны иананылаз, уаанӡа еснагь ашьхара иаман ҳәа, – даацәажәеит Самсон. – Ус зҳәо рыҧсымцқьара абра абри уажәраанӡа ишәҳәоз иаанамырҧшӡои? Сразҵаарц сҭахын сара урҭ, убас ҳзызҳәо, ирызҭада нас аҧсуаа абриаҟара хатә мшын хьӡы? Изырҭбаазеи абас аҧсуа ҭыҧхьыӡқәа рымҽхакы?

– Ҳара иаҳрыцҳарахаз, ҳара ҳаҩны ҳахьмаҷхаз ауп, – иҳәеит Мысҭаабе. – Иахьылаҟәу, иахьҧсыҽу убра хыҵырҭас иҟарҵоит.


337

ақырҭ папцәа абрахь иааны, рышьҭыбжь мыргаӡакәа, ҳажәлақәа рыреицакра иаҿуп. Урҭ уиазы мацара арахь иаарышьҭызшәоуп ишыҟоу. Аха ҳара, Анами Абами* ирхылҵыз, иара усгьы иаҕахаз ҳажәлақәа ҳахьчароуп Анцәа ишишаз еиҧш, абраҟагь убраҟагь. Ус анакәха, Анцәа ду илаҧш ҳхызаауеит. Џьара џьнышк, ҩысҭаак иаҳҧырхагахо аҟәымҵыргьы, ирыхәҭоу иақәиршәоит. (Ашьҭахь сара еилыскааит Аҧсныҟа иаарышьҭыз апап ҧсымцқьацәа зҿыз Дырмит ибзиан излеидыруаз ихаҭа апапҵара ахьимаз шакәыз, Уачамчыра ҧсуа папыс иҟазгьы иараӡәк шиакәыз).
– Ари адунеи ду қьиак дықәӡамкәа иҟалаӡом, – иҳәеит Мысҭаабе. – Агәра згоит Аиаша шаиааиуа, аҧсуаагь Аҧсныҟа ишыгьежьуа. Ҳарҭ ус ҳқәашьуп: аамҭала Аҧсны амшын ықәлоит, нас аӡы ықәҵуеит. Ҳаргьы ҳахҵәаны ҳцоит, нас, ианықәҵлакь, ҳхынҳәуеит. Абас ҩынтә иҟалахьеит. Аха, зегь дара роуп, Аҧсни аҧсуеи еицәыӡӡом, Анцәаҳазшаз ус ақәиҵеит.

– Саргьы убас сгәы иаанагоит. Сагьгәыҕуеит, иагьхасҵоит,

– инациҳәеит сабгьы. – Егьи, Амза аара азын сабду Ҭлаҧшьа, акыр еҵәа аҧсышәала рыхьӡ згәалашәоз, ус иҳәон: «Амза ааит. Идуны, игьежьны, иҩежьӡа, иҭамшәаӡо иааигәаны икыдын. Нас, аамҭа мбатә анца, ихәыҷхеит, аҭашәарагьы иалагеит. Изыхәыҷхазгьы – наҟ ицарц маҷ-маҷ имнаскьо иҟам… Ажәытәӡан ҳамшын анҭыкәкәахьазгьы ыҟан. Амца алалан ианбылуазгьы ҟалахьеит**, Аҧсны аиҳарак ҭарханы. Иҟан жәҩан аҿы ҩ-мзак анкыдызгьы. Ари адунеиаҿ иҟамлац егьыҟам. Ҳара, иахьа «ибникыз» иреиҧшхаз, аха жәытәӡан идууз жәлары ҳрышьҭроуп. Амшын ду ҳақәнахит, Амшын

*Анами Абами (Адами) – ани аби, Евеи Адами.
**Аҵыхәтәан аҵарауаа излеилыркааз ала, уажәы амшын атыҩша газ алачны ахалара иаҿуп. Хыхьӡа ихалар, амца анаркыргьы алшоит, амца хылоит... Иахьагьы амшын амца анакыз ҳәа ажәытә ирҳәоз згәалашәо аӡәык-ҩыџьак ыҟоуп.


338

дугьы ҳаиқәнархоит…» – абра саб дҩагылан, дҩарылаҧшын ус нациҵеит: – Ҳаланагалацәеит, шәааи нас иацҳҵап… Уажәы, Мысҭаабе, рныҳәаҿа ныскыларц сҭахуп зыҧсадгьыл ныжьны ақәҵра зҧеиҧшхаз зегьы. Иаа иаҳхылаҧшхәу, Анцәа ду, суҳәоит, рышьҭахьҟа амҩа рзарты, Рыҧсадгьыл ахь!

– Уаа, Анцәа, иҳәа!

– Уаа, Анцәа, иҳәа!!

– Уаа, Анцәа, иҳәа!!!







































339

ЧАҴӘ ЧАГӘИ УИ ИХҬЫСҚӘЕИ ИРЫЗКНЫ

Дызусҭадаз Чаҵә Чагә? Дыҟаҵәҟьазма абас еиҧш иҟаз ауаҩы? – Дыҟан! Уи ажәа цҳафырла аиакәым аҿаҧызҽуаз, асоциалтә еиҟарамра иаҿагылоз, иара убас ауаҩымра нышәарак азызымуаз жәлартә сатирик дуун. Ихатәы бызшәа аҧсшәа адагьы уи хар амамкәа иҳәон ихала ииҵаз абырзен, аурыс, аҭырқә, аџьам бызшәақәа, иара убас ҟабардалеи лазлеи дцәажәон. Уи ираҧызгоз лафҳәаҩын, жәабжьҳәаҩ дуун, жәытә ҭоурыхҳәаҩ ҟазан, ажәлар бзиа ирбоз уаҩын, ижәлеи ихьӡи еидкылан Чаҵә Чагә рҳәон. Усҟан ишаҧыз еиҧш, аҧхьа ажәла азыркьаҿны ирҳәон нас ахьӡ. Зыхьӡи зыжәлеи убас еидкылан ирҳәоз уаҩ дуун, ҳаҭыр-пату иқәын. Уи ихҭысқәа ирызку ажәлар ражәабжьқәа, иара убас иара иеиҭаҳәамҭақәа иахьагьы аӡә иҟынтә аӡә иаҳауеит, Аҧсны моу уи анҭыҵгьы иахьырдырқәоу ыҟоуп.

Иџьоушьаша, абас еиҧш ажәлар рҟны зыхьӡ ыҟоу ауаҩ, иара ихаҭа дахьатәыз, даниз, иҧсҭазара даналҵ, ҳәа здыруа маҷуп, дара урҭгьы дахьатәиз ауп ирдыруаз. Уимоу, Чаҵә Чагә ҳәа аӡәгьы дыҟамызт, хыҭҳәаауп ҳәа згәы иаанагақәазгьы ҟалеит, аиҳарак уи изкыз анекдотқәа заҳаны еиҭазҳәоз.

Аиашаз, Чаҵә Чагә иажәабжьқәа ажәлар иаҧырҵеит, аха урҭ ус рхы иҭырымҳәааит, ихҭысқәа ирылхуп, иара дыҟан. Жәытәла иуҳәозар, Чаҵә Абрагь иҧа Чагә Гәыҧ ақыҭан дынхон, Уачамчыра араион. Уи диит 1835 шықәсазы. Иҧсҭазаара далҵит 1930 шықәсазы. Адгьыл дамадоуп иқыҭан, иҳаҭгәын баатәны жәытәла иҟаҵоуп. Иахьа уажәраанӡа еиқәханы иааит иара Чагә ипатреҭгьы. Ҵабыргны, 1878 шықәсазы иҟалаз амашәыр, абылра апатреҭ ҧырхага анаҭеит, аха уи аиҭашьақәыргылара омаӡак џьабаа аҭахымхеит. Абылра аныҟалаз 1942 шықәсазоуп ҳәа ус зҳәозгьы ыҟан. Чагә ихаҭа иакәым, ажәабжьқәа рҟны зыӡбахә ҳәоу егьырҭ ауаагьы, шамахаӡак акәымзар, ииашаҵәҟьаны иҟаз роуп. Абри инаваргыланы иҳәатәуп ажәытәан Чаҵәқыҭ ҳәа Гәыҧ аҳабла ду шыҟаз. Аха Чаҵәаа рахьтә иахьа убра инхаз Чагә заҵәык ишьҭроуп, иҭаацәа роуп – иҧацәа Леуарсеи Жореи.


340

Дара убарҭгьы ирхылҵыз хаҵарҧыс дыҟам, ҭыҧҳацәахеит. Леуарса – Ҟәырка, Жора – Лиала, Гугули, Нелли. Жьра-цәарала ирзааигәоу ыҟоуп: Ашәаа, Бҕажәаа, Қапаа, Аҭәмаақәа, Ҕәыблыиаа, Тәанаа, Гәыргәылиаа, Алазбақәа уҳәа... Арҭ ажәлантәқәа рыхьӡ иазеиҧшу ауп, грамматикала, ирхәыҷтәын, идуны изиҩызеи зҳәогьы дҟалап, – аха акәыз, жәларык зегь рыхьӡ, ҧсуа ламысла, нбан хәыҷла иабоуҩри, ӡәыр дсықәшаҳаҭхар – абзиа. Ҧсуала абас иаҳа ииашазар ҟалап...

1954 шықәса инаркны 2005 шықәсанӡа урҭ ажәабжьқәа ажәлар рҟны ианҵаны еизызгон, акьыҧхь аҟынгьы еиҧкааны ианысҵон, аҧсышәала еиҧш урысшәалагьы, Аҧсны еиҧш уи анҭыҵгьы. Рызегь анҵаны реизгаразы Аҧсны аҧсуа қыҭақәеи ақалақьқәеи зегь рҟны сыҟан, зныкымкәа-ҩынтәымкәа Ҷоутәылеи Нхыҵ Ҟарачы-Чарқьазтәылеи аҧсуаа ахьынхоз аҭыҧқәа рҟынгьы снеит. Ажәабжьқәа зыҟны ианысҵази иананысҵази уҳәа ахьӡынҵақәа, акомментариқәа абри ашәҟәы анҵәамҭаҿы иагәылоуп. Убригь ҭоурыхуп... Дара ажәабжьқәа рызегь еилырхны, классификациа рзуны, быжь ҟәшакны иртәоуп. Урҭ хаз-хазы рылацәажәарагьы сыхәҭоуп.

* * *

Ажәытәӡан абырзенцәа асатирцәа ҳәа изышьҭаз нцәахәқәан. Урҭ бнеи-шьхеи рҟны инхоны, ишәарыцаҩцәаны, икәаша-хәмарцәаҩны, иҿырпынарҳәаҩцәаны ирҧхьаӡон. Ашьҭахь асатирцәа ҳәа ирышьҭан ажьаарыхреи, аҩҭаҭәареи, аҩыжәреи рынцәахәы Дионис аныҳәақәа раан данцәырҵуаз ицны ицәырҵуаз ахәмарыҩ-қьачақьцәа, акәашаҩ-шәаҳәаҩцәа. Ус-ус ишнеиуаз, аҳәынҭқарцәеи аҳцәеи Дионис инеиҿыҧшны раҳҭынрақәа рҟны гәырҿыхагас ҳәа асатир-қьачақьцәа алырхуа иалагеит. Ажәытә Рым ахаан абас еиҧш иҟаз асатир-қьачақьцәа аҳҭынрақәа рҟны акәымкәа ажәлар рыгәҭагьы иҟалахьан. Урҭ амчра зымпыҵазкыз, амал зкыз аҳәынҭқарцәа жәлар ирзааргоз аиакәымқәа, ақәнамгақәа маанала, лаф ҳасабла иаҿаҧырҽуа иалагахьан. Ишнеи-


341

шнеиуаз абырзен «сатир» аҵакы алаҭын «сатира» ашҟа ииасит, иаанагоугьы ақьачақьра, алафра, жәа цҳафырла аҿаҧҽра, асатира ауп. Абас иҟалеит асатиррахьтә асатирарахь аиасра.
Ауаатәыҩса рыбзазараҿы иахьабалакь амырхәага знеиуам. Ашәшьы иахьхнаҩо аҭыҧқәагь ыҟоуп. Уи ашәшьы рҽыҵакны ауаа шәшьқәа аус лашьцақәа ҟарҵоит. Асатира убри ашәшьы иалҟьан ауаа шәшьқәа ирықәҧхан иаҳзырбо ҧхны мра шәахәа џьбароуп, шәалҟьа Мроуп. «Асатира ирҕыҕку ацәанырра иахылҿиаауа мчуп, агәшыра аамсҭашәа иадыд-мацәысуп»*.

Алитератураҿ асатира закәу, абриаҟара шахыҵуагьы, аимак-аиҿак амоуп. Избан уҳәар, иахьатәи адунеи аҟны макьана иҟоуп аҳҭны сатирикцәа, амчра знапы иаку амалуаа ирыдгыланы аҕарцәа ирхыччогьы, уаҩы експлуатациа изура зыбла иазмырбогьы, уи иадгылоугьы… Асатира иашаҵәҟьа акоуп хықәкыс иамоу: аиаша иадгыланы ахәахәа аҿаҧара. Аурыс шәҟәыҩҩ ду, асатирик Н. Шьчедрин асатираҵәҟьа ҳәа дзышьҭаз аџьажәлар рыгәҭыха зҳәоз, уи иадгылоз ажәа цҳафыр акәын. Ус иҟоу ажәа ҟазарыла изызҳәаз – ианҵаны ҳәашьа изаҭама, ус ажәала изҳәама, хымҩаҧгашьала ухы азишьҭма – жәлартә сатирикуп изиҳәон.

Абри аиҧш иҟоу ажәа цҳафыр ҟазарыла изҳәоз, хым-ҩаҧгашьала иаазырҧшуаз жәлартә сатирикын Чаҵә Чагәгьы. Уи ихҭысқәа еихшаны уажә хаз-хазы ианцәырзга, раҧхьа рыӡбахә сҳәарц сҭахуп усҟантәи асоциалтә еиҟарамра иахылҿиаауаз ақәнамга аҿаҧызҽуа ажәабжьқәа.

Аҳәынҭқари апрынци ирыӡбит амалуаа рыҧсшьарҭа акурорт

*В.Г. Белински. Иҩымҭақәа реизга, х-томкны, II атом, ад. 49.
**1901 шықәса ҧхынгәымзатәи аманифест ала аурыс ҳәынҭқар Николаи II Гагра имаз аҧсшьарҭа апрынц А. П. Ольденбургски ииҭеит, иаҳәшьа аҳкәажә Ольга Алеқсандр-иҧҳа уи дизҳәан, дахьигаз азы. Абри ахаршә аҵыхәала Ленин напхгара ззиуаз “Искра” 1903 шықәса нанҳәа 15 азы “Акарона зхагылоу аҕьыч, мамзаргьы аҳәынҭқар иаҳәшьа дшеихреиҵаз” зыхьӡыз акритикатә статиа акьыҧхьит.


342

ду Гагра идыргыларц. Абри рыӡбит ҩгәҭакык рыманы: акы, апрынц Ольденбургски иҵегь деибахон. Избанзар, амалуаа аҧсшьаразы иршәоз аҧара зегьы иара игон, акурорт иара итәын, ҩбагьы, усҟантәи аамҭазы аурыс малуаа, ачынуаа ахьы шәаны аҳәаанырцә ицаны рыҧс ршьон. Ари аҳәынҭқарра иамаз ахьы иагнархон. Гагра акурорт ду аҳәаанырцә еицәамкәа ирзыҟаҵар, уи ахьгьы атәыла аҩнуҵҟа иаанхон…

Гагра амшынҿықә аҟны апрынц аҵла ҧшӡақәа рбаҳча ду ҟаҵаны ахан дуӡӡаҵәҟьа иргылт*, аха зқьаф ҭаз амалуаа рыҧсы ахьыршьашаз акурорт залымҵит. Урҭ аҳәаанырцә ацара иаҳа еиҕьаршьеит.

Гагра инхоз абырг, апрынц Ольденбургски ибзиан дыздыруаз Алиас Агрба излеиҳәоз ала, аҵла ҧшӡақәа рбаҳчаҿ иааганы иоурышьҭыз апарпарқәа, апопугаиқәа ахьшьқәа ирфеит, аҵла ҧшӡақәагьы зегьыҵәҟьа ара ианымаалт, иҩеит. Абри аҟнытә амалуаагьы ҧасеиҧш аҳәаанырцәҟа ҧсшьара ишцац ицон… Убри гагратәи апрынц иӡбахәоуп иаҳәо аизга злаатуа «Иҭабуп ҳәа сызиаҳәа» захьӡу ажәабжь аҟны. Аҧхьаҩ еиликаауеит абри апрынц дзакәыз, ахархьуаа дшырзыҟаз, ишибоз. Чаҵә Чагә даҵамхаӡакәа аҭакс уи изиуз, апрынц изы иқәнаганы иҟалеит. Абри ашьҭахь апрынц Чагә днаҧхьаны ҳамҭас аграммафон ииҭеит, нас уи ашьҭахь Бырзентәыла дицны дыҟан, абырзен бызшәа ахьидыруазгьы ацхраазар акәхап.

Егьи ажәабжь «Чаҵә Чагәи аурыс ҳәынҭқар Алықьсандр III» аҟны иаҳәоу ахҭыс ииашаны иҟалаҵәҟьазар, уи 1888 шықәсазы иақәшәоит, избанзар Алеқсандр III иҧҳәыс Мариа Фиодр-иҧҳаи иҧа Николаи (нас Николаи II ҳәа хьӡыс изауз, иҳәынҭқархаз) иманы абра Ҧсырӡха, Афон Ҿыц дыҟан. Уи иаара зыхҟьазгьы абри ауп:

Ишдыру еиҧш, XI ашәышықәса инаркны Пантелеимон Аџьашьахәҟаҵаҩ иоурыс ҧааҩтәарҭа Бырзентәыла

*Аҧсны аменшевикцәа аиҳабыра анрымаз Ольденбургски ихан дырҳәит. Х-миллионк рыхә амал дәылыргеит. Амшынҿықәан апрынц иҟаиҵаз аҵлаҧшӡақәа рбаҳча, ҽыла иҟаз ар гыларҭас ирзалырхын, иршьаҟьеит.


343

Халкидон ҳәа иахьашьҭоу адгьылбжьахалаҿ Афон Жәытә азааигәара иҟан. Уи еиҧш уа иҟан адунеи ақьырсианцәа рыҧааҩтәарҭақәа рацәаны. Зегьы ахацәа ртәқәа ракәын. ХIХ ашәышықәса 70-тәи ашықәсқәа рзы, Аҧсны адгьылқәа зегьы аурыс ҳәынҭқар инапаҵаҟа ишыҟалаз анеилыркаа ашьҭахь, Афон Жәытә аҟнытәи аурыс ҧааҩцәа, берцәа аҳәара ҟарҵеит Аҧсны Ҧсырӡха адгьыл риҭаразы, рыҧааҩтәарҭагьы абрахь аиагара азин ҟаиҵарц. Аурыс ҳәынҭқаргьы азин риҭеит, уи аҟны дагьнымкылакәа, Афон Ҿыц ахьыӡҵаны, иреиҕьыз адгьылқәа рзалхны, аҧара ду рзоужьны, аҧааҩтәарҭеи аҧаарҭа шьапкырҭа абааныхи рыргылара рыдиҵеит. Абри азоуп 1888 шықәсазы уи арахь дзаа, аргыларақәагьы шцоз ибеит, «иҧшьеит». Уи адагьы ибарц иҭахызар акәхарын ҿыц инапаҵаҟа иҟалаз адгьылқәа зеиҧшраз…

Усҟантәи аамҭазы ҧсырӡха амҳаџьырра иҭанарцәхьан, аха аӡәык-ҩыџьак иаанхаз, насгьы ихынҳәны иааз, ирдыруан рџьынџь иқәлаз аҧааҩцәа, зегьыҵәҟьа ракәымзаргь, закә уааз. Урҭ азеиҭыни амандаринеи рбаҳча аныҟарҵа ашьҭахь, анцәа игәамҧхоз аусқәа ирылагеит: аҩы ҭарҭәон, маӡалагьы иржәуан, ауатка – аршы, дыршуан, убригь убас иржәуан. Урыстәылантәи анцәа иашьапкра иаауаз аҳәсахәыҷқәа ржьон…

Аҧааҩцәа аҧара рзаазышьҭлашаз даҽакгьы рыӡбеит: Афон Ҿыц амраҭашәарахьтәи ашьха жәытәӡа аахыс

аҧсуаа иҧшьоуп ҳәа ирыҧхьаӡон. Уажә уа џьроуп, аха анкьа аҧсара гылазар акәын, аҧса иамҵахырхәозар акәхарын аҧсацәа џьоукгьы. Убриаз акәзар ҟалап Аҧсар захьӡугьы, ари иҵегь ахьӡқәоуп, аха... уа игылаз иарбан ҧсажәлаз, адунеи иану, ианыӡаахьоу аҳәара уадаҩуп. убра ааигәа, Анхәа инхоз абырг Уаҳаид Ҟәыруа излеиҳәоз ала, уи аҧсажәла ауаа ирфоз акакалқәа аҿалон ҳәа иаҳахьан… Аҧааҩцәа Аҧсар хыхь иқәгылаз абаа илацхраа-ҩацхрааит, нас убра ашҭаҿ иҟаз, ақәаӡы еизыкәкәаны изҭалоз ажәытә анажәкәапеи, иахьатәиала – абассеин аадрыцқьан, ӡы ҧшьоуп ҳәа рыларҵеит. Ажәытәан абра абаа андыргылоз, ашьха ақәцә иқәҧсан еиҟаратәны убра ашҭа арҭазаап, абҕанҷи аҧслымӡи


344

анықәрыпсоз уахь иҵаланы ақәаӡы аизыкәкәарҭақәа ҟарҵазаап, абаа аҕа дакәшаны дтәар, ар ӡыда еиламхарц азы. Уажәы уи аҧааҩцәа рхы иадырхәеит.

Абрахь аҧара рыманы аара иалагеит Урыстәыла инхоз ауаагьы. Избанзар, жәаҩаҩык аҧеҳамбарцәа руаӡәк, Симон Канонит зыхьӡыз, абра Ҧсырӡха, Афон Ҿыц джуп ҳәа ажәытәан аахыс ирдыруан. Урҭ аҧара аӡ ҧшьа ахьыржәуаз инрыжьуан, Симон Канонит ихрам иамҵарҵон… Аҧааҩцәа уи есааира иарбеион. Арыстоутелгьы убра джуп рҳәон...

Урҭ аҧааҩцәа џьоук зҿыз закәыз здыруаз, Алеқсандр III иеиҧш иҟаз аҳәынҭқаргьы даргьы рыгәра зымгоз, ари аӡы шыҧшьамызгьы заҳахьаз аҭыҧантәи ауаагьы ыҟан. Убарҭ дреиуан Чаҵә Чагәгьы.

Абра абриаҟара аҭоурых сзалала, аҧхьаҩ иҵегь еилкааны идыруазарц сҭахуп азоуп ажәабжь аҟны аурыс ҳәынҭқар ииҳәаз Чагә абас ирлафны аҭак зыҟаиҵа. Ари лафушәа убоит, аха иаҳәо алаф аҵкыс еиҳауп…

Ауаа ҧсыцқьақәа, ауаа усуцәа рыхьчаҩык иаҳасаб ала Чаҵә Чагә иаҿаҧиҽуеит аҭауад хамаҧагьацәа, аӡбаҩ-ҵырҭышагаҩцәа, аҳәынҭқар ичынуаа рбиурократизми рыҧсымцқьареи, аҭуџьар ҧсыцәгьақәа уҳәа убас заҟаҩы. Иара илафҳәашьала, иара ихәмаршьала – зны ҽырзымдыр ҟаҵаны, зны ҽырхәмар ҟаҵаны, даҽазны даҽакала иаартны иреиҳәоит жәлар ишрықәыҕәҕәо, ишрыцәҕьычуа. Ус раҳәара мацара азмырхакәа, иахьзырхәша, изырхәыцша аусқәагь ҟаиҵоит. (Ажәабжьқәа – «Шәҭахызар – ижәга!», «Чагә аҭауад игәаҧха шынеигӡаз», «Чагә дҕьычҩхар иҭахым», «Аӡбаҩ иҧҳәыси Чагә иеҳәеи» уҳәа рҟны.) «Алафгьы еибашьроуп», – иҳәон Чагә, дыхәмаруа. Дыхәмаруан, аха хәмар абжа иашоуп. Ашәҟәы актәи аҟәшаҿы Чагә лафла деибашьыҵәҟьоит. Ирччаны ргәы ирҿыхаӡом – ирччан иаҿаҧиҽуеит. Ус еиҧш аҟаҵара ажәа цҳафыр адагьы абла ҵары аҭахуп. Ахшыҩ ҵаула, ахшыҩ ҟәыҕа усгьы иагымхароуп.

Чагә исатиреи илафи рыдагьи ажәлар бзиа дызларбо даҽакгьы ыҟоуп – иаргьы дынхаҩын, дара реиҧш иаргьы


345

махәҿала аус иуан, мал дукгьы имамызт, ихазы аҟара ажәлар рызгьы дыҟан.

«Заамҭа цахьоу, аха макьана ақәӡаара зҭахым, аҿа иаҧырхагоу, иҧсыҽу зыршәо иаҿагыланы ақәҧаразы аччара абџьар ҕәҕәас иҟоу иаарылукааша иреиуоуп * ҳәа иҩуан А.И. Ҳерцен. Абас еиҧш иҟаны, заамҭа цахьаз, аха иҧсыҽыз зыршәоз иреиуан адинхаҵара амаҵуцәак. Аҳратәра зуаз акласс анапаҵаҟа адин зынӡа аҧсы аханаҵон.
Чаҵә Чагә иаҿаҧиҽуан анцәа имаҵ руашәа ҟаҵаны афеида алгара иашьҭаз адин амаҵуҩцәа: апапцәа, амулацәа, ахәаџьацәа, еиуеиҧшым аҧшыҩцәеи аҟәыдрҧаҩцәеи џьоукы. Убарҭ ирызкуп ажәабжьқәа: «Анцәа ихәы апап игоит», «Џьанаҭ уцар сҭахуп!..», «Нарцәгьы адгьыл аҟны еиҧш иҟоума?» уҳәа убас егьырҭгьы.

«Нарцәгьы адгьыл аҟны еиҧш иҟоума?» аҟны Чаҵә Чагә амулла даҿаҧиҽуеит иара бзиа иибо аметод ала: диазҵаауеит џьанаҭгьы амуллацәа ҟалару ҳәа, изымдыруашәа. Амул-ла гызмалгьы, ари гаӡак иоуп игәахәын, «Муллада џьанаҭ зхәарҭоузеи, џьанаҭ амуллацәа ҭоуп!..» – иҳәоит. «Ус акәзар, нарцәгьы адгьыл аҟны еиҧш иҟоума? Уаҟагьы амуллацәа рхәы иаҵаланы ирызнагарушь?!» – иҳәеит Чагә. Амулла гызмал убасҟан ауп ианеиликаа дзацәажәоз ауаҩ иара иеиҳа дышҟәышыз.

«Ҳалалрала иҟандаз» зыхьӡу хшыҩрҵагахеит ақыҭа пап Кәасҭа изы. Кәасҭа иеиҧшқәоу иахьагьы иҟоуп. Апапцәа ракәым, ипапцәамгьы, рдыррагьы маҷны, рыхшыҩгьы думкәа, рҵарагьы – уҧшыр, иқәгылан реиҳа здыруа ирабжьоит, рыбҕа «ахьышшоу» иабзоураны…

Апап Кәасҭа ҵара дук имамызт, аха дпапын, џьара хшыҩк иҳәар акәмыз. Ауаҩ ҧсыцәгьа ҟаимаҭ, акаҷбеи, изыӡырҩуаз шәҳалалхар анцәа шәыҧсынҵры иациҵоит ҳәа реиҳәеит, изиҳәозгьы иуахәамахь еиҳаны изнарго иалагарц ауп. «Ҳалалрала иҟандаз, Асду аан ҳардәына ҳалалқәа зегьы ҧсит, ҳамхқәа еимызҵәо ҳахьажь гызмалқәа акгьы рмыхьӡеит, абри

*А. И. Ҳерцен. Иҩымҭақәа реизга, 22 томкны, ат. 19, ад. 118.


346

зыхҟьазеи?» – дҵаауеит Чагә. Кәасҭа ииҳәаран дыҟаз. Чагә ас зиҳәаз аҳалалра дақәшаҳаҭымкәан акәӡам, иҳалалмыз даҿаҧиҽырц азын акәын.

«Апапцәа, ахәаџьацәа аҧшыҩцәа» аҟәша еиднакылауа, адинхаҵара амаҵ зуа шьоукы ирҿагыло ажәабжьқәа, иахьагьы макьана амч рымоуп. Урҭ рылацәажәара салгарц сҭахуп «Аҧеҳамбари Аҩсҭааи» зыхьӡу ажәытә сатиратә еицәажәахәтә ала:

Аҧеҳамбари Аҩсҭааи еиҧылеит.

– Уара, Аҧеҳамбар, зымаҵ ууада? – дҵааит Аҩсҭаа.

– Ажәлар! – аҭак ҟаиҵеит Аҧеҳамбар. – Уара, Аҩсҭаа, змаҵ ууада?

– Ажәлар!..

– Ишҧа, уара, ҳҩыџьагьы ажәлар рымаҵ аауама?!.

– Ааи, сколлега, уажәтәиаамҭа усоуп…»

«Ауаа, абри иеиҧш иҟоу аҩсҭаа игәра шәымган! Игәра шәымган ҳәынҭқарзаргь, абас еиҧш иҟоу, сҧеҳамбаруп зҳәо аҩсҭаа жәлар рмаҵурахьы дназышьҭуа!..» – абри ауп Чаҵә Чагәи ажәлари абраҟа бжьгарас иҟарҵо. Аччара аҟара аиашеи ахәахәеи еилзырго маҷуп. Араҟа Чагә иччара жәлар рыччароуп, аиаша амц ианахыччо ауп.

«Чаҵә Чагә ихҭысқәа» еиднакыло жәлар рҳәамҭақәа абыжьҟәшакгьы рахьтә уажәраанӡа зыӡбахә сҳәахьо аҩба, шамахада, зегьы аџьажәлар ирықәыҕәҕәоз ауаа ирҿагылан иҿаҧызҽуа роуп. Егьырҭ рҟны усҵәҟьа иҵару асоциалтә жәабыжьқәа ыҟамзаргьы, убраҟагь Чагә асоциалтә еиҟарамра зхылҿиаауа адацқәа ҧшааны дырхыччоит, ихьӡиртәуеит.

Асатирик иааибаны драабуам ажәахә ҭацә дуқәеи аныҳәаҿа ҟәазқәеи, бзиа избо аҽхырцәажәаҩцәа («Аныҳәаҿа дууи аӡигар кьаҿи»), зқьаф анҭалалакь аҧсуа ихымҩаҧгашьа атрадициа дуқәа зхашҭуа аегоистцәа. Абарҭ инарываргыланы аҧсҭазаараҿ иҟоуп, ишыжәдыруа, «мам гә ду, ҽырба ҟьантаз» ҳәа ззырҳәо ауаагьы. Урҭ ӡәырҩы мам гә дура шьҭа иаҵанакӡом, избанзар ибеиахахьеит. Ибеиахахьеит малла, аха доуҳала ишҽырба ҟьантазыз иаанхеит. Убарҭ дреиуоуп Лагә зыхьӡу аӡәы («Лагәи аҟәыди»). Уи данбеиаха,


347

дыззымдыруаз дышбеиаз, дызлаҟам далаҟоушәа, аҵарагьы имоушәа дирбарц иҭаххазаап. Аҟәа ресторанк аҟны дахьнеиз, аиқәҧхьаӡа, амениу инацәа нақәк-нақәкны абригь-абригь сзааг ҳәа, ахьӡ мҳәакәа, иабеиҳәоз дзаҧхьаӡомызт, иахьаныз надирбеит. Ахәрыҭаҩ идырбаз ааган инықәиргылт, аха аҩбагьы ҟәыдқәан. Ари збаз Чаҵә Чагә: – Иудсныҳәалоит, аҵара уҵазаап!.. Амала, ҧаса уанҵарадаз, хҷаҭымзар акгьы уфомызт, уажәы, аҵара ануҵах, ара аҟәа уааны ҟәыдымзар акгьы уфом, измаанахарызеишь?! – иҳәеит. Абри ажәабжь иааугәаланаршәоит Н.Г. Чернышевски иҭацәу сҭәуп анаҳәо* ҳәа дзыхцәажәоз ақьачақьра атәы. Урҭ рҩызцәа зҭацәра зрыцҳараз ауаа Чагә илаҧш рықәшәон, «алафгьы» реиҳәон.

Чаҵә Чагә игәы далсуеит ауаҩ ҧсыцқьа, ауаҩ ҭашақьа, аха ззымдырра, ма зҧышәадара, мамзаргьы агәрагацәара иахҟьаны иахәҭамк замхаҟаҵаз. Ус еиҧш иҟазгьы иахьынӡахәҭаз ирониала драцәажәон, аха ирҕәҕәацәомызт, ҳаҭырбара рзиуан. Чагә абри иҟазшьа атәы рҳәоит ажәабжьқәа. «Уарҧыс бзиоуп сҳәаргьы ихоуҵома?!», «Анасыҧдара зыхҟьо», «Еибашьра ҟаломызт», «Иҿыцыз ҳәа нышәынҭра ыҟамызт...» уҳәа убас егьырҭгьы. «Асатирикгьы игәеимҭарц залшом алашьцара иалҷҷаауа ацҧхьқәа» ** ҳәа иҩуан М. Горки. Урҭ ацҧхьқәа гәеиҭон Чагәгьы, уи акәын урҭ ахьибоз аҭыҧ аҟны ихы џьабаа заирбозгьы... Абас иҟоуп ажәабжь «Абз цәгьақәа ршәахсҭа». Абри аҟны уи ацәгьаҳәара лашьцара наҟ-ааҟ иалибаауаз ацҧхьқәа ҩба еиқәирхеит. Иқәибахран иҟаз ҩжәларак еинираалт, ҵабыргны, уи ус имариамхеит, аха...

Аҧсуаа ҳшыцәоу ҳааурҧшыр, асас даама ҳәа ҳузҵаауеит иҳәон Чагә, дыхәмаруа. Аҧсуа сасдкылара аҭоурых дууп, харагьы ирдыруеит, иҵас ҳалалуп, анагӡара ус имариам акәымзар.



*Н.Г. Чернышевски. Ихаҭәаау иҩымҭақәа. реизга, ХV томкны, ат. II, ад. 31.

**М. Горки. Аурыс литература аҭоурых, ад. 127.


348

Асаси асадкылареи ирызку ажәабжьқәа срылагарц сҭахуп иара Чагә иеиҭаҳәамҭақәа рҟынтәи ажәабжьык ала. Уи еиҭаҳәахәтәуп, «Аҧсуа сасдкылара зыхҟьаз» ахьӡуп:

Ҧеҳамбарк дҽыжәлан дышнеиуаз ҳәҳәабжьык иаҳаит. Аҳәҳәабжь ахьгоз даннеи, сабик дыҧсны дықәын. «Хәашак амца иақәдыршәын иҳәҳәоз џьысшьан, убриоуп сзааи...

Иақәзыршәыз дахьсырхәырц акәын... Ишәхашәмыршҭын: ачеиџьыка адоуҳа мчы амоуп, ҧсра ақәым, ҧсра рықәлом хәаша мца иқәзмыршәауа, хәаша сас бзиа иаҩзымго жәларгьы! – иҳәеит. Нас асаби днеихагылан: – Уаа, абри асаби иҧсынҵры ҧсынҵр ахылааит, ихьӡ хьӡы ацлааит, уи Аҧсуа акәзааит, чеиџьыкала игааит, ҭеҭҧшла деинаалазааит, уи азы дгьыли Жәҩани ицхрааҩызааит!..» – иҳәан, аҧеҳамбар иҟамчы асаби инихиҟьеит. Ауаа ирзымбатәбарахан инаҧшызар, ахәыҷы иҧсы ҭалан анапҟьа-шьапҟьара даҿын. Ҧеҳамбаргьы дыҟамызт, ҽгьы ыҟамызт, иахьцаз-иахьааз рымбаӡеит.

Абри аиҭаҳәахәтә заҵәык иахҟьаноуп аҧсуаа абас асас дызрыдыркыло ҳәа ус сызҳәом. Аиҭаҳәахәтә ҽакала иуҳәозар, алегенда, жәытәӡатәиуп, иахьа издыруагьы заҟаҩ ыҟоу сыздырцәом. Уи змаҳацгьы, ишаҧу еиҧш, асас ҳаҭыр иқәырҵоит, иара Чагә иҳәан еиҧш, асас бзиа иоуп ҳаҭыр зықәҵалатәу акәымзар… Аҧсуаа рысасдкыларазы ажәытә бырзенцәа ирзаарыгӡа ажәаҳәахьа бзиақәа рымоуп… Абар аурыс ҵарауаҩ В. Кожиновгьы ииҩуа:

«Аҧсны зқьышықәсалатәи аҭоурых аҟны атрадициеи акультуреи рызҵаатәы уавсыр ауам. Иаартны иҳәатәуп убарҭ атрадициақәа инҭкааҵәҟьаны рҵара абыржә шакәу ианалага…

Абраҟа иаагазар ахәҭаны исыҧхьаӡоит Константин Паустовски Аҧсны даныҟаз игәалашәарақәа рҟынтәи дызлацәажәоу акы: Усҟан Асовет мчра раҧхьатәи ашықәсқәа рзы акәын, аҵыхәтәантәи аҭауад а-Чачбагьы иҧсы ҭан. Уи излеиҳәо ала:

«Аҧсны асовжәларком Ахантәаҩы Нестор Лакоба Аҟәа имашьынала дышнеиуа, шьапыла асаба илалан иааиуаз а-Чачба даниҧылалакь, имашьына аанкыланы, дҭыҵны аҧсшәа


349

иеиҳәон… аҭаҳмада ижәҩахыр дагәӡуан. Абас иҟан убра атрадициа амч. Лакобаҵәҟьагьы убри дықәныҟәар акәын».

Абри иунарбоит Аҧсны даҽакы иаламҩашьахуа иара аҷыдарақәа шамоу, мамзар усҟан абри аҩыза ҟарҵоны иабаҟаз..»*

Абас еиҧш иуалҧшьоу ак акәын, иахьагьы усоуп, асасдкылара ақьабзқәеи аҵасқәеи рықәныҟәара. Аха ауаа каҷбеиқәагьы ауҟахым: ус цәаҩан измоу дубап, иҕару дубап, иеигӡо дубап… Убас еиҧш иҟаз ауаа ажәа ҵарыла, лафла, ччарыла иахьирхәуан Чаҵә Чагә. Ажәларгьы Чагәи асасдкылареи ирызкны ажәабыжьқәа маҷымкәа ирҳәоит.

Убас, ҽнак Чагә џьара днеит. Аҧшәма ҧҳәыс дкаҷбеин, ихәы цәырлымгеит. Чагәгьы дцом, дтәоуп.
– Ақәа аура иҟоуп, аӡы хыҵыр, ацҳақәа агоит, шәызцарым,

– лҳәеит.
– Ақәа ауны, аӡы хыҵны, ацҳақәа агахьеит. Уажә арахь иаауеит… Иаауеит, аха исыҵалаанӡа сгылаӡом, ианаму, абра сашьааит!.. – иҳәеит Чагә. («Аӡы сыҵалаанӡа сгылаӡом»).

Абас еиҧш иҟоу ажәабыжьқәа рҟны Чаҵә Чагә иаҿаҧҽны дырхыччоит асасдкылара аҵас иқәымныҟәо ауаа: абеиақәа, ишаанагара инхо, иара убас аҕарцәагьы. «Ишҧаҟеиҵари асас ҳаҭыр иқәҵара злымшо ауаҩы, ананамга?» – шәҵаашт. Ажәлар рҟны ирҳәоит: злакҭа уҭамырҧшыкәа акәты умҵазҵази, зыбла ҭырхаха аџьыка узцәырзгази еидукылар, аџьыка узцәырзгаз иаҳа ҳаҭыр уқәиҵеит ҳәа.

Асатирик алаф иаиргоит, асасдкылара зцәымҕу реиҧш, дара шьоукы-шьоукы асасцәагьы, асасдкылара аҵас бзиақәа зхы иархәаны ишрыхәҭам зхы мҩаҧызго ауаа – аҧшәма ихәҭоу ҳәа шыҟоу еиҧш, асас ихәҭоу ҳәагьы ыҟами… Урҭ жәа цҳафырла мацара акәымкәа, ихымҩаҧгашьалагьы, ихәмаршьақәа рылагьы ахшыҩ дирҵоит. («Шәара ишәҧырхагам, сара исыхәоит», «Уахраҭ бзиахааит, Бидаҿ!», «Сыхҭарҧа исызнауз, мамзаргьы ататацәахара уахькылнаго»)

уҳәа рыҟны.

*В. Кожинов. Аҧсуа литература азхәыцрақәа. Ақьабзқәа иахьатәи рыҧсҭазара. Ажурнал «Дружба народов», 1974, №4, ад. 252.


350

Ахәмарреи алафи аиумор излеиҧшқәам азгәаҭо, Н.Г. Чернышевски иҩуан, аиаша аарҧшразы, аиаша дшазыҟоу дырбаразы, аимуор злоу ахәмарреи алафи ихы иаирхәоит, аха абжьааҧны аасҭа иаҳа еиҳау ахықәкы иазикуеит ҳәа*. Ишдыру еиҧш, аиумор милаҭтәуп, амилаҭтә бзазара иахылҿиаауеит, аформагьы аҵакгьы милаҭтәуп. Аҧсуа изы ирччагоу, даҽаӡәы изы зынӡа ирччагамзар алшоит. Иаҳҳәап, абырг дахьтәоу иаҧхьа аиасра ҧхашьароуп. Ус ҟазҵаз аҧҳәызба алаф лылухыр ауеит. Аха даҽаӡә изы уи ҧхашьарамзар алшоит. Асатира – уи даҽакуп, интернационалтәуп уҳәар ауеит. Асатира ҟазҵогьы аиумор ихы иаирхәоит, аха абжьааҧны аасҭа иҵегьгьы еиҳау ахықәкы иазикуеит. Абасала ихалоит: алаф аҟнытә – аиумор, аиумор аҟнытә – асатира. Асаси асасдкылареи рзы Чаҵә Чагә ихҭысқәа рҟны алаф аниҳәо, илаф еиҳау ахықәкы амоуп, иуморзар – асатирарахь иҧшуеит.

Имаҷым иуарҳәо, ирҿуҵаашагьы ыҟоуп «Чаҵә Чагә иабжьагарақәа» ҳәа еидкылоу ажәабыжьқәа. Урҭ рҟны асатирик иаҿаҧиҽуеит амҵақьақьаҩцәа, ацәгьаҳәаҩцәа, амцҳәаҩцәа, абжьахәаахәҭыҩцәа, абадақьасҩцәа, акаҷбеицәа, ахамакәачацәеи ауаҩра злами уҳәа убас егьырҭгьи. Ажәабжьқәа закәқәоу дара рыхьӡқәа ирҳәоит: «Агәыла Каҷбеи ахшыҩ ширҵатәу», «Уцәгьа зҳәо шизыӡырҩтәу», «Аҽхәаҩ дшырҽхәатәу», «Агәыла ҳарам дшахьырхәтәу» уҳәа. Абарҭ ажәабжьқәа рҟны Чаҵә Чагә атипқәа рҿаҧҽра мацара аҟны даангылом, ажәлар ирабжьеигоит, мамзаргьы ихәмаршьала идирбоит абас еиҧш иҟоу ауаа шахьырхәлатәу абас оуп ҳәа.

Уҭи сыҭи еишьҭоуп рҳәон ажәытәуаа. Аҿатәуаагьы еиҵаны ирымҳәозар ҟалап, аха… Убас «Агәыла Каҷбеи ахшыҩ ширҵатәу» аҿы, Чагә игәыла наскьак Абдал ҳәа аӡәы иҟны днеины диҳәеит аҽуаараҳәа, аха дахьнеиз агәыла, абҕа цәҟьоуп ҳәа, мап икит. Чагә дхынҳәны аҩныҟа данцоз ахкаараҿ аҽы ахьуҳәаз гәеиҭан, абҕа шцәҟьамыз ибеит.

*Н.Г. Чернышевски. Ихаҭәаау иҩымҭақәа. реизга, ХV томкны, ат. II, ад. 188.


351

Уаҳагьы алаҿымҭкәа даҽаӡә иҽала дахьцашаз дцан дааит. Абри ашьҭахь рацәак мырҵыкәа иара агәыла асасцәа дахьқәа иҭааит. Уи Чагә иҟны деиханы дааит усыцаала, усызрыдтәал, аҩы сыздыржә, сысасеишәа ырҧшӡа ҳәа.

«– Суццон, аха ҽы-леишәацәгьак ҧшааны Лыхныҟа салацан, сахьаҟьоз, стәарҭа зегь цәнаҟьеит, тәашьажәлак сыман ҳәа сыҟам…», – иҳәеит Чагә.

Абри ашьҭахь Абдал ихшыҩ ҭамшәакәа иҟам, аха изхәарҭааз, Чагә «аҭаҷкәым» даиргахьан.

Асатира аҧсҭазаара иамаргәагәан иузыҟаҵом, иадна-кылом, сатирара алҵуам. Насгьы гхас иҟоу зегь асатираз ишам. «Абри сара стәоуп ҳәа аханатә аҧсҭазаара изызнаҳәаз асатира, убриоуп сатираҵәҟьа». Абас иҟоуп са стәала уажәраанӡа сызлацәажәоз Чагә исатирагьы.

Аҧсуа жәлар рҿаҧыцтә ҳәамҭақәа беиоуп иара Аҧсны аҧсабара шбеиоу еиҧшҵәҟьа. Нарҭаа, аҵанцәа, Абрыскьыл… Аҧсуа жәлар рҿаҧыцтә ҳәамҭа беиоуп ччарала, иуморла, сатирала… Ажәлар бзиа ирбон, иагьырбоит аччара. Аччареи ахандеиреи.

Аҧсны зажәа цҳафыруаз, иреиҕьны алаф зҳәо ҳәа аицлабрақәа мҩаҧыргон. Еицлабуаз «ркомандақәа» алхны, аӡбаҩцәа ртәаны ириааиуаз аҳамҭақәа рырҭон.

Аччара уаҩы дахәышәтәыргьы алшоит. Аччара бзиа, аччара зҩыда уқәра иацнаҵоит рҳәон ажәытәуаа. Иҟалап аҧсуа қәра дуи аччара бзиеи џьара еимадарак рымазаргьы, ақәра ду анҵраҿ аччара иалшоу рацәазаргьы. Уи ажәытәуаа ирдыруазар ҳәа уазхәыцратә иҟоуп. Аччара, иахурҟьацәар, уаҩ дашьӡаргьы ауеит. Убас, Вавилони Бырзентәыла ақалақьқәеи еилаҧызххааз Џьамтәыла ашаҳ аҳәынҭқар Қсерқс аччара дахҧсааит. Аицәажәахә «Севильтәи аҧаҵасаҩы» автор Пиер Бомарше ииҩыз иаб данизаҧхьа, иаб дшыччоз асценаҿ дыҧсит. Игылан агәақьҳәа рнапы шизеинырҟьоз дыҧсит ажәытә бырзен драматург ду Софокл. Ас еиҧш иҟоу ахҭысқәа Аҧсынгьы иҟалақәахьеит рҳәоит…

Ишысҳәахьоу еиҧш, ажәа цҳафыр зҿаз ҳлафҳәаҩцәа зегьы ираҧигон Чаҵә Чагә. Уи ус шакәу «Чаҵә Чагәи


352

алафҳәаҩцәеи» ҳәа еидкылоу ажәабыжьқәа иаҳдырбоит. Чагә араҟа длафҳәаҩуп, дыхәмарҩуп, ииҳәо асатирарахьгьы иҧшуеит, аха арҭ ажәабыжьқәа рҟны асоциалтә цәгьаршра ныҟәзго ауаа ыҟам, убри аҟынтә Чагәгьы иччара уажәраанӡа аасҭа итатоуп, иаирхәшәтәуеит. Абас шакәугьы, ииҳәо ажәа цқьа уазхәыцыр, баша ишҳәам, ауаажәларратә ҵакы шамоу убоит. Убас, «Аччарагьы уала-ҭахыла» захьӡу ажәабыжь аҟны Џьгьарда ҩгәыҧк алафҳәаҩцәа еисоит. Руак Чагә хадас дамоуп, егьи – Ашәы Ҭамшьыгә. Аисара аҵыхәтәаны, ишаҧыз еиҧш, «акомандақәа ркапитанцәа» Чагәи Ҭамшьыгәи еисаны арччагақәа рҳәан, реиндаҭлара хдыркәшеит.

«– Сара стәала, Ҭамшьыгәи Чагәи реисараҿы Ҭамшьыгә даиааит, – иҳәеит аӡбаҩ еиҳабыс итәаз Ашәы Ҳабыџь. – Ҭамшьыгә ииҳәаз иаҳа иарччеит.

– Сара стәала, уххь згеит, Ҳабыџь, сара саиааит!.. – иҳәеит Чаҵә Чагә.

– Избан?! – иџьеишьеит Ҳабыџь.

– Избанзар, Ҭамшьыгә Џьгьардатәуп, ара итәоу зегь, иара уаргьы уналаҵан, шә-Џьгьардатәқәоуп, Ҭамшьыгә даиааир шәҭахын, ииҳәаз иаҳа шәазыччеит!.. Ус акәымзар, Гәыҧ днаган дсеирсеи, нас заҟаҩ ирччо убап!..», – иҳәеит Чагә.

Абри ашьҭахь еиҭахеит ҳәа азырҧхьаӡеит.

Раҧхьа абри уахьахәаҧшуа, Чагә баша лафк иҳәеит, дыхәмарт, зегь ааччан, аиааира ааиҩшаны иҩагылт ҳәа угәы иаанагоит. Аха цқьа уаназхәыцлакь, Чагә баша дшымыхәмарыз убоит, хәмар абжа иашоуп ҳәа, Ҭамшьыгә иара итәқәа ахьтәаз идгылон, иаҳа изыччон. Ус еиҧш иҟоу «аччаҩцәа» иахьагьы имаҷҩым. Абри аиумортә жәабыжь иаҵаӡаху асатиратә ҵҟьа асоциалтә цәгьаршра ахы ахьыҵнахуа хнатуеит, ус аҟазшьа башақәа ракәым изхыч-чо, ажәабыжь аҟны хықәкыла иаҳамбо, аха иҟоу асоциалтә типқәа роуп.

Хәарҭа злоу, ихшыҩрҵагоу аччабжь зҩыдақәа уаҳауеит ажәабыжьқәа «Чаҵә Чагәи Кәасҭа Хәыҷи»,

«Чагә Ҭамшьыгә диҵәуоит», «Чаҵә Чагәи Аҩӡы Кадыри». «Шәеинҟьашьа сыкәашашьоуп!», «Чаҵә Чагәи Харчлаа


353

Еқәыҧи», «Еиҭахеит», «Чаҵә Чагә Лыхнашҭан», «Чаҵә Чагә Мықә Ашҭан» уҳәа рҟны. Араҟа зыҧсы ҭаны иҟаҵәҟьаз алафҳәаҩцәа Ашәы Ҭамшьыгә, Кәаҕәаныи Кәасҭа Хәыҷи, Аҩӡы Кадыр, Шьақариҧа Рашьыҭ, Ҳаџьымаа ахҩеиҳәшьцәа, Киут Ҳәымпыл, Џьнеи Џьгәаҭ, Ҧлыи Бырдҕә, Жьи Абзагә, Кәарцхьеи Дажь, Ладареи Ҟансоу, Ама Кьагәа, Аргәын Дыгә, Қәҭар Кыҷа, Гыц Қәаҵәара, Оҭры Ҭамшьыгә уҳәа Чагәи дареи еиқәшәоит. Аха Чагә уаҩгьы дизаҵархом, илафгьы ус баша лафым, иаҳа ҧнаҟоит, ауаажәларратә ҵакы амоуп, ҵарада хшыҩ ҳәа. Ажәытә ҧсышәа адырразгьы ираҧигоит, дагьжәытәҭоурыхҳәаҩуп.

Аизга аҵыхәтәантәи ахәҭа «Чаҵә Чагә ирзеиҭеиҳәоит» аҟны еидкылоуп иара Чагә ажәытәуаа ирҳәоны иаҳахьази дзықәшәахьоу ихҭысқәеи рзы иара иеиҭаҳәамҭақәа ҳәа жәлар ирҳәоз ажәабжьқәеи аиҭаҳәахәтәқәеи – алегендақәеи. Урҭ рҟны Чагә илафи исатиреи рыдагьы дагьжәабыжьҳәаҩ дууп.

Ф.М. Достоевски иҩуан… «…Асатираҿ атрагизм ыҟазар акәӡами? – Иҟазароуп. Асатира аҩнуҵҟатәи ҵҟьасы еснагь иамоу атрагедиа акәзароуп. Атрагедиеи асатиреи аҩеиҳәшьцәа роуп, иагьеицуп, аҩыџьагьы ирыхьӡу акоуп – аиаша»*. Абри аҩыза аиаша иаҳа иманшәалан иаабоит Чагә иеиҭаҳәамҭа «Аҧсыцәгьара» аҟны.

Анцәа адунеи аниша, зегь рықәрақәа рыҭо дшааиуаз ауаҩи, алеи, аҽадеи, амаамыни, акәуеи рҟны дааит. Ауаҩы ҧшьынҩажәижәаба, ала ҩажәа, аҽада ҩажәихәба, амаамын ҩынҩажәа, акәуа хышә шықәса ақәра риҭеит. Аха аҧстәқәа рыҧсҭазаашьа шыцәгьахоз анырба, уиаҟара ақәра мап ацәыркит.

Ала жәашықәса шьҭанаҵеит. Ауаҩы анцәа диҳәан урҭ ажәаба игеит.

Аҽадагьы жәаба шьҭанаҵеит. Ауаҩы анцәа деиҭеиҳәан урҭ ажәабагь игеит.

*С. Боршьевски. Шьчедрини Достоевскии. Урҭ рдоуҳатә еиҿагылара аҭоурых. Гослитиздат. 1956, ад. 296.


354

Амаамынгьы жәашықәса шьҭанаҵеит. Ауаҩы анцәа деиҭеиҳәахын убригьы игеит.

Акәуа, аӡмах иазгәаан, ҩынҩажәижәаба шықәса шьҭанаҵеит. Ауаҩы анцәа деиҭаиҳәахит убарҭгьы ииҭараз.

– Ибзиоуп, уаазыҳәаз зегь умаз, иусҭоит, аха иудыруаз… рызегь хәарҭа змам грак-грак рыцуп, – иҳәеит анцәа, ауаҩ иҧсыцәгьараз дахьирхәырц. Уи нас убас иагьыҟалеит.

Анаҩсан Чагә иҳәоит урҭ иарбан грақәоу, иарбан гхақәоу, ҧсыхәас ҳәа кыр рымоу...

Абри аиҭаҳәахәтә аҟны ауаҩы иҧсыцәгьара, иҧсымҭәра иара изы ихырччагахеит – ари сатироуп. Убри инаваргыланы, уи хәшәы змам аграқәа инаҭеит – иагьтрагедиоуп. Аҩбагьы еицуп. Достоевскигьы асатиреи атрагедиеи ҩыџьа аеҳәшьцәа роуп ҳәа дызҿыз абри акәын.

Асатиреи атрагедиеи абас еиҧш реимадара, реицзаара убоит «Аҧеҳамбар аиаша ҟаиҵеит» зыхьӡу аиҭаҳәахәтә аҟны. Аха уаҟа асатирара акомедиарахь иаҳа иҧшуеит, акомедиареи атрагедиареи еилахәны рышьхәа еивҵоуп. Ус акәу, анс акәу, атрагикатә асатираҿ ароль ду амоуп. Имыцхәымхар ҟалап абарҭ аҩеиҭаҳәахәтәык рҟны атрагедиа ауп асатира зхылҿиаауа ҳҳәар.

Абжьахәаахәҭҩы Ҭоуфыкьи, аҵәҵәеи, ахҭарҧеи уҳәа ирызку ажәабыжь-лафқәа рҟны Чаҵә Чагә ихҭысқәа убас еиҧш еиҭеиҳәоит – уагьарччоит, уагьархәыцуеит. Чагә абас иҟоу зеиҭеиҳәо, изыӡырҩуа ахшыҩ бзиа днарҵап, ус ҟарымҵап ҳәоуп. Раҧхьа ихы дахыччашәа убоит, аха уи ацә иақәҵан ажә ауп иаанаго, самырҟәылуп, уиала убас зыхьуа дырхыччоит, егьырҭ ус шәмыхьроуп ҳәа реиҳәоит. Ари Чагә исатираҟаҵашьақәа ируакуп.

Аҵыхәтәантәи аҟәша, еиҭасҳәоит, еиднакыло ажәабыжьқәа тематикалеи жанрлеи еиуеиҧшым роуп. Уа иҟоуп, зыӡбахә сҳәахьоу рыдагьы, ани аби рҿаҧхьа ахшара руалҧшьа атәы рхамышҭратәы иразҳәо («Ҩҟамчык»), аҟәыш иажәа азымӡырҩра, уи авалара уахькылнаго узырбо («Ҩаха-ҩымш амшәҭыҩраҿы», «Шьхатәылатәи ахҭыс џьашьахәтә»), зхы афеида иашьҭоу ауаа ҧсымцқьа-ҽыргәыцхәцәа ҿаҧызҽуа


355

(«Сшыҧсылманхаз аҭоурых»), иахьа шамахамзар, ирзым-дыруа аҧсуа жәытә қьабзқәеи аҵасқәеи цәырзго («Ажакьа иазку ажәабжь», «Анышәынҭрақәа рылҧха»), аҧсадгьыл абзиабара угәаҵанӡа инаганы иаазырҧшуа («Қефқентәи аҧсра») уҳәа убас егьырҭгьы.

Ажәытәан, ҵара шрымамызгьы, «абжьуаа реизара», «абзыҧуаа реизара» ҳәа изышьҭаз реиҧш иҟаз аизара дуқәа рҿы иқәгыланы ҩба-хҧа сааҭ инареиҳангьы инеиҧынкылан ицәажәоз ауаа ыҟан. Урҭ убриаҟара жәа ҧшӡала, ихааны, иаҭахызгьы ҳәауа ицәажәон, ирзыӡырҩуаз ааҧсомызт, макьана иалымгондаз рҳәон. Ас еиҧш аҟазацәа, ицәажәо ишнеиуаз, иналаршә-ҩаларшәны иааҭгылан «ишысҳәо усоума?..», «ииашан исҳәома?..» ҳәа иӡрыҩуаз иразҵаауан. Иӡрыҩуазгьы «усоуп, дад, усоуп!..» – рҳәон, дара ртәқәагьы ажәак-ҩажәак наларҵон. Абри ашьҭахь ацәажәаҩгьы иажәа иациҵон. Иӡрыҩуаз ус рымҳәар, уи иаанагоз «аиаша уавст, узымцәажәт…» акәын. Ас иҟалар, ацәажәаҩ иажәа ахыркәшара иқәшәон. Ари иқәгылан аҧсуа жәаҳәараҿы аҳәарҭеи аҳарҭеи реимадара амаақәа ируакны иҟан...

Абри угәаланаршәоит ажәабыжьду «Апырпылџьыка аҭоурых». Ари ажәабыжьду иишаҵәҟьаны иҟалахьоу акоуп, убри аҟынтә, ҭоурых баҟак аҳасабала, иаҳәоугьы акыр иаҧсоуп, краҵанакуеит, шьоукгьы ирзамамкыртә изтәугьы шьақәнарҕәҕәоит, убри анаҩсан, иара Чагә иажәабжьҳәашьақәа руакгьы цәырнагоит, ибызшәа абеиаракгьы ҳнарбоит.

Кавказтәи абызшәақәа рызҟаза ду, академик Н.Марр иҩуан «аҧсшәаҿы анкьаӡа аахыс ишьақәгылахьо алитературатә бызшәа убоит* ҳәа. Чаҵә Чагә асатира иаиргарц ииҭаху, шамахамзар, ажәак-ҩажәак реиҳа иеиҳәаӡом. Иара убарҭ рылагьы ахҭа иҭаиршәуеит, ииҳәарц ииҭаху зегь иҳәоит, ажәытә бырзен Езоп ду иеиҧш. Чагә ибызшәа – жәлар рбызшәоуп. Жәлар рбызшәа – иреиҕьу литературатә


*Н.И. Марр. Иалкаау иусумҭақәа, V томкны, I ат., ад. 63.


356

бызшәоуп. Насыҧ иман, насыҧгьы ицын, убриала изцәажәаз

– дажәабжьҳәаҩыз, дышәҟәыҩҩыз.

Чаҵә Чагә ажәлар бзиа дзырбо, абызшәа хаагьы иҿоуп азоуп. Абри атәы зҳәо иреиуоуп «Абыз хаа амч» зыхьӡу ажәабжь. Аиҭаҳәара ҟамларц азы уи атәы уаҳа салалом.

Чаҵә Чагә Хәаџьагьгьа Шьардыни, Бирбали* Бахлули**, Алдар-Ҟасеи*** уҳәа дрылаҩашьом, дызлареиҧшым рацәоуп... Анаҩсан, Чаҵә Чагә ииашаҵәҟьаны дыҟан, даниз, данҧсыз дахьжу зегь еилкаауп. Уи джуп Аҟәа 70 километр раҟара инацәыхараны Уачамчыра араион Гәыҧ ақыҭан Чаҵәқыҭ аҳаблаҿы. Ибаатә ҳаҭгәын иануп: «Абра джуп Чагә Абрагь-иҧа Чаҵәба. Иҧсҭазаара далҵит 1930 шықәсазы» ҳәа. Хәаџьа Шьардын ихьӡ аҵарауаа шьоукы арабцәа р-Џьуха идырҳәалоит, иара иоуп ҳәа, даҽа шьоукых дџьам қьачақьын рҳәоит. Аҭырқәцәа иахьанӡагьы уи Акшехиртәын, Есқишехир, инышәынҭрагьы убра иҟоуп ҳәа азырҧхьаӡоит. Ари уажә Ҭырқәтәыла иаҵанакуеит. Урҭ ртәала, уи диит 1206 шықәсазы, дагьҧсит 1285 – 1286 шықәсқәа руак азы. «Аџьамцәа уи Џьамтәылатәын рҳәоит…»****.

Аҧсуаа ирыман жәлар рҟәыҕацәа, рлафҳәаҩцәа еиҿамсқәа, асатирикцәа даҽа ҩыџьагьы Ага Маџьи Ашьха Маџьи ҳәа. Аха, уи абыргцәа изларҳәоз ала, ажәытәӡа ацгәы ҩнхыбрала ашьха ианцоз азы акәын. Урҭ ирзку ажәабыжьқәа ҳәа иахьа уажәраанӡа еиқәхан иааиз ҩба-хҧа заҵәык роуп...

Абра, иҳәатәуп, ХIХ ашәшықәсқәа 70-тәи ашықәсқәа рзы иҟалаз амилаҭтә лахьыцәгьара трагедиа ду амҳаџьырра аӡбахә. Убри иахҟьаны аҧсуаа реиҳараҩӡак мшын нырцә иагеит. Иара убри акәмызҭгьы Чаҵә Чагә изку ажәабыжьқәа рхыҧхьаӡара иҵегьгьы ирацәахон, ишырҳәо еиҧш, аӡышьҭра зырдууа аӡы заҟа ҭоу ауп… «Ҳара ҳабаҩқәа роуп уахь иааго, ҳаҧсы ара ҳаҧсадгьыл аҟны инхоит. Уи махәы-цыҧхьаӡа,


*Бирбал – Индиеи пақьстани жәлар рлафҳәаҩ ду. **бахлул – азербаиџьан жәлар рлафҳәаҩ, асатирик.
***Алдар-Ҟасе – Ҟазахстан жәлар рлафҳәаҩ ду.
***В.А. Гордлевски. Хәаџьа Шьардын изку анекдотқәа. М. 1957, ад. 213.


357

ҳаскьын-цыҧхьаӡа, дгьыл ҿаҵа-цыҧхьаӡа иалоуп...»* – рҳәон урҭ. Абарҭ ажәабжьқәа зыҟны ианысҵаз Аҧсни уи анҭыҵ инхоуи абыргцәа изларҳәоз ала, амҳаџьыр гәаҟқәа рыбаҩқәа реиҧш Чаҵә Чагә иажәабжьқәагьы такәы рыцагеит. «Иахьагьы, убра, мшын нырцә, инхо аҧсуаа рыгәҭа ирхамышҭыкәа ирҳәақәоит»**. Урҭ иарбақәану макьана ианҵам… Аха уи наҟ-наҟтәи усуп.

P.S. Аҩбатәи аҭыжьраан иацлаз ажәабыжьқәа: «Чаҵә Чагәи Аҧеҳамбари, мамзаргьы аҧсы бзиеи абза бааҧси», «Бақа иҧа Заур иажәабжь џьашьахәтә», «Бақа иҧа Заур аҩбатәи иажәабжь, мамзаргьы аҿарҧа иашьҭоу ахы ларханы даҧхьоит», «Чаҵә Чагәи Кьача иҧа Хахеи алаф шеибырҳәаз», «Ус еиҳа изеиҕьуп..», «Кәымҷыҷ Чагә дшаҵаирхаз», «Кәымҷыҷ Чагә дшаириааиз, мамзаргьы амҟәыба еснагь аӡы аанагом», «Чаҵә Чагәи Чачхалеи Аугьани, мамзаргьы ашҟәы зшышуаз», «Чаҵә Чагә Лыхнашҭан», «Чаҵә Чагә Мықә ашҭан, мамзаргьы Бақа иҧа заур ахҧатәи иажәабжь», «Зегь реиҳа ихаау», «Ацәыӡқәа иреиҳау», «Чаҵә Чагәи Гогәуа Ночеи», «Чагәи Ночеи. иацу. Мамзаргьы Ахаза ашәҳыз шаарттәу», «Чагәи Ночеи ражәабжь иацу иацу» рҟны алафи ахәмарреи рыдагьы, аҧхьаҩцәа еилыркааша маҷым, аҧсуа жәытәра аҭҵааҩцәа ирыҵарҳәогьы ыҟоуп, макьана ицәыргам, ианҵам аҧсуа-абаза, аҧсуа-ашәы, аҧсуа-адҕа, аубыхә жәытә ҭоурыхқәа рзы…

Чагә изку ажәабжьқәа иара ихала, имацара иакәӡам иаадырҧшуа, жәлар рыччаҧшь адагьы, рҟәыҕареи рҭоурыхи рыбжьы рныҩуеит, асахьаркыратә литература аасҭа ара ихҭҳәаам, иҟаз егьырҭ алафҳәаҩцәа дуқәа, ажәабжьҳәаҩцәа, аҭоурыхҳәаҩцәа рыхьӡ цәырыргоит, еиқәдырхоит, урыладыргылоит, ражәа удырҳауеит, ажәытә ҧсшәа абеиара аадырҧшуеит; даҽаџьара ҽа бызшәак ала ицәыругозаргьы аҧсуа ҵасхәқәа ӡырыргоит... ас Чагә иеиҧш иҟаз ауаҩы дызмам ажәлар дуқәагь ыҟоуп, амаҷқәа ртәы ҳамҳәаргьы.

*С. Кә. Ҷанба. Апиеса “амҳаџьыр” аҟнытә. Аҟәа, 1920.
**1975 шықәса жьҭаан азы Ҭырқәтәылантә Аҧсны иаан иҟаз Раиф Бганба иажәақәа рыҟнытә.


358

Иахьатәи ауаагьы Чагә иаҳа пату иқәырҵо даныҟало, цқьа дырдырыр ауп, уи изкны ажәлар ирҳәоз, ирҳәо иуцәагымхакәа ианузцәырга ауп…

Зынӡа, аханатә, ианҵан 174 ажәабжьи, анекдотқәеи, еиҭаҳәахәтәи. Ишысҳәахьоу еиҧш, уи убоит ашәҟәы анҵәамҭан иагәыло ахьӡынҵа, акомментари аҟны. Аха ашәҟәаҿы иазыҧшӡам анекдотқәа загәыламлеит, урҭ рацәам, 10-ҟа роуп иҟоу, аха. Егьыс, уахьнеилакь, уназыдгылалак «Абар иахьыҟоу!» ҳәа ахьшәҭҳәа иҵырҟаџьыба иааҭкәыцәаан Чагә иажәабыжь уиҭозма, иуирбозма, хәҩык-фҩык рахьтә аӡәы ҿыцк уеиҳәар уи бзиан; исарҳәахьаз еиҭазҳәозгьы ыҟан… Абри аҟнытә зықьҩык инарзынаҧшуа ауаа ирыҿцәажәан, ишысҳәахьоу еиҧш, Аҧсни уи анҭыҵи, 50 шықәса инареиҳаны рыҩнуҵҟа… Аӡә дыхәмарны иҳәон абри ахырҵәага абоуҭахыз, уцәнарҳәит, ӡәыр ҭабуп ҳәа уеиҳәома ҳәа… Аҧхьаҩцәа ҭабуп рҳәартә исзыҟаҵазар – уаҳа сҭахӡам. Сгәы иаанагоит «Чаҵә Чагә ихҭысқәа» рҭыжьра маӡа-аргама иаҧышькласуазгьы иргәаҧхап ҳәа.

Заур Быҭәба

1954 – 2005.






















359

АХЬӠЫНҴА

А К О М М Е Н Т А Р И Қ Ә А

Уажәраанӡа ишысҳәахьоу еиҧш, Чаҵә Чагә ихҭысқәа ажәлар ирҳәеит, жәлар рҟны ианҵоуп. Урҭ зыҟны ианысҵази иананысҵази уҳәа рыхьӡынҵа, акомментариқәа абра иацсҵоит.

I. Ащъын06арцъа, ащцъа, а0у5ьарцъа, аёбаюцъа

Иҭабуп ҳәа сызиаҳәа – 90 шықәса зхыҵуа Алиас Агрба иҳәамҭоуп. Ианҵоуп 1967 шықәса нанҳәа 3 азы. Гагра.

Чаҵә Чагәи аурыс ҳәынҭқар Алықьсандр III – 70 шықәса зхыҵуа Миха Џьынџьал иҳәамҭоуп. Ианҵоуп 1962 шықәса жьҭаарамза 17 азы. Афон Ҿыц.

Ишәҭахызар – ижәга! – 95 шықәса зхыҵуа Дадын Лашәриа иҳәамҭоуп. Ианҵоуп 1963 шықәса мшаҧымза 26 азы. Кәтол ақыҭа, Очамчыра араион.

Чаҵә Чагәи Маршьан Дырмити – 67 шықәса зхыҵуа Уан-ка Ашәба иҳәамҭоуп. Ианҵоуп 1967 шықәса абҵара 30 азы. Џьгьарда ақыҭа, Очамчыра араион.

Чагә аҭауад игәаҧха шынеигӡаз – 97 шықәса зхыҵуа Едыгьа Быҭәба иҳәамҭоуп. Ианҵоуп 1956 шықәса ҧхынҷкәын 23 азы. Аҭара ақыҭа, Очамчыра араион.

Чагә дҕьычҩхар иҭахым – 106 шықәса зхыҵуа Маҳмыҭ Кәаӡба иҳәамҭоуп. Ианҵоуп 1963 шықәса нанҳәа 6 азы. Ҳабез араион Хәажәду ақыҭа. Ҟарачы-Чарқьазтәыла.

Аҭауад ичгьахьа еишәа – 75 шықәса зхыҵуа Леуарса Ге-муа иҳәамҭоуп. Ианҵоуп 1967 шықәса ҧхынҷкәын 23 азы. Тҟәарчал ақыҭан, Очамчыра араион.

Чаҵә Чагәи Мырзаҟан Ачбеи – 126 шықәса зхыҵуа Ашьа Агрба илҳәамҭоуп. Ианҵоуп 1967 шықәса ҧхынгәы 15 азы. Аҭара ақыҭа, Очамчыра араион.

Аӡбаҩ иҧҳәыси Чагә иеиҳәеи – 117 шықәса зхыҵуа Мычқәықә Адлеиба иҳәамҭоуп. Ианҵоуп 1963 шықәса мшаҧымза 25 азы. Ҷлоу ақыҭа, Очамчыра араион.


360

Заҟа ахәаахәҭҩы уиеиҧшузеи! – 60 шықәса зхыҵуа Кәынта (Кәнач-иҧа) Кәыҵниа иҳәамҭоуп. Ианҵоуп 1958 шықәса нанҳәа 9 азы. Аҭара ақыҭа, Очамчыра араион.

Чагә ддукатуп – 96 шықәса зхыҵуа Едыгьа Быҭәба иҳәамҭоуп. Ианҵоуп 1955 шықәса ҧхынҷкәын 23 азы. Аҭара ақыҭа, Очамчыра араион.

Деилаҧсеит ҳәа сарҳәан… – 75 шықәса зхыҵуа Гадлеиа Ҭаҭласҭан иҳәамҭоуп. Ианҵоуп 1972 шықәса рашәарамза 6 азы. Тамшь ақыҭа, Очамчыра араион.

Уара узымҵәуара дарбану?! – 73 шықәса зхыҵуа Шьрыф Абдиба иҳәамҭоуп. Ианҵоуп 1967 шықәса мшаҧымза 21 азы. Ҷлоутәыла, Баҭым.

Ихагыларҭа рмоур ҳәа ушәоума?! – 117 шықәса зхыҵуа Қәыҭа Занҭариа иҳәамҭоуп. Ианҵоуп 1967 шықәса цәыббрамза 14 азы. Тамшь ақыҭа, Очамчыра араион.

Аҳашҳатәарақәа роуп ҿызымҭуа! – 94 шықәса зхыҵуа Шәарах Ашәба иҳәамҭоуп. Ианҵоуп 1958 шықәса нанҳәа 3 азы. Џьгьарда ақыҭа, Очамчыра араион.

II. Апапцәа, ахәаџьацәа, аҧшҩцәа

Анцәа ихәы апап игоит – 70 шықәса зхыҵуа Басариан Аҳәба иҳәамҭоуп. Ианҵоуп 1965 шықәса рашәарамза 7 азы. Аҭара ақыҭа, Очамчыра араион.

Џьанаҭ уцар сҭахуп! – 85 шықәса зхыҵуа Уаҳаид Ҟәыруа иҳәамҭоуп. Ианҵоуп 1968 шықәса хәажәкыра 20 азы. Анхәа ақыҭа, Гәдоуҭа араион.

Нарцәгьы адгьыл аҟны еиҧш иҟоума?! – 75 шықәса зхыҵуа Шьрыф Абдиба иҳәамҭоуп. Ианҵоуп 1969 шықәса нанҳәамза 3 азы, Баҭым.

Чагә аҧсцәаҳа аҵырҭыш ииҭоит – 70 шықәса зхыҵуа Мураҭ Чызмаа иҳәамҭоуп. Ианҵоуп 1969 шықәса жьырныҳәамза 3 азы. Ангиса, Баҭым.

Џьанаҭ уара иумаз, аҟәбар сара исымаз! – 85 шықәса зхыҵуа Уаҳаид Ҟәыруа иҳәамҭоуп. Ианҵоуп 1968 шықәса хәажәкыра 21 азы. Анхәа ақыҭа, Гәдоуҭа араион.


361

Ҳалалрала иҟандаз… – 43 шықәса зхыҵуа Жора Быҭәба иҳәамҭоуп. Ианҵоуп 1968 шықәса жәабранмза 17 азы. Џьанҭыхәа, Аҟармара.

Раҧхьатәи хажәак брықәиҭуп!.. – 117 шықәса зхыҵуа Қәыҭа Занҭариа иҳәамҭоуп. Ианҵоуп 1967 шықәса цәыббрамза 15 азы. Тамшь ақыҭа, Очамчыра араион.

Ацха зку инапы алишьуеит – 70 шықәса зхыҵуа Решь Аргәын иҳәамҭоуп. Ианҵоуп 1962 шықәса мшаҧымза 19 азы. Тҟәарчал ақалақь.

III. Убас егьырҭгьы

Лагәи аҟәыди – 80 шықәса зхыҵуа Уард Адлеиба-Аршба илҳәамҭоуп. Ианҵоуп 1968 шықәса ажьырныҳәамза 3 азы. Очамчыра.

Аҧара сзырҧсахыз ҭабуп ҭабуп ҳәа иашәҳәала!.. – 47 шықәса зхыҵуа Шьыма Амқәаб иҳәамҭоуп. Ианҵоуп 1965 шықәса мшаҧымза 29 азы. Очамчыра.

Аныҳәаҿа дууи аӡигар кьаҿи – 73 шықәса зхыҵуа Шьрыф Абдиба иҳәамҭоуп. Ианҵоуп 1967 шықәса мшаҧымза 22 азы. Баҭым.

Уарҧыс бзиоуп сҳәаргьы ихоуҵома?! – 60 шықәса зхыҵуа Лида Анқәаб илҳәамҭоуп. Ианҵоуп 1968 шықәса ҧхынгәы, кәыркәа 17 азы. Очамчыра.

Знык амц сҳәазар атәыла бгама?!. – 135 шықәса зхыҵуа Хьфаф Лашәриа илҳәамҭоуп. Ианҵоуп 1968 шықәса ҧхынгәымза 17 азы. Кәтол ақыҭа, Очамчыра араион.

Уҩны касыжьыр ҳәа сшәоит акәымзар… – 55 шықәса зхыҵуа Баџьга Ҭаниа иҳәамҭоуп. Ианҵоуп 1968 шықәса мшаҧымза 23 азы. Ҧақәашь ақыҭа, Очамчыра араион.

Иан леиҳа деиҕьхеит... – 85 шықәса зхыҵуа Хәашьыҭ Аҩӡба иҳәамҭоуп. Ианҵоуп 1969 шықәса мшаҧымза 29 азы. Ешыра ақыҭа, Аҟәа араион.

Уалагар иузсаҳәару? – 65 шықәса зхыҵуа Ҳасан Шамба иҳәамҭоуп. Ианҵоуп 1967 шықәса ҧхынҷкәын, қьырса 5 азы. Баҭым.


362

Уахык ала заҟа иуцлазеи! – 100 шықәса зхыҵуа Шәарах Андарбуа иҳәамҭоуп. Ианҵоуп 1968 шықәса жәабранмза 17 азы. Ешыра ақыҭа. Аҟәа араион.

Бахәажә уакәӡами?!. – 95 шықәса зхыҵуа Шьааб Абыхәба иҳәамҭоуп. Ианҵоуп 1955 шықәса нанҳәамза 24 азы. Џьгьарда ақыҭа (Чагьам) Очамчыра араион.

Анасыҧдара зыхьҟо – 60 шықәса зхыҵуа Сардион Ратыҩа иҳәамҭоуп. Ианҵоуп 1967 шықәса жьҭаара 17 азы. Арасаӡыхь ақыҭа. Очамчыра араион.

Еибашьра ҟалаӡомызт… – 65 шықәса зхыҵуа Ҭархәын Аиба иҳәамҭоуп. Ианҵоуп 1961 шықәса ажьырныҳәамза 10 азы. Ешыра ақыҭа, Аҟәа араион. Ажәабжьҳәаҩ ажьырныҳә ҳәоуп ишиҳәаз.

Иҿыцыз ҳәа анышәынҭра ыҟамызт… – 70 шықәса зхыҵуа Хаџьгәыҭ Абыхәба иҳәамҭоуп. Ианҵоуп 1955 шықәса нанҳәа 25 азы. Џьгьарда ақыҭа (Чагьам Ахәҵа), Очамчыра араион.

Ухазы аума изалаургыло?! – 82 шықәса зхыҵуа Кәаҷаҷа Қаџьеи иҳәамҭоуп. Ианҵоуп 1967 шықәса мшаҧымза 12 азы. Арасаӡыхь ақыҭа, Очамчыра араион.

Аҧҳәыс лџьабаа, мамзаргьы ахаҵара зшаз анцәа диныҳәааит! – 65 шықәса зхыҵуа Раҧчка Беиҷыжәа иҳәамҭоуп. Ианҵоуп 1965 рашәамза 7 азы. Аҭара, ақыҭа, Очамчыра араион.

Нестор аҳәаркьиара дшаҟәыҵыз – 95 шықәса зхыҵуа Асҭана Шларба иҳәамҭоуп. Ианҵоуп 1963 шықәса ажьырныҳәамза 3 азы. Џьгьарда ақыҭа, Очамчыра араион.

Ахҭарҧа бзиеи абаша хи – 68 шықәса зхыҵуа Шамил Аҟәысба иҳәамҭоуп. Ианҵоуп 1979 шықәса абҵара мза 21 азы. Аҟәа.

Абыз цәгьақәа ршәахсҭа – 122 шықәса зхыҵуа Кьакьала Кәыҵниа-Тарчуа илҳәамҭоуп. Ианҵоуп 1955 шықәса лаҵан 3 азы. Аҭара ақыҭа, Очамчыра араион.

Ашьоура ҟәыҕа – абри ажәабыжь абас игәалашәарақәа рҟны ианиҵеит 72 шықәса зхыҵуа Р. Шь. Быҭәба 1972 шықәса лаҵарамза 12 азы.


363

Иазыжәуазеи, идуцәоуп! – 72 шықәса зхыҵуа Меландар Амҷба-Зыхәба илҳәамҭоуп. Ианҵоуп 1967 шықәса цәыббын 21 азы. Џьгьарда ақыҭа, Очамчыра араион.

Абыз хаа амч – Разан Хынҭәба иҳәамҭоуп. Ианҵоуп 1964 шықәса нанҳәа 1 азы. Ҭхьына ақыҭа, Очамчыра араион.
Ажә ҟәыш – 130 шықәса зхыҵуа Шәлиман Аршба иҳәамҭоуп. Ианҵоуп 1963 шықәса ажьырныҳәа 12 азы. Тҟәарчал.

Мас-кәыкәына рыцҳа – 53 шықәса зхыҵуа Ҧлыи Кәасҭа иҳәамҭоуп. Ианҵоуп 1961 шықәса абҵара 3 азы. Лыхны, Гәдоуҭа араион.

Чагә ихәыҧшқа – 130 шықәса зхыҵуа Шәлиман Аршба иҳәамҭоуп. Ианҵоуп 1963 шықәса ажьырныҳә 12 азы. Тҟәарчал.

Арсана имахҽ – 80 шықәса зхыҵуа Леиуарса Чаҵәба иҳәамҭоуп. Ианҵоуп 1960 шықәса мшаҧымза 8 азы. Гәыҧ ақыҭа, Очамчыра араион.

Чаҵә Чагәи Аҧеҳамбари, мамзаргьы аҧсы бзиеи абза бааҧси – 45 шықәса зхыҵуа Денуар Асланӡиа иҳәамҭоуп. Ианҵоуп 1999 шықәса, цәыббрамза 15. Аҟәа.

Бақа иҧа Заур иажәабжь џьашьахәтә – 58 шықәса зхыҵуа Заур Бақа иҧа Быҭәба иҳәамҭоуп. Ианҵоуп 2005 шықәса нанҳәа 12-15 рзы. Аҟәа.

Бақа иҧа Заур аҩбатәи иажәабжь, мамзаргьы аҿарҧа иашьҭоу иларханы даҧхьоит – 58 шықәса зхыҵуа Заур Бақа иҧа Быҭәба иҳәамҭоуп. Ианҵоуп 2005 шықәса нанҳәамза 15 азы. Аҟәа.

IV. Асаси асасдкылареи

Шәара ишәҧырхагам, сара исыхәоит – 67 шықәса зхыҵуа Никәа Шамба иҳәамҭоуп. Ианҵоуп 1967 шықәса нанҳәа 3 азы. Гагра.

Аӡы сыҵалаанӡа сгылаӡом! – 90 шықәса зхыҵуа Кәакәа Арыш-ҧҳа, (Аршба-Ашәба), илҳәамҭоуп. Ианҵоуп 1959


364

шықәса рашәарамза 2 азы. Џьгьарда ақыҭа, Очамчыра араион.

Аҟәаҟәа икылсит – 80 шықәса зхыҵуа Џьансыхә Аргәын иҳәамҭоуп. Ианҵоуп 1967 шықәса ҧхынгәымза 3 азы. Тҟәарчал ақалақь.

Гахә изхара ифеит, Чагә какал икит – 61 шықәса зхыҵуа Қымса Нанба иҳәамҭоуп. Ианҵоуп 1968 шықәса мшаҧымза 23 азы. Ҧақәашь ақыҭа, Очамчыра араион.

Сара сыҧсызаап!.. – 95 шықәса зхыҵуа Силаҳ Быҭәба иҳәамҭоуп. Ианҵоуп 1954 шықәса нанҳәа 14 азы. Аҭара ақыҭа, Очамчыра араион.

Ала аҵыхәа амц аҳәом рҳәон, аха… – 51 шықәса зхыҵуа Мџьыҭ Быҭәба иҳәамҭоуп. Ианҵоуп 1967 шықәса ҧхынҷкәын, қьырса 5 азы. Гагра.

Хәҩык ҳаҟан, аха… – 80 шықәса зхыҵуа Кәытат Ҵылкьыи (Ҵулукиа) иҳәамҭоуп. Ианҵоуп 1967 шықәса жьҭаарамза 17 азы. Арасаӡыхь ақыҭа, Очамчыра араион.

Ак сызжәы, егьи сызӡы! – 91 шықәса зхыҵуа Шьаҳан Қәаранӡиа иҳәамҭоуп. Ианҵоуп 1967 шықәса ҧхынгәы 21 азы. Ҽҳәырҭоул (Ҽҳәырҭоулажәа) ақыҭа, Гал араион.

Агәхашҭра – 67 шықәса зхыҵуа Уерчка (Гәагәа) Быҭәба-Камкиа илҳәамҭоуп. Ианҵоуп 1967 шықәса мшаҧы 3 азы. Аӡҩыбжьа ақыҭа, Очамчыра араион.

Арбаҕьи ашьали – 88 шықәса зхыҵуа Нестор Џьапуа иҳәамҭоуп. Ианҵоуп 1963 шықәса ҧхынгәы азы. Ҷлоу ақыҭа (Аимара). Очамчыра араион.

Архнышьна кьаҿ – 100 шықәса зхыҵуа Хабыгә Смыр иҳәамҭоуп. Ианҵоуп 1968 шықәса хәажәкыра 21 азы. Анхәа ақыҭа, Гәдоуҭа араион.

Агәнаҳа еиҩшаны – 84 шықәса зхыҵуа Зосим Лабахәуа иҳәамҭоуп. Ианҵоуп 1968 шықәса жәабран 9 азы. Очамчыра.

Уахраҭ бзиахааит, Бидаҿ! – 72 шықәса зхыҵуа Грышьа Кәыҵниа иҳәамҭоуп. Ианҵоуп 1962 шықәса жьҭаан 14 азы. Аҭара ақыҭа, Очамчыра араион.


365

Чагә исасцәа – 117 шықәса зхыҵуа Мычқәықә Адлеиба иҳәамҭоуп. Ианҵоуп 1963 шықәса мшаҧымза 21 азы. Ҷлоу ақыҭа, Очамчыра араион.

Амҳаҵә аҭыҧ – 90 шықәса зхыҵуа Гәаџь Ламиа (Лоумеи) иҳәамҭоуп. Ианҵоуп, 1967 шықәса жьҭаарамза 17 азы. Арасаӡыхь ақыҭа, Очамчыра араион.

Амҳаҵә иазку даҽа ажәабыжьк – 70 шықәса зхыҵуа Миха Ҷакәуа иҳәамҭоуп. Ианҵоуп 1967 шықәса мшаҧымза 27 азы. Ҷлоу ақыҭа, Очамчыра араион.

Аҟармаҵар рыбжьы – 130 шықәса зхыҵуа Камаҷыҷ Кәыҵниа илҳәамҭоуп. Ианҵоуп 1956 шықәса рашәан 4 азы. Аҭара ақыҭа, Очамчыра араион.

Аҧшәма игәы асас исаан иануп – 50 шықәса зхыҵуа Уарлам Кәыбраа иҳәамҭоуп. Ианҵоуп 1970 шықәса мшаҧымза 10 азы. Очамчыра.

Чагә иҽы шиҧшааз – 95 шықәса зхыҵуа Франкьыл Џьапуа иҳәамҭоуп. Ианҵоуп 1963 шықәса рашәан 2 азы. Ҷлоу ақыҭа (аимара) Очамчыра араион.

Ҽхәа хы иасуеит – 70 шықәса зхыҵуа Таиа Кәыҵниа (Абыџ-иҧа) иҳәамҭоуп. Ианҵоуп 1957 шықәса нанҳәа 10 азы. Аҭара ақыҭа, Очамчыра араион.

Чагә иҧхыӡ – 95 шықәса зхыҵуа Мураҭ Ацанба иҳәамҭоуп. Ианҵоуп 1967 шықәса ҧхынҷкәын 5 азы. Ангиса (Анкьыса). Ҷоутәыла.

Аимааҵыршьы – 74 шықәса зхыҵуа Арсана Убириа иҳәамҭоуп. Ианҵоуп 1967 шықәса рашәарамза 18 азы. Ҕәада ақыҭа, Очамчыра араион.

Тагә ҩымжәы – 70 шықәса зхыҵуа Ҷаҕьыц Кәаҕәаниа иҳәамҭоуп. Ианҵоуп 1967 шықәса рашәарамза 23 азы. Кәтол ақыҭа, Очамчыра араион.

Аиаша аҧсы даргылоит, абзагьы дашьуеит… – 50 шықәса зхыҵуа Грышьа Быҭәба иҳәамҭоуп. Ианҵоуп 1960 шықәса рашәарамза 30 азы. Аҟәа.




366

V. Чаҵә Чагә иабжьгарақәа

Агәыла Каҷбеи ахшыҩ ширҵатәу – 75 шықәса зхыҵуа Шьрыф Абдиба иҳәамҭоуп. Ианҵоуп 1969 шықәса ажьырныҳәа 3 азы. Баҭым.

Уцәгьа зҳәо шизыӡырҩтәу – 60 шықәса зхыҵуа Андрышькәа Кәыҵниа (Шьоуа-иҧа) иҳәамҭоуп. Ианҵоуп 1957 шықәса рашәарамза 12 азы. Аҭара ақыҭа, Очамчыра араион.

Цас ицәажәо шиацәажәатәу – 65 шықәса зхыҵуа Акәын Џәыџьба иҳәамҭоуп. Ианҵоуп 1968 шықәса рашәарамза 15 азы. Ҷлоу ақыҭа, Очамчыра араион.

Ҭаб ззымдыруа уаб иумҭан – 80 шықәса зхыҵуа Ҳараз Аҩӡба иҳәамҭоуп. Ианҵоуп 1968 шықәса хәажәкыра 20 азы. Ешыра ақыҭа, Аҟәа араион.

Аҽхәаҩ дшырҽхәатәу – 90 шықәса зхыҵуа Рафеҭ Хьиба иҳәамҭоуп. Ианҵоуп 1967 шықәса ҧхынҷкәын 4 азы. Баҭым.

Тәамба узызуз, тәамба изыҟаҵа – 98 шықәса зхыҵуа Багьлар Маршьан иҳәамҭоуп. Ианҵоуп 1956 шықәса ҧхынҷкәын 22 азы. Аҭара ақыҭа, Очамчыра араион.

Амҵақьақьаҩ ишиацәажәатәу – 63 шықәса зхыҵуа Гьаргәал Леиҧса (Леҧсаиа) иҳәамҭоуп. Ианҵоуп 1963 шықәса лаҵарамза 25 азы. Кындыҕ ақыҭа, Очамчыра араион.

Ауал шылхтәу – 70 шықәса зхыҵуа, Ҭырқәтәыла, Адаҧазары ақалақь аҟны инхо, Раиф Бганба иҳәамҭоуп. Ианҵоуп 1979 шықәса жьҭаарамза азы. Арасаӡыхь ақыҭа, Очамчыра араион.

Ахамаҧагьара аҭак шыҟаҵатәу – 95 шықәса зхыҵуа Мураҭ Ацанба иҳәамҭоуп. Ианҵоуп 1967 шықәса ҧхынҷкәын 5 азы. Анкьыса, Ҷоутәыла.

Агәыла ҳарам дшахьырхәтәу – 69 шықәса зхыҵуа Дауҭ Аиба иҳәамҭоуп. Ианҵоуп 1967 шықәса нанҳәа 21 азы. Гәдоуҭа ақалақь.

Иуаюсҭаауа уиаюсҭаа – 70 шықәса зхыҵуа Жора Чаҵәба иҳәамҭоуп. Ианҵоуп 1960 шықәса мшаҧымза 12 азы. Аҟәа.

367
Нарцәынтә иаауа шиҧылатәу – 95 шықәса зхыҵуа Шьмаҭ Ҷаҭанаа иҳәамҭоуп. Ианҵоуп 1968 шықәса хәажәкыра 20 азы. Ешыра ақыҭа, Аҟәа араион.

Ацәаюа ҷыда змоу дшаҟәыхтәу – 95шықәса зхыҵуа Елзбар Быҭәба иҳәамҭоуп. Ианҵоуп 1968 шықәса мшаҧымза 23 азы. Ҧақәашь ақыҭа, Очамчыра араион.

Абжьахәаахәҭыҩцәа ишрацәажәатәу – 80 шықәса зхыҵуа Басариан Кәартаа иҳәамҭоуп. Ианҵоуп 1970 шықәса нанҳәа 17 азы. Ҧақәашь ақыҭа, Очамчыра араион.

Ухы ушахцәажәалаша – 80 шықәса зхыҵуа Ҭарашь Џьа-пуа иҳәамҭоуп. Ианҵоуп 1969 шықәса нанҳәа 23 азы. Ҷлоу (Уатаҧ) ақыҭа, Очамчыра араион.

VI. Чаҵә Чагәи алафҳәаюцәеи

Чаҵә Чагәи Ашәы Ҭамшьыгәи – 50 шықәса зхыҵуа Рида (Уасаса) Ашә-ҧҳа Ашәба-Быҭәба илҳәамҭоуп. Ианҵоуп 1958 шықәса ажьырныҳәамза 17 азы. Аҭара ақыҭа, Очамчыра араион.

Чагә Ҭамшьыгә диҵәуоит – 100 шықәса зхыҵуа Асҭана Шларба иҳәамҭоуп. Ианҵоуп 1960 шықәса ажьырныҳәамза 14 азы. Џьгьарда ақыҭа, Очамчыра араион.

Аччарагь уала-ҭахыла – 52 шықәса зхыҵуа Ҳақыбеи Бҕажәба иҳәамҭоуп. Ианҵоуп 1976 шықәса мшаҧымза 28 азы. Аҟәа.

Чаҵә Чагәи Кәасҭа Хәыҷи – 80 шықәса зхыҵуа Леиуарса Чаҵәба иҳәамҭоуп. Ианҵоуп 1960 шықәса мшаҧымза 8 азы. Гәыҧ ақыҭа, Очамчыра араион.

Сара – 70 шықәса зхыҵуа Баграт Ҭарба иҳәамҭоуп. Ианҵоуп 1967 шықәса рашәарамза 3 азы. Тҟәарчал ақалақь.

Чаҵә Чагәи Кьача-иҧа Хахеи алаф шеибырҳәаз – 69 шықәса зхыҵуа Руслан Қапба иҳәамҭоуп. Ианҵоуп 2004 шықәса нанҳәамза 14 азы. Аҟәа.

Ҧшьбеи ҩбеи – 104 шықәса зхыҵуа Раҳаима Быҭәба илҳәамҭоуп. Ианҵоуп 1963 шықәса лаҵамза 14 азы. Дәрыҧшь ақыҭа, Гәдоуҭа араион.


368

Рашьыҭ Чагә ашьтәа шизишьыз – 50 шықәса зхыҵуа Иуан Аргәын иҳәамҭоуп. Ианҵоуп 1960 шықәса цәыббрамза 12 азы. Анхәа ақыҭа, Гәдоуҭа араион.

Април аказтәи алаф – 42 шықәса зхыҵуа Џьота Аҭәмаа иҳәамҭоуп. Ианҵоуп 1967 шықәса ҧхынгәымза 10 азы. Очамчыра.
Хҿык змоу акәыба – 66 шықәса зхыҵуа Саид Ҭарба иҳәамҭоуп. Ианҵоуп 1965 шықәса лаҵарамза 29 азы. Очамчыра.
Хҧа зжәыз аиаша иҳәоит! – 45 шықәса зхыҵуа Руслан Қапба иҳәамҭоуп. Ианҵоуп 1979 шықәса абҵара 1 азы. Аҟәа.
Шәеинҟьашьа сыкәашашьоуп! – 106 шықәса зхыҵуа Маҳмыҭ Қәаӡба иҳәамҭоуп. Ианҵоуп 1963 шықәса нанҳәа 6 азы. Ҳабез – Хәажәду, Ҟарачы-Чарқьазтәыла.

Ирылашәымҵасыргылақәо жәбап!.. – 61 шықәса зхыҵуа Платон Кьыласоунеи (Кьиласониа) иҳәамҭоуп. Ианҵоуп 1967 шықәса рашәамза 23 азы. Кәтол ақыҭа, Очамчыра араион.
Хымсад лзы уалырк аӡы – 75 шықәса зхыҵуа Шьаҳан Шамба иҳәамҭоуп. Ианҵоуп 1967 шықәса ҧхынҷкәын 5 азы. Баҭым.
Заҟа сыцәҵыс уеиҧшхазеи! – 70 шықәса зхыҵуа Лашәры Таиа иҳәамҭоуп. Ианҵоуп 1967 шықәса ҧхынҷкәын 21 азы. Кәтол ақыҭа, Очамчыра араион.
Чагә аҵарауаю дириашоит – 65 шықәса зхыҵуа Шьрын Ҭарба иҳәамҭоуп. Ианҵоуп 1967 шықәса ҧхынҕәы, кәыркәа 21 азы. Ҽҳәырҭоул ақыҭа (Ешқыҭ), Гал араион.

Еиҭахеит – 67 шықәса зхыҵуа Надиа Бҕажәба-Аҭәмаа илҳәамҭоуп. Ианҵоуп 1959 шықәса рашәарамза 22 азы. Очамчыра.
Чаҵә Чагәи Кьача-иҧа Хахеи алаф шеибырҳәаз – 69 шықәса зхыҵуа Руслан Қапба иҳәамҭоуп, ианҵоуп 2004 шықәса нанҳәа 14 азы, Аҟәа.
Ус еиҳа изеиҕьуп… – 57 шықәса зхыҵуа Вова Чуаз иҳәамҭоуп. Ианҵоуп 1991 шықәса нанҳәамза 10 азы. Аҷандара – Аҟәа.


369

Ҳабашь Шьрыни ахџыџ татеи – 70 шықәса зхыҵуа Гаџьа Аҳашба иҳәамҭоуп. Ианҵоуп 1968 шықәса мшаҧымза 23 азы. Ҧақәашь ақыҭа, Очамчыра араион.

Чаҵә Чагәи Алоу иҧҳацәеи – 60 шықәса зхыҵуа Иуа-на Ачба иҳәамҭоуп. Ианҵоуп 1964 шықәса мшаҧы 20 азы. Аҟәа.

Лабала џьанаҭҟа – 50 шықәса зхыҵуа Фениа Амҷба-Ҳагәышь илҳәамҭоуп. Ианҵоуп 1967 шықәса ҧхынҷкәын 2 азы. Бзыҧҭа ақыҭа, Гагра араион.

Хычча хахьы ицоит – 60 шықәса зхыҵуа Никәала Аҳашба иҳәамҭоуп. Ианҵоуп 1968 шықәса мшаҧымза 23 азы. Ҧақәашь ақыҭа, Очамчыра араион.

Ҩмилаҭк, ҩбызшәак – 70 шықәса зхыҵуа Ҭырқәтәыла инхо Раиф Бганба иҳәамҭоуп. Ианҵоуп 1975 шықәса жьҭаарамза азы. Арасаӡыхь ақыҭа, Очамчыра араион.

Алаф зҳәои, алаф зфои – 75 шықәса зхыҵуа Маадан Сақаниа (Сақнеи) иҳәамҭоуп. Ианҵоуп 1965 шықәса рашәарамза 7 азы. Дәрыҧшь ақыҭа, Гәдоуҭа араион.

Чаҵә Чагәи Харчлаа Еқәыҧи – 70 шықәса зхыҵуа Таиа Быҭәба иҳәамҭоуп. Ианҵоуп 1962 шықәса рашәарамза 18 азы. Аҭара ақыҭа, Омачыра араион.

Иаҧсамзар, исышьбымхын!.. – 90 шықәса зхыҵуа Мураҭ Ацанба иҳәамҭоуп. Ианҵоуп 1967 шықәса лаҵарамза 11 азы. Ҷоутәыла.

Аимааҵҕақәа – 95 шықәса зхыҵуа Асҭана Шларба иҳәамҭоуп. Ианҵоуп 1963 шықәса ажьырныҳәа 3 азы. Џьгьарда ақыҭа, Очамчыра араион.

Чагә дшымажәыз агәра диргоит – 94 шықәса зхыҵуа Шәарах Ашәба иҳәамҭоуп. Ианҵоуп 1958 шықәса нанҳәа 3 азы. Џьгьарда ақыҭа, Очамчыра араион.

Уаа иҭабауп, анамаз! – 95 шықәса зхыҵуа Шьааб Абыхәба иҳәамҭоуп. Ианҵоуп 1955 шықәса нанҳәа 15 азы. Џьгьарда ақыҭа (Ҧсқал), Очамчыра араион.

Чаҵә Чагәи Аҩӡы Кадыри – 70 шықәса зхыҵуа Таиа Быҭәба иҳәамҭоуп. Ианҵоуп 1962 шықәса рашәарамза 18 азы. Аҭара ақыҭа, Очамчыра араион.


370

Чагә ихәшә – 70 шықәса зхыҵуа Сикәа Харчлаа иҳәамҭоуп. Ианҵоуп 1963 шықәса ажьырныҳәамза 12 азы. Тҟәарчал.

Чаҵә Чагә Лыхнашҭан – 57 шықәса зхыҵуа Руфеҭ Маҳҭы-иҧа Быҭәбеи 77 шықәса зхыҵуа Кәасҭа Бырдыҕә иҧа Ҧлыиеи ирҳәамҭоуп. Ианҵоуп 1985 шықәса лаҵарамза 15 – 17 рзы. Аҟәа – Ҟәланырхәа, Гәдоуҭа – Лыхны.

Чаҵә Чагә Мықә ашҭан, мамзаргьы Бақа иҧа Заур ахҧатәи иажәабжь – 56 шықәса зхыҵуа Заур Бақа иҧа Быҭәба иҳәамҭоуп. Ианҵоуп 2003 шықәса нанҳәамза 10 рзы. Аҟәа.

Зегь реиҳа ихаау – 50 шықәса зхыҵуа Флора Быҭәба илҳәамҭоуп. Ианҵоуп 2000 шықәса лаҵарамза 1 азы. Аҟәа.

Ацәыӡқәа иреиҳау – 50 шықәса зхыҵуа Низам Быҭәба иҳәамҭоуп. Ианҵоуп 1995 шықәса мшаҧымза 20 азы. Алаҳаӡы (Алҳаӡы) – Лӡаа, Гагра араион.
Кәымҷыҷ Чагә дшаҵаирхаз – 69 шықәса зхыҵуа Венециа Чачхалеи-ҧҳа (Чачхалиа) илҳәамҭоуп. Ианҵоуп 2004 шықәса нанҳәамза 20 азы. Очамчыра.
Кәымҷыҷ Чагә дшаириааиз, мамзаргьы амҟәыба еснагь аӡы аанагом – 69 шықәса зхыҵуа Венециа Чачхалыи-ҧҳа илҳәамҭоуп. Ианҵоуп 2004 шықәса нанҳәамза 21 азы. (Аҩбагьы акны исалҳәахьан 50 ш. зхыҵуаз Лили Воуба,

Москва, 1979).

Чаҵә Чагәи Чачхалеи Аугьани, мамзаргьы ашәҟәы зшышуаз – 55 шықәса зхыҵуа Заур Бақа иҧа Быҭәба иҳәамиҭоуп. Ианҵоуп 2002 шықәса кәыркәа 1 азы. Аҟәа.

VII. Чаҵә Чагә ирзеиҭеиҳәоит

Аҧсыцәгьара – 95 шықәса зхыҵуа Силаҳ Быҭәба иҳәамҭоуп. Ианҵоуп 1954 шықәса нанҳәа 17 азы. Аҭара ақыҭа, Очамчыра араион.
Аты ала аноу, аџьымшь иаҳәон – 95 шықәса зхыҵуа Шьааб Абыхәба иҳәамҭоуп. Ианҵоуп 1955 шықәса нанҳәа 25 азы. Џьгьарда ақыҭа (Чагьам), Очамчыра араион.

Аҧсуа сасдкылара зыхҟьаз – 94 шықәса зхыҵуа Шәарах Ашәба иҳәамҭоуп. Ианҵоуп 1958 шықәса нанҳәамза 3 азы. Џьгьарда ақыҭа, Очамчыра араион.


371

Аҧеҳамбар аиаша ҟаиҵеит – 100 шықәса зхыҵуа Силаҳ Быҭәба иҳәамҭоуп. Ианҵоуп 1959 шықәса нанҳәамза 17 азы. Аҭара ақыҭа Очамчыра араион.

Апырпыл џьыка – абри ажәабжь абас гәалашәара ҳасабла ианиҵеит 68 шықәса зхыҵуа Р. Шь. Быҭәба 1968 шықәса ҧхынгәымза 20 азы. Аҭара ақыҭа, Очамчыра араион.

Ҩаха-ҩымш амшә аҭыҩраҿ – 67 шықәса зхыҵуа, Џьгьарда инхо, Уанчка Ашәба иҳәамҭоуп. Ианҵоуп 1968 шықәса цәыббрамза 3 азы. Очамчыра.

Шьхатәылатәи ахҭыс џьашьахәтә – 80 шықәса зхыҵуа Леуарса Чаҵәба иҳәамҭоуп. Ианҵоуп, 1960 шықәса мшаҧымза 8 азы. Гәыҧ ақыҭа, Очамчыра араион.

Ҩҟамчык – 41 шықәса зхыҵуа Заур Џьынџьал иҳәамҭоуп. Ианҵоуп 1978 шықәса нанҳәамза 6 азы. Очамчыра.

Ажакьа иазку ажәабыжь – 70 шықәса зхыҵуа Миха Џьынџьал иҳәамҭоуп. Ианҵоуп 1962 шықәса жьҭаарамза 17 азы. Афон Ҿыц (Ҧсырӡха).

Агәаҕьра – 90 шықәса зхыҵуа Мураҭ Ацанба иҳәамҭоуп. Ианҵоуп 1967 шықәса ҧхынҷкәын 5 азы. Ангыса, Баҭым.

Сыҵәҵәа аҭоурых – 90 шықәса зхыҵуа Мураҭ Ацанба иҳәамҭоуп. Ианҵоуп 1967 шықәса ҧхынҷкәын 6 азы. Баҭым.

Ухы ухагылазарц уҭахызар иугәалашәаша – 63 шықәса зхыҵуа Таиа Быҭәба иҳәамҭоуп. Ианҵоуп 1955 шықәса жәабранымза 17 азы. Аҭара ақыҭа, Очамчыра араион.

Ахацәа ҧсыҽқәеи аҭаца леишәацәгьақәеи рзы ахәшә – 75 шықәса зхыҵуа Ҭамшьыгә Хьиба иҳәамҭоуп. Ианҵоуп 1967 шықәса нанҳәамза 16 азы. Очамчыра.

Сыхҭырҧа исызнауз, мамзаргьы ататацәахара уахькылнаго – 65 шықәса зхыҵуа Дауҭ Хышба иҳәамҭоуп. Ианҵоуп 1968 шықәса лаҵарамза 14 азы. Лӡаа ақыҭа, Гагра араион.

Сшыҧсылманхаз аҭоурых – 72 шықәса зхыҵуа Шьрын Аргәын иҳәамҭоуп. Ианҵоуп 1971 шықәса цәыббын 4 азы. Тҟәарчал, Аҟәарчаҧан.


372

Анышәынҭрақәа рылҧха – 80 шықәса зхыҵуа Зосим Лабахәуа иҳәамҭоуп. Ианҵоуп 1968 шықәса жәабран 9 азы. Очамчыра.

Чаҵә Чагәи Гогәуа Ночеи – 72 шықәса зхыҵуа Жора Чаҵәба иҳәамҭоуп. Ианҵоуп 1965 шықәса лаҵарамза 15 азы. Аҟәа.

Чагәи Ночеи ражәабжь иацу, мамзаргьы Ахаза ашәҳыз шаарттәу – 72 шықәса зхыҵуа Жора Чаҵәба иҳәамҭоуп. Ианҵоуп 1965 шықәса лаҵарамза 10 азы. Аҟәа.

Чагәи Ночеи ражәабжь иацу иацу. – 72 шықәса зхыҵуа Жора Чаҵәба иҳәамҭоуп. Ианҵоуп 1965 шықәса лаҵарамза 10 азы. Аҟәа.

Қевқентәи аҧсра – 70 шықәса зхыҵуа, Ҭырқәтәыла Адаҧазары ақалақь аҿы инхо, Раиф Бганба иҳәамҭоуп. Ианҵоуп 1975 шықәса жьҭаан азы. Аҟәа.

Аҧсҳацәеи ахьы шьабысҭа-цәеи, Амза аареи ражәабыжь

– 68 шықәса зхыҵа Р.Шь. Быҭәба игәалашәарақәа рҟнытә. Ианҵоуп 1968 шықәса ҧхынгәы 15 азы. Аҭара ақыҭа Очамчыра араион.
























373

ИАНЫЗҵАЗ ИЗКНЫ

Заур Расым иҧа Быҭәба диит 1942 шықәса нанҳәамза 16 азы Очамчыра араион Аҭара ақыҭан. Дрылгеит ГИСХ асубтропикатә факультети, 1965 шықәсазы, Аҟәа, нас М. Ломоносов ихьӡ зху МГУ ажурналистикатә факуль-тети, Москва. МГУ ажурфак хәышықәсатәи апрограмма ҩышықә-са рыла далгеит 1979 шықәсазы.

Заур Быҭәба акыр шәҟәы дравторуп, иҩымҭақәа реизга I атом ҭыҵхьеит. Апроза адагьы, поетуп, драматургуп,

Мраҭашәара Кавкази амаршрутқәа рыла; агазеҭ аредақциаҿ: еиҭагаҩыс, ақыҭа нхамҩа аҟәша аиҳабыс, аредақтор ихаҭыҧуаҩыс; ашәҟәҭыжьырҭаҿ редақторс; иҭижьуан, редақ-торсгьы даман ихатәы газеҭ «Аҧсуа ҭоурыхқәа»; Аҧсны

урысшәалеигьы еиҭагангьы иҭижьт – абригьы аҧхьаҩцәа ижәдыруазааит



374

Chagu Chatsba or as he was called among people-Chats Chagu was a favorite of people, a hero the Abkhaz folk humor, a popular satirist, a truth finder and a story teller of old Abkhazian legends and stories as well.

«Adventures of Chagu Chatsba» is a collection of pop-ular stories about adventures and amusing tricks of Chagu Chatsba. It is the book of laugh, adventures, folk wisdom and history of people. It is simply the book of rest.

The first edition of «Adventures of Chagu Chatsba» in

Abkhaz was published in 1983. At present, the second ad-ditional publication includes 12 stories such as: « Chats

Chagu is in Lykhnyaschta», «Chats Chagu is in Mokuas-chta», «Tsar’s name, or name helped», «Advice for those who want to learn in their mother tongue», «Chats Chagu and Gogua Nocha», « Chagu and Nocha. Continuation.

Or how to establish contact with the Red Pyramid». «Adventures of Chagu Chatsba» was written down by

me in 1954-2005 without support of the state. The book includes afterwords and classilled comments to the sto-ries. I hope, that it will rouse interest of scholars-Abkhaz and Adygean folk ethnographers and also those who put obstacles during writing down and collection of the mate-rial and publication of it both in the Abkhazian and Rus-sian languages.














375




ZaurRasim-ipa Bitba has written down in the Abkhazian


language:

Adventures of Chagu Chatsba

Stories, legends and anecdotes.


































376

АХҚӘА

I. Аҳәынҭқарцәа, аҳцәа, аҭуџьарцәа, аӡбаҩцәа

Иҭабуп ҳәа сызиаҳәа ………………………………....... 6

Чаҵә Чагәи аурыс ҳәынҭқар Алықьсандр III ……........ 7

Ишәҭахызар – ижәга!	……………………………...… 9

Чаҵә Чагәи Маршьан Дырмити ……………………...... 10 Чагә аҭауад игәаҧха шынеигӡаз ……………………..... 11 Чагә дҕьычыҩхар иҭахым ………………………….….. 12 Аҭауад ичгьахьа еишәа ……………………………...… 13 Чаҵә Чагәи Мырзаҟан Ачбеи ………………………...... 14 Аӡбаҩ иҧҳәыси Чагә иеиаҳәеи ……………………….....15 Заҟа ахәаахәҭҩы уиеиҧшузеи! ………………..……... 16

Чагә ддукатуп ………………………………………...... 17

Деилаҧсеит ҳәа сарҳәан… …………………………...... 18

Уршьыз џьысшьан...  ………………………….............. 18

Ихагыларҭа рмоур ҳәа ушәома?!. …………………... 19 Аҳашҳатәарақәа роуп ҿызымҭуа... ……………......… 21

II. Апапцәа, ахәаџьацәа, аҧшыҩцәа

Анцәа ихәы апап игоит ……………………………...... 23

Џьанаҭ уцар сҭахуп!.. ……………………….. ……...... 23

Нарцәгьы адгьыл аҟны еиҧш иҟоума?! …………......… 24 Чагә аҧсцәаҳа аҵарҭыш ииҭоит ………………….......... 25 Џьанаҭ уара иумаз, аҟәбар сара исымаз! ……….......… 26

Ҳалалрала иҟандаз… …………………………….....…. 28

Раҧхьатәи хажәак брықәиҭуп!.. …………………........ 29 Ацха зку инапы алишьуеит ………………………...….. 30

III. Убас егьырҭгьы

Лагәи аҟәыди ………………………………………….... 32

Аҧара сзырҧсахыз ҭабуп ҳәа иашәҳәала …………..… 32 Аныҳәаҿа дууи аӡигар кьаҿи …………………………... 33


377

Уарҧыс бзиоуп сҳәаргьы ихоуҵома? ………………. 34 Знык амц сҳәазар атәыла бгама?! ………………….... 35 Уҩны касыжьыр ҳәа сшәоит акәымзар… ………...… 35

Иан леиҳа деиҕьхеит...	…………………………….... 36

Уалагар иузсаҳәару? ………………………………..… 37 Уахык ала заҟа иуцлазеи! …………………………..... 38

Бахәажә уакәӡами?!.  …………………………….......... 38

Анасыҧдара зыхҟьо ……………………………..……. 39

Еибашьра ҟаломызт!.. ……………………………..…. 40

Иҿыцыз ҳәа нышәынҭра ыҟамызт… ……………....... 40 Ухазы аума изалаургыло?! …………………………… 41 Аҧҳәыс лџьабаа, мамзаргьы ахаҵара

зшаз анцәа диныҳәааит! ………………………..…. 42 Нестор аҳәаркьира дшаҟәыҵыз …………………....… 43




378

Ала аҵыхәа амц аҳәом рҳәон, аха…	100
Хәҩык ҳаҟан, аха…	101
Ак сызжәы, егьи сызӡы!	102
Агәхашҭра	102
Арбаҕьи ашьали	103
Архнышьна кьаҿ	103
Агәнаҳа еиҩшаны	104
Унарцә бзиахааит, Бидаҿ!	104
Чагә исасцәа	106
Амҳаҵә аҭыҧ	109
Амҳаҵә иазку даҽа ажәабжьк	109
Аҟармаҵар рыбжьы	110
Аҧшәма игәы асас исаан иануп	110
Чагә иҽы шиҧшааз	111
Ҽхәа хы иасуеит	112
Чагә иҧхыӡ	113
Аимааҵыршьы	114
Тагә ҩымжәҩы	114
Аиаша аҧсы даргылоит, абзагьы дашьуеит…  ……	116

V. Чаҵә Чагә иабжьгарақәа

Агәыла Каҷбеи ахшыҩ ширҵатәу	118
Уцәгьа зҳәо шизыӡырҩтәу	119
Цас ицәажәо шиацәажәатәу	120
Ҭаб ззымдыруа, уҭаб иумҭан	121
Аҽхәаҩ дшырҽхәатәу	122
Тәамба узызуа, тәамба изыҟаҵа	123
Амҵақьақьаҩ ишиацәажәатәу	124
Ауал шылхтәу	125
Ахамаҧагьара аҭак шыҟаҵатәу	126
Агәыла ҳарам дшахьырхәтәу	127
Иуаҩысҭаауа уиаҩысҭаа!	130
Нарцәынтә иаауа шиҧылатәу	130
Ацәаҩа ҷыда змоу дшаҟәыхтәу	131
Абжьахәаахәҭыҩцәа ишрацәажәатәу	132
Ухы ушахцәажәалаша	133


379

VI. Чаҵә Чагәи алафҳәаҩцәеи

Чаҵә Чагәи Ашәы Ҭамшьыгәи	135

Чагә Ҭамшьыгә диҵәуоит	137

Аччарагьы уала-ҭахыла	138

Чаҵә Чагәи Кәасҭа Хәыҷи	138

Сара	140

Ҧшьбеи ҩбеи	141

Рашьыҭ Чагә ашьтәа шизишьыз	142

Април аказтәи алаф	143

Хҿык змоу акәыба	144

Хҧа зжәыз аиаша иҳәоит	145

Шәеинҟьашьа сыкәашашьоуп!	146

Ирылашәымҵасыргылақәо жәбап!	148

Хымсад лзы уалырк аӡы	148

Заҟа сыцәҵыс уеиҧшхазеи!	149

Чагә аҵарауаҩ дириашоит	150

Еиҭахеит	151

Чаҵә Чагәи Кьача-иҧа Хахеи алаф шеибырҳәаз	152

Ус еиҳа изеиҕьуп!..	153

Ҳабашь Шьрыни ахџыџ татеи	155

Чаҵә Чагәи Алоу иҧҳацәеи	156

Лабала џьанаҭҟа мамзаргьы џьанаҭгьы

алаба умазароуп	157

Хычча хахьы ицоит	158

Ҩмилаҭк, ҩбызшәак	159

Алаф зҳәоуи алаф зфоуи	160

Чаҵә Чагәи Харчлаа Еқәыҧи	162

Иаҧсамзар, исышьбымхын!..	164

Аимааҵҕақәа	164

Чагә дшымажәыз агәра диргоит	165

Уаа иҭабуп, анамаз!	166

Чаҵә Чагәи Аҩӡы Кадыри	167

Чагә ихәшә	168

Чаҵә Чагә Лыхнашҭан	170


380

Чаҵә Чагә Мықә ашҭан, мамзаргьы Бақа иҧа Заур

ахҧатәи иажәабжь ……………………………...…. 228

Зегь реиҳа ихаау	232

Ацәыӡқәа иреиҳау	233

Кәымҷыҷ Чагә дшаҵаирхаз	233

Кәымҷыҷ Чагә дшаириааиз, мамзаргьы амҟәыба

еснагь аӡы аанагом ……………………………….. 234

Чаҵә Чагәи Чачхалеи Аугьани, мазаргьы

ашәҟәы зшышуаз ………………………………… 235

VII. Чаҵә Чагә ирзеиҭеиҳәоит

Аҧсыцәгьара	238

Аты ала аноу, аџьымшь иаҳәон	240

Аҧеҳамбар аиаша ҟаиҵеит	243

Аҧсуа сасдкылара зыхҟьаз	244

Апырпыл џьыка аҭоурых	246

Ҩаха-ҩымш амшә аҭыҩраҿы	257

Шьхатәылатәи ахҭыс џьашьахәтә	261

Ҩ-ҟамчык	274

Ажакьа иазку ажәабжь	279

Агәаҕьра	280

Сыҵәҵәа аҭоурых	282

Ухы ухагылазарц уҭахызар, иугәалашәаша	283

Ахацәа ҧсыҽқәеи аҭаца леишәацәгьақәеи

рзы ахәшә	284

Сыхҭарҧа исызнауз, мамзаргьы ататацәахара

уахькылнаго	287

Сшыҧсылманхаз аҭоурых	288

Анышәынҭрақәа рылҧха	293

Чаҵә Чагәи Гогәуа Ночеи	295

Чагәи Ночеи ражәабжь иацу, мамзаргьы ахаза

ашәхыз шаарттәу	305

Чагәи Ночеи ражәабжь иацу иацу	316

Қевқентәи аҧсра	319


381

Аҧсҳацәеи, ахьы шьабысҭа-цәеи

Амза аареи ражәабжь	321

Чаҵә Чагәи уи ихҭысқәеи ирызкны	340

Ахьӡынҵа акомментариақәа	360

Ианызҵаз изкны	374

Ахқәа	375









































382

Ианиҵеит Заур Расым иҧа Быҭәба

Чаҵә Чагә ихҭысқәа

Ажәабжьқәа, анекдотқәа, аиҭаҳәахәтәқәа



Записал Заур Расимович Бутба

Приключения Чагу Чацбы

Рассказы, анекдоты, легенды На абхазском языке





Аредақтор Флора Быҭәба Асахьаҭыхҩы Леуарса Быҭәба Ашәҟәы ацәа асахьа Зураб Гыцба

Акьыҧхьреи арҧшӡареи Нанули Минаиа Аҭыжьраз аҭакзыҧхықәу Лиуба Ашәба














383































Аформат 84х108/32. Иҟаҵә. акь. бҕьыц 12. Инықә. акьыҧхь бҕьыц 20,2. Атираж 500. Аҿаҵаҧҟа № 58.


Аҧсны Аҳәынҭқарра “Акьыҧхь ҩны”

ақ. Аҟәа, Ешба имҩа, 168.






384
цәгьарамзар
бзиарак
уаниомызт.
Убас  Ҧадгә   дынхон
Кәынҵал
ҳәа  аӡәы,
уаҩаҧшьк,
Кәынҵал-Ҟаҧшьы  ҳәа
шеит,
нас
амулла  шәҟәы  лзиҩын,  абри  лханаҵы
аҳаҳаи
акы
дацәымшәааит,  шьҭа  акгьы  лыхьуам,  ама-
чуану акы ихы иҩахарҧаны, деилыхны дҭарҵан, данаршы,
чуану акы ихы иҩахарҧаны, деилыхны дҭарҵан, данаршы,
чуану акы ихы иҩахарҧаны, деилыхны дҭарҵан, данаршы,
дхықәдыртәалартә
дхықәдыртәалартә
иҟалеит…  дхықәнартәалеит…  Уажә
уи дырныҳәон, аҧсуаа зегьы, ирҭаху-изҭахугьы налаҵан,
уи дырныҳәон, аҧсуаа зегьы, ирҭаху-изҭахугьы налаҵан,
уи дырныҳәон, аҧсуаа зегьы, ирҭаху-изҭахугьы налаҵан,
Нхыҵ рашьцәагьы налаҧхьаӡан, абас рымширақәа абри итәы
Нхыҵ рашьцәагьы налаҧхьаӡан, абас рымширақәа абри итәы
Нхыҵ рашьцәагьы налаҧхьаӡан, абас рымширақәа абри итәы
еиҧшны иазгәарҭаларц изеиҕьаршьон… Ҧҳәыскгьы, шьҭа
еиҧшны иазгәарҭаларц изеиҕьаршьон… Ҧҳәыскгьы, шьҭа
еиҧшны иазгәарҭаларц изеиҕьаршьон… Ҧҳәыскгьы, шьҭа
быргк, ашәы лышәҵаны, даамҩахыҵны даарывалт, Аҟәантә
быргк, ашәы лышәҵаны, даамҩахыҵны даарывалт, Аҟәантә
быргк, ашәы лышәҵаны, даамҩахыҵны даарывалт, Аҟәантә
Џьгьардаҟа шьапыла дцозаап, Сангәлиак. Џьгьардатә лдырк
Џьгьардаҟа шьапыла дцозаап, Сангәлиак. Џьгьардатә лдырк
Џьгьардаҟа шьапыла дцозаап, Сангәлиак. Џьгьардатә лдырк
қырҭуак димазаап, убри лыҷкәын абра дрывагылан, даниба,
қырҭуак димазаап, убри лыҷкәын абра дрывагылан, даниба,
қырҭуак димазаап, убри лыҷкәын абра дрывагылан, даниба,
дылҧылан дрывган ддәықәиҵеит… акәымзар иахьтәаз ус
дылҧылан дрывган ддәықәиҵеит… акәымзар иахьтәаз ус
дылҧылан дрывган ддәықәиҵеит… акәымзар иахьтәаз ус
урывсны уцар ҟалаӡомызт… Насгьы ақырҭшәа удыруазар
урывсны уцар ҟалаӡомызт… Насгьы ақырҭшәа удыруазар
урывсны уцар ҟалаӡомызт… Насгьы ақырҭшәа удыруазар
акәын…  Уиоуп
акәын…  Уиоуп
уи  аҧҳәысгьы  деиқәзырха,  қырҭшәала
длацәажәон…


Аҧеҳамбар
атрассала  даауан  Аҟәаҟа  ихы  рханы,
атрассала  даауан  Аҟәаҟа  ихы  рханы,
ани  аҷкәын
аҧҳәыс  ддәықәызҵаз  «деилыргаҩызаап»
аҧҳәыс  ддәықәызҵаз  «деилыргаҩызаап»
Цас  ирызнауашәа,  аарҩара
Цас  ирызнауашәа,  аарҩара
зынӡа  амца
анаркӡеит
уи  ашықәсан.
Шьханыҟәа
имхгьы
ҵышлаахан,
Ара  уажәы
калдахәаратәқәагьы  збоит,
калдахәаратәқәагьы  збоит,
аацытәқәагьы,
бармышьтәқәагь  ыҟоуп
бармышьтәқәагь  ыҟоуп
–  Агырбақәеи,
Аҩыӡбақәеи,
Абармышьаақәеи.
Абармышьаақәеи.


ҳәагьы   рҳәақәоит,
ҕәҕәала  ишшеуеит.  Аҧшьбатәигьы
ыҟоуп урҭ рыбжьара,
аха уи зынӡа ихәыҷуп, Ҕыппа  ауп,
шәимырцәогьы
далагоит.  Имыцәаз  рызегь  аӡәаӡәала
ма ихәаҽуеит
ма тәыс иҟаиҵоит, абаак, аҿаргьы  абри
амам  ҳәа,  ишыҟалаз  сымбаӡо,  сҽанҵашәа
амам  ҳәа,  ишыҟалаз  сымбаӡо,  сҽанҵашәа
цнапыкла
искыз амахә цәаҩа-цәаӡа
хәыҷы аасымпыҵаҧҵәан, уаҳа
хәыҷы аасымпыҵаҧҵәан, уаҳа
сыҽсызнымкылаӡакәа ҵаҟа аҵла агәаҩарахь сарҧеит.
сыҽсызнымкылаӡакәа ҵаҟа аҵла агәаҩарахь сарҧеит.
сыҽсызнымкылаӡакәа ҵаҟа аҵла агәаҩарахь сарҧеит.
Сынасыҧ  иаҵанак,
иманшәалан  скаҳаит,
сыхгьы
кәамҟьа аҵаҟа,
хыхь   ахыжәжәараҿ,   мышәшьапык
хыхь   ахыжәжәараҿ,   мышәшьапык
ҩықәгылт, даҽакгьы
ҩықәгылт, даҽакгьы
навагылт. Ашьапхыцқәагь збоит.
Ҳцәажәо
ҳахьтәаз
аҧсрақәа,  абзарақәа  рыӡбахә
цәыраагеит. Итәаз рахьтә
цәыраагеит. Итәаз рахьтә
ҩыџьа ачарақәа раҳәан, аӡәы иуак
1.
Леуан I
8. Баграт I
2.
Леуан II
9. Кәасҭа III
3.
Феодос II
10. Гьаргь III
4.
Дырмит II
11. Леуан III
5.
Гьаргь I
12. Дырмит III
6.
Иуана
13. Феодос III
7.
Адарнас
14. Баграт III
–  Аҧсны   алахьынҵа  Иаҳхылаҧшхәу  инапы
иануп,
–  иҳәеит  Дырмит.  –  Уажәы,  шьоукы-шьоук
агыруа,
1903
шықәсазы
Ленин
иҩуан аурыс ҳәынҭқари
апрынц
А.П.  Ольденбургскии
А.П.  Ольденбургскии
Гагра  шыргаз  атәы**.
1 9 6 3
еиҭагаҩуп, публициступ; илитературатә

еиҭагаҩуп, публициступ; илитературатә
ҧсевдоним, хьыӡшьара – Маик.
ҧсевдоним, хьыӡшьара – Маик.
Заур Быҭәба аус иухьеит: еқскурсиамҩаҧгаҩыс Аҧсни
Заур Быҭәба аус иухьеит: еқскурсиамҩаҧгаҩыс Аҧсни

Аџьынџьтәылатә  еибашьра
Аџьынџьтәылатә  еибашьра
Аџьынџьтәылатә  еибашьра
Аџьынџьтәылатә  еибашьра
1992  –

1993 шықәсақәа рзы Мраҭашәаратәи
1993 шықәсақәа рзы Мраҭашәаратәи
1993 шықәсақәа рзы Мраҭашәаратәи
1993 шықәсақәа рзы Мраҭашәаратәи
1993 шықәсақәа рзы Мраҭашәаратәи

афронт аҟны дпублицистын.
афронт аҟны дпублицистын.
афронт аҟны дпублицистын.
афронт аҟны дпублицистын.


1954 – 2005 шықәсақәа рыҩнуҵҟа
1954 – 2005 шықәсақәа рыҩнуҵҟа
1954 – 2005 шықәсақәа рыҩнуҵҟа
1954 – 2005 шықәсақәа рыҩнуҵҟа
1954 – 2005 шықәсақәа рыҩнуҵҟа

Заур Быҭәба ажәлар рҟны, Аҧсны
Заур Быҭәба ажәлар рҟны, Аҧсны
Заур Быҭәба ажәлар рҟны, Аҧсны
Заур Быҭәба ажәлар рҟны, Аҧсны
Заур Быҭәба ажәлар рҟны, Аҧсны

анҭыҵгьы
анҭыҵгьы
деимданы,

ианҵаны

еизигеит  «Чаҵә  Чагә  ихҭысқәа»
еизигеит  «Чаҵә  Чагә  ихҭысқәа»
еизигеит  «Чаҵә  Чагә  ихҭысқәа»
еизигеит  «Чаҵә  Чагә  ихҭысқәа»
еизигеит  «Чаҵә  Чагә  ихҭысқәа»

зыхьӡу ашәҟәы. Еизигеит иара ихарџь
зыхьӡу ашәҟәы. Еизигеит иара ихарџь
зыхьӡу ашәҟәы. Еизигеит иара ихарџь
зыхьӡу ашәҟәы. Еизигеит иара ихарџь
зыхьӡу ашәҟәы. Еизигеит иара ихарџь

ала  –  истуденттә  стипендиеи  нас
ала  –  истуденттә  стипендиеи  нас
ала  –  истуденттә  стипендиеи  нас
ала  –  истуденттә  стипендиеи  нас
ала  –  истуденттә  стипендиеи  нас

иуалафахәи  рыла,  усҟан  иҟарҵоз,
иуалафахәи  рыла,  усҟан  иҟарҵоз,
иуалафахәи  рыла,  усҟан  иҟарҵоз,
иуалафахәи  рыла,  усҟан  иҟарҵоз,
иуалафахәи  рыла,  усҟан  иҟарҵоз,

иршоз «командировочные», «суточ-
иршоз «командировочные», «суточ-
иршоз «командировочные», «суточ-
иршоз «командировочные», «суточ-
иршоз «командировочные», «суточ-
1 9 9 3
ные»
ҳәа
аҳәынҭқарра
аҳәынҭқарра
аҟнытә

цхыраарак
имоуӡакәан,
имоуӡакәан,
ҧсышәалеи
ҧсышәалеи
Ахҭарҧа бзиеи абаша хи .................................................
43
Абыз цәгьақәа ршәахсҭа .................................................
44
Ашьоура ҟәыҕа ...............................................................
47
Иазыжәуазеи, идуцәоуп!  ...............................................
50
Абыз хаа амч ...................................................................
51
Ажә ҟәыш .........................................................................
52
Мас-кәыкәына рыцҳа .....................................................
55
Чагә ихәыҧшқа ...............................................................
56
Арсана имахҽ ..................................................................
60
Чаҵә Чагәи Аҧеҳамбари, мамзаргьы аҧсы бзиеи

абза бааҧси  ................................................................
62
Бақа-иҧа Заур иажәабжь џьашьахәтә .........................
71
Бақа иҧа Заур аҩбатәи иажәабжь, мамзаргьы

аҿарҧа иашьҭоу иларханы даҧхьоит ……...............
82
.

IV. Асаси асасдкылареи

Шәара ишәҧырхагам, сара сгәы иахәоит ......................
97
Аӡы сыҵалаанӡа сгылаӡом! ...........................................
97
Аҟәаҟәа икылсит ............................................................
98
Гахә изхара ифеит, Чагә какал икит ............................
99
Сара сыҧсызаап!.. ..........................................................
99
