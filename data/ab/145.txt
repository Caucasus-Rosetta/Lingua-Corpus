«..О, аԥхьаҩ!..
Арҭ ацәаҳәақәа анысыҩуа снапқәа ҵысуеит, сгәы аҭра иҭагылом... Слымҳақәа ԥжәома сҳәо аҿынӡа иҟоуп... Аснариадқәа ҳаԥхьа икаҳауеит. Уи абжьы цәыршәагахлымӡаах џьаҳанымуп...» – сылаԥш нархьысит, ҩажәа шықәса зхыҵуаз, иҩахьоу ашьа анпыҟҟала атетрад хәыҷы ианыз ацәаҳәақәа.
Урҭ иҩуан 55 шықәса ирҭагылаз Дәрыԥшь ақыҭа инхоз, август 28, 1992 шықәса инаркны сентиабр 25, 1993 шықәсанӡа, Аԥсны аџьынџьтәылатә еибашьраан зкалам абџьарҵас изкыз Кәасҭа Семион-иԥа Габниа.
Аԥсуа жәлар рмилаҭ хақәиҭратә қәԥара аԥхьаҟа еиҵагыло абиԥарақәа рзы ҭоурыхны иаанхарц азы, абџьар еиԥш, акаламгьы аус арутәын. Зуаҩыбжара инеихьаз ахаҵа абџьар шьҭихыр анаму, Кәасҭа Габниа зкалам шьҭыхны аҭоурыхнҵаҩыс игылаз дыруаӡәкуп. Уи иҩыга ырццак-ырццакуа аӷа иааишьҭуаз артҟәацгақәа ақьаад иаирбон. Ақьаад иаирбон аӷа игәымбылџьбарара, аибашьра ахҭысқәа, урҭ усшәҟәык аҳасабала ашьақәырӷәӷәаратә нҵамҭақәаны иҟаларц азы.
Ирацәаҩуп акорреспондентцәеи атележурналистцәеи, агәымшәара аарԥшны, афронт аҟны имҩаԥысуаз аазырԥшуа аҭоурыхтә нҵамҭақәа ҟазҵоз уаҵәтәи амш азы. Аҵыхәтәантәи ашықәсқәа рзы еиуеиԥшым ашәҟәыҩҩцәеи ажурналистцәеи иҭрыжьуа иалагеит аибашьраан иҟарҵоз рхатәы мшынҵақәа, авидеонҵамҭақәа. Урҭ зегьы ҳара ҳџьынџьтәылатә еибашьра аҭоурых аазырԥшуа хәы змаӡам нҵамҭақәаны иҟоуп аԥхьаҟатәи абиԥарақәа рзы.
Уаҵәтәи амш иазхәыцуаз дреиуан Кәасҭа Габниагьы. Уи икалам ҭирҟьон уаҵәтәи амш азы...
«...Аԥхьаҩ, ус угәы иаанамгааит, ари еибашьра дыҟазар, аамҭа абааигеи аҩра ҳәа... Ахысра ишаҿыз, стетрад аацәырызган, аҩра салагеит. Абарҭ ацәаҳәақәа анысыҩуа снапқәа ҵысуеит, избанзар сыла иабаз ауп...» Абас лассы-ласс аԥхьаҩ иахь ихы наирхоит арҭ ацәаҳәақәа равтор имшынҵақәа рҿы. Уи дазхәыцуеит ианҵамҭақәа аԥхьаҟатәи рԥеиԥш, дизхәыцуеит иаԥхьаҩ, хьаас имоуп уи ишидикылаша.
Арҭ амшынҵақәа рҭоурых сара исаҳаит сентиабр 27, 2010 шықәсазы. Усҟан аус зуан ахатәы телехәаԥшра «Абаза», уи аредакциа адҵалагьы ари амш азы снанагеит Аҟәатәи ашьхаҿы аибашьра аветеранцәа реиԥыларахь. Араҟа ҳаибадырит Кәасҭа Габниа иԥҳа Акта Габниеи сареи. Ҳаицәажәараҿы исзеиҭалҳәеит Кәасҭа аибашьҩы-корреспондентс аибашьрахь дышцаз, уи ииҩуаз амшынҵақәагьы апапкақәа иргәылаҵаны иҵәахны ишрымоу...
Адырҩаҽны Кәасҭа Габниа имшынҵақәа сыргәылаԥшуа стәан уи иаҳәшьа луадаҿы. Саԥхьа астол аҿы иқәын ақьаадтә папкақәа ҩба. Урҭ иргәылан ажәеинраалақәа зныз тетрад дуки, ашәҟәқәа рсахьа зманы иҟаз даҽа ҩҩтетрадки, иара убас ахҩаалақәа зныз ақьаадбӷьыцқәагьы, аҵыхәтәан – ицәеиқәарашәа иҟаз атетрад хәыҷы. Иаашьҭысхит:
«...Уажәы асааҭ 1қҚҷ ыҟоуп. Ҳтәоуп ахырӷәӷәарҭа кны. Авышка ҳашьҭахь ԥшьынҩажәаҟа метра иҟоуп. Сара ԥсак ашьапы садтәалоуп. Сханы Виталик Тәанба аԥса дадтәалоуп, уи иханы – Виталик Анталаа. Аиҿахысра маҷк ианааиқәтәо ҳабжьқәа еиқәҳаргоит “уҟоу, сыҟоу?” ҳәа. Ҭаха ҳазымҭо аснариадқәа роуп...
...Абыржәы маҷк иҭынчрахеит. Аха уи баша сгәы сажьоит, сцәеисжьы ҭынчым...
...Авышка сахәаԥшуа стәоуп. Заҟа хәыцра, шаҟа гәҭыха узцәырҵуазеи ари аминуҭ азы...»
Ари Кәасҭа Габниа аҵыхәтәантәи ицәаҳәақәа ракәын.
...Аснариадқәа адгьыл иалапҟа ицон, ақьаад ианпыҟҟала ицон...
Ақьаад ашьа ахьыршын...
Азныказы схәысжьы ааиланаргылеит... Ашьҭахь хықәкыс ишьҭысхит Кәасҭа Габниа ихы зқәиҵаз аус иара дзызхьаауаз иаԥхьаҩ иҟынӡа анагара.
Иазгәаҭатәуп, арҭ анҵамҭақәа уажәаԥхьагьы ашәҟәыҩҩы Сарион Ҭаркьыл инапы ишакхьаз, аха инагӡаны аус адулаха дахьымӡакәа иԥсҭазаара далҵит 2005 шықәсазы. Амшынҵа адаҟьақәа рыҭан иҟаиҵеит, ибжьажьу арыцхәқәа шыҟоу азгәаиҭеит, ахқәак агазеҭ «Бзыԥи», иара убас ажурналқәа «Амцабзи» «Алашареи» рҟны икьыԥхьхьан.
Сара снапаҿы иааиз анапылаҩырақәа аредакциа рзуӡамызт. Амшынҵа ананҵаз арыцхәи иахьанҵаз аҭыԥқәеи арбаны ишьақәгылоуп, џьара-џьара ахьӡ зманы иҟоу анҵамҭақәа иара аибашьҩы-акорреспондент Кәасҭа Габниа итәуп, сара иҟасҵаз ахқәа ахыц ԥшьыркцақәа ирҭакуп, еилкаамкәа инхаз ажәақәа акәаԥрацәа зыбжьагылоу ахыц ԥшьыркцақәа ирҭакны иарбоуп. Амшынҵа аҩныҵҟагьы аҳәоу аиҿартәышьа аиҿкааразы ажәақәак ахыц ԥшьыркцақәа ирҭакны иахьыҟасҵаз ыҟоуп, аха урҭ рхыԥхьаӡара рацәам. Сара иахьынӡазалшоз автор ианҵамҭа ишыҟаҵәҟьаз ааныжьра сҽазысшәеит. Анҵамҭақәа рҟны иҟан ҩба-хԥа вариант змаз анапылаҩырақәа, урҭ ахҩылаақәа ракәын. Аибашьра ашыкьымҭаҿы иҭынчыз аамҭа хҵәахақәа раан зыриашара даҿыз, алитературатә
ҩырахь ииаигоз ракәын. Сара урҭ рҟынтәи иалысхит еиҳа инагӡаз авариантқәа.
Амшынҵаҿы еиҳа ихаҭәааны иубоит 1992 шықәсазы иҟаҵаз анҵамҭақәа, 1993 шықәсатәи ахҭысқәа еиҳа имаҷны иаарԥшуп. Уи зыхҟьаз, усҟан иара дызлахәыз ажәыларақәа руак аан инапылаҩырақәа рыхәҭак ахьицәыԥхасҭахаз ауп.
Амшынҵа аиҳарак излашьақәгылоу автор аибашьра анцоз дзыҿцәажәаз аибашьыҩцәа реиҭаҳәарақәа рылоуп, иарбоуп иара дзыниаз, дызлахәыз ахҭысқәагьы, иагәылагалоуп аибашьыҩцәа еиҭарҳәоз алафқәа. Акыр азҿлымҳара рыман иҟоуп автор хазы иалкааны ианиҵоз ахысрақәа раамҭа арбаны, насгьы ахархәара зҭаз абџьарқәа ртәы.
Амшынҵа еихысшеит ах дуқәа ҩба рыла: Аибашьра амҩа анылара (№4.08.–ҷ.12.199№Ҭ, Иҳалшоз зегь ҟаҳҵар акәын... (10.01.–№5.09.1993).
Габниа Кәасҭа Семион-иԥа диит мшаԥымза 24, 1941 шықәсазы Гәдоуҭа араион Калдахәара ақыҭан. Шықәсқәак рышьҭахь иҭаацәеи иареи нхара ииасит аԥхьаҟатәи иԥсҭазаараҿы анырра изҭаз Дәрыԥшь ақыҭахь. 1965 шықәсазы иара далгеит Дәрыԥшьтәи абжьаратә школ. Адырҩашықәсан, 1966 шықәсазы, дҭалеит Аҟәатәи асахьаҭыхратә ҵараиурҭа амҿы аус адулара азанааҭ ала. Уи дагьалгеит 1970 шықәсазы. 197)–1980 шықәсқәа рзы аҵара иҵон ҽынлатәи-латәарадатәи Аԥснытәи аобласттә комитети Аҟәатәи ақалақьтә комитети рырккаратә ҩны аҟны еиҿкааз асахьаҭыхратә школ аҿы.
198№–1983 шықәсқәа, иара убас 1985–?987 шықәсқәа рзи ақыҭсовет Жәлар рдепутатс дыҟан. Аԥснытәи аџьынџьтәылатә еибашьра (199№–19939 алагамҭаз Дәрыԥшь ақыҭан иааиртит еиуеиԥшымыз ашықәсқәа рзы аҭыԥантәи археологиатә ԥшаарақәа раан еизигаз аекспонатқәа еидызкылоз аҭоурыхтә музеи. Аибашьра ашықәсқәа рзы ари амузеи ааха ӷәӷәа аиуит, уи нахысгьы аиҭашьақәыргылара залыршамхеит.
Кәасҭа Габниа иқыҭа аҭоурых аарԥшра дашьҭан, азҿлымҳара иман. Уи даныстудентыз ашықәсқәа рзы дрылахәын аҵарауаа имҩаԥыргоз археологиатә ԥшаарақәа. Усҟан иҭыҵуаз агазеҭ «Советскаӷ Абхазиӷ» лассыласс ианылон урҭ аԥшаарақәа ирызкыз аԥсышәалеи урыс бызшәалеи иҩыз истатиақәа, ихатәы фотоҭыхымҭақәа рыцны. Урҭ иреиуоуп «Агәхара иааԥшқәаз археологиатә ԥшаахқәак», «Знакомьтесь: абхазскиҟ орнамент» уҳәа реиԥш иҟақәоу. 1968 шықәсазы агазеҭ «Советскаӷ Абхазиӷ» ианылеит «Волшебное искусство» ҳәа хьӡыс измаз истатиа.
Раԥхьатәи ишәҟәы, «Шәмыччан» ҳәа хьӡыс иаманы, иҭыҵит 1990 шықәсазы. Уи еиднакылоит жәлар рлаф иазааигәоу ажәабжь кьаҿқәа. Иаҳҳәап: «Камидаҭ имагәқәа», «Сышкаҳауаз здыруазҭгьы...», «Шәыгәҭаны сышьҭалоит», «Зны арҭ срыдашшылап», «Арлан Лапаӷә», «Шәмыччан», «Хакәыцә-иԥа Маркәацә соуп изҳәо...» уҳәа уб. иҵ. Иара абри ашықәс азы ашәҟәҭыжьырҭа «Алашарахь» ириҭеит жәлар рҳәамҭақәа ирылхны еиқәиршәаз аҩбатәи ишәҟәы «Алиса», аха уи аҭыжьра дахьымӡеит Аԥсны усҟан имҩаԥысуаз аҭоурыхтә мзызқәа ирыхҟьаны. Уи иагәылоуп иажәеинраалақәа: «Аԥснытәи ашьхақәа», «Ашьыжь», «Аӡыхь», «Амшын сыхиалан...», «Аӡаӡа еимхәыцҵас...», иара убас асахьаҭыхҩы Диего Родригес де Сильва Веласкес изку астатиа «Испаниа ахьӡырҳәага».
Кәасҭа Габниа Аԥсны аџьынџьтәылатә еибашьра ашықәсқәа рзгьы икалам аӷа иҿагылаҩс, хысгас иман. 1992 шықәсазы Гәдоуҭа араион агазеҭ «Бзыԥ» аномерқәа ирнылеит абарҭ ифольклортә нҵамҭақәа: «Ԥҳәыск лаҟарагьы агәы умам» (март 10, 19929, «Уараида-рарира» (март 24, 19929, «Аҵәыуатә лара лоуми», «Бгәы ӷәӷәазар бара», «Аҩызара зегьы ириааиуеит», «Нар», «Асабаԥ ҟауҵеит» (апрель 22, 19929.
Аибашьра аналага, раԥхьатәи амш инаркны, уи иҟаиҵаз аҳәарала, аибашьра акорреспондент ҳәа аршаҳаҭга иҭан афронт ахь дышьҭын.
Цәыббра 25, 1993 шықәсазы Аҟәатәи ашьхаҿы дҭахеит.
АИБАШЬРА АМҨА АНЫЛАРА (№4.08.–ҷ.12.19929
24.08.1992
Дәрыԥшь
Ашьыжь асааҭ 8 рзы снеит Дәрыԥшьтәи ахыхьчаратә штаб аҿы. Уи аиҳабы ихаҭыԥуаҩ Тәанба Анатол Кәыҷаиԥа, иусқәа дызҿыз данаарылга, снаидгылан хықәкыла сзааиз атәы иасҳәеит.
– Уааԥшы, аштаб аҿы ҳаилацәажәап, иуҳәаз расҳәап, иахырҳәаауа ҳбап, нас адырра уаҳҭоит, – иҳәан, иикыз ақьаадқәа апапка рагәылаҵара дналагеит.
– Адәахьы сыԥшызаауеит, – сҳәан, сындәылҵит.
Сҩызцәа ахьтәаз аԥса-ҵлақәа рышҟа сҿынасхеит. Хара имгакәа, «Габниа, аштаб ахь иуԥхьеит!» ҳәа ҿыҭбжьык геит аусҳәарҭаҿынтә.
Снеит.
– Иуҳәаз цқьа уазхәыцхьоу? – ҳәа исазҵааит.
Уи иаҵанакуаз аузымдырхуаз, уаҳа хәыцрак ҟамҵакәа, аҭак ҟасҵеит:
– Исҳәаз – ҳәоуп! – сҳәеит.
– Ус акәзар, умԥшӡакәа, аҩны уцаны уҽеиқәыршәаны уаа. Асааҭ 11 рзы амашьына Гәымсҭаҟа ицоит, уаҟа итәоу ҳаибашьыҩцәа рхәы ргоит, аӡәы иҭыԥ ыҟоуп, – иҳәеит Тәанба.
Уаҳа ажәак мҳәакәа, аҩны сааит. Сахьцоз сҭаацәа ирасҳәеит. Исҭахқәаз сымаҭәақәа ааизганы сарҭмаҟ илҭасҵан, амҩа снықәлеит. Аштаб аҿы санааи, Анатол бӷьыц хәыҷык аасиркит, амҳәыр ақәҵаны. Иҩын иара урыс бызшәала. Уи аршаҳаҭга иаҳәон: «Абри абӷьыц зыҭоу Габниа Константин Семион-иԥа, Дәрыԥшь
ақыҭан инхо, уатәи ахыхьчаратә штаб инаҭаз анапынҵала, корреспондентк иаҳасабала аиҿагылара ахьыҟоу ацәаҳәа ашҟа ддәықәҵоуп, уаҟа имҩаԥысуа аибашьратә хҭысқәа ашәҟәы ранҵаразы». Иара убас аҳәара ҟаҵан исԥырхагамхаларц, излауала ацхыраара сырҭаларц. Ақьаад инапы аҵаҩын аштаб аиҳабы Арӡынба Б.З.
Ари ашәҟәы анаасиркы, – Гәымсҭаҟа ицо амашьына уааныжьны имцааит... Ақәҿиара бзиақәа узеиӷьасшьоит. ...Уҽгәаҭ, абааԥс, уахьцо еибашьроуп, – иҳәан, днасыдҵны иҿынеихеит.
...Амашьынахь снеит. Ашә аартны снақәтәоит ҳәа сшаҿыз,«аштаб аҿы иуԥхьоит» ҳәа аӡәы ибжьы иргеит. «Исарҳәарызеишь, мап ркызар ҟалап» сгәахәын, уахь сҿынасхеит.
– Иахьала џьаргьы узцом, уаҵәы уцоит, – иҳәеит аштаб аиҳабы Беслан Арӡынба.
– Избан? – ҳәа сҵааит, исзеилкаауам акгьы.
– Амузеи аҿы уаҭахк ада зегь ҭарцәтәуп, избанзар ахәцәа рзы акаруаҭқәа ҩнаргылатәуп, – иҳәеит иара.
Уи акәхеит, мап сзымҳәеит, саагылт.
Амашьынаныҟәцаҩ Радион Гыцба дсырҭан, ҳаицхырааны амузеи ф-уаҭахк ҭаҳарцәит, иҩназ амаҭәарқәа иахьԥхасҭамхашаз ҭыԥк аҿы инҳажьит. Хәылбыҽханӡа ҳаҿын. Амузеи ацаԥхақәа наганы аштаб аҿы ирысҭеит, избанзар уаҵәы амҩа сықәлоит Гәымсҭаҟа. Уаҟа иҟоуп сҩызцәа, сықәлацәа, сеиҳабацәа – абар, шьҭа жәамш раахыс аԥсреи абзареи ирҿагыло сыуаажәлар.
Сазԥшуп уаҵәтәи амш...
25.08.1992
Гәымсҭа
Аибашьра жәаҩатәи амш. Асааҭ 12 ирхысхьан. Гәымсҭатәи ацҳа ҳазааигәахо ҳашҩеиуаз, ҳзықәтәаз амашьына ааныркылт. «Иҟалазеишь, ҳзааныркылазеи?» ҳәа ахәыцраҵәҟьа ҳамраӡакәа, ҩыџьа аԥсуа еибашьыҩцәа ҳмашьына иаадххылан, руаӡәы амашьынаныҟәцаҩ дызлатәаз ала ашә днадгылан, ус иҳәеит:
– Ҳаҭамзааит шәахьаанаҳкылаз. Иҟалозар, амашьына аӡә шәҭыҵыр ауп, зыгәра ҳзымго машьынак ҳацәцеит, ҳахьӡаны иаанаҳкылар ауп.
Уаҳа ажәак мҳәакәа сынҭыҵит. Амашьына аақәдыргьежьын, ирыцәцаз инашьҭалеит. «Игьежьны иаанӡа араҟа сышԥагылазаауеи» сҳәан, асфальт саныланы сҿынасхеит Гәымсҭа ацҳахь.
Снеиуеит ашьшьыҳәа, амҩа аган сҽаҭаны. Уаанӡа избахьаз амҩа абаҟоу, ана-ара ахаҳә ҽыҭқәа аныжьлоуп. Амҩа иҩахыкны игылоу аҳацаҟьа ԥыххаа иҟоуп, атанк иаанашьҭуаз аснариадқәа иамыржәаз ахаҳә ҟәыбаса амҩа ианыжьлоуп. Аҵламахәқәа ҿжәаны ацаҟьа иаҿажьуп, ааигәа игылаз аҵлақәа аснариад ихнажәан, амҩа аган иаважьуп.
Снеиуеит ацаҟьа сҽавакны, ахаҳәқәа снарывс-аарывсуа. Ус сышнеиуаз, иҩасхыкны, аҿыџьраҿынтә аӡәы ибжьы ҿацаӡа иаагеит: – Уа инеиуа уарбану? Уаагыл! – ҳәа.
Саагылт. Схы ҩышьҭыхны снаԥшит, аха аӡәгьы дсымбеит. «Слымҳа сажьазаап» сҳәан, сшьаҿа неихызгон еиԥш, еиҭах – уи абжьы. Уаҳа шьаҿак ауҟасҵахуаз – уи абжьы адгьыл саланарҟацазшәа, қәацарак сзыҟамҵо снаргылт. Сҩаԥшит ашәаԥыџьаԥ иаҵәарахь – гагаҵас аӡә далзбаауан, аха деилыскааратәы сылаԥш ихьӡомызт.
Ишызбаз ала, уи аҳацаҟьа даҿаланы дылбаауан, са сышҟа аласкьара даҿын. Ус, зда царҭа амам ахықә иаҿагылаз ачықь иаҵәара днадгылт, иҽавакны. Ҳалаԥшқәа еиқәшәеит. Дыздырит, Дәрыԥшьтәи арԥыс Даур Џьениа иакәын. Ажәакгьы мҳәакәа, иара иахь ахалара салагеит... Изулак схалт. Аԥсшәақәа еибаҳҳәеит. Ԥшьбаҟа метра иҩаҳхыкны аӡәы амаскировкатә халаҭ аҽырҩашьагатә маҭәа ишәҵаны дыштәаз гәасҭеит.
– Ари дарбану, хыхь итәоу? – сиазҵааит Даур.
– Дыснаиперуп. Сара савтоматчикуп, уи дахьцалак сицуп, дсыхьчоит.
Итәаз снаидгылан, аԥсшәа иасҳәеит. Иикыз абџьар сылаԥш надхалеит, избанзар аснаипер-шәақь сымбацызт... Уа снаиватәеит саргьы. Аицәажәара ҳаналага, Даур днаҳадҵын, жәабаҟа метра днаскьаны, ҵлакы ашьапы иҽавакны днагылт, Ачадара далаԥшуа...
...Ҳаибадырит. Сарбаныз иасҳәеит, иаргьы иҽсирдырит – Иухименко Виачеслав Владимир-иԥа. Август 14 рзы аибашьра ианалага инаркны аԥсуа еибашьыҩцәа дрыдгыланы деибашьуеит.
– Сара Аҟәа сиит, саурысуп, Аԥсны сыԥсадгьыл ауп ҳәа исыԥхьаӡоит. Аԥсуаа рыԥсадгьыл ахьчаразы иангыла, сара сҽыԥхьакны зымҩа сзымгылт, сыламыс иаҵанамкит, – иҳәеит Виачеслав.
– Раԥхьа уабалашәеи аиҿахысра? – ҳәа сиазҵааит.
Иикыз ашәақь ишьамхы инықәиҵан, ҳазҵатәаз аиаҵәара дҩаҵаԥшит. Илаԥш џьара икыдхалеит сҳәаратәы избон иԥшышьала. Ҳазҵатәаз ахьаца сҩаҵаԥшит саргьы – амахәқәа хыжәжәаны иахьынҳалан, абыӷьқәа рҽеикәарҳәны, иканӡахьан...
– Иумбои ҳазҵатәоу аҵла?.. Аԥшӡара-цәа зхаз, уажәы амахәқәа ҿжәаны, ирыцҳахәха игылоуп. Ари авертолиот иканажьыз аснариад ауп ас иҟазҵаз... – Абас ацәажәара дшаҿыз, ҳахьтәаз аснаиперцәа ҳгәарҭазар акәхап, ахқәа, иҩаҳхыкны, аҵлақәа рымахәқәа ираахо иалагеит.
– Ҳҭыԥ еиҭаҳкып. Даур, уаргьы урбазар ҟалап, уааскьеишь арахь, – иҳәеит Иухименко дахьтәаз.
Ҳҩагылан, ҳҭыԥ ԥсахны, даҽаџьара ҳнатәеит, чықьк ҳҽавакны. Даургьы иҭыԥ иԥсахт.
Иухименко иикыз абџьар иаԥхьа инышьҭеиҵан, дысҿаԥшуа дналагеит ацәажәара:
– Аԥхьан исуҭаз азҵаара схашҭыз џьумшьааит... Раԥхьаӡа аиҿахысра сақәшәеит Аҟәа, ауниверсам аԥхьа. Абџьар сымамызт,.. – иажәа уаҟа иааҿахиҵәеит.
Ҳнаҩсан игылаз Даур иахь снаԥшын, – Иикыу абџьар иара итәӡами? – ҳәа сҵааит.
– Умыццакын, уи атәгьы иара ихала иуеиҳәоит...
Даур иажәа далымгацкәа, ахқәа ҳаԥхьа адгьыл иҵакшо иалагеит. Ҳҩагылан, даҽа ҭыԥк ахь ҳаиасит. Ҳахьтәоу аснаипер-шәақь сылаԥш адхаланы ахәаԥшра саҿын, иаргьы уи гәеиҭазар акәхап, ус иҳәеит:
– Улаԥш адхалеит акәу сабџьар?
– Улаԥш адхаларатәы иҟоуп.
– Ус иубазаргьы, ула уамжьеит. Ари раԥхьаӡа изкыз
ахәра шиоуз еиԥш, иаргьы ахәрақәа амоуп.
– Избан, ари абџьар уара иутәӡами?
– Уажәшьҭа сара истәуп, снапаҿы иааиаанӡа изтәыз
дхазын... Хыхь ишысҳәаз еиԥш, раԥхьаӡа аиҿахысра салашәеит ауниверсам аԥхьа. Араҟа аиҿахысра ӷәӷәа цон, авертолиот аснариадқәа канажьуан. Ԥсыуа арԥыск дырхәын, данкаҳауаз (сара иааигәара сгылан), снаидххылан, ишьҭыхра салагеит. Убри аамҭазы амедеҳәшьагьы дааҳадгылт. Ҳаицхырааны иахьшәарҭамыз ҭыԥк ашҟа диаҳгеит, ихәрагьы ишахәҭаз еиԥш иҿаҳҳәеит.
Дышьҭыхны данаҳгоз иабџьаргьы шьҭысхит. Сахьҵааз, «Аршба ижәлоуп» рҳәеит, ихьӡ сгәалашәом. Иикыз абџьар ашьхәа сирбеит – ахы ахьақәшәаз икылжәаны иҟан, иаахеит ҩҩ-хык. Иԥхасҭан, иара убас, акылԥшыгеи аҵхагеи. Иагқәаз ҟасҵеит. Ишубо еиԥш, уажәы ари ала сеибашьуеит.
– Уԥсҭазаараҿы иухамышҭуа ҳәа мышкы алкааны иумоу?
– Август 14 рзы аибашьра иалагеит, 15 рзы аӡы сырны аԥсуа еибашьыҩцәа рахь сааит, 16 рзы сыԥсҭазаара аҽакхеит. Уи амш сара ныҳәак еиԥш исзыҟалеит, шьҭа сҭахаргьы хьаас исымам, – иҳәан, ила ҭырхаха даасҿаԥшит.
«Закәытә гәырӷьароузеи, закәытә ныҳәоузеи дызлацәажәо, уажәы ҳазынтәык агәаҟра аамҭа ҳанҭагылоу, иара дгәырӷьаратәы дзыҟалазеи?» ҳәа сгәы сҭахәыцуа стәан, ииҳәаз иахысҳәаара сзымдыруа. Сҿаԥшылара игәамԥхазар акәхап, Даур ус иҳәеит:
– Ииҳәаз даҽакала уазымхәыцын, ҳара ҳахь данаауаз иԥҳәыс лцәалтәымкәа дыҟан, август 16 рзы аԥа длоуит. Уи иаҳаижьҭеи, уаанӡа иаҳбахьаз иакәымкәа, алахҿыхреи агәышьҭыхреи изацылт.
Сҩагылан, – Иудысныҳәалоит! Аибашьра иалиааз аҵеи аԥсынҵры ду иоуааит, ҳашьхақәа реиԥш, агәамч имазааит! – сҳәан, инапы ааныскылт.
– Иҭабуп, – иҳәеит аԥсышәала.
Ахысыбжьқәа маҷк ианааихсыӷь, уи схы иархәаны, «абзиараз» ҳәа нараҳәаны сҿынасхон еиԥш, Даур ҿааиҭит:
– Кәасҭа, амҩала сцоит ҳәа уаламгааит, ишәарҭоуп, аснаиперцәа иахьа ишакәым ала ахысра хҭакны ирымоуп. Амашәыр ахьынтәаауа уздыруам, иҟалозар, абрыстәиала уца, – иҳәан, инапгьы сызлацашаз амҩахь инаирххеит.
– Иҭабуп, – сҳәан, исирбаз амҩала сҿынасхеит. Дәрыԥшьтәи аибашьыҩцәа ахьтәаз аҭыԥ ахь сцон...
Дәрыԥшьаа ахьтәаз саннеи, асааҭ 16 рахь аус ауан. Араҟа итәаз авзвод агәыԥ еиҳабыс дрыман Лиониа Цыгәба. Аӡәаӡәала зегьы аԥсшәа расҳәеит. Иҟақәаз санрылаԥш, сгәалаҟара шьҭыҵит, избанзар аибашьыҩцәа аӡәгьы илахь еиқәны дсымбеит, илахҿыхӡа иҟан зегьы.
Асааҭ 16 рзы ааҩык ҳаибашьыҩцәа рыԥсы ршьарц ишьҭалеит.
– Кәасҭа, арҭ ишьҭалаз ҳарԥырхагахарым, уаха асааҭ 20 рзы ԥшыхәра ицоит. Апалатка ҳныҵыҵны, џьара ҳнатәаны ҳаицәажәалап, – иҳәеит Нодар Гьерзмаа.
Аҵлақәа рыҵаҟа рыҽшаны, гәыԥ-гәыԥла еицәажәо итәаз рахь ҳҿынаҳхеит. Раԥхьа ҳназыдгылаз агәыԥ рыҟны ицәажәоз Ҭенгьиз Гәынба иакәын, лафк иҳәозар акәхарын, еибарччо итәан зегьы.
Ҳаицәажәо ҳашгылаз, – Кәасҭа, унаԥши ушьҭахьҟа, адырԥараҿы иҟоу убап, – иҳәеит Ҭенгьиз. «Исымбац избозеи?» аасгәахәт, аха усгьы уахь снаԥшит.
– Баша исҳәо џьумшьааит, цқьа унаԥши, – иҳәахт Ҭенгьиз.
«Ара акы ыҟаҵәҟьазаап» ҳәа сгәы иаанаган, сышьҭахьҟа сеиҭанаԥшыхт. Блала сеимдо сшааиуаз, сылаԥш иааҵашәеит ҳахьтәаз иҩаҳхыкны, жәа-метрак раҟара набжьаны, адырԥараҿы, адгьыл ыҵжааны ишыҟаз.
– Иубама? – дҵааит итәақәаз рахьынтәи аӡәы. «Сылаԥш зықәшәаз иара акәзаап» сгәахәын, еиҭах
уахь снаԥшит икылкааны. Ҩҩ-метраки бжаки аҭбаара аманы, адгьыл кылжәаны ишьҭоуп, аҵаулара шьамхышәара аҟара иҟоуп.
– Ари закәу удыруама? – дҵааит Виталик Ԥкьын.
– Изакәыхи, агәамсамқәа ахьҭашәыжьуа аҭыԥ ауми, – сҳәеит, аконсервтә банкақәа уҳәа, агәамсамқәа иҭажьыз сылаԥш анрықәшәа.
Итәақәаз ааибарччеит.
– Ари ас ианыҟалоз уҟазар, агәамсам уҳәозар ҳбарын! – иҳәеит Нодар Гьерзмаа.
– Ишыҟалаз шәымҳәо нас, Анцәа ииныҳәаша! Иабаздыруеи, иахьоуми санааиз, шьапымшла шәгәараҭа сҭалааит! – сҳәеит саахыхәмарны.
Нодар, инапы сҟәаҟәа инықәҵаны, ус иҳәеит:
– Ари иацы, август 24 аҽны, асааҭ 14 рзоуп ианыҟалаз. Ишыҟалазгьы абас ауп: Гәымсҭа аӡнырцәынтә, акемпинг аԥхьа атанк гыланы ихысуан ҳпозициахь. Аснариадқәа каҳауан зны иҩаҳхыкны, зны илаҟәны, ажәакала, иааҳакәыршаны иԥжәон, адгьыл хыџхыџуан, ҳлымҳақәа ардагәома ҳҳәо аҿынӡа ҳнанагеит уи абжьы цәгьа. Сгәы самжьозар, уи аҽны ҳпозициаҿ икаҳаит 28 снариад. Уаҩԥсыла ԥхасҭа ҳмоуит, ианаамҭаз ахыҵәахырҭақәа рҿы ҳҽыԥхьаҳкит, аӡәык-ҩыџьак рыда.
– Изусҭцәада урҭ, аӡәык-ҩыџьак ҳәа ззуҳәаз? – сҵааит сара.
– Ишубо еиԥш, араҟа игылоуп х-палаткак еизааигәаны, урҭ рыгәҭаҵәҟьа икаҳаит снариадк. Уамашәа иубаша, иԥжәаз аснариад усҟак аԥхасҭа ҟанамҵаӡеит. Ааигәа-сигәа игылаз аҵлақәа рымахәқәа хнажәеит, уи ахԥша палаткак ахнахит. Палаткак аҿы, алҭаҳараҿы игылоу, (уажәы ҳаибашьыҩцәа ахьыцәоу),  Виталик Ԥкьын имацара дыҵатәан. Аснариад адгьыл иҵнарԥаз ахаҳә ԥҽыхақәа руакы иаахеит, ахәра ҳәа акгьы
имоуӡеит. Ахықәаҿ игылоу ахԥатәи апалатка иахагылоу ахьаца ду ашьапы даватәан Закан Нанба, дахьчеит уи ахьаца, ахаҳәи аснариад ԥҽыхақәеи аҵла ашьапы иаахеит. Ажәакала, уи аҽны Анцәа даҳхылаԥшит, ԥсрада ҳаилгеит, – абас иажәа даалгеит Нодар.
– Ушьапқәа ргәаӷ умамзар, узгылоузеи, умтәо?! – иҳәеит Алхас дахьтәаз.
– Аиашаҵәҟьа уҳәеит, уажәраанӡагьы сзымтәазеи, – сҳәан, рыгәҭаны снатәеит.
Ҳаицәажәо ҳаштәаз «воздух» ҳәа аӡәы ибжьы геит аԥшыхәратә пункт аҿынтә. Асааҭ снахәаԥшит – 1ԥҚ?0.
Ицәазгьы ҩагылан, рабџьарқәеи ркаскақәеи аашь0ԥааны иҩт ахыҵәахырҭа ҭыԥқәа рахь. Ҳашԥшуаз, вертолиотк аархалт Аладатәи Ешыра ҳпозициақәа. Аснариадқәа канажьуан, урҭ рытҟәацыбжь ҳаҳауан. Уаҟа аԥхасҭа шыҟалоз ҳдыруан, аха ҳзызхәыцуаз ҳаԥсуа еибашьыҩцәа ахьтәоу акы рмыхьындаз ҳәа акәын.
«Шьҭа “отбои” ҟалазар акәхап» ҳҳәан, ҳҭыԥқәа рышҟа ҳцоит ҳәа ҳҩагыланы ҳдәықәлеит. Мҩабжа ҳнеихьан еиԥш, еиҭах «воздух» ҳәа абжьы геит. Ҳгьежьны ҳаҩт доусы ҳҭыԥқәа рахь. Авертолиот Гәымсҭа ацҳа иахыԥрааны, ҳахьтәаз ахәашҟа ибжьысны, Цугуровка ахәы шыҟоу инеиуан. Ҳшыӡырҩуаз, атҟәацыбжьқәа го иалагеит. Итәақәаз џьоукы ус рҳәеит: «Уазабаа акәхап изықәшәаз».
Ҳарҭ ҳзыхьчоз ашәаԥыџьаԥ еиԥынчыла акәын, иара уажәгьы, авертолиот ҳхыԥрааны ианцоз, ҳазҵәахыз иароуп.
Уажәы асааҭ 1)Қҭ. Уаха ааҩык ԥшыхәра ицараны иҟоу, рабџьарқәа уҳәа, иаҭаху зегь рыла рҽеибыҭаны игылоуп, иазԥшуп адҵа.
...Ажәҩан аԥҭақәа хыуп, ақәа алагоит уҳәаратәы, аԥша иаҵоу хьшәашәоуп.
– Машәырда шәхынҳәааит, шәахьцо шәманшәалахааит! Шәхы шымҩаԥыжәгаша жәдыруеит, шәыҽгәашәҭ, шәкеибамыжьааит, – иҳәан, аӡәаӡәала рнапқәа аанкыланы, – абзиала! – ҳәа реиҳәеит акомандир Леонид Цыгәба.
Дара анца ашьҭахь сааҭкгьы мҵыкәа, амш убас ибааԥсхеит, «ацгәы-ԥсы дәылганы адәахьы иузкажьуамызт игәаӷьны» шырҳәо еиԥш иҟалеит. Ишдыды-мацәысуаз, ақәаршҩы шлеиуаз мацара ауха иааҳаршеит.
Ԥшыхәра ицазгьы аҵх цәгьала ирхыргеит, аӡы аԥшаҳәа ишаваз идыршеит. Ашьыжь рҭыԥаҿ ианааи, ибааӡан, ацәа рыгын, ахьҭагьы ишакуаз ҳбон, аха... «Аха» зхысҳәаауа дара роуп: рҿаԥшылара убас иҟан, аӡәы илахь еиқәны дҳамбеит, иҿаԥха-ҿаччо, илахҿыхӡа ҳаԥхьа игылан. «Арҭ реиԥш иҟоу аибашьыҩцәа уанрыцу, уахьымцара абыкәу» аасгәахәт сахьгылаз, даргьы рҿынархеит рпалаткақәа рахь, рыԥсы ршьарц.
Ақәа шлеиц алеира иаҿын...
Уажәы абраҟа ианысҵоит август 25 аҽны аӷа ҳпозициахь данхысуази дызлахысуази ртәы:
1?Қџ – атанк иҭнарҟьаз хә-снариадк каҳаит Гәымсҭа ацҳа аханы;
1?Қџ – х-снариадк каҳаит Алықьса Чычба иҩны аҵыхәахь;
1№Қ?0 – атанк иҭнарҟьаз ҩҩ-снариадк каҳаит Гаидар игәыԥ ааигәара;
1№Қҷ – иааҟәымҵӡакәа ахысра иаҿуп аснаиперцәа;
1№Қҷ – аснаиперцәа ҳаихсуеит Иухименкои сареи ҳаицәажәо ҳахьтәоу;
1№Қ:0 – атанк иҭнарҟьаз ԥшь-снариадк каҳаит Алықьса Чычба иҩны ахахьы, асфальт-мҩаҿы;
1№Қ:2 – аснаиперцәа аӡә даҟәыҵыр, ҽаӡәы дналагоит ахысра;
1№Қ:8 – пулемиотла ахысра иаҿуп ҳпозициахь;
?ҷҚҭ – БМП ала ахысра иаҿуп;
?ҷҚ?5 – ҩҩ-снариадк каҳаит ацҳа злаҟоу ала;
?ҷҚ№2 – аснаиперцәа, еибыҳәаны иҟоушәа, еицҿакны
ахысра иаҿуп, иреигӡом апатронқәа;
?ҷҚ:5 – атанк иҭнарҟьаз ҩҩ-снариадк каҳаит Ацҳа
кнаҳа иҩахыкны;
?ҷҚ:6 – БМП-ии атанки рыла ахысра иаҿуп;
?ҷҚџ – атанк иҭнарҟьаз ф-снариадк каҳаит Ацҳа кнаҳаи Алықьса Чычба дахьынхои рыбжьара;
?:Қ?0 – аснаиперцәа ҿааихак рымам, ҳахьтәоу ахқәа
ҳхыууааны ицоит;
?:Қ?4 – ԥшь-снариадк каҳаит Гаидар игәыԥ азааигәара;
?:Қ№3 – маҷк иааҭынчрахеит;
?џҚҷ – х-снариадк каҳаит Гаидар дахьтәоу аҵыхәахь; 1қҚ?3 – аснаиперцәа роуп ҿааихак змам, ирбаз сыздыруам;
?қҚ:0 – БМП-ии апулемиоти рыла ахысра иаҿуп, иаҳхалт авертолиот;
?ҵҚџ – снариадк каҳаит ацҳа аханы, ихысуеит аснаиперцәа. Иаҳхалт авертолиот;
?ԥҚҭ – х-снариадк каҳаит ҳпозициа азааигәара; 1ԥҚџ – атанк иҭнарҟьаз ҩҩ-снариадк каҳаит амҩа
иҩахыкны;
?)Қҷ – ҩҩ-снариадк каҳаит дәрыԥшьаа ахьтәоу иҩахыкны;
№ҭҚҭ – маҷк иааҭынчрахеит; 2ҭҚ:0 – БМП ала ихысуеит;
2?Қ?0 – иааҟәымҵӡакәа БМП-ии, автоматчикцәеи, аснаиперцәеи ахысра иаҿуп, ақәеи адыд-мацәыси ирацлабуазар акәхап.
26.08.1992
Гәымсҭа
Иаха аашаанӡа ақәа алеира иаҿын, ашараз, ауха еиԥш акәымкәа, иқәаԥсатаны иалагеит.
Асааҭ 12 рзы амш еилгеит, ажәҩан 8ҭацк хыршәламкәа. Иҟалап уи бзиарак иатәызар...
Дәрыԥшьаа аибашьыҩцәа ахьтәоу аҭыԥ кыӡӷроуп, хаҳәроуп, ҳацаҟьароуп. Адгьыл цәаакуп, ахәаԥафҩы уԥынҵа иҭасуеит. Ҳазҵатәоу бна еилаԥсоуп. Араҟа иуԥылоит: ашә, ахьаца, аџь, ал, ачамҳа, ажа, абгыӡыр, ашыц, абжьынҵ уҳәа, иҟам арбану. Абыӷьқәа еилачны иҟоуп, уалԥшны ажәҩан убаӡом.
Уажәы асааҭ ԥҚџ. Амра игылахьоу лассы ҳахьтәоу иҭаԥхаӡом, избанзар амра ашәахәақәа Цугуровка аҳаракыра иаҵәахуеит. Аҵла рымахәқәа ирхьыкәкәа илеиуеит аӡыцәыкәбарқәа. Гәымсҭа аӡиас хәашьҟаҟараӡа иҟоуп. Аӡрыжәтә уантә акәын иахьааҳгалоз, уажәшьҭа ицқьахаанӡа ӡыда ҳтәазаап. Иҟоуп иахьааҳгаша, аха уахь неишьа амам, дәыхтыроуп, аснаиперцәа унарышьҭуам.
Иахьа ҳаибашьыҩцәа афронт ахы-аҵыхәа инаркны, абжьааԥны еиԥш акәымкәа, рҽеибыҭаны, доусы рпозициақәа рҿы итәоуп, аӷа иааира иазԥшны.
...Ижәдыруеит, Ҟарҟарашвили ателехәаԥшрала иқәгылараан ииҳәаз: «Август 26 рзы Аԥсны ахы-аҵыхәа иқәынхо аԥсуаа зегьы нсырҵәоит» ҳәа, арбаӷь ԥагьа еиԥш, дҟарҟарит. «Иажәа ажәазар ҳбап!» рҳәеит аԥсуа еибашьыҩцәа, рҭыԥқәа рҿы иахьтәоу.
Ҳара ҳпозициаҿ 88-ҩык ыҟоуп, иҳацуп ҩыџьа амедеҳәшьцәа – Ҭали Џьапуа-ԥҳаи Надиа Ашә-ԥҳаи.
Уажәы абраҟа ианысҵоит август 26 рзы дәрыԥшьаа ахьтәоу, урҭ рааигәа-сигәа икаҳаз аснариадқәеи ахысыбжьқәеи реиқәыԥхьаӡа:
1ҭҚ?3 – ԥшь-снариадк каҳаит Гаидар иааигәара; 1ҭҚ?7 – аснаиперцәеи БМП-ии ахысра иаҿуп;
?ҭҚҷ – ҩҩ-снариадк (атанк иаанашьҭыз) каҳаит ҳпозициахь;
?ҭҚҷ – аснаиперцәа хысуеит, аԥшыхәратә пункт аҿы
игыланы иԥшыхәуаз иҭыԥ имԥсахыр амуит, аснаиперцәа дырбеит дахьгылаз;
1ҭҚ:0 – х-снариадк каҳаит дәрыԥшьаа ахьтәоу рханы, аҳацаҟьа иаҿаԥжәеит;
1ҭҚџ – атанк иаанашьҭыз ԥшь-снариадк каҳаит Алықьса Чычба иҩны аханы;
1?Қҭ – аснаиперцәа ҿааихак рымам;
1?Қ?2 – ҩҩ-снариадк каҳаит ацҳа аԥхьа, нырцә ала, уаҟа ҳа ҳтәқәа тәоуп;
1?Қ№0 – ҭынчроуп;
?№Қҭ – ҭынчроуп;
?№Қ?5 – ф-снариадк каҳаит Гаидар иҵыхәахьы;
?№Қ:2 – БМП ала ихысуеит;
?ҷҚ:6 – БМП ала ихысуеит;
?ҷҚџ – БМП-ии аснаиперцәеи инеиҭак-ааиҭакуа
ихысуеит;
?:Қ?0 – ҭынчроуп;
?џҚ:5 – ҩҩ-снариадк каҳаит Гәымсҭа ацҳа аҵыхәахьы; 1џҚџ – аснаиперцәа хысуеит;
1қҚҭ – БМП ала ихысуеит.
Иара убас, ашьыбжьышьҭахь нахыс хәылбыҽханӡа хрыжь-хрыжь ахысрақәа ирҿын.
27.08.1992
Гәымсҭа «Пиатачок»
Гәымсҭа ацҳа аарцә акыӡӷраҿы итәоуп аԥсуа еибашьыҩцәа. Урҭ рааигәара дәҳәыԥш хәыҷык ыҟоуп, шәаԥыџьаԥла иҭаҳәҳәаны. Уи иашьҭоуп «Пиатачок» ҳәа. Еизароума, ма даҽа уск ыҟоума, шәеиза анырҳәо, уаҟа еизоит арота зегьы.
Уажәы сызлацәажәо ахҭыс ҟалеит август 27 рзы, асааҭ )Қ:0 рзы.
«Пиатачок» аҟны ҳаизаны ҳаштәаз еибашьҩык аладара дҭаланы дыҩуа дшааиуаз, дааҳадгылан, блала ҳазынтәык ҳааимидеит. Дзышьҭаз дибазар акәхап, Гьерзмаа Нодар Рушьбеи-иԥа дахьтәаз ангәеиҭа, уахь иҿынеихеит. Днаидгылан, ажәақәак еиҳәеит...
Нодар дҩаҵҟьан, бџьарла еиқәных игылаз ҩыџьаҟа – Ҭенгьиз Гәынбеи Алхас Қьецбеи аашьҭихын, иҩны амардара инаҿалеит. Рцашьа сгәамԥхазт, «Иҟалеи Нодар?» ҳәа иқәҿысҭит, аха сыбжьы иаҳауа дыҟамызт, акыр днеихьан.
Сымԥшӡакәа, искыз автомат апатрон агәыцә инаҭаны, саргьы снарышьҭалт. Амҩан Виталик Лакрба дысԥылт. Сахьцоз анысҳәа, саԥхьа днагылан, ҳаҩны ахылаӷьара ҳанҭалт. Виталик даҽа мҩакала дцеит, сара сызқәыз амҩа санымҵкәа, сыҩны сышнеиуаз, – Уахь уабацои, Кәасҭа, уҽаанкыл?! – ҳәа Нодар ибжьы сықәиргеит.
– Иҟалеи? – ҳәа сҵааит, сааҭгыланы.
– Џьара уҽыԥхьак, арантә хылаԥшра ҟаҳҵалап, ҳҩызцәа ацхыраара рҭаххар ҟалоит, – иҳәеит аҳацаҟьа иаҵагылаз Нодар.
Сахьынаԥшуа избоит: Ҭенгьизи Алхаси аҵлақәа рыҽрывак-аарывакуа, Гәымсҭа аӡиас ахықәан ишьҭоу адәы иқәланы инеиуеит, аҭырасра рыхқәа аалыҳәҳәо. Сгәы иамуит, сзымгылт ҭыԥк аҿы. Уаҳа ажәак мҳәакәа, сыууаӡа сыԥан, ахылаӷьара сылҭалан, Ҭенгьиз ицәаара ахьызбоз аҭыԥ аҿы слеит.
– Кәасҭа, абахә уҽавакны унеила, сара аԥшаҳәа саваланы сцоит, – иҳәеит Виталик.
Даасыдҵын, дыҩуа иҿынеихеит, зны дтәо, нас дӡырҩуа дышгылоу, иҿынеихон еиҭах ԥхьаҟа.
Абахә сҽаҭаны сышнеиуаз, Алхас ихы снықәыԥшит, дгьежьны даауан. «Ихьзеи,  дзыгьежьызеи, иҩызцәа абаҟоу?» – абас схәыцуа сышгылаз, адәҟьаҟьара даақәгылан, инапқәа дырҩаханы иҟьеит. Уи иаанагоз «шәарҭа ыҟам» ҳәа акәын.
Данаасыдгыла, сиазҵааит:
– Иҟоузеи, Алхас?
– Иаҳбеит рыхәҩыкгьы, – иҳәеит.
– Ижәбаз дарбану? – еиҭах азҵаара ныҟасҵеит.
– Ҳара ҳтәқәа роуп.
Ус иажәа далымгацкәа, иааҳадгылт хәҩык исзымдыруаз, бџьарла еиқәных иҟаз арԥарцәа.
– Уа, бзиала шәаабеит! – сҳәеит ианаасыдгыла.
– Салам аллеиқәым! – иҳәеит аԥхьа игылаз.
– Салам-папалам! – сҳәеит, саахәмарны. Ҳгәыдибакылт. Ус аӡәаӡәала ҳгәыдибакыло, аԥсшәақәа еибаҳҳәеит. Ҳаибадырт уаҟа еиқәшәаз: Цкәуа Анзор Ражден-иԥеи Агрба Шота Шалико-иԥеи – Ешыратәқәоуп, Хачемизов Славик Ҳаџьырбеи-иԥа – Дагестантәуп, Шнахов Ҳасан Ҳаџьым-иԥеи Шишков Каплан Рамазан-иԥеи – Адыгатәылатәқәоуп.
Ус ҳаицәажәо ҳашнеиуаз, амардара ҳнаҿалеит.
– Акыр бжьоума аҭыԥ аҿынӡа? – дҵааит Славик Хачемизов.
– Рацәак бжьам, – сҳәеит, раԥхьа сгыланы сахьнеиуаз.
– Убас сааԥсеит, сшьапқәа сҳәатәы харҵом, ҩымш раахыс аныҟәара ҳаҿуп. Абна ҳалахан, аха Анцәа дҳацхрааит, машәырда ҳахьеиқәшәаз уи ибзоуроуп, – иҳәан, даасҿаԥшит ихаҿы аччаԥшь ықәубаауа.
28.08.1992
Гәымсҭа
1. Нанҳәа аҽны
Минуҭқәак ааҭынчрахеит. Аҭынчра ианакәзаалак бзиара иатәым рҳәоит аибашьраҿы. Ҳтәоуп ҳаицәажәо, зны-зынлагьы алафқәа налаҵо. Ара еидтәалоу аҩныҟа мчыбжьык, ҩымчыбжьа имцац ыҟоуп.
Ус ҳаицәажәо ҳаштәаз, Гәымсҭа ацҳа аҵыхәаны атҟәацыбжь геит. Ҳнеиҿаԥшы-ааиҿаԥшит.
– Дарбану ҳарҭ иаҳзымҵааӡакәа ихысуа, зхы еилаганы аҟәара иавоу? – иҳәеит Виталик Лакрба, даахыхәмарны.
Иажәа далымгацкәа еиҭах ахысыбжь геит, уи инақәырццакны атанк иҭнарҟьаз аснариад ҳахьтәоу иҩаҳхыкны иԥжәеит.
– Арҭ ҳаҟәыҵып ҳәа ргәы иҭам, убо, – иҳәеит, аҳацаҟьа ибӷа кыдҵаны дахьтәаз Алхас Қьецба.
Иажәа дагьаалгеит, Ҭенгьиз дахьтәаз аҵықьҳәа деимсеит:
– Абзиара уанаҳәааит! – ҳҳәеит.
...Иааҳакәыршаны ааҭынчрахеит. Ҳазҵатәаз ахыҵәахырҭа ҳаҵҵын, ҳпозициахь ҳҿынаҳхеит. Амҩабжа ҳнеихьан еиԥш, Ахра Ҭаниа ибжьы ҿацаӡа аԥсҭара иааҵаҩит: – Зегьы ахыҵәахырҭахь шәца,  атанкқәа хԥа ааины Кемпинг ааигәара агылара иаҿуп, – ҳәа.
Ҳаҩны ҳҭыԥқәа рҿы ҳааит. Асааҭ 14 ыҟоуп. Ҳабџьарқәа ргәыцә апатрон наҭаны ҳнатәеит, ҳҽырхианы. Минуҭқәак мҵыкәа Кемпинг аҿынтә танкла ахысра иалагеит ҳпозициахь. Абжаҩык аҭабиақәа ирҭатәоуп.
Ихысуан танкла, БМП-2 ала, аснаиперцәа уҳәа. Аснариадқәа иааҳакәыршаны икаҳауан, иԥжәон, адгьыл хыџхыџуан, абжьы улымҳа ҵнахаауан... Ихысуан 35 минуҭ. Атанк атәы аснариадқәа ҳпозициаҿы икаҳаит 28, егьи – ахысыбжьқәа, урҭ хыԥхьаӡара рымамызт.
...Ааҭынчрахеит. Уи ҳхы иархәаны акы ҳнацҳаит.
Уажәы асааҭ 1џҚ?0. Ҳашьҭаланы ҳаԥсы ҳшьароуп, избанзар уаха аԥшыхәра ҳцоит асааҭ 19 рзы, ахәылбыҽхан, ҳзааӡом уаҵәы шьжьымҭанӡа.
Абнара ҳахьылатәоу ҭынчроуп, аӡиас Гәымсҭа абжьы ада ак уаҳауам. Ахысыбжь иаршәаҟьаз аҵарақәа акыкҩҩбак аацәырҵын, амахәқәа инрықәтәаны ашәа рҳәоит. Сҩызцәа рхы шнықәырҵаз еиԥш иаразнакала ицәеит.
Сызмыцәеит... Сҩықәтәан, сарҭмаҟ иҭаз стетрад аацәырызган, аҩра салагеит. Сыҩуа сыштәаз, саԥхьа абгыӡыр игылоу хьажьык ааины амахә инықәтәеит, «ҟыж-ҟыж» ҳәа абжьы рго. Иҭаҳәыхаа ицәаз Ҭенгьиз Гәынба, ашырҳәа дҩагылан, днаԥшы-ааԥшит.
– Иҟалазеи, ԥхыӡла акыр убама? – ҳәа сиазҵааит.
– Зыбжьы го ахьажь абақәтәоу? – ҳәа дҵааит Ҭенгьиз.
– Иумбои, ҳаԥхьа аҳацаҟьа иаҿагылоу абгыӡыр иахьықәтәоу.
Ҳазҵатәаз аҳацаҟьа иақәыршәыз апалатка дадҵын, ахьажь ахьықәтәоу ахь днаԥшны, инапқәа иҿы инадкыланы, ахьажь акы ианакуа аҟыжра ианалаго еиԥш, аҟыжра далагеит. Ари заҳаз ахьажь абгыӡыр амахә изықәтәаз иҩалԥраан, Ҭенгьиз иаԥхьа игылаз ашыц амахә инықәтәан, митә ҟанаҵо, аҟыжра иалагеит. Арҭ рыбжьы заҳаз ахьажьқәа ԥырны иааит, аабаҟа. Ҭенгьиз дааҟәымҵӡакәа аҟыжра даҿын, дара рыбжьы рдуны, иааузымчҳаратәы аҟыжра иаҿын.
Ихааӡа ацәа иалаз Виталик Лакрба дҩықәтәан, ус иҳәеит:
– Иазхоит Ҭенгьиз, урҟәаҵ, ҳхы ҭырҟьеит, арахь атанкқәа ҳгәы ргахьан, уажәы уара уалагеит, уаха ҳахьцо узымдырӡои, ахьажьқәа урылабжьома! – иҳәан, ихы нықәиҵахт.
Ахьажьқәагьы араҟа цәгьарак шыҟамыз анырба, иҩықәԥрааны ицеит. Ахьажьқәа анца ашьҭахь, даара сдырхәыцит. ...Аԥсаатәқәа дара ртәалагьы аԥҟара рымоуп. Иахьыҟазаалак, рҩыза арыцҳара ианақәшәо, бжьыла еибадыруеит, еизоит, арыцҳара иақәшәаз рҩыза ацхыраара арҭарц. Изхысҳәаауа, ҳаргьы аԥсуаа ҳ-Аԥсны арыцҳара ианақәшәа, ҳашьцәа шьхатәылантәи иааны, иҳавагыланы ақәԥара иалагеит. Аиашаз, ахьажьқәа рысцена даара сархәыцит.
Ус ҳаштәаз, аибашьраҵәҟьа шырҳәо еиԥш, аӡнырцәынтә ахысра ӷәӷәа ҟалеит, ссааҭгьы снахәаԥшит – :Қџ. Танкла ихысуан, ихысуан ҳпозициахь. Аснариадқәа каҳауан Алықьса Чычба дахьынхо ала. Аснариадқәа асфальт ианаҳалон, аҿыџьра иаҿаԥжәон, ацҳа ааигәара икаҳауан, иқәыԥжәон, ҳахьтәоу иҩахыкны аԥжәара иаҿын... Ихысуан БМП-2, аснаиперцәа, автоматчикцәа. Гәымсҭа аҳәаа зыхьчоз ҳаибашьыҩцәа аҭабиа иахьҭатәоу рхы иҩахар амуа аҿынӡа инеит.
...Маҷк ааҭынчрахеит. Уи аибашьыҩцәа рхы иархәаны, аҭабиақәа ҩыџьа-хҩыла ирҭатәақәаз аӡәаӡәа иҭыҵны рҿынархеит даҽаџьара ахырӷәӷәарҭа кны итәарц. Иагьаалатәеит, еиҭах ахысра иалагеит. Саргьы сахьгылаз иҟоу збап сҳәан, аҵла-шьапқәа сыҽрывакаарывакуа сышнеиуаз, сынидгылт аԥшыхәратә ҭыԥ аҿы итәаны иԥшыхәуаз Ахра Ҭаниа. Ахқәа дахьгылоу иааигәа-сигәа иҵасуан, аснариадқәа ихахьы иԥжәон, акгьы хьаас имкыкәа, аланарԥшыга кны дыԥшуан Ачадараҟа, иҟоу-иану зегьы иҳәон ибжьы рдуны. Иара иакәын уажәы ҳазынтәык знапы ҳаныз. Ҳахьтәаша, ҳахьгылаша зегьы иҳәон. Иара иааицҳауаз ала, апозициа, ма ахырӷәӷәарҭа ахьыктәу, аԥсахра аҭахызар, ирыԥсахуан.
...Сгылан ишьҭахьала, сихәаԥшуан, избон игәымшәара, ифырхаҵара. Махәык снаӷрагылан, аҷытбжьы аниаҳа, ашырҳәа сара сахь даахьаԥшит.
– Ара узгылоузеи, уца лбааҟа, уҩызцәа ахьыҟоу, араҟа ишакәым ахқәа аауеит, – иҳәан, еиҭах аԥшыхәра далагеит.
– Абааԥс, уҽгәаҭ, – сҳәеит ауп, снаидҵны сҿынасхеит...
Слеит ҵаҟа аҭабиаҿы. Уаҟа итәан Лиониа Цыгәба, Алхас Қьецба, Ҭенгьиз Гәынба, Рикәа Гәымба, Виталик Ԥкьын уҳәа. Ҩажәаҟа минуҭ срыдгылан. Ахысра ианалага, аӡнырцәынтә, ҳаиҳабы ус иҳәеит:
– Араҟа хҩык ҳанхоит, егьырҭ шәца аҭабиақәа рахь, избанзар снариадк ааҳалаҳар, ҳазынтәык ҳақәнахуеит.
Уаҳа ажәак мҳәакәа ҳнеидыҵит. Сыҽнаваскит ахьаца-ҵла дук, Гәымсҭа ацҳа санԥшыло. Ацҳа нырцә итәан ҳаибашьыҩцәа, урҭ рааигәа икаҳауан аснариадқәа. Ацҳа аханы снариадк ԥжәеит, уи абжьы ашьхақәа ирныҩуан. Усҟан исыздыруамызт
ацҳа нырцә Зураб Малиа иԥа Баграти иареи еицтәоуп ҳәа. Изхысҳәаауа, сыла ишабоз снариадк  ԥжәеит, егьи аснариад, атанк иҭнарҟьаз, ацҳа нырцә амҩаҿы ианаҳалан, иԥжәеит. Уи аԥҽыхақәа раахеит хҩык ҳаибашьыҩцәа.
(...Аԥхьаҩ, ус угәы иаанамгааит, ари аибашьра дыҟазар, аамҭа абааигеи аҩразы ҳәа. Ахысра ишаҿыз стетрад аацәырган аҩра саҿуп, аҵла саватәаны. Абарҭ ацәаҳәақәа анызыҩуа снапқәа ҵыс-ҵысуеит, избанзар сыла иабаз ауп изыҩуа...)
...Ацҳа нырцәынтә аӡәы ҿиҭуан, инапы иҟьон «арахь» ҳәа. Ибжьы цқьа иуаҳауамызт ахысыбжьқәа ирылыҩны. Уи гәарҭеит амедеҳәшьцәа, ирдырт нырцә рыцҳарак шыҟалаз, ацхыраара шырҭахыз. Уаҳа ажәак мҳәакәа, икәлаауа рҿынархеит Надиа Ашә-ԥҳаи Ҭали Џьапуа-ԥҳаи.
Дхәын Зураб Малиа иҷкәын Баграт.
Зураб иԥа дыхәны дахьышьҭаз днихаххын, – Аа, сушьит, сушьит, Баграт! – иҳәеит.
Дгылан дыԥштәыдаха. Дгылан, азныказы ихы иазиура изымдыруа.
– Аа, Баграт, Баграт!..– иҳәон, уаҳа акгьы.
Амедеҳәшьа Надиа Ашә-ԥҳа излауаз ала Баграт дҿалҳәеит. Нас акы данҵаны, наҟ-ааҟ ԥшьҩык дааныркылан, иҳәазо ацҳа инықәлеит. Убас, аџьабаа ду баны, ахҩык ахәцәа алыргеит. Идәықәырҵеит Гәдоуҭа ахәышәтәырҭахь.
Аӡнырцәынтә ихысуан иааҟәымҵӡакәа. Ихысуан ԥшь-сааҭки жәохә минуҭи.
Абасала, август 28 азы, нанҳәа ныҳәа аҽны, Гәымсҭа афронт аҿы аибашьра ӷәӷәа цон. Убасҟан аӷа иԥишәарц иҭахызар акәхарын ҳаибашьыҩцәа рычҳара.
2. Аԥшыхәра
Асааҭ 19 рзы, ахәылбыҽхан, алашьцара ҳҽалакны ҳцароуп аԥшыхәра, амаӡатә ҭыԥқәа рахь. Амҩа ҳақәлаанӡа, «Пиатачок» ҳәа иахьашьҭоу аҭыԥ аҿы ҳгылоуп. Ҳавзвод аиҳабы Лиониа Цыгәба аинструктаж ҳаиҭоит иҟаҵатәу, ҳхы шымҩаԥаҳгаша, амҩан аснаиперцәа ҳхы рцәаҳахьчарц.
– Амҩа бзиа! Анцәа дышәхылаԥшааит! – иҳәан, аӡәаӡәала ҳнапқәа ааникылт. (Уи иаанагоз «акгьы шәмыхькәа, ашьыжь шәаауеит» ҳәа ауп.)
Амҩа ҳнықәлон еиԥш, Ҭаниа Ахра Шота-иԥа сынидгылан, сыхәда ихшьыз ашәыра, сҩымҭақәеи ашәҟәқәеи зҭаз, нисыркит, «уаҵәынӡа иумаз, иҟамло иҟоузеи» ҳәа.
...Амҩахәасҭа ҳаныланы ҳнеиуеит, ашьшьыҳәа. Ҳаԥхьа дгылоуп Виталик Лакрба, уи ҳахьцо амҩа бзианы идыруеит, избанзар уахь изныкымкәа дцахьан.
Ҳаицуп ԥшьҩык: Виталик Лакрба, Уасил Абӷаџьаа, Шулиа Ҭаниа, ари зыҩуа автори. Алықьса Чычба иҩны ашьҭахь ала ҳалбаар акәын, аха уахь анеишьа ҳмоуит, аснаиперцәа рыла ҳахгылон. Ҳцар акәхеит даҽа мҩак ала. Иҳаӡбеит, асфальт ҳаныланы, абахә ҳҽавакны ҳцарц. Ҳшьапы ашьҭыбжь мыргакәа ҳнеиуан ашьшьыҳәа. Ҳнеиуан аинтервал хәба-хәба метра ҳабжьаны. Ҩҩбаҟа километр ҳнеихьан, ус алашьцара аҿынтә аӡәы ибжьы геит:
– Шәаагыл, иаауа шәарбанқәоу?! – ҳәа.
– Ҳара ҳауп! – иҳәеит Виталик, аԥсышәала.
– Апароль! – иҳәеит алашьцара аҿынтә игоз абжьы. Рпароль ҳаздыруамызт, ҳара иаҳдыруаз ҳпароль
акәын, аха ҳшаԥсыуааз анырба, аӡәы даарылҵын ҳара ҳахь иҿааихеит.
Ҳаибадырт.
Иааҳадгылаз ус иҳәеит:
– Ҩыџьа ара шәыҟаз, ҩыџьа шәаала сахьцо.
– Ҳабацои? – сҳәеит сахьгылаз.
– Аштаб ахь, Гаидар шәисырбоит.
Сахьгылаз азныказы сгәырӷьеит арҭ ҳахьрықәшәаз, избанзар Гаидар иӡбахә саҳахьан, аха хаҭала дсымбацызт, уажәы ас еиԥш аҭагылазаашьа санақәшәа, ҽазны ас еиԥш аразҟы лассы исмоур ҟалап сгәахәын, Виталики сареи ҳԥызаҩ ҳицны ҳҿынаҳхеит аштаб ахь.
Ҳашнеиуаз, ҩнык агәара ҳанҭалеит.
– Иааиуа шәарбанқәоу?! – ҳәа алашьцара аҿынтә бжьык аагеит.
– Жәохә соуп! – иҳәеит ҳԥызаҩ.
Ҳанаарыдгыла, ҳаазгаз дҵааит:– Аиҳабы дабаҟоу? – ҳәа.
– Ҳаи, ара сыҟами, акыр ҟалама? – ҳәа алашьцара даалҵит хаҵак ҩыџьа ицны бџьарла еиқәных.
Ҳназгаз ҳаибаирдырит. Ҳахьцоз ҳҳәеит.
– Шәымҩа арыстәи акәӡамызт, арахь шәабақәнагалеи? – ҳәа дҵааит.
– Ҳамҩа арыстәи шакәмыз ҳдыруан, аха ԥсыхәа ҳмоуит арыстәи ҳмаар ада. Ашьыжь аахыс ацҳаҿы ахысра иҟаз шәаҳазар ҟалап, цашьа ҳамамызт, аснаиперцәа ҳлаԥшықәырҵеит.
– Аа, ацҳаҿынтә шәаауеит акәу?! Издыруеит, издыруа. Уахь шәышԥаҟақәоу, шәыԥсқәа ҭоу, аӡәыр ҭахама?.. Урҭ иахьа ахысра ҳәа иҟарҵаз, машәырда шәалҵзар, афырхацәа шәоуп, – иҳәеит.
– Хҩык хәуп, – иҳәеит Виталик.
– Изыжәлақәада? – ҳәа дҵааит Гаидар.
– Қәҭарба, Малиа, Чичибаиа, – сҳәеит сахьгылаз. – Ишԥаҟақәоу дара?
– Рыхҩык ршьапқәа роуп изааха, урҭ ахәышәтәырҭахь иргеит Гәдоуҭаҟа, – сҳәеит сахьгылаз.
– Уигьыҟамларакәын,уантәиҳаҳауазаснариадбжьи ахысыбжьи рыла, уаҟа зыԥсы ҭаны иҟоу аӡәы даанымхеит ҳәа акәын ҳгәы ишаанагоз, аха Анцәа дшәыцхрааит, дышәхылаԥшт, – иҳәан, ҳназгаз иахь дынхьаԥшны ус иҳәеит, – арҭ ахьцо маҷк инаскьажәга. Нас сара даасыхәаԥшны ус иҳәеит: – Шәахьцо абааԥс шәыҽгәашәҭ, арҭ алахшақәа ртанкқәа аӡнырцә игылоуп, шәахьцо ааигәара. Шәабанӡаҟазаауеи? – ҳәа дҵааит.
– Ашьыжь асааҭ 5 рҿынӡа, – аҭак ныҟаиҵеит Виталик.
– Ибзиоуп, аиҿахысра шәақәшәозар, шәҭагылазаашьа цәгьахозар, ҳарҭ шәааигәа ҳаҟоуп, ҳара ҳахь шәиас, нас ҳаидгыланы ҳаибашьып. Иахьа аԥшыхәра излаанацҳаз ала, урҭ уаҵәы ашьыжь ҳара ҳахьтәоу ажәылара рҽазыркыр рҭахуп. Уаҵәынӡа иҟало ҳбап, уажәы аус злоу шәара шәоуп, машәырк шәмыхьааит, – ус ԥыҭраамҭак дҳалабжьеит. – Анцәа шәихьчааит! – иҳәан, дҳадҵны иҿынаихеит.
Ҳҩызцәа ахьгылаз ҳаннеи, ҳԥызаҩ ҳаԥхьа дгыланы иҿынеихеит Ацҳа кнаҳахь. Ацҳа аҿынӡа ҳнеигеит.
– Ацҳа шәаҵаланы агәҭаҿынӡа шәнеи, нас уаҟа ижәбоит амҩахәасҭа, уи шәаныланы аҟәарала шәцоит, – иҳәеит ҳназгаз.
– Избан уахь ҳазцо? Арантә адәы ҳнықәланы, иааихҵәаны ҳцар иҟалои? – ҳәа сҵааит.
– Мап, ус иҟалом, уа аминақәа ыҵоуп, – иҳәеит.
Сахьгылаз сцәа сааҭӡыӡааит, амина ахаҭа сахагылоушәа.
Виталик ҳаԥхьа дгыланы иҿынеихеит. Ацҳа ҳаҵаланы ҳнеиуеит, ҷытбжьы мыргакәа, ҳгәеисыбжь ҳаҳауеит. Ус ҳашнеиуаз, ажәҩан ахь аракета халеит, ҳахьгылаз
ҳиеит иаразнакала. Ажәҩан аалашеит. Нас ианаалашьца, ҳҿынаҳхеит.
Ҳнеиуан ҳаԥшьҩыкгьы ҳаишьҭагыланы. Ҳазнеит дәҳәыԥшк, уи еихҵәаны ҳақәсны ҳцар акәын. Ҳааҭгылан ҳӡырҩит. Ашәарҭа ыҟам ҳәа агәра анаҳга, аӡәаӡәала ҳаҩны, адәы ҳақәсны ҳцеит. Ҳнеит ҳтәараны ҳахьыҟаз аҭыԥ аҿы.
– Ҳара ара ҳаагылоит, – рҳәеит Уасил Абӷаџьааи Шулиа Ҭаниеи.
– Ибзиоуп, шәахьтәоу маскировка аҽыҵәахырҭа ҟаҵаны шәтәа, – ҳҳәан, ҳнарыдҵны ҳҿынаҳхеит.
Ԥхьаҟа, шә-метрак раҟара ҳаннеи, ҭыԥк алхны ҳнатәеит Виталики сареи. Ҳтәоуп, ҳахьынаԥшуа иаҳбоит: аӡнырцә, ҳҿаԥхьа хә-ҩнык амца ркыуп, даҽа х-ҩнык – ҳҵыхәахь. Аҳабла ҿыц аҟны аҩнқәа ҩҩба амца ркуп. Ешыраҟа иааҟәымҵӡакәа ахысра иаҿуп пулемиотла, аракетақәа лассы-лассы ихалоит ажәҩан ахь.
Ҳтәоуп, аҟәареи ҳареи 25-ҟа метра ҳабжьоуп. Ҳхахьы итәоуп ҳҩызцәа, урҭ еиҳабыс дрымоуп Вадим Анқәаб.
Ҳара арахь ҳанаауаз дҵас иҳамаз абри ауп: Аҟәаҟа ицаз ҳаԥшыхәыҩцәа ауха ихынҳәраны иҟан, ианаауа, амҩан аиҿахысра иақәшәар,ацхыраара рҭаххозар, усҟан аракета иаҵәақәа ҩҩба аурыжьуан ажәҩан ахь. Уи аҟәара ааигәара итәақәоу ианырбалак, имԥшӡакәа ацхыраара рырҭар акәын.
Ҳтәоуп. Аӡиас Гәымсҭа ашьшьыҳәа илеиуеит. Ажәҩан икыду амза аӡы ихыҷҷалоит, аеҵәақәа жәпаны икыдуп, асар рымҩа алганы игоуп... Шаҟа хәыцра ааиуазеи ухаҿы, алашьцара уҽалакны уантәоу. Аамҭа ццакӡом, ахәыцрақәагьы ҭаха урҭом.
Ҳахьтәоу иаҳбоит амашьынақәа алашара аркны, илаҩеиуа иахьықәу, иҳаҳауеит атанк аус ауа иахьгылоу абжьы. Иҳаҳауеит ахысыбжьқәеи атҟәацыбжьқәеи.
Ешыра аганахь ала иаҳбоит аҩнқәа шбылуа, иаҳбоит ажәҩан зырлашо аракетақәа. Ҿааихак рымам апулемиоти аснаипер-шәақьқәеи. Азныказы уҭагылазаашьа аилкаара уцәыуадаҩхоит. ...Иичҳауазеи ауаҩы?!. Аамҭа гәыбӷанс иауҭозеи, аибашьра аамҭа ҳҭагылоуп.
Ауха шаанӡа ҳтәан, аракета иаҵәа халоны иҳамбеит. Ԥшыхәра ицаз машәырда, рылҵшәақәа бзианы ихынҳәит. Асааҭ 6 рзы, алашьцара ҳҽалакны, ҳҭыԥқәа ааныжьны ҳдәықәлеит. Ҳааит ҳҩызцәа рахь. Асааҭ 7 рзы «оҳ, гәышьа» ҳәа ҳпалаткақәа ҳанрыҵатәеит.
Ишшара иккаӡа иаашеит.
 ноиабр мзазы Ешыра дҭахеит Ахра Ҭаниа.)
Уажәы араҟа ианысҵоит август 28 рзы аӷа аӡнырцәынтә ҳпозициахь шаҟа снариад ааишьҭыз, ахысрақәа злаҟаиҵоз абџьарқәагьы арбаны:
)Қ?0 – ихысуеит аснаиперцәа;
)Қ?2 – БМП апулемиот ала ихысуеит ҳпозициахь; )Қ?6 – апулемиоти аснаиперцәеи инеиҭак-ааиҭакуа
ихысуеит;
)Қ:5 – маҷк иааҭынчрахеит, хысыбжь гом;
?ҭҚ№0 – аԥшыхәратә пункт аҿынтә адырра ҟалеит аӷа
ивертолиот халеит ҳәа. Уи Ешыра ацҳа азааигәара аснариадқәа канажьит;
1ҭҚ№4 – ԥшь-снариадк каҳаит ҳахьтәоу азааигәара (ҳҵыхәахь ала);
1ҭҚҷ – ф-снариадк каҳаит Алықьса Чычба иҩны иҩахыкны;
1ҭҚ:5 – БМП апулемиотла ихысуеит Гәымсҭа ацҳахь; 1ҭҚџ – ҩҩ-снариадк каҳаит Гаидар иааигәара;
?ҭҚџ – БМП ала ихысуеит, Чычба Алиоша иҩны
иҩахыкны иҟоу аҳацаҟьа иаахоит. Уи иахьаахо аҿақаҿақҳәа абжьы гоит;
1?Қ№0 – 21 снарид каҳаит (атанк иҭнарҟьаз);
??Қ№8 – жәаха снариад каҳаит;
?ҷҚҷ – жәа-снариадк каҳаит ҳпозициа аганахь ала; 1ҷҚ:3 – жәаа снариад каҳаит Гәымсҭа ацҳаи Гаидари
рыбжьара;
?ҷҚџ – жәиԥшь снариад каҳаит;
?:Қ:5 – аснаиперцәа, БМП уҳәа ҿааихак рымам. Изеихсуада?
?џҚ№0 – аснаиперцәа ахысра ишаҿыц иаҿуп;
?қҚџ – бџьар-хкыс иҟоу зегь рыла ахысра иалагеит; 1ҵҚҭ – иҭынчроуп шаҳҳәоз, адгьыл ҵысуама ҳҳәо
аҿынӡа, танкла аӷа ахысра далагеит ҳпозициахь;
?ҵҚ?5 – аснараиадқәа ааиуеит, хыԥхьаӡара рымамкәа; 1ԥҚ?0 – аснариадқәа ԥжәоит, Ачадара аҩнқәа абылра
иаҿуп;
?ԥҚҷ – аснаиперцәа амҩахь ахысра иаҿуп;
?ԥҚ:5 – аснаипер-шәақьқәа ҿааихак рымам;
?ҵҚҭ – 1)Қҭ рыбжьара икаҳаит 265 снариад; Ажәакала, ауха шаанӡа аӷа ахысра даҿын, хықәкыла
дзеихсуаз ҳәа акгьы ҳамбеит.
30.08.1992
Гәымсҭа
Иахьа шьыжьы аахыс амш бзиоуп. Амра иԥхо ацыԥхьқәа ана-ара иаакылҷҷоит, аҵла абыӷьқәа ирызнымкылакәа. Абнараҿ иналак-аалакны игылоу абгыӡырқәа ирхьыссы ирҿоуп. Заа иҟаланы иҿшәақәаз ушьапы узмыргыло иаҵаԥсоуп. Амаахырқәа меигӡарахда иуԥылоит.
Абнара ҳахьылатәоу ашьыжьтәи аҳауа хьшәашәаӡа иҟоуп. Гәымсҭа аӡиас иаҵәҟаҟараӡа алеира иаҿуп. Уи абжьы аԥсҭара иҭыҩуеит. Аҵарақәа ашәа ирҳәо агәалаҟазаара бзиа урҭоит. Араҟа еиҳараӡак иуԥыло ардәынақәеи ахьажьқәеи роуп, ҳарҭ усҟак иҳацәшәаӡом, ахысыбжьқәеи атҟәацыбжьқәеи ишрыцәшәо еиԥш.
Апалаткақәа рханы аҳацаҟьа иаҿагылоу ашә-ҵла ду рыбӷақәа адҵаны итәоуп гәыԥҩык аибашьыҩцәа, амра ргәыҵаҷҷо. Рабџьарқәа еимыхны ррыцқьара иаҿуп, џьоукы рџьаԥҳаны гәарҭоит (шаҟа рымоу). Русқәа ианрылга, афатә ирымаз ахәыҷы еиҟәырҷҷаны иршеит, изаузи измаузи еиҟараны. Иахьа Дәрыԥшьынтә аибашьыҩцәа рхәы ааргараны иҟоуп, иара убас иаараны иҟоуп изыԥсахуагьы.
Иҭынчроуп. Џьара хысбжьык гом. Аибашьра цоит ҳәа угәы иаанагом. Итәаны, доусы хәыцрак-хәыцрак ишрылаз, асааҭ 1?Қ?5 ҟалахьан еиԥш, «воздух» ҳәа аԥшыхәратә пункт аҿынтә аӡәы ибжьы аагеит. Уи акәхеит, доусы рхыҵәахырҭахь иҩт.
...«Аҟәыдыршьшьыга» ҳәа иашьҭоуп авертолиот. Аиаҵәара иахьылатәоу уи абжьы раҳауеит. Цугуровка ҳәа изышьҭоу ахәы ҳаракыра иахыԥрааны ицеит, Шьромеи Камани шыҟоу ала. Атҟәацыбжь ҳәа акгьы рмаҳаит.
Маҷк ианааҭынчраха, аӡәаӡәала ацәырҵра иалагеит. Виталик Лакрбеи сареи ҳпозициа ааныжьны, иҩаҳаракны ашьха ҳхалеит. Анаара ҳаҿаланы ҳнеиуан, ҳмыццакы. Уаҳа зда царҭа амам бахәык ҳнаҿагылт, арантә
иубарҭан Ачадара, унапсыргәыҵа иқәушәа. Абахә ахьынҵәо ахықәаҿ иаҿагылоуп аҭәа-ҵла дуқәа ҩҩба: акы хжәоуп, агәҭа гәаҩоуп, уи даара акыр ахыҵуеит уҳәаратәы иҟоуп; егьи – ихынааны абахә иаҿагылоуп, агәы ӷәӷәа умамзар, адтәалара даара ишәарҭоуп. Сара ихжәаны иҟаз снаватәеит, Виталик – ихынааны игылаз днықәтәеит. Ҳҩыџьагьы ҳахьԥшуаз хаз-хазын: Виталик илаԥш хан Гәымсҭа ацҳа инаркны Ачадараҟа, сара сыԥшуан Цугуровкеи Уазабааи рыбжьара илашьҭу аҳәашақәа рышҟа.
Ус ҳаштәаз, ҳаҵаҟа ахысыбжь геит хынтәҟа. Ҳнеиҿаԥшит. Агәҽанызаара ҟаҳҵеит. Ҳалаԥш ахьынӡахьӡоз, ҳмыццакы, хәыц-хәыцла аҭыԥқәа еимаҳдеит, аха акгьы ҳамбеит.
Ус ҳнаԥшы-ааԥшуа ҳаштәаз, – Атанкқәа ааит! – ҳәа Виталик ибжьы аагеит.
– Иаба?
– Кемпинг аҿы иааины игылеит ҩҩ-танкк, унаԥшны иубоит.
Иажәа далымгацкәа, атанк иҭнарҟьаз аснариад ашыҩҳәа ҳаҵаҟа аҳацаҟьа иҩадҟацалеит.  Азныказы ҳахьтәаз абахә аҿыбганы илеиуашәа ҳгәы иабеит, убысҟак иархыџхыџт.  Хара имгакәа даҽа снариадк ԥжәеит ҳаҵаҟа.
Ҳахьтәаз ҳҭыԥқәа ааныжьны, иҿыџьраны иҟаз аҳацаҟьа ҳнаҵатәеит, хаҳәк былгьаны иааиуазаргьы, иҳақәҳарым ҳәа ӡбаны. Сааҭк аҟара ҳтәан. Атанкқәа ахысра иаҿын, аснариадқәа ааиуан ҳпозициахь, иара убасгьы Гаидар игәыԥ ахьтәаз атҟәацыбжьқәеи ахысыбжьқәеи иааҟәымҵӡакәа игон.
Асааҭ 14 рзы ҳахьыҵатәаз ҳааҵыҵын, ҳҩызцәа рахь албаара ҳалагеит.
Уажәы асааҭ 15 ыҟоуп.
44
Шьыбжьон ҳәа иаҳфо ҳамаӡам. Ҳтәоуп, ҳаԥшуп Дәрыԥшьынтә ҳхәы анбаарго ҳәа. Урҭ ашьыжь иаараны иҟан, рымаара зыхҟьазгьы ҳдыруеит...
Иаци иахьеи аснаиперцәа дәы хтык аӡәы дықәырбаар руӡом, иеихсуеит. БМП-қәа асфальт-мҩа, акырцхеиԥш, ианырԥсалоит ахқәа. Гәдоуҭантә иаауа, адачақәа рахь ихало, амҩахыҵырҭа иахрыжьуам. Уантә бнала мацара улбаар ауп (Гәымсҭа ацҳа аханоуп дәрыԥшьаа ахьтәоу). Амҩа алдаӡам, аныҟәара маншәалаӡам, ҿҟьарсҭоуп, уҽгәоумҭар, ушьапы уҵҟьоит.
Аӡнырцәынтә, Гречко имҩа ахьалаго аҿынтә БМП гыланы ахысра иаҿуп. Уи анааҟәыҵлак, аснаиперцәа алагоит. Урҭ ираҭаркуеит автоматчикцәа. Шаҟа патрони снариади ҭдырҟьахьоу, иҳаахозар, ҳазынтәык ҳдаракәац уаҩы имбо ҳҟалахьазаарын, аха рхымҭақәа иааиуа зегьы башоуп.
Асааҭ 1ҵҚ?8. Ҳашԥшуаз, аԥшыхәратә пункт ахахьала аӡәы ааҵәак даҵаланы, абнарала дшааиуаз ҳбеит. Дааҳадгылеит уаҳа илымшо, аԥхӡбаа даганы, иԥсыԥ алагаҩагараҵәҟьа ицәыуадаҩны. Дызҵаз ааҵәа ҵаҟа илышьҭаҵан, «оҳ, гәышьа!» ҳәа адгьыл днықәтәеит Даур Ҳалуашь. Уи данаҳба, даара ҳиеигәырӷьеит, ҳикәшаны ҳлатәеит. Азҵаарақәа иқәрыԥсеит. Иреиҳәеит ишьҭахьҟа бнала мацара аидарақәа рыманы ишаауа иҩызцәагьы. Иҳәеит, иара убас амҩан аснаиперцәа ишырҿашәаз, аарлаҳәа рыԥсы шыргаз.
Ҳаицәажәо ҳаштәаз, хәдаҟа абнара даалҵит Симон Бениа. Дызҵаз иеидара ҵаҟа инаиргылт. Уиҿаԥшуа дыҟамызт, амҩан даара аџьа ибеит – ихахәы еилажәжәа, иеиқәа ԥжәаны иҟан. Ишәыз имаҭәа, аӡы дҭаланы дааҭыҵызшәа, ибааӡан, иааишәихын ирҩеит, аӡы ахьыкәкәа илеиуан.
Ус аӡәаӡәала абна илҵны иааиуа иалагеит: Лиутфик Ҭарба, Адгәыр Тәанба, Гьиви Хәупориа, Даур Емхаа,
Руслан Шәлымба, Виталик Ԥкьын уҳәа убас егьырҭгьы. Урҭ афатә меигӡарахда иааргеит...
Рыԥсы аныршьа, акрырфеит, еиқәныҳәеит.
Асааҭ 1ԥҚҷ рзы аҩныҟа ицараны иҟаз амҩа иқәлеит, рҩызцәа злааз ала – бнала. Рыгәҭаны сгыланы снеиуан саргьы. Сааҭк инеиҳаны акыӡӷра ҳаҿаланы ҳнеиуан, ҳаишьҭагыланы. Аснаиперцәа иаарышьҭуаз ахқәа ҳааигәа-сигәа икшон, аха ԥырхагада ҳнеиуан. Ус ҳашнеиуаз, сҩызцәа сырцәыхҟьеит. Мҩахәасҭак сақәшәан, уи сшаныз, ҩнык снадгылт.
Аибашьра иалагеижьҭеи иахьа жәаф мшуп. Ас еиԥш аҩны – иҟәыбаса, излыху уаҩы изымдыруа, ибылны еилажьу – раԥхьаӡакәны избоит. Сааԥсарақәа зегьы схашҭит ари анызба. Ҩҩ-етажкны еихагылаз аҩны иаҭынхаз аҭӡамцқәа рымацара роуп. Араҟа маҷк сыԥсы ааиҭакны, нас амҩа сықәлап ҳәа сыӡбеит. Сцаанӡа аснариад иҟанаҵаз аԥхасҭа гәасҭарц сҭаххеит.
Аҩны ашьҭахь снавалазар, абҩатә қәабқәа ҩҩба гылоуп хәба–фба ведра аӡы зкуа. Руакы аснариад аԥҽыхақәа аахазаарын, хыџьара икылжәаны иҟоуп. Аҩны ашьҭахь ауҭраҭых бзиа ҟаҵаны игылоуп: араҟа иҟоуп апомидор, анаша, апырпыл, абаклажан, аџьымшьы уҳәа. Аҩны анбылуаз иахылҵыз аццышә ахәа еиԥш ирықәжьуп арҭ ауҭраҭыхқәа. Макьана иҟамлацызгьы иҟалазшәа, ицәҩежь-цәыҟаԥшьны игылоуп. Уи ашыра иахылҵуаз иҟанаҵеит. Рыбӷьқәа еикәарҳәны, ари аҩымш ишны иԥхоз амра еиҳагьы иажәит. Аҩны аԥхьа еихала иҟаҵаз аԥхын ҩны азыбжак еилажьуп, атрубақәа еиларҳәны игылоуп. Аҩны абылфҩы уԥынҵа иҭасуеит, аҩнымаҭәақәа иалаблыз, имблыц ыҟоуп, алҩа рхылшәшәоит. Агәара уахьынҭало, агәашә аԥхьа игылоуп лаҳа дук. Аснариад аахан, азбжак амҩырны агәашә иадҳалт. Алаҳа ҟаланы иҿоуп.
Абарҭқәа гәаҭо сышгылаз, сҩызцәагьы аасыдгылт, ԥшьҩык рҿынӡа. Алаҳа хжәаны иахьышьҭаз ҳнадгылан, иҿыхны афара ҳшаҿыз, аснаипер ҳгәеиҭазар акәхап, ҳаихсра далагеит.
Ҳахьгылоуи асфальти иҳабжьоуп 60-ҟа метра, аха уахь анеира даара ишәарҭоуп, иҭыԥ хтыроуп, аснаипер уқәибаауеит. Ус егьа иҟазаргьы, аӡәаӡәала ҳцар акәын. Ҳаҩны аладара ҳанҭала, аснаипер ахысра далагеит, аха Анцәа имчала аӡәгьы акгьы ҳмыхькәа, ҳазынтәык асфальт ахықәаҿ иҟаз аканауа ҳанҭаиеит. Иҳаӡбеит ҳҳәазаны мацара ҩышәҟа метра ҳцарц. Амҩа нылашьа ыҟам. Амашьынақәа архәараҿы иахьгылоу ҳбарҭоуп, урҭ ҳара иаҳзыԥшуп.
Хәба-хәба метра ҳабжьаҵаны ҳдәықәлеит. Саԥхьа ицақәоз ыҟан, урҭ неит ԥырхагада. Снеиуеит сҳәазаны, џьара-џьара сыбӷа ларҟәны сцеит. Аснаипер идәықәиҵаз ахы схы иҩахыкны аҿывҳәа исывҟьеит. Ҿыцха сыҽкасыжьит, хԥаҟа минуҭ сқәацомызт. Сышьҭахьала иҳәазаны иааиз лыхнытәи Ҳаразиа Џьубеи Заканбеииԥа – Уԥсы ҭоу? – ҳәа дсазҵааит.
– Ааи, сеибгоуп! – сҳәан, схы ҩышьҭыхны сниҿаԥшуаны еиԥш, еиҭах ахы нҳавууааит.
Ҳаҽкаҳажьит. Минуҭқәак рышьҭахь ҳҳәазаны ҳдәықәлеит. Инҵәомызт ҩышә метра... Егьа аџьабаа ҳбазаргьы, ҳнеит амашьынақәа ахьыҟаз. Ҳҽеизаҳгеит, ҩыџьа рыда: иҟамызт Лиутфик Ҭарбеи арота арадисти.
Сааҭк аҟара анҵы, ҳазларзыԥшыз ала акәымкәа, хыхьла илбааит амҩахь. Излаҳарҳәаз ала, аснаипер иақәикзаап, лассгьы изымааз уи азоуп.
Ҳаԥсқәа анаҳшьа, амҩа ҳақәлеит Дәрыԥшьҟа...
Ҵаҟа рақәеи: 1?Қ?5 1?Қ?) 1№Қҷ 1№Қҷ 1№Қҷ 1№Қ:2
ианысҵоит ари аҽны иҟаз ахысрақәеи атҟәац– ҳпозициа иахыԥрааит авертолиот;
– аснаиперцәа ахысра иаҿуп;
– Кемпинг аҟны иааины игылт ҩҩ-танкк;
– снариадк каҳаит абахә ҳахьаҿагылоу аҵаҟа;
– снариадк каҳаит (атанк иҭнарҟьаз);
– снаиперла ахысра цоит, ҳа ҳтәқәа аҭак ҟарҵаӡом;
?ҷҚ?0 – атанкқәа рыбжьы гоит, аԥшыхәратә пункт
аҿынтә адырра ҟалеит «шәҽыԥхьашәк» ҳәа; 1ҷҚ№2 – маҷк иҭынчрахеит;
?ҷҚҷ – БМП ала ихысуеит ҳпозициахь; 1ҷҚ:0 – аиҿахысра цоит;
1ҷҚџ – ҭынчроуп;
?:Қҷ – аснаиперцәа иааҟәымҵӡакәа ахысра иаҿуп; 1:Қџ – аиҿахысра цоит ацҳа аҵыхәахь ала;
?џҚҭ – БМП ала ахысра иаҿуп Гаидар иааигәара; 1џҚ?3 – аснаиперцәеи автоматчикцәеи хысуеит ҳпозициахь;
?қҚҭ – 1ԥҚҭ рыбжьара ҿааихак рымамызт аснаипертә-шәақьқәа.
02.09.1992
Гәымсҭа
Дәрыԥшьтәи аштаб аҿы снеит асааҭ 12 рзы. Уаҟа ҳаиқәшәараны ҳаҟан Гәымсҭатәи афронт ахь ицараны иҟаз жәаҩык. Иааираны иҟаз анааи, асааҭ 14 рзы ҳақәҵит.
Гәдоуҭа ҳлеит асааҭ 1:Қ:0 рзы. Заа иааихьаз ҳҩызцәа 25-ҩык ҳзыԥшны амҩаҿ игылан. Ҳаицәажәо ҳашгылаз, асааҭ 1џҚҷ рзы, машьынак ааҳадгылан, ҳақәтәаны Ешыраҟа ҳдәықәлеит.
Ешыратәи аштаб аҿы ҳҩеит асааҭ 4 рышьҭахь (?қҚ:5 азы). Аштаб ааигәа-сигәа игылан аҿар рацәаҩны, еиуеиԥшым ақыҭақәа рҿынтә иааз.
...Срылагылоуп, срыхәаԥшуеит, џьоукы сылаԥш рыдхалеит, даҽа џьоукы рзы – «арҭ ақәыԥшцәа макьана аибашьрахь усс ирымоузеи?!» ҳәа сгәы иаанагеит. Узхәаԥшлакгьы, аӡәы илахь еиқәны, игәы каҳаны дцәажәо дубом, ргәалаҟазаара бзиоуп.
Ара еилагылоу аибашьыҩцәа реиҳараҩык ахәшәбылфҩы иабылхьоу, аибашьраҿы аԥышәа заухьоу роуп. Шьханхыҵынтә иаҳзааз ҳашьцәа афырхацәа: ачеченцәа, аедыгьаа, ауаԥсаа, ҟабардаа, аказакцәа уҳәа, арыцҳара иақәшәаз рашьцәа ирылагылоуп.
Зхы ацаха иаҵәа акәыршаны ҳнаҩсан игылоу ачеченрԥыс дцәажәоит ибжьы рдуны:
– Сашьцәа, шәхьаа ҳхьаауп, шәрыцҳара ҳзеиԥшуп. Ҳаҩн ду Аԥсны ахала амаҵ ауа, ахақәиҭра аманы иҟалароуп...
– Амин! – рҳәеит игылақәаз.
Ус аӡәы снаидҵуа, ҽаӡәы снаидгыло, аԥсшәақәа расҳәон. Ахәылбыҽхан, асааҭ 19 рзы аԥацхаҿы ҳхәы ҟарҵеит. Ауха еицыз Дәрыԥшьтәи аибашьыҩцәа џьарак еицышьҭаларц рыӡбеит. Ус егьыҟарҵеит – аԥацха ааигәара хәык аҿы ишьҭалт. Аҽнынтәарак иааԥсаха иҟаз, рхы шнықәырҵаз еиԥшҵәҟьа ацәа инҭанагалт. Снаҳәы-ааҳәуа сиан акраамҭа. Сызмыцәошәа анызба, сҩықәтәан, ажәҩан сҩаҵаԥшит – аԥҭақәа ҽыҭҳаҽыҭҳаны ажәҩан иаҵоуп, еиқәаҵәаӡа. Џьара-џьара аеҵәақәа цәыҵԥшуеит. Ҳахьиоу ҭыԥ ҳаракыроуп.
Аҟәа ҳалаԥшуеит, еиҳарак Аҳабла ҿыц ааигәаны избоит.
Ахысыбжьқәа ҿааихак рымам. Аракетақәа лассылассы ажәҩан дырлашоит. Апулемиот абжьы гоит Аладатәи Ешыра аганахь ала. Атанк аснариадқәа рыбжьы цәгьа аҳауа иалҟьаны, ашьхақәа ирынԥаны, ахара ицоит.
Стәоуп схәыцуа, ацәа сыла ихылом. Ахәыцра сызлаз салнахит ауниверсам ааигәара ижжаӡа ажәҩан ахь ихалаз аракета, уи алашара сыла ихыҷҷалон. Ахысыбжьқәа шгац игоит. Сывараҿы ишьҭоу автомат аашьҭыхны сҩагылон еиԥш, даасыдгылт Закан Нанба:
– Узыцәом акәу? – иҳәеит, сыла дхыԥшыло.
– Сзыцәом, – аҭак ныҟасҵеит.
– Ицәоу зегьы ргыла, аресторан аԥхьа иҟоу ашҭаҿы
еизааит.
– Акыр ҟалама?
– Абџьарқәа ирымоу зегь рыла рҽеибыҭаны, жәаминуҭк ирылагӡаны рҽеизыргааит! – иҳәан, днаҳәны иҿынеихеит.
Ицәаз аасырԥшит, иҟаз расҳәеит. Адруҳәа иҩагылан, реидарақәа аашьҭыхны, шәеиза ахьырҳәаз аҭыԥ ахь рҿынархеит.
Асааҭ 1№Қҷ ҟалахьан, ҩҩ-машьынак рыла идәықәлеит Гәымсҭа ацҳахь. Уаҟа инаӡаанӡа, ГАИ апост анаҩс, аладара уахьынҭало, амашьынақәа аанҿасит. Ирықәтәаз лбааит. Араҟа раԥхьа иааихьаз агәыԥ ыҟан. Игылоуп алашьцара рҽалакны. «Ҳабадәықәырҵоишь?» ҳәа ргәы иҭахәыцуа ишеилагылаз, алашьцара аҿынтә аӡәы ибжьы ҿацаӡа иаагеит: – Шәгыл ҩыџьа-ҩыџьала! – ҳәа.
Амза аԥҭа ианаалҵ, ҳниҿаԥшит ҳаԥхьа игыланы адҵа ҟазҵоз ауаҩы. Уи «Борода» ҳәа изышьҭоу Мушьни Хәарцкьиа иакәын. Уажәы араҟа игылоу зегьы Мушьни игәыԥ аҿы акәын иахьыҟаз. Акомандир дрылацәажәеит уаха ицараны иахьыҟоу, доусы рҿаԥхьа иқәгылоу аусқәа уҳәа егьырҭгьы. Раԥхьа иргыланы, Ачадара ҳаибашьыҩцәа иҭадырхаз аӷа и-БМП-қәа ҩба ирықәгылоу апулемиотқәа, апатронқәа, арациа уҳәа рхы иадырхәаратәы иҟоу зегь амхны иаагатәуп. Иара убас, аӷа итыл аҿы, ааигәа-сигәа атехника ахьгылоу аҭыԥқәа еилкаатәуп; Гәымсҭа ацҳа ианықәслак, доусы ирыду адҵақәа рынагӡара ишалагаша... Аҵыхәтәан иазгәеиҭеит: иахьцо аус шымариам, ишыцәгьоу, убри аҟнытә аӡәыр ишакәым ихы ибозар, ичмазаҩу дыҟазар, иԥхамшьакәа ирҳәарц, хазы иалҵны игыларц.
Аӡәгьы далымҵӡеит.
– Ус акәзар, ибзиоуп. Анцәа даҳхылаԥшааит! Аинтервал – хә-метрак шәыбжьаҵаны, шәдәықәла! – иҳәан, раԥхьа дгыланы иҿынеихеит.
Асааҭ ҷҚҷ. Уажәы иахьцо рус анагӡаразы аамҭа ирымоу маҷуп. Асааҭ 6 рзы ашара иалагоит. Инеиуеит ашьшьыҳәа ацҳахь рхы рханы, аҳацаҟьа рҽавакны, алашьцара рҽалакны, аха аӷа иснаиперцәа игәарҭан, иреихсуа иалагеит. «Аканауа шәҭаиа!» ҳәа адҵа ҟалеит. 30-ҟа минуҭ иҭаиан. Нас – еиҭах ԥхьаҟа. Харак имҩеицкәа, еиҭах аснаиперцәа ахысра иалагеит. Арагьы ԥыҭк ҳаанҿасит. Ианеихсыӷь, ҳдәықәлахт. Шьҭа хара имгакәа ацҳа ҳазнеиуеит ҳәа ҳашгәыӷуаз, Алықьса Чычба иҩны ахахьы, амҩа хада (атрасса) мҩак аҿыганы ицозаарын, убраҟа КАМАЗ-к абжьы гон. Иахьынтәааз ҳаздыруам, абетонтә блокқәа ааганы инкажьны, ақәгьежьра ишаҿыз, аӡнырцәынтә ирбеит, аснаиперцәеи БМП-ии аихсра иалагеит.
Иаанҿасит. Иҳаҳауеит БМП амашьына ишеихсуа, амашьынаныҟәцаҩ дҭыҵны амашьына иҽаҵаижьит. Маҷк ианааихсыӷь, еиҭах дақәтәаны, ииулак иқәыргьежьны, аҟәҟәаҳәа ишиеихсуаз, амҩа хадахь дкылсны, дласны аҩадара днаҿалт. Аибашьыҩцәа аканауа иахьҭаиаз данаарывала, БМП шхысыц ихысуан, ахқәа аҿақ-сақҳәа ҳханы аҳацаҟьа иаҿасуан. Ицеит амашьына, акгьы амыхькәа.
Асааҭ џҚ?0. Аԥхьа игылаз аиҳабацәа ааилацәажәеит... Ԥхьаҟа ацара мап ацәыркит, иахдырԥеит, иара а-КАМАЗ-гьы аамҭа рацәаны ирцәагеит.
Ажәакала, иахырԥан, ҽа мышкахьы ииаган. Адырра ҟалеит «шәгьежьы» ҳәа. Асааҭ џҚҷ рзы рҭыԥ аҿы иааит.
Хазы ианысҵоит аӷа уи аҽны ҳпозициахь дызлахысуаз абџьарқәа:
1қҚҷ – атанктә снариадқәа хԥа каҳаит Уазабаа аганахьала;
1қҚ:0 – Ачадарантә БМП ала ихысуан;
?ҵҚҭ – ахысра ӷәӷәа цоит Ацҳа кнаҳа ааигәара; 1ҵҚ№0 – Ешыра ацҳа ааигәара аснариадқәа маҷымкәа
аԥжәара иаҿуп;
?ҵҚ:2 – атанк иҭнарҟьаз ԥшь-снариадк Гаидар игәыԥ
азааигәара икаҳаит;
?ҵҚџ – аснаиперцәа ахысра иаҿуп;
?ԥҚҭ – БМП-ии аснаиперцәеи хысуеит Ацҳа кнаҳа
ахахьы;
?ԥҚ№0 –атанк ф-снариадк ҭнарҟьеит, икаҳаит Гәымсҭа
ацҳа аханы;
?ԥҚџ – БМП иақәгылоу апулемиот ала ихысуеит; 1)Қ:0 – иҭынчроуп;
№ҭҚҭ – БМП ала ихысуеит, аха изеихсуа ҳәа ак дырны ихысуам;
2ҭҚҷ – атанктә снариадқәа ааба каҳаит Уазабаа акыӡӷаҿ;
2ҭҚџ – Ешыра аиҿахысра ӷәӷәа цоит; 2?Қ№3 – иҭынчроуп;
№?Қҷ – БМП ала ҳпозициахь ихысуеит; 2№Қ?0 – иҭынчроуп;
?Қ?0 – Ешыра ацҳа азааигәара атанк ахысыбжьқәа гоит;
?Қ:0 –БМП ала Ешыра ахысра иаҿуп;
№Қҷ – аснаиперцәа ахысра ишаҿыц иаҿуп;
№Қ:5 – БМП Гәымсҭа ацҳа аханы итәоу ҳаибашьыҩцәа ирылахысуеит;
ҷҚ?0 – аснаиперцәа хысуеит;
ҷҚџ – БМП ала ихысуеит;
:Қҭ – БМП, аснаиперцәа, автоматчикцәа (есымша
ашамҭаз ишыҟарҵалоз еиԥш) бџьар-хкыс ирымоу зегь рыла ахысра аԥшьыргеит;
:Қ№0 – аснаиперцәа ҳаибашьыҩцәа амҩа иахьықәу ирышьклахысуеит;
:Қҷ – БМП ҳпозициахь ихысуеит; џҚҭ – ахысра ишаҿыц иаҿуп;
џҚҷ – ҳаибашьыҩцәа рҭыԥ аҿы иааит.
05.09.1992
Гәымсҭа
Ахәылбыҽхан, аибашьыҩцәа, маҷк аҭынчра иҟалаз рхы иархәаны, рҭабиақәа иаарҭыҵны, акыӡӷра инаҿатәеит. Аԥша ҟәандашьшьыраӡа иасуеит, аҵла рымахәқәа иахьрыдкьысло, ахьарч-сарчҳәа рышьҭыбжь гоит.
Ус еицәажәо иштәаз аҳауа ахысыбжь налаҩҩит. Рханы, адырԥараҿы ланарԥшыгала ҩыџьа ԥшыхәуа ишгылаз, рылаԥш иааҵашәеит аӷа и-БМП аӡнырцә, ангарқәа рааигәа ҩнык ишавагылаз.
Асааҭ 1ҵҚџ рзеиԥш аӷа и-БМП иақәгылоу апулемиот ала ахысра иалагеит ҳпозициахь. Аснаиперцәагьы икылкааны ахысра иаҿуп. Ркаскақәа рхаҵаны аҭабиақәа ирҭатәеит.
Асааҭ 1ԥҚ?5. Аӷа итанк аӡнырцәынтә, апионерлагер аҿынтә ихысуан, жәаха снариад ҭнарҟьеит. Урҭ рахьынтә ԥшь-снариадк каҳаит ҳаибашьыҩцәа рааигәара.
1ԥҚ:5 рзы ҳаибашьыҩцәа иҩархыкны, дара зҵатәаз ахәаҿы, икаҳаит ҩҩ-снариадк.  Атҟәацыбжь анааиқәтәа, аҭабиақәа ирҭатәаз неиҿаԥшы-ааиҿаԥшит, аӡәгьы акгьы имыхьӡеит.
Аамҭа маҷк анбжьыс, аибашьыҩцәа ирбеит машьынак дара рышҟа ишааиуаз. Ианаарыдгыла, иаангылт. Ашә ааимԥаны, адәы днықәгылт Мушьни Хәарцкьиа. Итәақәаз ҩаихаҵгылт. Дгылан ихаҵгылаз дрылаԥшуа, ажәакгьы мҳәаӡо... Рызынтәыкгьы еибганы ианиба, – Анцәа иџьшьоуп, ас шәахьызбаз! – иҳәан, иааидгылақәаз аԥсшәа реиҳәеит, рнапқәа аанкыло.
– Иҟалазеи,уԥштәыдахауҟоуп,кырҟалама?–дҵааит Лаша Коӷониа.
– Кыр ҟалама ҳәа ушԥаҵаауеи?! Иҟалаз азоуми сзааз, – иҳәан, блала иааимидеит, нас хаа-хаа дааччан, инациҵеит: – Анцәа дышәхылаԥшит! Абыржәы шәханы итҟәацқәаз роуп арахь саазцаз. Ԥхасҭак ахьыҟамлаз даара сгәырӷьеит. Арҭ алахшақәа, азакәан ҳәа акгьы ззымдыруа, иҟарымҵо иҟоузеи! Икажьтәым абџьар карыжьуеит. Изхысҳәаауа, шәханы иԥжәаз ауп.
Игылақәаз неиҿаԥшы-ааиҿаԥшит. Азныказы иҟалаз рзымдыруа, «икаҳаз арбану?» ҳәа ргәы иҭахәыцуа ишгылаз, Мушьни иажәа ус иналеиҵеит, икаҳаз «иголчатыи снариад» «агәыртә снариад» ҳәа изышьҭоу шакәыз.
– Ҳаи, џьушьҭ, уи шԥакарыжьуеи?! – иҳәеит Варлам Нанба дахьгылаз.
– Разҟыс ишәымаз, шәыԥсгьы еиқәзырхаз – шәахьтәаз ауп, иара хыхь иԥжәеит, иканажьуаз агәырқәа шәхыууааны ицеит. Нас Анцәа дыҟам шәҳәа!
Ус дрылагыланы драцәажәон акраамҭа, алашьцара иаарымнахаанӡа. Драцәажәон акомандирцәа, дҵақәак риҭон. Аҵыхәтәан «абзиараз» наҳәаны, дгьежьны дцеит.
Ауха шаанӡа ахысыбжьқәа еиқәтәомызт...
Уи аҽнытәи ахысрақәа рхроника:
?ҭҚ№2 – аснаиперцәа ахысра иалагеит;
?ҭҚҷ – БМП ала ихысуеит ҳпозициахь;
??Қ:0 – иҭынчроуп уажәы;
?№Қ?0 – БМП, аснаиперцәа ахысра ишаҿыц иаҿуп; 1№Қџ – атанк иҭнарҟьаз аснариадқәа ҩҩба каҳаит Уазабаа ахахьы;
?ҷҚ:5 – иҭынчроуп уажәы;
?:Қҭ – атанк иҭнарҟьаз ԥшь-снариадк каҳаит Гәымсҭатәи ацҳа аҵыхәахь;
?:Қ?5 – БМП аӡнырцәтәи ангарқәа рҿынтә ихысуеит; 1џҚ?0 – иҭынчроуп уажәы;
?ҵҚџ – аснаиперцәеи апулемиоти ахысра иалагеит; 1ԥҚ?5 – атанк Кемпинг аҵыхәахь игыланы ихысуеит.
Уи иҭнарҟьеит жәаха снариад, икаҳаит Гәымсҭатәи ацҳа нырцәтәи ашьхарахь. Ҳаибашьыҩцәа ахьтәоу иҩархыкынгьы иԥжәон;
1)Қҭ – БМП ала ихысуеит; 2ҭҚҭ – маҷк иааҭынчрахеит;
2ҭҚҷ – аснаиперцәа хысуеит;
№ҭҚ:5 – БМП ала ахысра ишаҿыц иаҿуп; 2?Қ?0 – иҭынчроуп.
Ауха иаашаанӡа ахысра иаҿын...
06.09.1992
Ешыра
– Ашьыжь ҭынч ашаха арҭом, иаарышьҭуа рхы иҭашәааит, иабаҳҭаху! – иҳәеит афорсунка иаԥхьа иргыланы, амца аркра зҽаԥшьызгоз Ақсенти Ԥлиа.
– Узацәажәода, уара? – дҵааит, ахәхәы дҿырҳасуа, аблиндаж иааҭыҵыз Мороз Анқәаб.
– Сзацәажәогьы даргьы аныха иҿнамхааит, ҭынч ацәаха ҳарҭом арҭ, аԥхамшьақәа! – иҳәан, афорсунка амца наиркит.
– Урҭзышьцылоушьҭаизаҟәыҵуам,есышьыжьихысуеит, – иҳәеит Мороз, иҭаҭын амца аркуа дахьгылаз.
Асааҭ )Қ№0. Аӷа аӡнырцәынтә ахысра дшаҿыц даҿуп, урҭ аснариадқәа каҳауеит Кәтышьха, СНГ адәҳәыԥш аҿы. Снариадк  ахыбра иақәҳаит, амца акит, егьи аснариад –  абнара илаҳан, амца ахылыббит, уи амцабз дуун.
)Қџ рзы Ешыратәи аштаб аҿынтә машьынала ҳаибашьыҩцәа ахьтәоу иааит хҩык аштаб аусзуҩцәа. Ланарԥшыгак-ланарԥшыгак кны, рыҽшаны, џьара-џьара инатәеит, Кәтышьха азааигәара хықәк аҿы аӷа итанкқәеи и-БМП-қәеи ахьгылаз ахь иԥшыхәуа. Урҭ атанкқәеи БМП-қәеи Ешыра ақыҭа иалахысуан, ауаа рыҩнқәа ԥхасҭанатәуан, рхы ахьныҵаркыша рымамкәа, иҟәыбаса еиланажьуан.
Асааҭ 1№Қ:0. Аӡнырцәынтә аӷа ахысра ӷәӷәа аԥшьигеит. Иааиуан аснариадқәа ҳпозициахь. Урҭ ԥжәон ҳаибашьыҩцәа ахьтәоу иаарыкәыршан. Аштаб аҿынтә иааиз изларҳәаз ала, икаҳауаз аснариадқәа а-НУРС-и агаубицеи ртәқәа ракәын. Ҳаибашьыҩцәа ахьтәоу аганахьала зегь неицҵаны икаҳаит 59 снариад. Аӡәгьы акгьы имыхьӡеит.
Амш, иахьантәарак ишоураз, уажәы ишәшьуеит, ажәҩан аԥҭақәа хылеит. Аԥша хьшәашәаӡа иасуа иалагеит, ақәа алагоит уҳәаратәы иҟоуп.
– Абыржәы ақәа еибакны ҩымш илеир, бзиан, – иҳәеит Ақсенти.
– Иазууазеи амш цәгьа? – азҵаара ныҟаиҵеит Мороз.
– Иазууеи ҳәа ушԥаҵаауеи!.. Гәымсҭа аӡы хыҵыр, адгьыл цәаакыр ибзианы, аарцәҟа, ҳпозициахь иаараны иҟоу атанкқәеи БМП-қәеи ихынҳәны изцаӡом...
– Уи шԥеилкаатәу? – изеилымкааит Мороз.
– Иумбои, аӡы хыҵыр, нырцәынтә ацхыраара рзыҟаҵом, ҩымш-хымш ҳпозициаҿы инхар, рснариадқәагьы нҵәоит, ҳгьежьны ҳцоит ҳәа иалагар, адгьыл цәаакы иҵашьшьы ицоит. Уи ҳара ҳхы иаҳархәоит – рҭархара ҳзыманшәалахоит, – иҳәеит Ақсенти, аблиндаж аханы дахьгылаз.
– Уара, ас еиԥш ах ду змоу, ара иуҭыԥым, аиҳабыра рыштаб ахьыҟоу уҟазар акәын, – иҳәеит даахыхәмарны Вадим Анқәаб. Иажәа далымгацкәа, рааигәа аснариад каҳаит. Ақсенти, змаҟа знапы ҭарсны игылаз, дубара уҟоуп, аблиндаж данҭалозгьы уаҩы димбеит. Иара убас ауп ишыҟаиҵаз Морозгьы.
Ахысыбжьқәа анааиқәтәа, аблиндаж иааҭыҵит, акгьы ҟамлазшәа, доусы иахьгылаз рҭыԥқәа рҿы инагылахт.
Асааҭ 1қҚ№0. Аҭабиақәа ирҭыҵны, еицәажәо игылоуп џьоукы, даҽа гәыԥҩык адырԥараҿы итәоуп, рыбӷа кыдҵаны. Убри аамҭазы зықәрахь инеихьаз хаҵак, зхахәгьы шлахьаз, дыҩны дааиуан зыԥсы зшьоз рахь. Данаарыдгыла, иԥсы еивахо, ус иҳәеит:
– Абааԥс, сынҵәеит, сықәӡааит!.. Сеиқәшәырха!.. – уаҳа ииҳәара иҿамшәо дгылан.
– Иҟалазеи? Умццакӡакәа иҳәеишь иҟалаз, – иҳәеит ерман бызшәала Заур Аҩӡба, иааиз днаидгыланы.
– Сыҩны аснариадқәа ԥшьбаҟа аахеит, аԥхасҭа ӷәӷәа ҟанаҵеит. Џьара алҩа хтәаланы иҩеиуеит, амцабз убаӡом! – иҳәан, иикыз ичабра ааиҿишьит.
Уаҳа ԥшрак ҟамҵакәа, иҩны рҿынархеит ҳаибашьыҩцәа. Саргьы снарышьҭалт. Актәи аихагылаҿы алҩа ҩначны иҟан ауада. Ҳаԥхьа иааихьаз ныҩналан, еиларҳәны кәакьк аҿы икҿажьыз бак амца акызаарын, идәылганы икарыжьит. Аҩныҵҟа зегьы хыла-гәыла еилажьын: аҭӡамцқәа кылжәаны, аиҩкаарсҭақәа рбганы иҟан, ҩнымаҭәас иҟоу ҳәа акгьы узеилмырго, ҵаҟа абетон аҿы еилажьын. Аҩбатәи аихагылахь ҳанхала, уаҟа еиҳагьы еицәан – аԥенџьырқәа ҟәаҟәаса, аҭӡамцқәа ԥҽны, ахан ду-ԥшӡа игылаз иузымдыруа иҟаҵан. Асасааирҭа, архитектурала еиҿкааны иҟаҵаз, улаԥш зыдхалоз, иҟәыбаса еилажьын. Аҩныҵҟа иҩналаз аснариад аҭуан иналаҟацан, уаҟа иаанхеит, аҵыхәа кылыҳәҳәо. Иалаҳхуеит ҳәа иалаган, аԥшәма имуит.
– Шәаҟәыҵ, ус иҟазааит, мышкызны аибашьра еилгар, ауаа идсырбоит «Шеварнаӡе ҳамҭас исзааиҭииз» ҳәа, – иҳәеит.
Акоридор ҳахьыныбжьалаз, акәакь аҿы снариадк алан. Даҽа ҩҩ-снариадк (иԥжәақәаз) аҭӡамцқәа кылжәаны, ашҭаҿы икаҳаит. Урҭ аҩба шьҭоуп азхаз.
– Аа, сыршьит, жәаҩа шықәса дуӡӡа сџьабаа-ԥхӡы зықәсырӡыз минуҭқәак рыла ишԥаԥхасҭартәи! Шеварнаӡе, гәнаҳарас иҟауҵаз зегь рзы уҭахцәеи уареи мчыс
иҟоу зегьы рҿаԥхьа хҿыхра шәмоуааит! – иҳәан, ичабра иблақәа инархишьылт.
Сахьгылоу сыблала избо ажәала еиҭаҳәашьа амам. Ҳахьгылоу аҿынтә иласкьаганы, ҩышәҟа метра набжьаны, иаҳбоит даҽа х-ҩнык абылра ишаҿу, аснариадқәа ираахаз ауп иҟазҵаз.
Сҩызеи сареи ҳгылоуп абылра иаҿу аҩнқәа ҳрыхәаԥшуа. Ҳцоит ҳәа ашҭа ҳҭыҵуан еиԥш, аԥшәма, – Шәымцан! – ҳәа ибжьы ҳақәиргеит. «Иҳаиҳәарызеишь» ҳәа ҳашԥшыз, амандаринаҭра даалҵны, ҩҩ-литрак ашампан-ҩы иманы дааҳадгылт.
– Ижәга абарҭ аҩбагьы, уаҳа сымаӡам. Иахьа еиԥш, иацы сыҩны аснариадқәа аахо ианалага, астол иқәгылаз арҭ аҩба сҵәахын, уажәы иаасгәалашәан, ишәзаазгеит. Идшәыржә шәҩызцәа. Шәақәныҳәа Аԥсны! Шәақәыӡба ГОССОВЕТ!
Азныказы мап ҳкит, аха ианимуӡа, иаҳгеит. Ҳанеидыҵуаз сиазҵааит ихьӡ, ижәла.
– Уеилыскаауеит, аҩыза, – иҳәеит. – Капекиан Сергеи Оганес-иԥа! – уаҳа акгьы...
1?Қ?3 – атанктә снариадқәа ҩҩба каҳаит Кәтышьха ахықәаҿ;
1?Қ№5 – атанктә снариадқәа ааба каҳаит СНГ адәҳәыԥш аҿы;
1?Қ:0 – танкла, БМП ала Ешыра иалахысуеит, анхацәа рынхарҭақәа рахь;
1№Қ?0 – атанк иҭнарҟьаз снариадк каҳаит ҳаибашьыҩцәа ахьтәоу азааигәара;
Аҽнытәи ахысрақәа:
1№Қџ – БМП, аснаиперцәа ҿааихак рымам;
?ҷҚ?2 – аснаиперцәа хысуеит;
?ҷҚ№0 – атанк иҭнарҟьеит ԥшь-снариадк, Уазабаа
акыӡӷахь икаҳаит;
134 45 – атанктә снариадқәа ааба каҳаит Уазабаа
акыӡӷаҿ;
?:Қҭ – маҷк иааҭынчрахеит;
?:Қ?5 – БМП ала ихысуеит;
?:Қ:0 – аснаиперцәеи БМП-ии ахысра иалагеит; 1џҚ?0 –атанктә снариадқәа ҩҩба каҳаит Гаидар игәыԥ
азааигәара;
?џҚџ – атанк аснариадқәа жәаха каҳаит Кәтышьха
ахәаҿы;
?қҚҭ – атанк аснариадқәа ԥшьба каҳаит Фазылбеи
Аҩӡба дахьынхо ахәаҟны;
?қҚ?0 – атанк аснариадқәа жәаҩа каҳаит Алиоша Аҩӡба дахьынхо ахықәаҿ.
10.09.1992
Ешыра
Аҽны амш еихашьшьын, ишоурамызт. Ешыра аштаб аҿы саннеи асааҭ акы ашҟа аус ауан. Аштаб ааигәара игылаз атанк ауаа рацәаҩны иадгылан. Аԥсуа телехәаԥшра атанк аекипаж ирацәажәон, иҭырхуан. Араҟа рацәак снымхакәа, сҿынасхеит Дәрыԥшьтәи аҷкәынцәа рышҟа.
Асааҭ 14 инаркны 15 рҿынӡа аӡнырцәынтә танкла ихысит 32-нтә, аснариадқәа каҳауан Уазабаа ахәы ҳаракырахь.
– Ари атанк иахьа ихысуеижьҭеи, агәыцәгьы мшӡои? – сҳәеит.
– Уи амацара ихысуазар, ухы иқәукрын, хазы арахь апулемиоти агаубицеи ҭаха ҳарҭом, – иҳәеит апалатка иҵатәаз Гьиви Хәупориа.
– Аԥхьа ҳахьтәаз, Гәымсҭа, сцар сҭахын, амҩала уцаратәы иҟоума? – ҳәа сҵааит.
– Минуҭкгьы ухдырҵуам, амҩахь уцәырҵыр. Бнала умцозар, уаҳа цашьа амам, – аҭак ныҟаиҵеит Даур Емхаа, ашәҟәы даԥхьо дахьиаз.
– Гәаҟрас иумоузеи, уажәы уахь уцаратәы? – дҵааит Даур Ҳалуашь.
– Сымцар ада ԥсыхәа сымам, аӡә дызбар ауп, сиацәажәар ауп, усқәак еилкаатәуп, – сҳәеит, итәази ииази срылаԥшуа.
– Ахысра иҟоу убоит, ацара даара иуадаҩуп, уанӡа аиԥш иҟам, – иҳәеит Ҭенгьиз Гәынба.
– Уаатәа маҷк, уԥсы шьа. Ахәларагьы даҽа ҩҩ-сааҭк ыҟоуп. Аха уаха умцакәан, уаҵәы ашара акыр шагыу удәықәлар еиӷьуп, – иҳәеит аланарԥшыга кны снаҩсан игылаз Абӷаџьаа Уасил.
– Ишәҳәақәо саҳауеит, аха сцалар бзиоуп. Сзызцо дсықәшәар, уаха уа саагылоит, дыҟамзар – сгьежьуеит, – сҳәан, апалатка сныҵыҵны сҿынасхеит.
– Уҽгәаҭ, ахы еилых дамам. Аснаиперцәагьы иахьа ишакәым ала рхы аадырԥшуа иалагеит, ашхырцәаӷьҭра иалаҳаны рхы ҭҟьазшәа, иахьабалак ихысуеит, – иҳәеит Заур Дасаниа.
– Абзиараз, шәразҟы саҵанакуазар збап, – сҳәан, асфальт-мҩа еихҵәаны абнара снылалеит.
...Снеиуеит ашьшьыҳәа, Гәымсҭа ацҳахь схы рханы. Ахысыбжьқәа еиқәтәаӡом. Ус сынҭгыла-ааҭгыло сышнеиуаз, аҟәҟәаҳәа ахысыбжь аагеит, иҩасхыкны аҿыв-сывҳәа инсывууааит ахқәа. Иаразнакала ҿыцха сыҽкасыжьит. Ахысыбжьқәа анааихсыӷь, сҩықәтәан
минуҭқәак сыԥсы ааивызгеит, нас, сымгылакәа, сеиҳәҭҟәыҟәланы сҿынасхеит ԥхьаҟа. Ҩажәаҟа метра снеихьан еиԥш, ахқәа саԥхьа, сышьҭахь иҵақшо иалагеит. Ҵлакы сыҽнавакны снагылт, аха уаҟа агылара еиҳагьы ишәарҭан. Стәеит, нас сҳәазаны, хәбаҟа метра сцеит. Хаҳә дук ахьышьҭаз снеин, сыҽнавакны снатәеит. Уаҟа ҩажәаҟа минуҭ стәан, ахқәа схыууаа ицон. Ахысра маҷк ианааиқәтәа, сҿынасхеит еиҭах ԥхьаҟа, еиҭах – ахысра... «Ҳаи, Фаф иабаз еиԥш, иахьа уаҩы симбакәа џьара схәыҵаԥсыр аҵкьыс, сышьҭахьҟа сгьежьыр еиҳа еиӷьуп» ҳәа сгәы сааҭахәыцын, сызлааз амҩала шьҭахьҟа сдәықәлеит. Сахькаҳауази сахьгылози еиҟаран, аԥхӡы исылҵуаз сымаҭәа арбааӡан, скьаҿ исшәыз сыбӷа иадҷабланы иакит.
Снеиуан иааиуаз ахқәа шьҭа хьаасгьы имкыкәа. Схы убысҟак аконтроль ацәыӡит, азныказы адунеи зегьы сзеиԥшны, акы ыҟоуп ҳәа сгәы иаанамго акәын сыҩуа сышнеиуаз. Махәык сахаҳан, сахьынкаҳаз, сарӷьа ҟәаҟәа сықәҳаит, сжьы ансца, сеилккаӡа сааҟалт. Сгыланы сҿынасхеит, снеит иахьшәарҭамыз ҭыԥк аҿы. Маҷк сыԥсы анааиҭаск, ҭоуба зуит: «Иахьанахыс иахьакәзаалакгьы сымацара амҩа сшықәымло!» ҳәа. Иҟамло иҟоузеи!
Асфальт-мҩа ааихҵәаны, егьи аган сшьапы нықәсыргылон еиԥш, – Уеибганы уаама? Еилкаауп, изеихсуаз уара уоуп, угьежьрагьы зыхҟьаз уи акәхап, – иҳәеит, зҽыҵәахны ачықь иаватәаз, ланарԥшыгала иԥшыхәуаз Уасил Абӷаџьаа.
– Сеибганы сааит, – сҳәеит, уаҳа акгьы.
– Унеи аҭыԥ ахь, сара араҟа ԥыҭк сынхоит, – иҳәан, иикыз аланарԥшыга илахь инадкыланы, аӡнырцәҟа аԥшра дналагеит.
«Ажьа ахьыҵҟьаз иаауеит» ҳәа, сааит аҭыԥ аҿы. Апалатка иҵатәаз сҩызцәа анаасҿаԥшы, игоз ахысыбжьқәеи, сҿаԥшылареи саашьеи анырба, ажәак ахырымҳәааит.
Ҿымҭрала иҳәан блала ҳшеилибакааз...
1:Қҭ – танкла жәаа снариад карыжьт Гәымсҭа ацҳа аханы;
1:Қ№2 – танкла ф-снариадк карыжьт Алықьса Чычба иҩны аҵыхәахь;
1:Қҷ – аснаиперцәа ҿааихак рымам;
?:Қ:2 – БМП, апулемиот ала ихысуеит аӡнырцәынтә; 1џҚҭ – Гәымсҭа акемпинг аҿынтә атанк быжьснариадк аунажьит, урҭ ԥжәеит Гаидар иааигәара; 1џҚ?5 – танкла ихысит жәынтә, аснариадқәа каҳаит
Ацҳа кнаҳа ахахьы;
?џҚџ – танкла жәаҩа снариад карыжьт Уазабаа ахахьы;
?қҚ№5 – танкла ихысит фынтә, иара убас БМП-гьы аснаиперцәагьы хысуеит;
?ҵҚ?6 – БМП, апулемиот ала ихысуеит;
?ҵҚџ – аснаиперцәа роуп еиҭахгьы, иахьак амитә
ҟаҵо шьыжьы аахыс ихысуеит.
11.09.1992
Гәымсҭа
«Иблақәа еснагь иччон...»
Шьыжьуп.
Амш еихашьшьуп. Аԥҭақәа ҳаракны ихыуп. Аҳауа
Аҽнытәи ахысрақәа:
хьшәашәоуп. Аԥша иасуа, аҵла рымахәқәа арзазоит. Иааларшәшәаны ақәаԥсата алагеит, аха иаразнакала иаҟәыҵит. Аибашьыҩцәа рыҽшаны итәоуп, џьоукы ақәа ахьырмысуа аиаҵәара иҵатәоуп.
Стәоуп сара хыбрак аҿы. Сахьынаԥшуа избоит, гәыԥгәыԥла итәоу агазеҭқәеи ашәҟәқәеи ирыԥхьоит. Даҽа џьоукых, иаха аԥшыхәра иҟаз, ашьыжь иааиз, уажәы рхы шнықәырҵаз еиԥш, ацәа хаа иналалт.
Стәоуп савтомат сҩыҵра иҵакны, срылаԥшуеит итәоу, сылаԥш зыхьӡо зегьы. Жәабаҟа метра саԥхьа адырԥараҿы са сахь ихы рханы дтәоуп аӡәы, ашәҟәы даԥхьо. Илаԥш ааҟәымгакәа, ихы ларҟәны, ихшыҩ азышьҭны даԥхьоит уҳәаратәы дызбоит. Ус дыштәоу, уажәы-уажәы ижәҩахыр ҟьаҟьа дуқәа ааирҵысуеит, нас иикыу ашәҟәы ганха инышьҭаҵаны, акы дазхәыцуа, днаԥшы-ааԥшуа, акы ицәыӡны дашьҭоушәа, илаԥш ахигон дахьтәоу аҭыԥ, ааигәа-сигәа иҟоу аԥсабара иаҵәара. Ихаҿы зны иҟаԥшьхоит, зны ицәышхоит, аҵыхәтәан, аԥшатлакә наихҟьазшәа, акгьы змыхьыз еиԥш, ихаҿы аалашахуеит, еиҭах ашәҟәы аԥхьара дналагоит.
Дтәоуп...
Аԥҭақәа иаарылҵны илкаԥхаз амра ацыԥхьқәа ихыиҿы инықәыҷҷеит. Илахь ааимаирццеит. Акҷырақәа илахь ианпыҟҟала инанылт. Еидара хьанҭак иҟәаҟәа иқәхны икаижьызшәа, ижәҩахырқәа ааирҵысит. Дзыԥхьоз ашәҟәы иаԥхьа инышьҭаиҵеит. Дахьтәаз адырԥара изқәа нкыдҵаны, иҩнапык ихагәҭа инаҵаҵаны, ажәҩан даҵаԥшуан.
Сихәаԥшуан уи маӡала.. Илаԥш кыдын ажәҩан ахь. Ихы-иҿы аччаԥшь ықәын... Иихәыцуазеишь?.. Акы дшаргәамҵуа ҩашьом ихымҩаԥгашьала, аха уи иҵәахуан, уаҩы имбаратәы иҟаиҵон.
Ашырҳәа дҩықәтәеит... Ивараҿы ишьҭоу акаскеи автомати инапы рхьишьит, илаԥш рҟәигомызт акраамҭа. Сгәы иҭаскит, уажәы акәымкәа, аамҭа анимоу, усда дантәоу зны сиацәажәап ҳәа. Сазԥшын уи аамҭа... Сазԥшын ҽнак, ҩымш, мчыбжьык...
Ҽнак ҳаиқәшәеит. Ҳҩыџьагьы аамҭа маҷ иҳамаз схы иархәаны, сизнеит дахьтәаз.
– Саҭамыз,.. – сҳәеит.
Убри аамҭазы, ҳханы, аԥшыхәратә пункт аҿы итәаз аибашьҩы ибжьы аагеит «воздух» ҳәа. Уи акәхеит, ҳаҩт ахыҵәахырҭахь. «Алашә ииҭаху – ҩҩ-блакы» ҳәа, иареи сареи ҳаиқәшәеит ҭабиак аҿы... Авертолиот ихалаз ҳпозициаҿы акгьы канамыжьит, иаҳхыԥрааны, Гәымсҭа ацҳа, Цугуровка шыҟоу ицеит. Ҳашԥшуаз, уахь атҟәацыбжьқәа го иалагеит.
Аҭабиа ҳааҭыҵуан еиԥш, аӷа итанк иҭнарҟьаз аснариад ҳханы амарда инаҿаҳаит, иԥжәеит, адгьыл иҵнарԥаз иқәнаԥсеит асфальт, иара убас ҳахьтәазгьы... Скаска аасхысхын, схы ҩышьҭыхны сниҿаԥшит. Раԥхьаӡа избаз илакҭа акәын. Азныказы, ус сгәы иаанагеит, маҷк сахьшәаз азы акәхап, сгәы шьҭихырц лакҭала дыччозар... Аха мап, уи ус иҟазшьан – аӡәы даниацәажәо, ма данихәаԥшуа илакҭа еснагь аччаԥшь хын. Ари аминуҭқәа рзы наџьнатә ҳаибадыруазшәа ҳааҟалт иареи сареи.
– Ушәазар ҟалап... Ушәазаргьы бзиоуп, ус иаҭахуп. Иажәа далымгацкәа ус сҳәеит:
– Ус ишԥаҭаху?
Уамашәа иубаша, иара уиҿаԥшаанӡа, акы иҳәаанӡа,
иблақәа еснагь иччон. Иччон урҭ ҵыхәаԥҵәара рымамкәа, ус диу сыздыруам...
Аҵыхәтәан иахьабалак ианааҭынчраха, ацәажәара дналагахт:
– Иуасҳәаз уазымгәаан, аҽыхьчара ԥхашьара аҵам. Џьоукы-џьоукы аҽыҵәахра ҳәа анрарҳәо уи гәхьаас иркуам, «ишәо сара соума» ҳәа рҽааныркылоит. Ус ҟазҵо диашоуп ҳәа сыԥхьаӡом, избанзар ахы аума, иара убас иааиуа аснариад еилых ҟанаҵаӡом ухаҵоу, ухаҵаму ҳәа.
Еиҭах ҳааигәара атанк иҭнарҟьаз аснариад каҳаит. Уи абжьы даара ицәгьан.
Ҳтәоуп ҿымҭкәа...
Ихьшәашәаӡа аҭабиа ҳахьҭатәоу иаҳгәаланаршәо рацәоуп...
Ус ҳаштәаз, «отбои» ҳәа абжьы геит. Аӡәаӡәала иааиуан аҽыҵәахырҭа аҿынтә ҳаибашьыҩцәа.
...Ҳаицҭыҵит аҭабиа. Амҩан зҵаарак исҭар сҭаххеит, аха исзымҳәеит ҳҭыԥ аҿы ҳнеиаанӡа.
Ҳтәоуп уаҭахк аҿы иареи сареи. Иаразнак азҵаара цәырымгакәаны, блала дҭысҵаауан. Иаргьы дысҿаԥшуан. Зны ҳаблақәа еиқәшәон, нас еиҟәаҳгон. Аҭынчра иаҳхатәаз ааилазган, – Саҭамыз, шәыхьӡ, шәыжәла сыздыруам, – сҳәеит.
Иблақәа, мацәыс еимҟьарак еиԥш, лашарак нархылҟьан, ишызбоз инкабеит. Дааԥышәарччан, ус иҳәеит:
– Лаша сыхьӡуп.
Илаԥш аасҟәиган, ҿыцха днаԥшит.
– Ишәыжәлоузеи?
– С-Коӷониоуп!
– Лаша,зҵаарақәак шәысҭар сҭахын... Аибашьра ианалагоз аҩны шәыҟазма, мамзаргьы аусура акәу? Ажәакала, иабашәыхьӡа ари арыцҳара?
– Аснаипер иеиԥш, аттаҳәа еиқәырццакны азҵаарақәа суҭеит, – иҳәан, ачча зхылҵуаз ибла еиқәаҵәақәа аасҿаԥшит, иҳалалӡа.
– Аибашьра аамҭа ҳҭагылоуп, уи сарццакызаргьы
Лаша Коӷониа Леон иорден занашьоу
ҟалап, – сҳәан, сабџьар искыз сгәыдырӷәӷәала иааныскылт, аӡәы исымихыр ҳәа сшәозшәа.
Ҿымҭкәа ҳтәоуп... Ҳҩыџьагьы уи ала ҳаилибакаауеит... Исҭаз азҵаара дазхәыцуазар акәхап, даасҿаԥшын, ус иҳәеит:
– Саҭамыз, снервқәа маҷк икәадахеит. Арҭ алахшақәа роуп ас сзызуз, дас исылоу зегь хәуп, ааха ӷәӷәа иаганы иҟоуп. Схымҩаԥгашьа акалашәа иубозаргьы, ҽыԥныҳәа сумҭан. Аԥсҭазаараҿы еснагь сзыҳәоз аҭынчреи, ааӡареи, ҳаԥсадгьыл, ҳаԥсуара, ԥхьаҟатәи ҳԥеиԥши акәын. Ҳазегьы гәҭакык-гәҭакык ҳаман, ҳахьымӡеит. Абар, шьҭа ҩымз ҵуеит аибашьра цоижьҭеи. Ҳаԥсадгьыл гәакьа ахьчареи аиқәырхареи рзы хацәнымырха иазгылеит Аԥсны аҵеицәа, афырхацәа. Аӷа иҭахын аԥсуара ихәаҽырц, ԥсыуак ибжьы Аԥсны иқәмыҩларц, уи дашьҭан аԥсуаа ықәихырц. Аха дара ишырҭаху еиԥш изыманшәалахом. Агәра згоит, Аԥсны ахы иақәиҭны, иара ахатәы закәанқәа рыла ишыҟало!.. – иажәа анагӡара дшаҿыз, снариадк ҳхахьы икаҳаит. – Иумбои, арҭ ҭынч ацәажәаха ҳарҭом, – иҳәан, адәахьы днаԥшит. – Аибашьра иалагаанӡа, – иажәа анагӡара дналагеит, – ҩымз раԥхьа, Агәуӡера итәаз аҩбатәи абаталион аҿы аррамаҵура сахысуан. Уаҟа авзвод аиҳабыс сыҟан, алеитенант еиҳабы ичын сыман.
Агәӡера сшыҟаз, август 14 аҽны, ҳаиҳабы Какалиа иҿынтә адҵа соуит: Синоп иҟаз ҳаибашьыҩцәа Агәуӡераҟа раагаразы. Уа иҟаз быжьҩык сыманы, машьынала Агәуӡераҟа сдәықәлеит. Маҷара ҳнаӡаанӡа, атанктә колоннақәа ҳԥылт. Азныказы иаҳбоз иахаҳҳәаара ҳзымдырт. «Иабаанагеи абрысҟак атехникеи ауааԥсыреи?» ҳәа схәыцуа амашьына сҭатәан, амҩахьгьы сылаԥш кыдын. Амашьынаныҟәцаҩ ҩҩба-хԥа танк дрывсхьан еиԥш, ҳааныркылт. Ҳбаандаҩыртәит. Ҳаргеит рыштаб ахьыҟаз – Турбаза, Акомҿареидгыла, 15. . Ас иаалырҟьаны ҳзықәшәаз иахаҳҳәаара ҳзымдыруа ҳшыҟаз, ауасақәа реиԥш, ҳаидцаланы аӷәраҵа ҳхәыҵарцалт...
– Саҭамыз, Лаша, уажәа сахьаԥыҩло... Шәара шәымацара шәыҟазу, мамзаргьы уаҳа ӡәыр наргама шәара шәахьыҟаз? – сҳәеит, иажәа анагӡара дшаҿыз.
– Ҳара ҳшыҟаз итҟәаны иааргеит ҳрота зегьы. Аҷкәынцәа срылабжьон, ргәы касыжьуамызт: «Ас ҳанхарым, иахьа-уаҵәы ҳаурмыжьуазаргьы, џьара акы ҳаӡбап, “Анцәа дызҭамԥшыз акәара лашә ыҟам” ҳәа шырҳәо еиԥш, Анцәа имч ала ҳаргьы џьара ҳкылсп» ҳәа расҳәон. Сара еиҳарак сзыцәшәоз аҷкәынцәа ракәын, избанзар аибашьра закәу рыздыруамызт, ихәыҷқәан, ашкол ианалга арра иргеит.
– Иаалырҟьаны ас еиԥш ианақәшәа, рхы шԥамҩаԥыргоз? – ҳәа азҵаара ныҟасҵеит.
– Аиаша ауми, ргәы рмышьҭӡеит, рҳәоу еибыҭаны, рҽырхаҵаны рхы мҩаԥыргон. Араҟа иҟан: Беслан Ҵәыџьба, Алхас Аиба, Баҭал Аҩӡба, Сергеи Аршба, Алхас Гәынба уҳәа егьырҭгьы.  Аӷәраҵаҿы ҳаҟан 34-ҩык рҿынӡа. Амш хәломызт, аҵх шомызт... Хымш ҳаҟан, аӡәгьы дҳаламкьысӡеит. Афатә акәзар, ԥсымшьҭыгак ҳарҭақәон Аҟәатәи аҷкәынцәа. Урҭ ҳрыхьчон, Қарҭтәи агвардиа ҳалакьысыр руамызт. Ус ҳарҳәалон: «Қарҭтәи агвардиаа шәрыцәшәала, рылаԥш шәыҵамшәар ауп, ажәа рымашәымкын, егьа ажәа бааԥс шәарҳәаргьы, ишәычҳалар ауп, акәымзар ишакәым ишәызныҟәар ҟалоит» ҳәа.
– Шәахьҭакыз агвардиаа неины кыр шәарҳәозма?
– Зныкымкәаҳахьҭакызинеины,ашәԥҽныҳаҩналоит ҳәа иалагахьан, аха Аҟәатәи ар ируамызт. Аԥшьымш рзы Аҟәатәи ар ықәҵыр акәын, џьара идәықәырҵон.
Ақырҭуа қәылаҩцәа иртҟәаз гәыԥҩык аԥсуа еибашьцәа: Баҭал Хьациа, Реваз Апшыц­ ба, Баҭал Аҩӡба, Сергеи Аршба, Лаша Коӷониа, Аслан Кациа, Иракли Шәқьариа
Ианцоз аламҭалазы ус ҳарҳәеит: «Ҳара ҳақәҵуеит, аха шәаргьы ус шәынҳажьуам, џьара шәаҳгоит». Нас еибырҳәаз сеидру, Совмин, Госдача ҳнаган ҳаанрыжьит. Уаҟа ҳахьынӡаҭакыз ҳхыԥхьаӡара иацлеит, ҳҟалеит 60ҩык рҿынӡа. Уаҟа сааҭк аҟара ҳаанхеит, уантә армаҭәа зшәыз хазы ҳалхны, автобус ала драндатәи абахҭаҿы ҳнаргеит. Абахҭаҿ ҳаннеи, ҳҭалаанӡа, агәашә аԥхьа игылан ОМОН-аа ҩажәаҩык рҿынӡа. Урҭ наҟ-ааҟ, жәаҩы-жәаҩыла рыҽшаны игылан, «акоридор» ҟаҵаны, рыгәҭа ҳабжьысны ҳцар акәын. Еилагылаз ҳнеиҿаԥшыааиҿаԥшит. Аҷкәынцәа ус расҳәеит: еиҳарак рыхқәа рыхьчаларц, рыгәҭа ианбжьысуа рнапқәа рхы иадкыланы, ишрылшо ала, ирласны иҩуа ицарц. Ус изцар, имаҷны ираахон. Раԥхьа аруаа дәықәырҵеит, ирыбжьысны иахьнеиуаз, автомат ашьхәа, аҭаҷкәым, амагәшьхәа уҳәа иадыргон. Ажәа бааԥс ирҿыҵуаз – уи еиҭаҳәашьа амам...
– «Акоридор» ибжьысуаз ӡәыр ишакәым дҟаама, дыҳәҳәама?
– Мап, уамашәа иубаша, аӡәгьы дымӷызӡеит, дмыҳәҳәаӡеит. Сара сзыцәшәоз – «акоридор» аҟны ираахоз рзымчҳакәа ибжьаҳар ҳәа акәын, аха уи аҩыза сыла иамбеит. Ачҳара аадырԥшит зегьы. Ус аӡәаӡәала ибжьысит уи аџьамыӷәатә «коридор». Сгылан сыԥшуан даҽаџьара, аӡәаӡәала «акоридор» ибжьысны ианцоз исаҳауаз излакшоз ашьҭыбжьқәа ракәын.
– Аа, уара афырхаҵа, Аԥсны азы иқәԥо, арахь уааскьеишь, ақәԥашьа шыҟоу уҳарбап! – ҳәа аӡәы ибжьы аагеит, схәыцрагьы сызлаз саалҵит.
Шьаҿак ԥхьаҟа снеихан, саангылт. Игылақәаз рызынтәык сара исыхәаԥшуан, гыгшәыгк рбазшәа. ...Сгылан минуҭқәак схәыцуа, схы аффаҳәа аус ауан. Издыруан уажәы сзықәшәараны иҟаз, исаахараны иҟаз закәыз... Схаԥыцқәа ааихарӷәӷәаны сҿынасхеит ԥшьшьала, сшьаҿақәа ԥхьаӡо: акы, ҩҩба, хԥа, ԥшьба, хәба... – «акоридор» снадгылт. Аԥхьа игылақәаз снарҿаԥшит. Сааԥышәарччашәа ҟасҵеит. Ақәыџьма амла иакны аҳаиуан ианазыҭрысуа еиԥш, рлакҭақәа ырцәгьаны иаасҿаԥшит. Иркқәаз автоматқәа ҩышьҭырхын, исаадырхоит ҳәа иналагон еиԥш, рыбжьара сныбжьалт. Исгәалашәо раԥхьа исаахақәаз роуп, уи нахыс заҟа саахаз сгәалашәом, сҩызцәа ахьгылаз снеит снапқәа схагәҭа ишадкылаз. Снацәкьарақәа убас еибакит, исзеидыхуамызт, сцәеи-сжьи дысит, сшьапқәа аарла еихызгон, суаҭәақәа сыхьуан, исымҩырны икаҳауеит уҳәаратәы. Схы гьежьуан, ахьаа ӷәӷәа сыман. Свакьыцқәа 8ҵәаны, сыҩныҵҟа иҭаԥсоушәа акәын сшыҟаз. Исаахоз аасҭа, ажәала ирҳәоз гәнызгон, уаҩы ииҳәо бызшәамызт.
Аҷкәынцәа снарылаԥшит, рызынтәык гылан ргәы камыжькәа. Ус ианызба, еиҳагьы сгәы шьҭыҵит, схьаагьы сханаршҭит.
...Акамерахь ҳаргеит. Уаҟа иҳаламкьысит. Ҳахьынӡаҭакыз адәныҟа иҟаз аҭагылазаашьа ҳаздыруамызт, аинформациа ҳамамызт. Иҳарҳәоз даҽакын (уи агәра ҳдыргон ииашоуп ҳәа)4 «Аԥсны шьҭа иҟам, уи ахьӡ шәхашәыршҭ, иҟоу Қырҭтәыла ауп. Гәдоуҭа-заҵәык ауп инха, уигьы сааҭқәак роуп лахьынҵас иазынхаз, уагьы ишәҳарбап Қырҭтәыла абираҟ шәыршәыруа ишахагылоу!» ҳәа.
...Ҳаҩнатәоуп акамера. Ахәыцра хьанҭақәа ҳақәыӷәӷәа ҳаркуп. Амшқәа цәгьала иҳархәлон... Ҳахьҭакыз есыуаха сыԥшын акамера сдәылганы санбаргои сыршьразын ҳәа, аҷкәынцәа ажәак расҳәомызт.
Схәыцуан...
Ахәыцра еиҳау еидара ыҟам. Сара сҭахар хьаас исымамызт, аҷкәынцәа сыла ишабо ак рыхьыр ҳәа сшәон...
Исгәалашәоит, ҳахьҭакыз иааит ақырҭуа депутатцәа: Нагорнина, Месхиа, Гвачлиани уҳәа. Иҳацәажәон. Ианцоз, «шәымшәан, шәарҭ акгьы шәхарам, изхароу шәеиҳабцәа роуп» ҳәа ҳаҳәаны ицеит. Ҳахьҭакыз иааит Жәларбжьаратәи аџьар ҟаԥшь аҿынтә хҩык: аӡәы Франциа аҟынтә, егьи Швецариа аҟынтә, ахҩык – Урыстәылантәи, даурысын. Ирҭахқәаз зегьы шәҟәыла ишьҭыхны, анкетақәа харҭәааны ианалга, ианцоз, «шәымшәан!» рҳәеит.
Ицон ус амшқәа, ҳтәоуп ҿымҭкәа абжеиҳан, ҳаибаргәааны ҳаҟоушәа, ҳаицәажәомызт. Аимҳәара ҳалагон. Аӡәы далгар, егьи дналагон. Аҵх цәгьала иҳаршон.
Ҽнак ус ҳаштәаз, асааҭ 15 рзеиԥш, шьҭыбжьқәак ҳаҳаит. Акамера аҩныҵҟа иааҭынчрахеит... Ҳашԥшуаз, аӡәы ашә аартны днылагылеит, егьырҭ ахҩык ицыз ишьҭахь иаагылт. Аԥхьа игылаз, иџьыба инапы нҭеиҵан, шәҟәыбӷьыц хәыҷык аацәыриган, аԥхьара дналагеит:
– Лаша Коӷониа, Сергеи Аршба, Баҭал Аҩӡба, Алхас Гәынба  – абарҭ зыхьӡ сҳәақәаз шәдәылҵ адәахьы! – иҳәеит ашә илагылаз.
Азныказы иахаҳҳәаара ҳзымдырт, ҳнеиҿаԥшыааиҿаԥшит. Аиаша ауми, уанӡа маӡала сгәы иҭакыз, «анаџьалымбеит, уи акәхарыма?» ҳәа сгәы каҳаны сгылан. «Аҳа, шәызгылоузеи, ирласны шәдәылҵ!» анырҳәа, «хымԥада ҳаршьразы ҳаргоит» ҳәа сгәы иаанагеит. Ҳаԥшьҩык акамера ҳанҭыҵуаз, ҳҩызцәа ҳанрыхәаԥшын, – Шәҽырӷәӷәаны шәыҟаз, – ҳҳәеит.
Акамера ҳанҭыҵ, адәахьы хәҩык бџьарла еиқәных игылаз ҳанрыдгылт. Ҳаԥхьа игылаз УАЗ-ик, берзентла ихыбыз, ҳнақәдыртәеит. Адәахьы ақәа леиуан. Ҳашьҭахь даҽа машьынак гылан. Амҩан ус ҳарҳәеит: «Шәхы мҩаԥыжәга ишақәнагоу, акәымзар азин ҳамоуп шәышьра!».
Арҭ ас анырҳәа, сгәы леиқәаҳаит, издырт ҳашьра акәымкәа, џьара ҳшыргоз. Ҳахьыргоз ҳәа акгьы ҳаздыруамызт, адәныҟа ак ҳбомызт. Ҳзықәтәаз амашьына аанҿасит.
– Шәылбаа! – рҳәеит.
Ҳанылбаа, Гәымсҭа, Кемпинг аԥхьа ҳгылоуп. Еиҭах сгәы ҭынчмызт, «араҟа ҳшааргаз, ҳҩызцәа аӡнырцә иҟоу ишырбо иаҳгәыдҵаны ҳаршьуеит» ҳәа сгәы иаанагеит. Уантә шьапыла Гәымсҭа ацҳаҿы ҳнаргеит. Ацҳа ҳанаақәла, нырцәынтә ԥшьҩык ақырҭцәа рыманы иааиуан ҳа ҳтәқәа. Ажәакала ҳаиҭнырԥсахлеит. Гәымсҭа ацҳа нырцә ҳаннеи, «оҳ, гәышьа» ҳҳәан, иаҳзыԥшны игылаз амашьына ҳанҭатәеит, ҳагәқәагьы ҭынч аисра иналагеит...
Абраҟа Лаша Коӷониа иажәа ааҿахиҵәеит.
 октиабр 12, 1992 шықәса рзы дҭахеит Лаша Коӷониа, имаз адҵа нагӡаны, дхынҳәны дшаауаз.)
23.09.1992
Ешыра
«Иҟәышхаз» аснариад
Аҩбатәи абаталион ахьыҟоу ахь, уи аҽны шьыжьы инаркны аӷа Гәымсҭа нырцәынтә иааишьҭуан аснариадқәа... Сызлацәажәарц исҭаху урҭ аснариадқәа руак иҟанаҵаз ауп.
Асааҭ 2ҷҚ:0. Аштаб зыҩназ ахыбра иавагылаз аҩны иҩнатәаны рыԥсы ршьон аԥшыхәрантә иааз дәрыԥшьтәи аибашьыҩцәа ааҩык рҟынӡа.
Ус аҩны аԥхьа икаҳаит НУРС аснариад. Ианԥжәа, ахы иамаз азбжак аамууаан, амҩа ду ааихҵәаны, агәара злакыз аанда нкылжәаны, агәара инықәсны, аҩны актәи аихагыла аҟны аихатәы форма иҭаԥсаз азбжак амхны, абарҵа иныҵсны, илаҟәны иҿаз аԥенџьыр азлакҭак ԥҽны, аҩныҵҟа акоридор инбжьалеит. Ус инкыдкшало-аакыдкшало ишнеиуаз, азал ашә иҵрааз инақәшәан, иаартны, ауада ишьқьыруа иныҩналт. Уа итәаз ирҳәо рҿамшәо иаанхеит. Аҩны зтәыз аԥшәма ҿыцха адашьма дықәиеит. Ауха исасны ирҭаз ыҷыкәа Шамба дахьтәаз ишьапы инацәхасын, иаангылт. Нас Анцәа дыҟам шәҳәа!.. Имкәараҵакәа, ишааиуаз иааизҭгьы, ԥыҭҩык агар алшон. Разҟыс ироуз, ана-ара ишкыдкшалоз амч маҷхеит. Лыԥхала уи ауха еиқәхеит зегьы.
24.09.1992
Аладатәи Ешыра
Амимозатә баҳча ҳәа иахьашьҭоу аҭыԥ аҿы амашьына санааҭыҵ, сымҩа хан Ешыратәи абжьаратә школ ахь. Снеиуан смыццакы, снаԥшы-ааԥшуа, сыла иабо зегь гәынкыло. Иҟәыбаса еилажьу аҩнқәа сылаԥш рыдхалеит. Аибашьра атәы шәҟәыла саԥхьахьан, кинола избахьан, акәымзар ас лабҿаба ихлымӡаах сахьаны исымбацызт.
Аа, абар, аамҭала иӷьаз-ӷьазуа аҩн ду игылаз, уажәы зфундамент мацара ззынхаз, ҩнымаҭәас иҩнагылаз зегь алаблит. Аихатәы каруаҭқәа, амца иаршыз, еикәарҳәны игылоуп ажьакца-баа иаганы. Даҽаџьара, даҽа ҩнык аҿы, азхаз, ауаџьаҟ амацара игылоуп. Снеиуеит сылаԥш рхыго еиҭымха, ибылны игылоу аҩнқәа. Гәаныла исыԥхьаӡоит: акы, ҩҩба, хԥа уҳәа, 26 рҿынӡа.
Сгәы ԥшааит, исҳәо сҿамшәо, мчыла сшьаҿа еихызгон ԥхьаҟа. Ашкол ааигәара саннеи, ашҭа сҭамлакәа, ҵлакы сыҽнавакны снагылт, избанзар аснаиперцәа уи аҽны ихысуан иааҟәымҵӡакәа, ашкол ааигәа-сигәа ҳаибашьыҩцәа штәоу рдыруан. Ашкол уанӡа избахьаз абаҟоу, еибгоу шәыки ԥенџьырки ҿам, ахыб еилаҳаит, аҭӡамцқәа ԥҽуп. Хыԥхьаӡара змам аснариадқәа рыла иҟәаҟәоуп, иану ахәра лассаамҭа иӷьом.
Сахьгылоу иаасгәалашәеит, аамҭала Аҟәа саныстудентыз, аԥхынра-мшқәа раан аҩныҟа сымцакәа, Ешыра ақыҭан археологиатә жра мҩаԥызгоз, аҭоурыхтә 0ҵаарадыррақәа ркандидат Гьаргь Шамба игәыԥ саланы, хышықәса срылахәын аекспедициақәа. Усҟан ашкол убысҟак иԥшӡан, ицқьан, ааигәа-сигәа игылаз ашәаԥыџьаԥ убла хыркуан. Уажәы ашәаԥыџьаԥ еилаҟәаҟәаны ишьҭоуп, амҩақәа кылжәаны, ашҭа рбганы иҟоуп. Игылоуп аҩнқәа ҭацәны, зыҩны здыруа арахә ахәылбыҽхан иааиуеит. Алақәа, атҟәацыбжь иаршәахьаз, ауаҩы данырбалак, иҵыхәаршәшәо агәашә иаадгылоит, ацыгәқәа кьыууа ушьапқәа ирывагьежьуан. Акәытқәа амла иакызар акәхап, џьара гәарак сахьааҭалаз, иҩны исышьҭалт, рхәы рысҭо џьыршьазаап.
Ари ақыҭа ибзианы издыруан, сгәыбылра адын, сыздыруаз рацәаҩын, ақыҭа ачеиџьыка рацәа алысфаахьан. Сгылан, аҵәуара сакуа, сҵәуар – иԥхасшьон. Саақәгьежьын аспортбазахь сҿынасхеит, аӡы ахықәан итәоу аибашьыҩцәа рахь. Арагьы ҽеи сымбеит – амагазин, алариок, аҩнқәа уҳәа хыбрас иҟоу зегьы црас змауз ҳәа акы ыҟам. Амҩа ааихҵәаны, амшын аҟәарала сҿынасхеит, аблиндажқәеи, аҭабиақәеи, атраншеиақәеи ҟазҵоз рахь.
– Уа, бзиа жәуааит! – сҳәеит, санаарыдгыла.
– Бзиала уаабеит! – рҳәан, иркыз рмыругақәа нышьҭаҵаны, рҿаархеит сара сахь.
– Шәус кашәмыжьын, шәаҿыз, – сҳәеит, сымшала иахьаҟәыҵыз аасцәымӷханы.
– Ҳус абацари зыугәахәуа, ҳазҿугьы маҷк ада ҳалгеит, – иҳәеит, раԥхьа игылан зҿаазхаз аибашьҩы.
Аԥсшәақәа еибаҳҳәеит, ҳаибадырт хьыӡҳәала. Ҳҿынаҳхеит рхы зҵаркуаз ақьал ахь. Ҳнеибарԥшны ҳнатәеит. Ҳнеиҿаԥшы-ааиҿаԥшуа ҳаштәаз, аҭынчра ааилазган, ус сҵааит:
– Еидтәалоу шәҿынтә шәыуа дарбану еиҳабу?
– Абзиара зқәызааша, абри иоуп, – иҳәеит сганаҿы итәаз Ԥачалиа Руфеҭ Шьрыф-иԥа.
Инацәа зқәикыз иахь ҳнаԥшит: дтәан ишьамхы еиқәҵаны, ибӷа асқам икыдҵаны. Дааԥышәарччан, ус иҳәеит:
– Ишәыԥшышьоузеи, иахьада сшәымбацызшәа, ҳаидтәалеижьҭеи мызк ҵит. Ҳасас дсыхәаԥшызар, иахьада ҳимбацт, аха шәара?
Ҳаибарччеит. Ианааҭынчраха, саԥхьа итәаз сниҿаԥшит, азныказы иблақәа аасҟәиган, ҿыцха аԥшра далагеит. Хәыцрак дҭанагаланы дшамаз збеит. Сблокноти скалами аацәырган, сиазҵааит:
– Саҭамыз, уҿахәы уҿысхуашәа сахьҵаауа, аха еилыскаарц сҭахын ухьӡ, ужәла? – сҳәан, сҽаарманшәаланы снатәеит.
– Еилкаауп...С-Ладариоуп, сыхьӡ – Толик ауп, Лагәысҭан Ладариа иԥа соуп.Сынхоит Абӷархықә ақыҭан, сиит 1942 шықәсазы.
– Аибашьра аналагоз уабаҟаз?
Сызҵаара аҭак иаразнакала иҟаимҵеит, маҷк дааиԥхьхәыцаан, иажәа дналагеит...
Аибашьра аналагоз дыҟан Тиумен, уаҟа аус иуан. Аԥсны арыцҳара иҭагылеит ҳәа аниаҳа, дызҿыз иусқәа зегьы нкажьны, ддәықәлеит иԥсадгьыл ахь. Амҩан егьа аџьабаа ибазаргьы, август 17 рзы дааит Адлер. Араҟа
иара еиԥш еизаз аԥсуаа рхыԥхьаӡара шәҩык рҿынӡа инаӡон. Аҳәаа ихыҵны ишзымцоз агәра анырга, иааилацәажәан, ҩҩ-втобуск аанкылан, Маиҟәаԥҟа ицеит.
Маиҟәаԥ ҩҩбаҟа сааҭ иҟан. Уаҟагьы ҩҩ-втобуск рыԥшаан, Ҟарачы-Черкесскҟа идәықәлеит. Уа иахьнеиз дрықәшәеит Шамил. Уи агәыԥ идкыланы иман, Аԥсныҟа даараны дыҟан. Аԥсуаа еицыз ашәҩыкгьы, Шамил игәыԥ рҽадкыланы, шьхала мацара ихыҵны, Ауадҳара иааит август 20 рзы.
Август 30 рзы далалт Мирод Ԥачалиа игәыԥ. Убри инаркны абраҟа дыҟоуп. Дара нырцә итәоуп, ҳара ҳтәқәа – аарцә.
– Шәахьтәоуагәҿыӷьшәадмыргозаракәхап,–сҳәеит итәақәаз снарҿаԥшны.
– Арҭ шаҟа снариад ҭдырҟьахьоу ҳәа ҳәашьак амам, иагьузыԥхьаӡом, иааҟәымҵӡакәа бџьарс ирымоу зегь рыла ихысуеит. Абыржәы ҳахьтәоу аҭыԥ аҿы ҽнак ала ҩышә-хышә снариад анкамҳауа ыҟам, – иҳәеит Иларион Гамгьиа.
– Уамашәа иубаша, шьыбжьонла «ԥсымиллаҳ» ҳәа ҳхәы ҳнахатәоны еиԥш, ахысра иалагоит, – иажәа налаиҵеит Славик Ҭаниа.
– Иарбан мшу иухамышҭуа иузынхаз? – ҳәа азҵаара нисҭеит Толик.
– ...Исгәалашәоит, исхашҭуам уи амш... Август 31 рзы аӡнырцәынтә, ашьыжь инаркны хәылбыҽханӡа ҳаихсра иаҿын. Ҳарҭ аҭабиақәа ҳарҭатәан, ахқәа ҳхыууаа ицон, аснариадқәа ана-ара икаҳауан. Асааҭ 2?Қҭ рзы ахәылбыҽхан, ҳаиҳабы арациа дахьадтәалаз бжьык аагеит. Уи абжьы ҳазынтәык иҳаҳауан. Ҳпозывнои ахьӡ ҳәаны аштаб аҿынтә аӡәы адырра ҟаиҵон. Уи ибжьы уажәгьы слымҳа иҭыҩуашәа саҳауеит. Ус иҳәон ибжьы рдуны: «Ишәкыу ахырӷәӷәарҭа ааныжьны, шьҭахьҟа шәхьаҵ!» ҳәа.
Уи зныкымкәа, ҩынтәымкәа аҳәара даҿын: «Аҩбатәи арубеж ахь шәиас!» ҳәа. Аиаша ауми, иҳаҳаз хаҳамҵеит. Ус ҳаӡбеит, ҭоубагьы ҳуит ҳарҭ уа еилагылаз, «шьаҿак шьҭахьҟа ҳшымцо!» ҳәа. Амшын аҟәара инаркны Гәымсҭа ацҳа аҿынӡа адырра ҟаҵатәын, егьыҟаҳҵеит.
Рациала, насгьы еиҳарак жәала еиқәҿыҭуа, рыбжьы ахьзымнаӡоз ауаҩы ддәықәҵан ирарҳәон, шьаҿак шьҭахьҟа ишыҟарымҵашаз. Убас мацара ари аҽны Гәымсҭатәи афронт аҟны аӡәи-аӡәи еиқәҿыҭуа мацара адырра рыҭан зегьы. Шьҭахьҟа аӡәгьы дымцеит, аҭабиақәа ирҭатәан аӷа иааира иазԥшуа. Урҭ тәан, иԥшын, ирдыруан аӷа имч ахьынӡеиҳаз, дахьынӡаӷәӷәаз, аха ргәы камыжькәа, рпозициақәа кны итәан, аснариадқәа иаарыкәыршаны ишыԥжәозгьы.
– Изхысҳәаауа, – иажәа анагӡара даҿын Толик, – рациала иҳарҳәаз ҟаҳҵар, аӷа аӡы дырны, џьабаа мбаӡакәа Ешыра дналалон. Усҟан, егьа мчы ҳамазаргьы, дузынкыломызт. Ҳаибашьыҩцәа уи аҽны иаадырԥшит агәеилгара, агәымшәара ирылазгьы рыуаажәлар иддырбеит, урҭ рыԥсадгьыл ахьчаразы урықәгәыӷратәы ишыҟаз аадырԥшит даҽазныкгьы, аргама иаҳбоит. Аӷа иахьауажәраанӡагьы шьаҿак изыҟамҵацт. Исхашҭуам уи амш! Уи абжьы ус азуҳәаргьы ҟалоит – аԥсахҩы ибжьы ҳәа. Уи абжьы иахьагьы исхашҭуам. Анцәа даҳхылаԥшит!.. Аиааира Аԥсны иатәхааит! – иҳәеит аҵыхәтәан.
– Амин! – рҳәеит итәақәазгьы.
24.09.1992
Ешыратәи аепизодқәа
Џьапуа Игор Кәышә-иԥа саниацәажәоз иҳәеит: – Сыԥсҭазаараҿы исхамшҭуа исзынхеит хҭыск.
Август 31. Асааҭ 16 рзы амш шәшьын. Ҳарҭ еицыз агәыԥ ҩажәаҩык асалафантә цех аҟны ҳтәан. Ҳашԥшуаз, аӷа итанкқәа ԥшьба аӡы ирны иҳажәлеит. Ҳгәыԥ аҿы дҳацын аурыс еибашьҩык, згәеилгара бзиаз, згәашьамх џьбараз, ашәара ззымдыруаз – Павел Грезнов, Приднестровиатәын. Уи икын атанк ҭазырхоз ахысга. Атанк ааигәаны иааишьҭит. Жәа-метрак ианизааигәаха, деихсны иԥижәеит. Ҳара Павел дҳахьчон.
Аиҿахысраан раԥхьа дырхәит Игор Ҭыжәба. Уи аснаипер иҭирҟьаз ахы ишьапы иақәшәеит. Уи данкаҳа, снеихаххит. Ацхыраара исҭоит ҳәа сшаҿыз, саргьы исықәшәеит. Аснаипер иааишьҭыз ахы стәарҭа иақәшәеит. Ҳҩыџьагьы ҳхы ҳамыхәо ҳашьҭан, аха ҳҩызцәа ҳалыргеит. Ҳдәықәырҵеит Гәдоуҭатәи ахәышәтәырҭахь. Сара ахы сылырхит. Жәамш сышьҭан.
Игори сареи ҳаицҭыҵит. Ахьаа иахьагьы исымоуп, аха агәхьаа зкыда, хьаас иҳамоу ҳаԥсадгьыл ауп. ...Исхашҭыз, Павелгьы уи аҽны дырхәит. Иԥжәаз атанк аснариад аԥҽыха иарӷьа напы иаахеит. Уигьы ахәышәтәырҭа дҭыҵхьеит. Уажәы ишубо ҳтәоуп Ешыра ахьчара ахыхьчарҭа кны, – иҳәан, иажәа ааҿахиҵәеит.
25.09.1992
Ешыра
1. Аиба Геннади Қажа-иԥа иҿцәажәара
Ишьамхы еиқәыршәны, дзықәтәаз асқам наҟ-ааҟ амҳасҭақәа имышьхәылҵқәа нарықәкны, илацәақәа еиқәыԥсаны дтәан. Акы дазхәыцуазу, дыцәазу аилкаара уадаҩын. Еинылан иҟаз иԥаҵеи ижакьеи иқәра аасҭа ахәажәцәа иҟәнырҵон.
Ус, дцәырҳаны ацәа даалҵызшәа, иблақәа аахитын, – Саҭамзааит, акы сшазхәыцуаз сҭанагалеит, – иҳәан, блала сааимидеит.
– Ҳазҭагылоу аамҭа цәгьазы узызхәыцша, узыцәшәаша мачхәума, – ҿааиҭит ҳнаҩс итәаз Руслан Базба.
– Саҭамыз, – сҳәеит сара, – ухьӡ ԥшӡала ирҳәалааит, аха абра ҳаидтәалеижьҭеи ухьӡ самызҵаац, ҳзеибамдырыц.
Иара уаҩы хӡырымгаҩык шиакәу ҩашьаӡом.
– Ари Аиба Геннади Қажа-иԥа иоуп, Уаҭҳаратәуп, – иара ицымхәрас аҭак ныҟаиҵеит Руслан.
– Убиографиа еилкаауп, – сҳәеит.
Ҳахҩыкгьы иаҳгәарԥханы ҳааибарччеит.
– Геннади, аибашьра абаухьӡеи, аҩны акәу, мамзаргьы ҽаџьароу? – сҳәеит, аха сызҵаара аиқәыршәашьа сшақәымшәазгьы збон.
Геннади Аиба (арымарахьала) агәымшәаразы амедал занашьоу
– Аҽны Уаҭҳара сыҟан. Абжьааԥны еиԥш, ашьыжь сҩагылан анхамҩа усқәа сырҿын, Аҟәаҟа ацарагьы сгәы иҭан. Нас шьыбжьаарамԥыншәа иҩеиуаз автобус сыԥшәмеи сареи ҳнақәтәан, (ҩнымаҭәақәак аахәатәыс иҳаман), Аҟәаҟа амҩа ҳақәлеит. Аҟәа ҳанҩеи, Аҭынчра амҩаду ҳаныланы ҳҿынаҳхеит, аха амагазинқәа еимаҳдаанӡа, аӡәы ибжьы гәыҭшьаагаха иаагеит: «Аибашьра иалагеит!» ҳәа. «Ҿык иҭыҵуа, шә-ҿык ирҭалоит» ҳәа шырҳәо еиԥш, ари ажәабжь хлымӡаах ақалақь зегьы амҽханакит. Уаҳа ԥшышьас иҟази, сыԥшәмагьы саргьы хыма-ԥсыма ҳаақәгьежьын, раԥхьа иааҳамԥыхьашәаз машьынак ала Гәдоуҭаҟа ҳааит. Араҟа сшааизҵәҟьа сцеит архәҭахьы. Араҟа апулемиот-зенитка соуит џьаԥҳаныла еиқәшәаны.
Аҟәаҟа ҳаиҭааит. Сҩызцәагьы саргьы ҳцеит Ацҳа ҟаԥшь ахьчарахьы. Уахыки-ҽнаки уа аӷа ҳаиҿагылан. (Аиаша шәасҳәап, аибашьраҵәҟьа саламԥшыцызт...) Ашьҭахь адҵа ҳаун, ҳхьаҵны ауниверсам аҿы ҳанааи, аӷа ивертолиотқәа аснариадқәа ҳалажьра иалагеит. Спулемиот-зенитка иаҳа иахьыманшәалаз ҭыԥк аҿы иргыланы, ахысра салагеит. Авертолиот аҿынтәи сгәарҭазар акәхап, исықәкны аснариадқәа дәықәырҵеит, али-ԥси рыбжьара ганха сыԥеит, уи акәхеит, аснариад ԥжәеит, хаҳәи-мҿыхәи арҵысит. Ԥыҭрак ашьҭахь сшьапы санҩықәгыла, алҩа ихтәалаз ахыҵра иаҿын. Сзенитка акәзар, еилаҟәыбаса ишьҭан. Ихьыу-хьыууа сгәы снархьит, аҩыза еиԥш сзықәгәыӷуаз, сабџьар иахьыз. Сахьгылаз сыблахаҵ гьежьуан, сгәы еилахынҳәуан, аныҟәара сылшомызт, сгыр-гыруа сгылан, сыбла иабоз агәра сзымго. Дахьааиз сымбаӡакәа, ҳаӡӷабцәа иреиуаз амедеҳәшьа даасыдгылан, схы (аснариад иаршәыз акы аахазар акәхап) ҿалҳәеит. Уантәи Гәдоуҭаҟа сааргеит. Убри ашьҭахь, август 20 рзы Ешыраҟа сааит, уижьҭеи авзвод еиҳабыс сыҟоуп.
– Дарбанзаалак иԥсҭазаараҿы ихамшҭуа хҭыск имоуп. Уара узы ус иҟоу иарбан мшу?
– Аиаша шәҭахәума?.. Иҟамзар акәын, аха иҟоуп уи амш – сҩыза гәакьа дансывыршьааз...
Ҳамҭакы аӡәгьы ҿаҳҭуамызт. Зегьы хаз-хазы хәыцрак ҳамҽхакны ҳаман. Избон Геннади уи ахҭыс атәы аҳәара шицәуадаҩыз...
– Уи амш аҽны дысцәыӡгәышьеит сҩыза Нодар Ԥкьын...
Адырҩегьых ҳаҩныҵҟа ааҭынчрахеит, аха адәахьы ҿааихак рымамызт аӷа еибашьыгатә бџьарқәа. Ашкол азааигәара аснариадқәа каҳауан. Арҭ ацәаҳәақәа ахьысыҩуаз схәыцуан «иааиуа аснариад абакаҳауеи?» ҳәа.
Гена даақәыԥсычҳан, иажәа инациҵеит:
– Уахынлан. Ҳара ҳтәан ашкол азааигәара. Аӷа итанкқәа ҿааихак ҟарҵомызт, ҳаруаа хҩахаха рырҭомызт. Ас аиҿахысраан ауаҩы уамашәа дааԥсоит, аха еснагь агәҽанызаара умазароуп. Аӡы ирит аӷа итанк. Иҭнарҟьоз аснариадқәа иааҳакәыршаны итҟәацуан. Аха ҳаибашьыҩцәа аӡәгьы игәы мыҭрысит. Иԥсцәаҳаха ирзаауаз аӷа итанк гәышԥылаҵәҟьа иаԥыланы иԥыржәеит. Атанк амца анакы, аекипаж ҩҭибаҳәан ашкол иҩналеит. Абџьарлагьы еибыҭан. Ауха уа ишыҩназ ишеит. Царҭа рымамызт, ҳрыкәшаны ҳтәан. Ашьыжь асааҭ 9 рзы ашкол амацәаз иҭаҳцалеит. Иахьтәаз даргьы ҳгәарҭан, ҳаихсра иалагеит. Ҳаргьы ахымца рыжәаҳҵеит. Маҷк ианааихсыӷь: «Шәыԥсы еиқәхарц шәҭахызар, шәабџьар шьҭаҵаны шәдәылҵ!» ҳәа адҵа акырынтә ираҳҭахьан, аха рыҽҳарҭомызт. Аиҿахысра ҳаиҭалагеит. Ҳаӷацәа апулемиоттә хымца иаадәықәырҵаз сҩыза гәакьа Нодар Ԥкьын дахьсывагылаз иԥсырҭа иақәшәеит. Уи акәхеит, идгьыл гәакьа ишьала ишәуа днықәҳаит. Ҳҩыза иҭахара ҳгәаӷқәа
еиҳагьы еиланаршит, ашкол иҩнатәаз зегьы уа иҩнарҟәаҟәеит.
2. Лагәлаа Аслан Шаликәа-иԥа иҿцәажәара
Ҳаидтәалоуп ҳаицәажәо Лагәлаа Аслан Шаликәаиԥеи сареи.
–  Ешыра ахырӷәӷәарҭа кны ҳаштәаз,.. – абас ацәажәара ахы аиркит Аслан Шаликәа-иԥа, – ҳара ҳгәыԥ еиднакыло жәеизаҩык, аблиндажи аҭабиақәеи ҟаҵаны иҳамамызт, ҳтәан Гәымсҭа аӡиас ахықәаҿ, амандаринаҭра ҳалатәан.
Уанӡа араҟа ҳлаҩеиуа ҳахьықәыз аӷа игәаиҭазар акәхап, ҳгәыҳҽанӡамкәа авертолиот аахалеит. Ҳахьгылаз аҵысыха ҳмаӡеит, икаижьит «агәыртә» снариадқәа ԥшьба. Ҳазынтәык ҿыцха ҳаҽкаҳажьит, сара амандарина ашьапы саҵаиан, сҩызцәагьы ус.
Рапҳьа иканажьыз аснариад, уи усҟак хьаас исымкит, хьаас искыз уи ауп – авертолиот аҿынтә пулемиотла ахысра данаҿыз акәын – метра-метрала адгьыл ыҵырԥо, ахқәа еишьҭагылан иааиуаз, сызқәа иақәшәар ҳәа сшәон.
Аҩбатәи ахҭыс, аԥсра санахыԥоз ауп. Усҟан Гәымсҭа аӡы ирны иааиуан атанкқәа фба. ...Ҳтәоуп, ҳаԥсахы ҳфоит, ҳгәаҟуеит, иҟаҳҵозеи, автоматла атанк уеихсны иузҭархом. Аӡы ианыр нахыс ахысра иалагеит атанкқәа. Урҭ ирышьҭаланы иааиуан ашьаҟауаа шәҩык рҿынӡа. Ҳаицуп жәеизаҩык, аснариадқәа ана-ара икаҳауеит. Исхашҭуам, Дима Аџьынџьал, аҭабиа дахьҭатәаз иааигәара аснариад каҳан, иԥжәеит, ихы алҳәҳәо анышә иқәнаԥсеит, акгьы имыхьӡеит. Араҟа ҳара иҳалшо ҳәа акгьы ыҟамызт, избанзар атанкқәа ҳхахьы ицеит, азбжак ашкол ахь, нырцәынтә иҳаихсуан. Ахьаҵра ҳәа адырра анҳау, ҳхьаҵит аҩбатәи апозициахь.
3. Инаԥшьба Алик Милтон-иԥа иҿцәажәара
– Август 28 , сҩыза Зурик Џьапуеи сареи ҳтәан ҳаԥшыхәуа асалафантә цех ааигәара. Ус ҳаштәаз, аӡнырцәынтә танкла ахысра ӷәӷәа ҟарҵеит. Ихысуан хԥаҟа сааҭ иреиҳаны. Аснариадқәа икаҳауаз адгьыл дырҵысуан. Сҩыза Зурик аснариад аԥҽыха аахеит иарӷьа-напы. Сара сааигәа икаҳаз аснариад анԥжәа, ахԥша саршәит, абжьы схы ҭнаҟьеит, слымҳақәа акы раҳауамызт.
Ихәны ишьҭаз Зурик санкаҳауаз ибон, дышхәыз дҳәазаны сааигәа дааит. Ҳаицхыраан ҳалҵит ишәарҭаз аҭыԥ.
Зурик Џьапуа Гәдоуҭа ахәышәтәырҭахь дыргеит, уаҟа дҭан хымш, ихәра анӷьа, дааит. Сара 30–:0 минуҭ рышьҭахь сышьҭра сықәлеит,.. – иҳәан, иажәа араҟа иааҿахиҵәеит.
27.09.1992
Гәдоуҭа
«Сахьаԥсыуаз азы срыпҟон...»
Снеиуеит ахәышәтәырҭа акоридор сыбжьаланы, апалата №5 сыԥшаарц сҭахуп. Снадгылт сзышьҭаз ашә. Амедеҳәшьа исалҳәахьан имацара дыҟоуп ҳәа. Аха ашә аартны, хаха аҩналара сзымгәаӷьт, избанзар дыцәазар ҟалон, ачымазаҩ иаарԥшра сҭахымхеит. Ашә смаскәан, амаа аанкыланы, ашьшьыҳәа иаасыртит. Ашьҭыбжь
игазгьы иуаҳаратәы иҟамызт, аха ачымазаҩ илымҳақәа ҵарызаарын, аҭӡамцахь зхы рханы ииаз, дааҳәны изқәа днықәиеит.
Снихагылт. Илақәа ҭырхаха даасҿаԥшит. Дсыхәаԥшуан, иидыруаз аӡәы сакәыз џьышьо. Сшизеилымкааз здырит. Азныказы иара саргьы исҳәо сҿамшәо саақәхеит.
...Аԥсшәа еибаҳҳәеит.
Ахыза иаҵаз инапы ааҵихын, ашьшьыҳәа са сахь иҩышьҭихит, саргьы инапы ааныскылт. Аԥхаԥсы злаз инацәкьарақәа снапсыргәыҵа иахьадыз рыцҳашьаратә цәаныррак сцәа-сжьы иналалт. Инапы снапы ишадыз ахыза инақәҵаны, иааусыжьит. Иарма-напы аахәыҵиган, ачабра шикыз, (игәы ԥшаазар акәхап), ашьыжьтәи аӡаӡа еиԥш, иблақәа иаархаҟәҟәалаз илаӷырӡқәа ирбеит.
Иԥсыԥ алагаҩагара ицәыуадаҩын, жәак иҳәацыԥхьаӡа, ихәда ахыр-хырҳәа абжьы гон. Аԥенџьыр иадгылаз асқам ахь ихы наирхеит, уи иаанагоз – ушьапы узықәгылоузеи, уаатәа» ҳәа акәын. Асқам сааханы, снықәтәеит.
– Ухацкы сцааит, усзымдырт, – иҳәеит аарлаҳәа ибжьы нҭыганы.
Схәыцра сызлаз салҵын, ус сҳәеит:
– С-Габниоуп, Кәасҭа сыхьӡуп. Шәгәабзиара шыҟоу еилыскаарц, снашәацәажәарц ауп...
– Иҭабуп, – ичабра иблақәа инархишьылт.
– Шьалуа Гәаџьа-иԥа, зҵаарак шәысҭар сҭахын, ацәажәара шәылшозар? – сҳәеит.
Ихы ахчы ишылаз сара сахь даахьаԥшны, ус иҳәеит: – Сыхьӡ уҳәеит, ҳаибабахьазма?
– Мап, иахьада ҳаибамбацт, ателехәаԥшралоуп
шәызлаздырыз.
– Аиеи, аиеи, ус акәхап, – иҳәан, аҭуан даҵаԥшуан,
акы ицәыӡны дашьҭоушәа.
– Шәзықәшәаз арыцҳара атәы ауаа телехәаԥшрала ирбеит, ираҳаит, аха ишԥаҟалаҵәҟьеи шәара арахь шәаара? – сҳәан, сҽаарманшәаланы снатәеит.
Ауаҭах аҿы иааҭынчрахеит, амра ашәахәақәа ааҩна3ҷеит. Ацәажәара шицәыуадаҩызгьы, ибжьы ҭымгакәа, аарла иуаҳаратәы дналагеит.
– Август 14 аҽны аусура сцеит Гагратәи абазахь. Уи аҽны имаҷымкәа акортош аанаган, ақәхра ҳаҿын. Ҳазҿыз ҳус ҳаналга, ҳаицәажәо адәаҿы ҳашгылаз, «Кокосқьериа аиҳабы дуԥхьеит» ҳәа аӡәы ибжьы ааиргеит. «Исеиҳәарызеишь?» ҳәа сгәы сҭахәыцуа уахь сҿынасхеит. Ашә аартны дахьтәаз саныныҩнала, – Усыԥхьазма? – ҳәа сҵааит.
Иара даасҿаԥшын, – Иахьанахыс араҟа усутә ыҟам, ухы уақәиҭуп, унеины аҳасаб амхны ига, – иҳәан, астол иқәыз бӷьыцқәак реидкылара дналагеит.
– Схы сышԥақәиҭу, аусура самышәхма? – сҵааит, исаҳаз иахысҳәаара сзымдыруа.
– Иуаҳаз ауп, – иҳәан, уаҳагьы дысҿамԥшкәа, дҩагылан, иусқәа дынрылагеит.
Иҟасҵозеи, адәахьы сындәылҵит, снеины изгеит исоураны иҟаз аԥарақәа. Аҩныҟа сҿынасхеит, сџьыба иҭоу аԥарақәа еиларӷәӷәа искуп, ас иаалырҟьаны сусура сахьамхыз ииашоуп ҳәа схахьы исзаагомызт. Амҩан сымҩахыҵт лариокк ахьгылаз, уаҟа аҭаҭын рҭиуан. «Ахьаа змоу ахәшә дарҭынчуеит», ахәыцра хьанҭа зхаԥаз сара ҭаҭынқәак аасхәеит, сгәала аласхасыршҭып ҳәа.
Уаҟа еилагылаз аҳәсақәа рыла издырт Аҟәа аԥсуааи ақырҭцәеи еилалт, аибашьра рыбжьалт ҳәа. Сқьышә аӡәы дҭасызшәа, сынрыдууаан, сыццакы-ццакуа аҩныҟа сҿынасхеит.
Ауха цәгьала исыршеит. Адырҩаҽны ашьыжь сҩагылан, аҩнусқәа снарылагт. Ашьыбжьон еиԥш, сгәы иааҭашәеит сабхәа иашьа, ичмазаҩны аҩны ишьҭоу Иақәуба Шамба сизцарц, снаиацәажәарц. Уахь санцоз, амҩан џьара ауаа еилагыланы еицәажәо ҳәа уаҩы дсымбеит.
Снеира даара деигәырӷьеит ачымазаҩ, уаҟа сыҟан ҩымчыбжьа, ачымазаҩ сихылаԥшуан.
Август 30 рзы, ахәылбыҽхан, (ачымазаҩ аҩбатәи аихагылаҿы акәын дахьышьҭаз, сара даҽа уаҭахк аҿы сыҟан), аҭаҭын аацәырган сахо ауада сшыҩнагылаз, агәашә ахьынтә шьҭыбжьқәак саҳаит, «ҳазгәалашәада?» ҳәа аԥенџьыр сынкылԥшит.
Агәашә аартны, агәара иааҭалеит исзымдыруаз џьоукы бџьарла еиқәных.  Иаразнакала аԥенџьыр садҵит, издырт иааиқәаз зусҭцәаз. Сцәырымҵӡеит, ус еиҳа еиӷьхап ҳәа иԥхьаӡаны, – ицәажәара дааҟәыҵын, (дааԥсазар акәхап), дааҳәын иарӷьа ҟәаҟәа днықәиеит сара сахь дыԥшуа. Иикыз ачабра ихчы инаҵеиҵеит. Иҽырманшәаланы даниа, ацәажәара деиҭаналагахт.
– Иааиқәаз дара рхатәы ҩны иааизшәа, аԥшәмара руан. Амаҵурҭа инадгылан, ашә аҿжәара иалагеит, исаҳауан аҟыгә-ҿыгәбыжьқәа. Ус сшыӡырҩуаз, амардуан иаҿаланы иахьҩеиуаз рышьҭыбжьқәа саҳаит. Аҩныҵҟала ашә аркын, иасуан ашә, аԥҽра рҽазыркит. Иԥырҽаанӡа иаасыртып сгәахәын, снеины ашә аартра салагеит. Аартыха смаӡакәа, иааҩнашылақәаз руаӡәк иабџьар аасҿеикит, даҽаӡәы сҿы инадикылт, ахԥатәи – иаҳәызба иикыз сыхәда иаҵеикит, егьырҭ аасыкәшаны инагылт. Усҟан, уи аминуҭ азы сзықәшәаз ажәала еиҭаҳәашьа амам: сшьапқәа сызлашьҭырхуаз, сымч ахьынтәаанагаз иахьагьы исзеилкаауам, иџьасшьоит.
– Абџьар абаҟоу? – иҳәеит сыхәда аҳәызба аҵакны изкыз.
– Иарбан абџьару зыӡбахә шәымоу? Акгьы сыздыруам, – сҳәеит.
– Иудыруаҭгьы, ҽыргызмал ҟауҵоит. Ашә зааумырти иаразнакала, иуҵәахуан акәу? – иҳәеит, абџьар сҿакны игылаз.
– Абџьар ахаан исымкыцт, – сҳәеит, сӡамҩагьы ицаҳәцаҳәуа ак аиуит.
Исыкәшаны игылаз аасыдҵын, ачымазаҩ дахьиаз, ишьҭыбжь анраҳа, уахь инеит. Сшыӡырҩуаз, ачымазаҩ иҳәҳәабжь саҳаит, ипҟара иаҿын. Ирҳәоз закәу сеидру, уигьы абџьар азы акәхап, исыздыруам иара ииҳәазгьы, ипҟара иалагеит.
Даашьҭырхын, амардуан аҿынӡа дааргеит.
– Имашәкузеи ҭаҳмада лашәык, чмазаҩык, шәиҟәаҵ! – ҳәа аҿыҭра сналагеит, еиҭах апҟаҩ аасҿыҵгеит.
Ачымазаҩ иҭыԥаҿ днышьҭарҵеит. «Сзықәшәазеи, ирзызузеи цәгьарас?!» ҳәа схәыцуа сышгылаз, еиҭах иаасыкәшаны инагылт, сыпҟара иалагеит. Руаӡәы магәла сымгәацәа дҭасуан, егьи ишилшоз ала сҷапан ахы иарбаны идәықәиҵоз иҭаҷкәым саахеит, сгыламызшәа сышьҭҟьаны адашьма снықәҳаит.
Шаҟа скажьыз сыздыруам. Маҷк сыԥсы анааи, ҩыџьа ааины сҩышьҭырхын, снаганы амашьына снақәдыртәеит. Сахьыргоз ҳәа акгьы сыздыруамызт.
Хәылбыҽхан. Сахьнаргаз аштаб аҟны акәхап, ауаа рацәа еилагылан, гыгшәыгк рбазшәа акәын ишсыхәаԥшуаз. Уаҩы дауаԥшьк, имч ҭызза, аԥагьара ихаҿы иқәыҳәҳә, амшә еиԥш деимарҿаҿо иҿааихеит сахьгылаз ахь. Иикыз абџьар сылахь инадикылт инақәырӷәӷәаны. «Сылахь кылиҵәома» ҳәа ҿымҭкәа сгылан ичҳауа.
Агыгшәыг блақәа ирҩызаз иблақәа сыхәаԥшуан ламыск рхымкәа.
– Иҳәа абџьар ахьуҵәахыз, акәымзар улахь кылсҵәоит, – иҳәан, аҵхага инацәа надикылт.
– Акгьы сымам, – сҳәеит ауп.
Ихапыцқәа рыла аҿҿа ааиргеит, иабџьар иикыз ихәда инхишьын, инапажә дуқәа рыла сыхәда ааникылан, сыхәаҽра далагеит.
– Иҳәа абџьар ахьыҟоу!
– Исымам! – сҳәеит.
Еиҭах иабџьар сҿы инҭеикит, инацәагьы аҵхага инақәикит.
– Иабаҟоу иуҵәахыз? Иҳәа, акәымзар ухы аҟабақ
еиԥш еиҟәсырԥоит.
– Исыздыруам, – сҳәеит аарлаҳәа, сыбжьы узеилмырго.
Ус сышгылаз, даҽаӡәы даасыдгылан, иикыз закәу
сыздыруам, акала схы дасит. Скаҳаит, сыԥсы маҷхеит. Саналҵ, снапы схы инадскылазар, схы азбжак чны иҟоуп. Аарла сҩықәтәеит.
Снапы иахаз асааҭ ргеит, сџьыба шә-мааҭк иҭазгьы ҭыргеит, аҩны зласыркуаз ацԥхақәа аанырмыжьит. Ианааилашьца, уаҭахк аҿы снаганы саанрыжьит. Араҟа сымала сыҟамызт, даҽа ҩыџьа аԥсуаа ыҟан. Қәрала исеиҳабацәан, рыхьӡқәа сгәалашәом. Руаӡәы Урыстәылантә даауан, дцон Тҟәарчалҟа, егьи Колхида дыркит, иашьцәа Урыстәыла иааныжьны даауан. Ажәакала, ҳахьҭакыз ауха шаанӡа ҳапҟара иаҿын. Адырҩаҽны, август 30 рзы, ашьжьымҭан ҳахьҭакыз ашә аадыртын, – Кокосқьериа угылан уҳашьҭал! – иҳәеит ашә аазыртыз.
Сымаха-сышьаха сыхәомызт, сцәа-сжьы иахьабалак ашәытара иаганы иҟан, сдақәа злаԥымжәаз сыздыруам. Сангылоз, сшьамхы адашқәа сзеиҵыхуамызт. Смашьхәылҵқәеи суаҭәақәеи кылшәытаа иҟан. Сыԥсы анмаҷха, сырҳәазо сахьыргоз иахҟьазар акәхап.
Изулак сҩагылан, срыцны сҿынасхеит. Снаргеит уаҭахк аҿы, уаҟа итәан гәыԥҩык. Рыгәҭаны итәаз дыздырит – Какәбаа иакәын, дреиҳабын. Даасҿаԥшны, дҵааит:
– Уҷкәын дабаҟоу?
– Исыздыруам!
– Иудыруеит, уҽузымдырааит! Аԥсуа гвардиа даланы дҳаибашьуеит акәу?!
– Исыздыруам уи дахьыҟоу.
– Уҷкәын абраҟа дмааикәа, арантә уара ҭыҵшьа
умам.
Ҿысымҭит.
– Иудыруама уара узықәгылоу адгьыл зтәу?
Схы сырҵысит, «издыруеит» ҳәа аанарго.
– Изтәыда? – ҳәа деиҭасҿаԥшит.
– Аԥсуа идгьыл ауп! – сҳәеит, сажәа салымгацкәа сышьҭахьала аӡәы ишимчыз сыхәдаџьал дасит, аха скамҳаит.
– Уимысын, – иҳәеит Какәбаа, арыцҳашьара ахьынтәааигаз сыздыруам.
– Иудыруаз, ари адгьыл, шәхы зыхҭнышәҵо, ақырҭуа ишитәу.
Уантә саадәылырган, амилициахь сыргеит. Уаҟа хәымш акарцер аҿы сҭакын. Срыпҟон, схы ашьа аҿашәы иҟан, ахьаа ӷәӷәа сыман.Сыԥсы маҷханы санкаҳа, сахьышьҭаз аӡәы ибжьы аарлаҳәа исаҳаит:
– Уиҟәаҵ, шьҭа ԥсык диҩызоуп, – иҳәеит уи. Уамашәа избоит иахьанӡа сыԥсы злаҭоу...
Ихаҿы ичыз инапы надикылан, иажәа инациҵеит:
– Ианысҿасуаз, схапыцқәа ҩҩба сҿы иҭаԥсеит.
... Мчыбжь дуӡӡак убра срыман. Ажәала иузҳәом урҭ рхы шымҩаԥыргоз.
– Рыцәцашьас иҟашәҵазеи?
– Исхамшҭуазар, сентиабр 5 рзы ҳаиҭнырԥсахлеит. Сымала сызныҟәомызт, исыҵагыланы сааргеит аԥсахра аҭыԥ аҿынӡа. Санырԥсах, уантә ҳа ҳтәқәа машьынала абра иахьубо сааргеит. Иахьауажәраанӡа сыԥсы
злаҭоу абарҭ аҳақьымцәа рылоуп. Даараӡа иҭабуп ҳәа расҳәоит.
Абас иажәа далгеит Кокосқьериа Шьалуа Гәаџьаиԥа.
28.09.1992
Гәдоуҭа Апалата №2
Ачымазаҩцәа ирырҭараны иҟоу ахәшәқәа еилыԥшааны рықәҵара ишаҿыз, ашә аартны сныҩнашылеит. Аԥсшәа анрасҳәа, хықәкыла сыззааиз – афронт аҿынтә ахәцәа иааргаз аӡәык-ҩыџьак срацәажәарц шысҭахыз атәы расҳәеит. Срацәажәарц сҭахын зыхәрақәа ӷәӷәамыз ҳаибашьыҩцәа.
Ахәцәа зныз асиа аашьҭылхит сзацәажәоз аҭыԥҳацәа руаӡәы. Дахәаԥшуан акраамҭа, уи иаҵанакуаз – «иарбан палатоу дахьышьҭоу?» ҳәа акәын. Дызхәаԥшуаз асиа лылаԥш аҟәылган, лҩызцәа днарҿаԥшны, ус лҳәеит:
– Иаԥырхагам ҳәа исыԥхьаӡоит апалата №2 ашҟа дҳашьҭыр, ачымазаҩцәагьы хар рымам. Шәгәы иаанагозеи?
– Шәнапы сануп, иахьышәҳәо сыҟоуп, – сҳәеит сахьгылаз.
– Иахьаҳҳәо уҟазар, апалата №2 ахь удәықәаҳҵоит, – лҳәан, дҩасҿаԥшит лыбла гәыразқәа рыла.
– Сдәықәышәҵоит, аха сышьҭалаӡом, – сҳәан, ҳааибарччеит.
...Снеиуеит акоридор сыбжьаланы, снадгылт сзышьҭаз апалата. Сгыланы сӡырҩуеит, исаҳауеит ауаҭах аҩныҵҟантә аччабжь. Уи сгәы ааҟанаҵеит. Уаҳа ԥшрак
ҟамҵакәа, сарӷьа-напы ҩышьҭысхын, снацәа харҟәаланы, аҿыгә-ҿыгәҳәа хынтә ашә снасит.
– Шәлеир ҟалоит, – рҳәеит, ацәажәабжьгьы ааихсыӷьт.
Ашә аартны сныҩнашылеит. Раԥхьаӡа сылаԥш зықәшәаз ахҩык ачымазаҩцәа ишьҭақәаз роуп. Аԥсшәақәа расҳәеит аӡәаӡәала, ргәабзиара сазҵааит. Ҭыԥк ахьҭацәыз сқамк аҿы снатәеит. Ачымазаҩцәа неиҿаԥшыааиҿаԥшит, ус ргәы иаанагазар ҟалап, «рыуа дарбану ари дыззааиз?» ҳәа. Ус ргәы ишаанагаз агәра сзымгазт, сарбану, насгьы сзааизи расҳәеит.
Иааибарччеит.
– Шәзырччазеи? – ҳәа азҵаара ныҟасҵеит.
– Ҳахҩык ҳҿынтә «рыуа дарбанушь дыззааиз?» ҳәа
акәын ҳзызхәыцуаз, – иҳәеит аҭӡамц иадгылаз акаруаҭ ианиалаз.
– Хықәкыла аӡәы изын мацара смааит, шәыхҩык сшәацәажәарц сҭахуп, аамҭа исымоу исзалагӡозар. Убри аҟынтә раԥхьа ҳалагап ишәеиҳабу ила.
– Ус акәзар, шәалага Беслан Ченгелиа ила, – иҳәеит Беслан инаҩсан ишьҭаз ачымазаҩ.
Ахчы зыбӷа кыдҵаны акаруаҭ иқәиаз Беслан дааԥышәарччан, ус иҳәеит:
– Исҳәараны иҟоузеи, усгьы ижәбоит сшыҟоу.
– Убри ушыҟоу шыҟалаз ҳауҳәарц ауми иаҳҭаху, – сҳәеит.
– Аиашаҵәҟьа уҳәеит, иара ҳаргьы иаҳмаҳари узықәшәаз, – рҳәеит иҩызцәагьы.
(...Аԥхьаҩ, араҟа иазгәаҭатәуп акы: ари апалатаҿы ишьҭоу ахәцәа изламцәажәо арбану, иҟоу-ианым зегьы рҳәоит, аха ирыхьыз иахьрыхьыз, ишрыхьыз, ишеибашьуаз уҳәа – уи аӡбахә ҽхәароуп ҳәа ирҳәаӡом, мчыла идумырҳәозар...)
– Саҭамзааит, Беслан, иухауршҭырц иуҭаху ухьаақәа еиҭах иугәаласыршәоит ҳәа сахьаҿу... Аибашьра абаухьӡеи? – сҳәан, сниҿаԥшит.
Изқәа иадыз ахчы ааириашан, иҽырманшәаланы днатәеит.
– Аибашьра ианалагоз аҽны аиҩызцәа хҩык ҳаицны Днепропетровск ҳаҟан. Уаҟа исаҳаит Госсоветаа Аԥсны ишақәлаз, аибашьра ишалагаз. Уаҳа ԥшрак ҟамҵакәа ҳдәықәлеит Аԥсныҟа. Август 15 рзы ҳааит Ԥсоу аҳәааҿы. Аҳәаа ҳанахыс, амҩан аӡәгьы даҳԥырхагамхаӡеит, аӡәгьы ҳнимкылаӡеит, ҳашиашаз Ешыра ҳнеит. Уаҟа иҳарҳәеит Аҟәа, Ацҳа ҟаԥшь аҿы ақырҭцәеи аԥсуааи наҟ-ааҟ еиҿагыланы аибашьра иаҿуп ҳәа. Уахь ҳҿынаҳхеит бџьар ҳамамкәа. Ацҳа ҟаԥшь аҿынтә адырра ҳауит «шәхьаҵ» ҳәа. Уа сықәҵны Ешыраҟа сааит, уаҟа еиҿкааны иҟаз акоменданттә взвод салан мчыбжьык. Еиҳабыс дҳаман Арсен ҳәа аӡәы, ижәла сгәалашәом, даԥсуоуп.
Ҽнак ҳдәықәырҵеит Аӡҩыбжьаҟа, адҵа маӡа иҳамаз анагӡаразы. Акатер ала амшын ҳхылан, Кьалашәыр ҳҩаӡарц егьшҳагмыз, иаҳбеит ҳамҩа шкыз: амшын ихгылан аӷбақәа ҩҩба. Акы ақырҭцәа иртәын, егьи – СНГ. Иаҳцәымыӷхеит, ҳусқәа шылҵшәадахоз ҳбеит, ҳамгьежьыр ада ԥсыхәа ҳмоуит. Ҳгьежьит, ҳаӡхыҵит Афон Ҿыц. Еицыз, машьынак ҳнақәтәан, Ешыра аштаб аҿы ҳааит. Араҟа Мушьни Хәарцкьиа игәыԥ ҳаларҵеит.
Август 30 азы иҳауит адҵа, ацҳа ааигәара ҳҭыԥ ҟаҵаны уаҩы ҳимбо, ҳпозициа ҳахьчаларц. Август 31 азы Ешыратәи ашкол аҿы ҳаҟан. Сентиабр 1 азы асааҭ 12 рзы, 30-ҩык аибашьыҩцәа ҳдәықәырҵеит ԥшыхәра, адырра злаҳауз ала, аӷа итанкқәа аӡы ирраны иахьыҟаз аҭыԥ ахь. Уаҩы ҳимбакәа, аиаҵәара ҳҽалакны, ҳшьапышьҭыбжь мырго ҳнеиуан. Даара ахгәаҭара бзиа ҟаҵаны
ҳнеит ҳтәараны ҳахьыҟаз апозициаҿ ԥырхага ҳамамкәа. Ҳҭыԥқәа ылхны ҳнатәеит атанкқәа ааираны излаҟаз ала.
Аҽны амш бзиан, иԥхарран. Амра ԥхон, аԥшагьы хьшәашәамызт. Адгьыл бахҵәараӡа иҟан. Ҳтәоуп ҳаԥшыхәуа. Ахәылбыҽхан, асааҭ 17 рзы, аӡнырцәынтә ахысра иалагеит. Ҳара ҳхысуамызт, ҳхысыр ҳаҽцәыраҳгон . Ухысуагьы иҟамызт, узеихсуада, уаҩ даҳбомызт. Дара хысуан ирымаз атехника ала – атанкқәа, БМП-қәа рыла, аснаиперцәагьы хысуан. Ус ҳаштәаз, ҳпозициала аӡы ирны рҿаархеит атанки БМП-қәеи – зегьы аа-цырак ыҟан. Аӡы ирны, аевкалиптқәа рыла ихалт. Ҳахьтәаз иҳавсны рҿынархеит, хәык аҿы рҭыԥ ылхны инагылт.
– Уи злаҭашәырхашаз абџьар шәымазу шәара? – сҵааит.
– Рыцҳарас иҟалаз уи ауми, ҳаԥсахы еибакуан уи аҭархага абџьар ахьҳамамыз азы. Аҵыхәтәан иҳаӡбеит еицу агәыԥ ҳҽаҳшарц ҩыџьараны. Ҳҿаԥхьа дҵаны иқәҳаргылт – ҳаԥшыхәны, иҳавсны ицаз атехника ахьгылоу аҭыԥқәа реилкаара.
Ҳаҽшаны ҳдәықәлеит. Даара акыр ҳнеихьан еиԥш , дааҳԥылеит Амиран Берзениа агранатомиот кны. Иҟақәаз иаҳҳәеит. Асааҭ 2?Қ:0 рзы Амирани сареи алашьцара ҳҽаҭаны ҳҿынаҳхеит...
Аеҵәақәа ажәҩан ижәпаны иаҵан, амза шеишеиуа иԥхон. Уи ганкахьала џьара иаҳзыбзиан, даҽа ганкахьала – иҳаӷан, избанзар аҵх ҽынла еиԥш иарлашон. Ҳнеиуан ҳаԥсы ӡаны, ачықьқәа ҳанрыватәон ҳӡырҩуа. Ус егьа аџьабаа ҳбазаргьы, атанкқәа ахьгылаз ҳазнеит 40ҟа метра ҳарзааигәаны. Ҳгылан ҳаԥшыхәуа, дара роуп ҳәа цқьа агәра анаҳга, Амиран дмыццакӡакәа игранатомиот атанк афарақәа аркны иахьгылаз, агәҭа иарбаны
днаҵхеит – акамультативтә снариад дәықәиҵеит. Иаахеит. Уаҳа снариад ҳамамызт, ҳашьҭахьҟа ҳгьежьыр акәын, ҳгьежьит. Ҳҭыԥаҿ ҳанааи, иҳаӡбеит аштаб ахь ҳцарц, иҟоу аусқәа раҳҳәарц.
Асааҭ 24 ҟалахьан, амҩан Мушьни Хәарцкьиа игәыԥ ицны ишааиуаз, иааҳԥылеит. Иҟақәаз аусқәа иаҳҳәеит.
– Схынҳәны сааиаанӡа, аӡәгьы шәхы иҭамшәааит џьара дҵак ҳалагоит ҳәа, – иҳәан Мушьни, даақәгежьны машьынала дцеит аштаб ахь аснариадқәа ааигарац.
Дахьцаз дынхацәеит, акыргьы бжьан. Дхынҳәит асааҭ 4 рзы, ашара ҩҩбаҟа сааҭ шагыз. Имаҷымкәа иааигеит аснариадқәа.
Ҳҽаҳшеит х-гәыԥкны. Мушьни ааҩык раҟара иманы, хәдаҟа дакәшаны, дара ахьгылаз рааигәара ҭыԥк алхны дтәарц иҿынеихеит. Амирани сареи даҽа ҩыџьа ҳацны ладала ҳалбааит, ҳагранатомиот кны, хазы снариадк ҳаман, иара убас автоматқәагьы. Ахԥатәи агәыԥ – аханатә иахьтәаз апозициаҿы итәан. Ҳанеидыҵуаз Мушьни ус иҳәеит:
– Доусы шәпозициақәа кны шәантәалак, шәӡырҩла, сара раԥхьа ахысра ҟасҵоит, нас шәара шәхысратәы иҟалозар, шәхысуеит.
Доусы ҳҭыԥқәа рҿы ҳнеины ҳтәаанӡа иаҳцәылашеит. Аиаҵәара жәпа ҳазлатәоу ҳахьчоит, ҳахьынаԥшуа ҳнапсыргәыҵа иқәушәа иаҳбоит зегьы. ытбжьыкгьы гом. Ҳаштәаз атанкқәа, БМП уҳәа ахысра иалагеит. Дара грас ирымоуп, ашара иааҵалоны еиԥш, ажәылара иалагошәа, ахысра аԥшьыргоит иааҟәымҵӡакәа.
Ахысыбжьқәа анааиқәтәа, ҳӡырҩуан Мушьни данбахысуеи ҳәа. Ус ҳаштәаз, аҭынчра иалҩит ахысыбжь. Мушьни иҭирҟьаз аснариад ишаҳбоз атанк иаахеит (алиуки акопоти шыҟаз). Ишаҳбоз амца акит.
– Ариқа, афырхаҵа Мушьни! – ҳҳәан, Амирангьы инақәырццакны дхысит. Уи дзеихсызгьы иаахеит, аҩбатәигьы дәықәиҵан, уигьы аахеит, аха иԥымжәеит. Ҳахьтәаз рбазар акәхап, ҳаихсра иалагеит. Аиҿахысра ӷәӷәа ҳабжьалт. БМП иақәгылаз апулемиот ала иҳаихсуан.
– Шәыҽгәашәҭ, абааԥс! – иҳәеит Амиран, ахысра дшаҿызгьы, дҳалабжьон.
Иҳамаз агранатақәа наҳхит.
...Амра абахә иавҵны, раԥхьатәи ашәахәақәа ааҳақәнаԥсеит. БМП ала ихысуаз апулемиот ахқәа руакы ақәшәеит сарӷьа-шьапы, сшьамхы илаҵакны, аҩбатәи ахы – сарӷьа-напы, савтоматгьы нкаҳаит.
– Аа, сырхәит, – сҳәан, снеизҟәыҿы ганха сынкаҳаит.
Сҩыза Игор Убилаа дсывыршьааит. Уи Мыркәылатәын.
Сықәиан адгьыл, ашьа сыҵкьаса ицон. Амиран даасыдххылан, дшьамхышгыланы, – Аа, Беслан, уҽырӷәӷәа, уажәыҵәҟьа уалаҳгоит, – иҳәан, бинтқәак ԥшааны, аҟәҟәаҳәа ишҳаихсуазгьы, Бориси иареи сҿаҳәара иалагеит. (Борис ижәла сгәалашәом.) Аҩыџьагьы ахқәа иааиуаз ирцәымшәаӡакәа, салгара иалагеит: аӡәы сырҳәазо сигон, егьи – ҳабџьарқәа дрыҵан, аӡәы данааԥсалак, егьи сигон. Ус сеиҭаркуа мацара, аџьабаа ду баны, амца салыргеит. Амҩан сахьааргозгьы исылабжьон, сгәы ҟарҵон, «ухаҵами – ичҳа» ҳәа. 350 метра сырҳәазаны сааргеит, нас иахьшәарҭамыз ҭыԥк аҿы ҳанааи, рҟәаҟәа сықәҵаны, километрак сыргеит. Урҭ аџьабаа исыдырбалаз ахаан исызшәом. Ишәаны, скажьны ицазҭгьы, сшьабаны сыԥсуан, сара схы сацхраауа сыҟамызт. Уажәы дара ахьыҟоу сыздыруам, издыруеит ишеибашьуа, исҭахуп урҭ машәырда аиааира аҿынӡа еибашьырц, ахьӡ дугьы рымазарц.
Изхысҳәаауа,.. ҟәаҟәала сшааргоз, амҩан машьынак рықәшәан, уи сарҭеит, ахәышәтәырҭахь сааргеит. Уажәы хар сымам, макьана схала сызныҟәом, сзырныҟәо абарҭ роуп, – иҳәан, арныҟәага лабақәа ахьгылаз ахь инапы наирххеит.
Аҽнытәи ала Беслан ицышьҭаз иҩызцәа сзырмацәажәеит, аамҭа сзымхеит. Агәабзиара нараҭәашьаны, «абзиараз» ҳәа ҳаидыҵит.
03.10.1992
Гәымсҭа
Апозициаҿы алаф «Ачеченцәа ақалақь иалалт»
Ешыратәи позициак аҟны ҳаибашьыҩцәа аԥсшьара аамҭа ирымаз рхы иархәаны, аблиндаж аԥхьа итәаны ажәабжьқәеи алафқәеи еибырҳәон. Зҩызцәа ирзыӡырҩуа итәаз арԥыск ус иҳәеит:
– Уажәы исҳәарц исҭаху
аныргоз иҟалаз акоуп. Араҟа итәақәоугьы иалахәыз шәыҟоуп. Ижәдыруеит ҳаибашьыҩцәа «ураа!» ҳәа ақалақь ианалала, ақырҭцәа абжаҩык рабџьарқәа кажьны, рхы ахьынахоз ишцоз, – дналагеит иажәабжь. – Аиааира ашьҭахь, гәыԥҩык ҳаибашьыҩцәа рыԥсы ршьон ҵлакы амҵан. Ус еибашьҩык деидараха, иԥсахы еибакуа даарыдгылт.
– Иуаашьоузеи, иҟалеи? – ҳәа иазҵааит итәақәаз.
– Арҭ уааӡам, иахьынтәаанага сыздыруам аха,.. – иҳәеит иаарыдгылаз.
– Дарбан узҿу?
– Дарбанқәоу акрыздыруоу, рыхьӡ уаҩы имҳәааит! «Шәыҩны шәабацои?» ҳәа гәыԥҩык ицоз санразҵаа,
ҳаибашьыҩцәа Гагра
ус рҳәеит: «Ачеченцәа ақалақь иалалт!» ҳәа. Сара соуп ачечен анысҳәа, иркыз рабџьарқәа нкажьны, рнапқәа ирҩахеит. Нас, арҭ роума аибашьыҩцәа, – иҳәан, дызҵаз абџьарқәа ҵаҟа инкаижьит.
04.10.1992
Гәымсҭа
1. Апозициаҿы алаф «Аџьықәреи иакызар ҟалап...»
Аԥшыхәратә пункт аҿынтә ланарԥшыгала дыԥшыхәуа дышгылаз, – Аа, абан, абан, избоит атанк аџьықәреи иахьалагылоу, – ҳәа ибжьы иргеит Гьиви Хәупориа.
– Уи иахагьы амхы ишалагылаз збеит, – иҳәеит Гәурам Гәынба.
– Аџьықәреи иакызар ҟалап, уи азын ауп изеиҭамҵуа, иззаӡа изгылоу, – алаф алихит Даур Ҳалуашь.
2. Ааԥсара заку ззымдыруа
Ашара сааҭк аҟара шагыз сҩагылан, сҿи-снапи ӡәӡәаны, сабџьар сҟәаҟәа инықәҵаны, аладара сынҭалеит. Апост иқәгылаз Гәурам Гәынба ибжьы нсықәиргеит: «Ашьыжь мшацкәа, уабацои?» ҳәа. Сахьцоз мҳәакәа снапы аасҟьан, сымҩахь сҿынасхеит.
Снеиуан смыццакы, ашьыжьтәи аԥша сӡамҩақәа хьшәашәаӡа иааҟанаҵан, сцәеи-сжьи ардысуан. Ақыҭа рбаӷьқәа еиқәҿырҭуан, џьара-џьара алашбыжьқәа гон, аҵарақәа ашәа рҳәон. Хаҳәык снықәтәеит Аҟәа салаԥшуа. Азныказы аибашьра ыҟамызшәа сгәы иснаҭеит, аҭынчра исхатәаз иабзоураны.
Стәоуп ахәыцра сарҭаслымны...
Схәыцра санаалҵ, сахьынаԥшуа избоит: сыҵаҟа иҟоу асфальт-мҩала (Гәымсҭа ацҳаҿынтә иаауа) амҩа данымлакәа, аган иҽаҭашәа, ашьшьыҳәа дааиуеит аӡәы. Иныҟәашьала дыздырт уи. Дааиуан алашьцара иҽаҭан, аснаиперцәа дрымбарцаз. Зны-зынла дааҭгылон Ачадара далаԥшуа. Сахьтәаз дсывсны днеит ҳаиқәшәараны ҳахьыҟаз аҭыԥ аҿы.
Сҩагылан сынҭалеит ахылаӷьара. Снеит дахьгылаз, аԥсшәа еибаҳҳәеит. Адәахьы цәгьала ихьҭан, аҩхаара ибжьысны иааиуаз аԥша иааузымчҳаратәы иҟан. Ҳаԥхьа игылаз «Нива» ҳнақәтәеит, аҩныҵҟа иԥхаран. Ссумка иҭаз сблокнот аацәырызган, азҵаара исҭеит.
Ҳахьҭатәаз асаркьа далԥшны Цугуровка ахәахьы дыԥшуан, илаԥш уахь икыдхалеит уҳәаратәы. Азныказы азҵаара исҭаз имаҳазар акәхап ҳәа сгәы иаанагеит. Аха сгәы сажьеит, аибашьра иалагеижьҭеи забџьар кны абна илоу, злымҳа ҷытбжьы аҩзмыжьуа, уажәы исҭаз азҵаара шԥаимаҳауаз, иаҳаит...
Ихәыцра дызлаз даалҵын, ааԥсареи амыцәареи знубаалоз ихаҿы ҩышьҭыхны, даасҿаԥшны, ус иҳәеит:
– Уаҩҵас аиарҭа сагәыламиеижьҭеи ҩымзи бжаки ҵуеит,.. абас иабанӡацари, иараби?.. – иҳәан, ишьамхы ибжьакыз иабџьар агәыцә иарма напала инҭарсны иааникылеит еимарӷәӷәа, игәала уи ала ихигошәа.
– Зегьы ҿҳәарак-ҿҳәарак рымоуп, ас наӡаӡа ицарым, – сҳәеит сниҿаԥшны.
– Уа уиашоуп. Ахаҳә ибылгьо илеиуагьы, ишнеиуа, уаҳа џьаргьы изымцо, ҭыԥкаҿ иааҭгылоит. Арҭ алахшақәагьы абра, абри аҭыԥ изахысып ҳәа сыҟам, – иҳәан, Цугуровка ақәцә иавҵыз амра ашәахәақәа неиҿаҷҷан, илахь ааиманарццеит.
Ихылԥа ааихихын, ишьамхы инықәиҵеит. Сызҵаара аҭак аҟаҵара дналагеит Аҩӡба Витиа Ҳаџьараҭ-иԥа.
Аибашьра ианалагоз аҽны иҩызак дицхраауан, Ачадара ақыҭан «Межколхозстрои» аҿы аӷәы рхуан. Абжак рыххьан еиԥш, ацех аиҳабы (уи дқырҭуан) аус зуаз даарыдгылан, қырҭшәала ус раиҳәеит:
– Шәызҿу шәусқәа шәырҟәаҵны ирласны доусы шәыҩнқәа рахь шәца, – ҳәа.
– Иҟалазеи, ҳусқәа кажьны ҳцаратәы? – иҳәеит аусуцәа руаӡәы қырҭшәала.
– Аибашьра иалагеит, – иҳәеит ацех аиҳабы, ҳара ҳахьгьы дааԥшит, ииҳәаз ҳзеилкаау, иаҳзеилымкаау идырратәы.
Витиа ақырҭшәа ибзианы идыруан, аусуцәа реиҳабы ас аниҳәа, днаидгылан диазҵааит қырҭшәала, – Еибашьуа дарбану? – ҳәа.
Ацех аиҳабы уаҳа ажәак мҳәакәа, иқьышә аӡәы дҭасызшәа, дынидууаан иҿынеихеит, иҿынеихеит акәым, дыҩны дцеит. Игылақәаз ицашьа ргәамԥхеит, «ала ахьҭоу алаӷырӡ леиуеит» ҳәа, ари ииҳәаз иашаҵәҟьазар ҟалап ргәахәын, Витиа дзыцхыраауаз иҩызеи иареи аӷәы ахра иааҟәыҵын, ирххьаз амашьына инақәҵаны, аҩныҟа иааргеит. Аҩны иан лымацара лакәын иҟаз.
– Сашьцәа абацеи? – ҳәа иан длазҵааит.
– Иабацахуаз,нан,Аҟәаҟаицеит,аибашьра...–лажәа далымгацкәа, лчабра аацәырылган, иаалҿылшьит. Даақәыԥсычҳан, аҵыхәтәан ус лҳәеит: – Зшьамхы инанагоз ақыҭа зегьы цеит.
Витиа уаҳа ажәак мҳәакәа, аҩны дындәылҟьеит. Ашҭа дҭыҵуан еиԥш, иан лыбжьы илымҳа инҭасит:
– Нан, сыҷкәынцәа, шәыҽгәашәҭ шәахьыҟазаалак.
...Гәымсҭа ацҳаҿы даннеи, уаҟа игылан БМП, уи ныҟәицон ыҭанаа Лиова Мухран-иԥа. Уи инақәтәаны рҿынархеит. Ацҳа иқәсны ишнеиуаз, БМП аанҿасит,
иԥхасҭахеит. Иҟарҵозеи, илалбаан, Ваниа Аҩӡбеи иареи шьапыла Аҟәаҟа рҿынархеит.
Ус ишнеиуаз, қырҭуак имашьына ааныркылан, қырҭшәала инаиацәажәан, Ацҳа ҟаԥшь аҿынӡа рнагара дақәшаҳаҭхеит. Иақәтәаны ишнеиуаз, агьежь тҟәацын, иаагылт аԥсуа университет аԥхьа. Амашьына илалбааны, рабџьарқәа шыркыз шьапыла инеит Ацҳа ҟаԥшь аҿы. Араҟа ауаа рацәаҩны еизахьан, хышәҩык иреиҳан, амала абџьар зкыз маҷҩын, еиҳараҩык бџьарда иҟан.
Аиҳабыра рҿынтә ахьаҵразы адырра ҟалеит.
– Ацҳа ҟаԥшь ааныжьны нырцәла Гәымсҭа ацҳаҿ ҳнатәеит, апозициа кны. Еиҿаҳкааит агәыԥ, жәаҩаҩык рҿынӡа злаз, еиҳабыс дҳаман Алик Қәҭарба. Ҳҿаԥхьа дҵас иқәгылан ацҳа ахьчара, аӷа дықәымларц, – абас иажәа анагӡара дналагеит Витиа.
Август 28 рзы, нанҳәа аҽны, ацҳа шырхьчоз, (усҟан дара тәан ацҳа нырцә, «Бзиала шәаабеит» ҳәа аҩыра ахьану ацаҟьа аҵаҟа), дара рахь ишааиуаз рбеит ахәцәа мҩаԥызго амашьына. Рҽырмазеины инатәеит, иҟамло иҟоузеи ҳәа. Амашьына аарышьҭит раԥхьанӡа, нас иакәшаны инагылт. Иааиз ирырҭеит ахәшәқәа, абинтқәа уҳәа иаҭахқәаз ахархәагақәа.
Иаақәгьежьны ицеит.
Ашьыбжьон еиԥш рхәы иахатәаны акрырфон хҩык, егьырҭ фҩык уаҩы иахьимбашаз аҳацаҟьа иаҿатәаны иԥшыхәуан. Акрыфо иштәаз, Сосо Чичибаиа игәеиҭеит ахәцәа мҩаԥызго амашьына дара ахьтәоу апозициахь ишааиуаз. Сосо иҿаҵа шикыз имфаӡакәа, иаԥхьа инықәҵаны, – Сеиҭаҵаауеит иаҳзааргозеишь? – иҳәан, итәаз днырҿаԥшит.
– Иарбану иаауа? – рҳәан, егьырҭ аҩыџьагьы амашьына злаауаз амҩахь инаԥшит. Цқьа ианахәаԥш, аномер амамызт, аџьар ҟаԥшь анымызт, хҩык абџьар кны ишҭатәаз еицгәарҭеит.
Ацҳа ахы ахьаанҵәо, нырцә, автобуск ԥхасҭаны игылан аҳацаҟьа аԥхьа. Уи иаватәан ахҩык акрызфоз, уаҩы ибо иҟамызт. Амашьына иааиуаз есааира ирзааигәахон. Иааиуа арбанқәоу цқьа еилкаатәуп игәахәын, дҩагыланы, автобус азкәакьк иҽаҭаны, бџьарда днаԥшит Витиа. Дахьынаԥшуа ибоит, аӡәы автомат аԥенџьыр икылакны ишикыз. Агәра игеит иаразнакала, иааиуаз ақырҭцәа шракәыз. Витиа даахьаԥшын, Сосо еиҳәеит иааиуа амашьына деихсырц.
Сосо ԥшрак ҟамҵакәа, иабџьар аашьҭԥаан, иааиуаз амашьына деихст. Амашьына аанымкылакәа, ишааиуаз инерциала автобус инадгылеит хаха. Аԥсҟы зкыз деиҵамхакәа, амашьына ақәыргьежьра далагеит. Убри аамҭазы Сосо автобус днаҵаиан, ибжьгьы иргеит:
– Витиа, абааԥс, ацхыраара лас ашьҭахь ала иааиуеит ашьаҟауаа ҩажәаҩык рҿынӡа, урҭ сара иааныскылоит, шәарҭ ацхыраара лас шәеихс! – ҳәа.
Витиа дахьгылоу еиҭаҵшьа имамызт, Зефик Агрба иқәҿиҭуеит. Зефик дыууаӡа дыԥан, иабџьар (апулемиот) аашьҭыхны, амашьына аихсра далагеит. Амашьынаныҟәцаҩи аҩныҵҟа иҭатәаз аӡәи ишьит, агәҭаны итәаз даниалеит. Урҭқәа зегьы Витиа дахьгылаз ибон. Зефик иқәҿиҭуеит ибжьы рдуны, акузов инаҵакны дхысырц, арахь, хазы ихы ишәиуан, иабџьар иааигәара иахьыҟамыз, бџьарда дахьгылаз азы. Зефик дхысит. Ихымҭа башамхеит, акузов ианиалаз иқәшәеит.
Амашьынаныҟәцаҩ идтәалаз акабина дынҭҟьан дыҩт, ишьклахысра иалагеит, аха акгьы имаахеит. Витиа деиҵамхакәа иџьыба иҭаз алимонка ишьклаижьит, ишьҭахьала икаҳаит, уи (жәаха секунд рыла иԥжәоз) ԥжәаанӡа дацәцеит – дыԥан аладара иҽеиҭеит. Аӡнырцәынтәгьы ҳаибашьыҩцәа ҩыџьаҟа еихсуан, аха арагьы акгьы имыхькәа иԥсы игеит.
Сосо Чичибаиа иааиуаз ашьаҟауаа рҿынтә аӡәы дишьит, егьырҭ шәан, иҳәазаны шьҭахьла идәықәлеит. Абри ала уи аҽны аӷа ижәылара аанкылан. Уи ашьҭахь лассы рхабар ҟамлеит, рыԥсцәа кажьны ицеит, аа-мшы раҟара нырцә ишьҭан. Рыфҩы го ианалага, иахьтәаз ирзымчҳазт, Витиа дызлаз агәыԥ, рыжәаҩаҩыкгьы, ацҳа иқәсны, аарцә позициа бзиак алхны, итәеит ацҳа аҵыхәахь ала. Ажәымш аҽны иҿыхазаап, иааит рыԥсцәа ахьышьҭаз.
Витиа дахьгылаз урҭ ибзианы ибарҭан, рықәҿиҭуеит қырҭ бызшәала: – Шәааины шәыԥсцәа жәга, – ҳәа.
Аӡәы аӡнырцәынтә ибжьы иргеит қырҭшәала: – Уаҟа шәахьыҟоу шәҽырӷәӷәаны шәыҟаз, ишәку аҭыԥ ҳнеиаанӡа аԥсуаа ишәцәырымгааит, уахь ҳнеиуеит уажәы, – ҳәа. Нас ҿызҭыз ицыз рахь дынхьаԥшны, – Шәеиха ҳа ҳтәқәа ахьтәоу ахь! –
Реиҳабы ицәажәоз ус игәы иаанагеит, қырҭшәала ацәажәабжь анраҳа, хымԥада, рҩызцәа позициак кны итәоуп ҳәа. Урҭ дәықәлеит аарцәҟа. Ацҳа ааигәара ианааи, ҳпозициаҿ иҟаз аӡәы изымчҳазт, дрылахысит. Уи акәхеит, рыбжьара аиҿахысра ҟалеит, аха ԥсҭбара ҟамлеит. Аӡәы иҽнымкылара иахҟьаны аоперациа хыбгалт, иааиуаз ацҳа инықәсны, аарцә инагылар, цашьа роуамызт.
Ажәамш аҽны аӡнырцәынтә иааит абираҟ шкәакәа кны. Ацҳа нырцәтәи аган иқәгыланы ҿырҭуеит:
– Еи, аԥсуаа, уаҟа аӡәыр шәыҟоума?! – ҳәа.
– Ҳаҟамкәа, ара ҳаҟами! – рҳәеит ҳаибашьыҩцәа.
– Шәыԥсцәа зышәымгозеи? – ҳәа иҵааит.
– Арҭ ҳара иаҳтәӡам, шәара шәтәқәа роуп, – рҳәеит
ҳаибашьыҩцәа.
– Ирзаауазеи, еиҭауго иҟам.
– Шәара шәыԥсцәа роуп, ишәҭаху рзыжәу, – ҳәа аҭак ҟарҵеит ацҳа аарцә итәаз ҳаибашьыҩцәа.
– Иҳаблыр ҟалома?
– Иҟалоит.
Ари аҭак иазԥшызшәа ацхыраара лас амашьына аҩныҵҟа абылтәы ныҩнаҭәаны, ирблит. Амҩаҿ икажьызгьы, деиҭамгакәа, абылтәы иқәҭәаны, амца ицрарҵеит. Рус изҿыз ианалга, инықәланы ицеит.
– Ажәеизатәи амш азы еиҭах фҩык рбираҟ шкәакәа кны иааит ирбылқәаз ахьышьҭаз аҭыԥ аҿы. Уарҳалк аацәырырган, еиҵыхны инышьҭарҵеит. Амашьына ибылны иақәыз абаҩқәеи ахәеи ауарҳал алаԥсара иаҿын. Аҵыхәтәан ауарҳал ааикәарҽны иааҟарҵан, ирыманы идәықәлеит. Еицыз рахьынтә аӡәы днеины ихала апарапет днықәтәан, игәы дасуан, ихы дасуан.  Уи изааигәаз иҩызак, ма иашьак иакәзар ҟаларын. Урҭ ҳрыламхысӡакәа ицеит... – иажәа абраҟа иааҿахиҵәеит Витиа.
Ихахәы жәпа иҿаҳаз иҩнапык рыла ишьҭахьҟа инаԥхьеиҳәан, нас ишьамхы иқәыз ихылԥа аақәихын, инаихаиҵеит. ...Дтәоуп ҿымҭкәа, акы дазхәыцуа. Саргьы дсырццакуам, издыруеит уи ихәыцырҭақәа шаҟа ирацәоу. Уи аахыс аамҭа маҷ цахьоума, мызки бжаки аибашьра аҩныҵҟала аиҭакрақәа кыр ҟалахьеит.
Дызлаз ихәыцра данаалҵ, азҵаара исҭеит:
– Витиа, иҳаҩсхьоу аамҭа узыргьежьуам, уи гәаларшәагоуп, аха иахьа шәҭагылазаашьа шԥаҟоу шәгәыԥ аҿы?
Дахьтәаз дааҿырҳасын, инапқәа рыла иблақәа ааирҟәыҷит, еиҭах ихылԥа ааихихын, ишьамхы инықәҵаны, ус иҳәеит:
– Иаха рацәак сызмыцәеит, аха уи шьҭа сашьцылт, ҭынч саныцәахьоу схашҭхьеит... Исуҭаз азҵааразы,..
ҳгәыԥ еиднакылоит жәахаҩык, еиҳабыс дҳамоуп Сосо Чичибаиа. Ҳпозициа даара ибзиоуп, – абас иажәа анагӡара дналагеит Витиа.
Сосо игәыԥ рҭыԥ алхны итәеит Гәымсҭа ацҳаи Ацҳа кнаҳа ҳәа изышьҭои рыбжьара, ацҳақәа рыбжьара аӡәы аӡы дыруазар, рылаԥш иҵашәаратәы. Уаҟа аҭыԥ бзиан, аҭабиақәагьы ҟарҵеит.
Ацҳа кнаҳа ааигәара инхоз Вартан Арталиан иҩны аснариад аахан, иҩны зынӡаск инықәблаа ицеит, аӷәраҵа, бетонла иҟаҵаз, убризаҵәык аанхеит. Убри рхы иадырхәон Сосо Чичибаиа игәыԥ аԥшыхәразы. Уаҟа хҩы-хҩыла уахгьы-ҽынгьы рҽыԥсахуа, итәаны ирыхьчон. Арантә ибзианы ирбарҭоуп аӡнырцә аӷа дызҿу. Иаҳҳәап: рҽанырԥсахуа, ацхыраара ҳәа ар анаарышьҭуа, ахысра анаԥшьырго, иахьынтәхысуа, шаҟа техника ҽнак ала амҩа ианыланы инеиуа, иахьцо, иарбан бџьару излахысуа уҳәа, рылаԥш иҵашәо зегьы гәныркылон.
Ус иԥшыхәуа иштәаз, ҽнак адырра роуит ацҳа нырцә, Цугуровка ахәаҿы аӷа иснаиперцәа тәеит ҳәа. Ауха адырра анроу, аҽазыҟаҵара иалагеит уаҵәы ашьыжь азы.
Ашара акыр шагыз игылан, акы инацҳан, амҩа иқәлеит Сосо Чичибаиеи, Зураб Агрбеи, Витиеи. Асааҭ 10 ҟалахьан ахҩык Цугуровка амҩа бааԥсы акыӡӷра ианаадгыла. Инаҿалт. Инеиуан ашьшьыҳәа, инаԥшы-ааԥшуа, ршьапы ашьҭыбжь мыргакәа, хаҳәык рыҵакәымпылыр ҳәа ишәаны, избанзар уи ашьҭыбжь ицәырнагон. Ҩҩбагьы, инеиуан ашьшьыҳәа, амшын џьаракыр иҵааны иҟазар, иаахаԥалар ҳәа ишәаны. Амш бзиан, ажәҩан цқьан, амра хааӡа иԥхон, аха ашьыжьтәи аԥша хьшәашәа маҷк ахьҭа уанаркуан.
Ҩҩ-сааҭк аҟара амҩа иқәын, акгьы рԥырхагамкәа ихәнеит Цугуровка ахәы. Маҷк рыԥсы ршьеит, инаԥшы-ааԥшит, аха аснаиперцәа џьаргьы рцәаара рымбеит. Ахәы ишықәыз мацара илбааит Цугуровка аика ахьынҵәоз. Уаҟа ирылашәеит «Дед» игәыԥ, ааҩык рҿынӡа иҟаз. Урҭ дҵас ирыман амҩа ахылаԥшра (аԥшыхәра). Машьыноума, техникоума, ауаа роума, ирбоз зегьы рзы иахьахәҭоу адырра ҟарҵон. Апозициа бзиа рыман, аҭабиақәа рыцыԥхьаӡа ҟаҵаны иҟан. Ргәыԥ ҩыџьараны ишан, итәан ԥшьҩы-ԥшьҩыла. Сосо «Дед» еиҳәеит, арахь, дара рышҟа ишықәнагалаз, дҵас ирымаз, аԥшыхәра адырра иҟанаҵаз шиашамыз...
Витиа иажәа ааникылт араҟа, иџьыба иҭаз аҭаҭын аацәыриган, ақьаад ҽыҭ хәыҷык амхны, аҭаҭын нылаҵаны аикәарҳәра дналагеит. Еикәарҳәны даналга, амца наркны инеиҿыҵеикит. Саргьы сахьтәоу сҩымҭақәа срыхәаԥшуан, џьаракыр акыр сцәагхама, акыр сцәыбжьахама ҳәа. Маҷк аҭаҭын данаха, сниҿаԥшны азҵаара исҭеит.
– Саҭамыз, Витиа, уааԥсаха ушыҟоу збоит, уажәы аибашьра цоит, ас еиԥш ҽазны аамҭа ҳмоур ҟалап... Ҳазҿу ҳажәа наҳагӡап, – сҳәан, сблокнот снагәылаԥшит, акы сцәыӡны сашьҭоушәа абӷьыцқәа реихыршәшәара салагеит, уи ала аамҭа маҷк исҭарц, ииҳәараны иҟоу дазхәыцны ацәажәара даналаго азы.
– Шаҟа шықәса ухыҵуазеи? – дҵааит сыла дхыԥшыло.
Азныказы исҳәо сҿамшәо, секундқәак ус ҿымҭкәа стәан. «Сышықәс иазиуазеи, уи аума иихәыцуаз?» аасгәахәт. Аха ус егьа иҟазаргьы, шаҟа схыҵуаз сҳәеит.
– 52 шықәса схыҵуеит уҳәоу... Хышықәса рыла усеиҳабуп.
– Узазҵаазеи? – ҳәа азҵаара ныҟасҵеит.
– Уқәра ыҟоуп, арахь уаазбеижьҭеи машьынак уақәтәаны усымбац, шьапыла мацара уныҟәоит, макьана угәашьамх ӷәӷәазаап, угәгьы цқьазаап, – иҳәан, ишьапқәа рыбжьара ибжьагылаз иавтомат ишьамхқәа инрықәиҵеит, ус еиҳа еиӷьхап ҳәа иԥхьаӡаны.
Даақәыԥсычҳан, иажәа анагӡара дналагеит.
Цугуровкантә иааижьҭеи мчыбжьык ҵуан. Вартан иӷәраҵаҟынтә ԥшыхәра ҳәа есымша ицалон. Ус, ҽнак аӷәраҵа иҵатәаны иԥшыхәуан хҩык: Уча Чаава, Лаша Џьарсалиа, Витиа. Ашьыжь асааҭ 8 рзы Витиа ланарԥшыгала дыԥшуан, аӡнырцә, 130-ҟа метра набжьаны, игылаз ҩнык дахәаԥшуан. Уи кооперативтә ҩнын, иахьӡын «Аԥсны». Уаҟа еиҳабыс даман Гәылуа Минди Амиран-иԥа.
Убри аҩны казармаҵас иҟоу аҩныҵҟа аҩнымаҭәатә цех ыҟоуп. Уаҟа, Витиа дахьԥшуа ибоит, еиларҭәаны иҟаҵоу аӷәқәа рацәаны ишышьҭоу. Уи идыруеит аҩныҵҟа иҟоу зегьы, избанзар уаҟа аус иуан, анеирҭа-ааирҭақәагьы ихәнацәкьарак реиԥш идыруеит.
Дмыццакӡакәа дшыԥшыхәуаз, илаԥш дааҵашәеит аӡәы. Уи ӷә-дук иманы дааиуан. Ирҳәазо иааганы ԥенџьырк инадиргылон еиԥш, Витиа иавтомат ала дхысит. Ишибоз дынхышәҭны дынкаҳаит, аӷәгьы наиқәҳаит.
– Ианбаҟалеи уи? – сҵааит сара.
– Сентиабр 29 азы.
– Ибзиоуп, уажәа нагӡала, – сҳәан, сҽаарманшәаланы снатәеит.
– Араҟа, ари аҩнаҿы аҽны иҩнан 30-ҩык рҿынӡа, –
абас иажәа анагӡара дналагеит Витиа.
Итәоуп аӷәраҵаҿы еицәажәо, аха рылаԥш ахуп уи
аҩны. Аамҭагьы ҩҩбаҟа сааҭ цахьан еиԥш, рҩыза Уча Чаава ланарԥшыгала дшыԥшуаз, илаԥш дыҵашәеит аӡәы. Уигьы аԥенџьыр аҿынтә Ацҳа кнаҳахь ланарԥшыгала дыԥшуан. Уча иикыз аланарԥшыга Витиа инаииркит, уи акәхеит, Витиа минуҭқәак рыла игәеиҭеит ишиҭахыз еиԥш. Дмыццакы, иавтомат ала дкылԥшны, даҵхеит. Ишибоз, иикыз аланарԥшыга лаимпыҵшәан, адашьма инықәҳаит. Иара маҷк дгылан дадырсызшәа, нас аӡәы ганха диханы дкаижьызшәа, дынхышәҭны дкаҳаит. Икаҳамҭа инақәырццакны, машьынак агәара иааҭалеит, аха еидарак аанагоу, мамзаргьы ауаа ааргоу, изакәыз цқьа ирзеилымкааит.
Аӷәраҵаҿынтә ахҩык ԥшуеит иҟало ҳбап ҳәа. Аамҭа рацәак мҵыкәа, ирбеит ҵәҩанк акаска ахарԥаны аӡәы ишышьҭихуаз еихсырцаз, аха уи дара амеихсӡеит. Аҵәҩан ахарԥаны акаска шьҭызхуаз агха ҟаиҵеит: Акы – изгәамҭаӡакәа аҵәҩан дҩахацәеит, ауаҩы шиакәым уи ала агәра ргеит, ҩҩбагьы – акаска ус баша патронк ақәдырӡырц рҭахымхеит, хԥагьы – ихысыр, дара ахьтәоу амаӡа ҭыԥ ааԥшыр алшон.
Абасала, абри амшгьы иманшәаланы ицаз акы ҳәа ирхыргеит.
Иажәа араҟа иааникылеит.
Ҳазҭатәаз «Нива» асаркьа маҷк длахан, аҭаҭын-лҩа иҩначыз ацарҭа аиҭеит. Сахьихәаԥшуа ацәа ила ишыхгыло збон, уажәы-уажәы дҿырҳасуан.
Даасыхәаԥшын, ус иҳәеит:
– Уажәтәи ала абра иаанаҳкылап ҳаицәажәара. Аиаша ауми, Сосо ила дааиааит ҳәа ансзынауцҳа, самаԥхашьаны сааит, акәымзар саауа сыҟамызт. Усҟак зысҳәои, уаргьы иудыруеит ҳҭагылазаашьа шыҟоу... Алашьцара сҽалакны сааит, аснаиперцәа амацәаз сҭарымкырц.  Рылаԥш сыҵамшәакәа сызлеир, сҭыԥаҿы схы нықәысҵар ауп. Ҽазны ҳанеиқәшәо, иаҳзеибымҳәаз еибаҳҳәап, – иҳәан, амашьына дааҭыҵны днагылт.
Саргьы сааҭыҵит.
Ашьыжьтәи аҳауа хьшәашәаӡа инасҿасит.
– Абзиараз , – иҳәан, имҩахь иҿынеихеит.
– Абааԥс, уҽгәаҭ, абзиара узыҟалааит, – сҳәеит сахьгылаз.
...Днеиуан абахә ашьапы иҽавакны, сылаԥш ихын уи архәара давалаанӡа.
05.10.199№
1. Гәымсҭа
Аҽнытәи ахысрақәа
қҚҷ – ашьыжь ҳахьтәоу ҳаҵаҟа ахәы аҿынтә ҳ-БМП хынтә ихысит. Рых-снариадк ақәшәеит аӡнырцә игылаз ангара ахыбрақәа. Ҳгылан ҳахәаԥшуан, иаҳбон рыхснариадк иахьахәҭаз аҭыԥ ишаахоз. Ҳахьгылаз «Ура!» ҳҳәеит;
қҚ:5 – аӷа БМП ала ахысра далагеит ҳпозициахь;
ҵҚ?5 – ҳахьтәоу ҳпозициа аҿынтә иҳаҳауеит пулемиотла, аснариад уҳәа, ахысра ишаҿу Гәымсҭа ацҳа ааигәара; ҵҚ:0 – аӡнырцәынтә ҳпозициахь танкла ихысит, икаҳаит х-снариадк;
ԥҚҭ – танкла ҩҩ-снариадк каҳаит ҳпозициахь;
?ҭҚ№5 – ихалт аҳаирплан СУ-25, ҩынтә иаҳхаԥрит; 1?Қ№0 – атанк ҩ-снариадк ҭнарҟьеит. Ешыра ҩнык
амца акит;
?№Қ?3 – ҭынчроуп;
?ҷҚ:0 – ахысыбжьқәа гоит иааҟәымҵӡакәа Ешыра; 1ҷҚ:5 – атанк иҭнарҟьаз снариадк каҳаит ҳпозициа
иҩахыкны;
?:Қ?0 – ҩҩ-снариадк каҳаит Уазабаа ааигәара, атанк
иҭнарҟьаз;
?џҚҭ – гаубицала ихысит, икаҳаит аа-снариадк Уазабаа ааигәара;
1џҚ?3 – гаубицала ҩҩ-снариадк каҳаит ҳпозициа ааигәара;
1џҚ:5 – снаиперла ахысра, ахысыбжьқәа гоит меихсыӷьрада;
1қҚ№0 – гаубицала ф-снариадк каҳаит;
1қҚ:3 – гаубицала ҩҩ-снариадк каҳаит Уазабаа ахәахьы;
1қҚ:5 – ажәытә мҩа ацҳа ҳаҵатәоуп Ҭенгьиз Гәынба, Едик Аџьба, Ахрик Ҭаниеи, сареи. Ҳаԥхьа аҭабиа ҟаҵаны иҟоуп. Ааҵәақәа аԥслымӡ рҭаҵаны, ацҳа ҳаҵсны аҭабиа ҳанҭагылт. Уи инақәырццакны аснаиперцәа ҳаихсра иалагеит. Аҭабиа ҳҭатәеит иаразнак, ахқәа аҿывсывҳәа ааҵәақәа инрылаҟацеит;
1қҚџ – танкла х-снариадк каҳаит Ацҳа кнаҳа аигәара;
1ҵҚҷ – танкла ҩҩ-снариадк каҳаит Ешыра, ауаа ахьеиланхо ахь;
1ҵҚџ – гаубицала снариадк каҳаит ҳпозициахь; 1ԥҚ№0 – танкла хә-снариадк каҳаит ҳпозициахь.
2. Аладатәи Ешыра Ҭарба Рауль Ваниа-иԥа
Сааҭк инеиҳаны ахысыбжьқәеи атҟәацыбжьқәеи игоз, уажәы ианааихсыӷь, аблиндаж иҭатәақәаз аӡәаӡәала иҭыҵны, хҩы-ԥшьҩыла ана-ара амра рҽаҭаны инатәеит. Аблиндаж аханы аанда икыз аган сыҽнавакны сҿынасхеит. Иахьыманшәалаз џьара ҭыԥк алхны снатәеит. Уанӡа изыҩхьақәаз снапҩымҭақәа цәырганы сышрыхәаԥшуаз, дҿаԥха-ҿаччо даасыдгылт.
– Саҭамыз, суԥырхагахазар ҟалап, – иҳәан, автомат иикыз аанда инадиргылан, Ҭарба Рауль Ваниа-иԥа даасҿаԥшит.
– Иауазеи, ушԥасԥырхагоу, еиҳагьы сеигәырӷьоит уааира, уаатәа, – сҳәан, снапы насырхеит сааигәа дтәарц.
«Алашә ииҭаху ҩҩ-блакы» ҳәа, ари сиацәажәарц сҭахижьҭеи акыр ҵуан, аха ҳаиқәшәаны, ҳаидтәаланы аамҭа ҟамлеит. Иӡбахә зныкымкәа исаҳахьан, иара иқәра шмаҷугьы, ауадаҩра бааԥсқәа дышрықәшәахьаз. Аха ус егьа дақәшәазаргьы, аџьабаа ӷәӷәа ибазаргьы дхынҳәит иԥсадгьыл ахь, Аԥсныҟа.
Ҳаидтәалоуп ҭыԥк аҿы.
Ҳтәоуп минуҭқәак ҿымҭкәа.
Ҳҩыџьагьы хаз-хазы хәыцрак ҳҭанагаланы ҳамоуп...
Ус ҳазлаз ҳхәыцра ҳалнахит атҟәацыбжь. Ҳаԥхьа акыр набжьаны, Ешыра иалҳәҳәо игылоу ахәы аҟны (уи иахьӡуп Верешьагин ихәы ҳәа)  икаҳаит агаубица иҭнарҟьаз аснариад, уи инақәырццакны икаҳаит аҽакы. Адәахьы итәақәаз аблиндаж ахь ицеит. Ҳахьтәаз ҳамгылаӡеит, аицәажәара ҳналагеит. Ус ҳшеицәажәоз, Митра Гьерзмаа аблиндаж дааҭыҵын, ашә днылагылан, ҳара ҳахь даахьаԥшны, ҳазҿиҭит: – Уа шәызтәоузеи, арахь шәааи! – ҳәа.
Ҳамнеиуашәа аниба, иҿааихеит ҳахьтәаз ахь.
Данааҳадгыла, дҵааит: – Асопкахь шәцап ҳәа шәгәы иҭоума? – ҳәа.
– Мап, уажәтәиала џьаргьы ҳцап ҳәа ҳгәы иҭаӡам, – сҳәеит, савтомат аанда иадгылаз адыхны саԥхьа инышьҭасҵеит, ус ианысҭаххо ашьҭыхразы еиҳа еиӷьхап ҳәа иԥхьаӡаны.
– Нас ара шәызтәоузеи? – иҳәан, иабџьар акарабин ашьхәа адгьыл инықәиргылан, агәыцә иҩнапык рыла иаанкыланы даҳҿаԥшит.
– Ҳаицәажәоит, насгьы сҩыр сҭахуп, – сҳәан, сблокнот иагәылаз скалам аагәылсхын, иааныскылт.
– Араҟа ушԥаҩуа, ари иааиуа аснариадқәа шәымбаӡои?
– Ишԥаҳамбо, уи ҳгәы арҿыӷьӡом, – сҳәан, сааԥышәарччеит.
– Аччарагьы бзиоуп, аха ахгәаҭара зегьы иреиӷьуп, – иҳәан, аблиндаж ахь иҿынеихеит.
Ҩҩбаҟа шьаҿа ҟаимҵацкәа, ус сҳәеит:
– Асопкахь уаха алашьцаразы ҳцоит, аамҭа уоуазар, уҳацаала.
– Азамана, шәанцо азы сыхиоуп, – иҳәан, дҳадҵны иҿынеихеит.
Ҳаизынхеит ҳҩыџьагьы.
Адәахьы амш еихашьшьуп, аԥҭақәа ҳаракны ихуп. Аԥша иаҵоу ԥхоуп, хара имгакәа ақәа алагоит уҳәаратәы иҟоуп.
Ҳахьтәоу ҳашьҭахь кыӡӷроуп, мандаринаҭроуп. Сынтәа амандаринақәа ибзианы ирҿоуп. Џьара-џьара аҭыԥқәа рҿы аснариадқәа ахьалаҳази, апельсинқәеи амандаринақәеи иҟәыбаса иаҵажьуп. Џьара-џьара аснариад аԥҽыхақәа заахақәаз амахәқәа хыжәжәаны иалажьуп. Ааигәа-сигәа игылақәоу аҩнқәа иҟәаҟәаса, ирыцҳахәха, аиаҭымра рхьыкәкәа игылоуп.
Ҳтәоуп, абарҭқәа зегьы ҳалаԥш ахьынӡахьӡо ҳалаԥшуа. Уажәы ҳахьтәо аблиндаж аԥхьа иацы икаҳаз аснариадқәа, адгьыл ҭыжааны иҵнарԥаз анышәқәа еиԥхьытта иакәыршаны ишьҭоуп. Абраҟа ахәыҷқәа гәырӷьаҵәа рҩызцәеи дареи иахьыхәмаруаз адәҳәыԥш, уажәы иубар иуздыруам, амҩақәеи адәқәеи ҭыжааны иҟоуп. Абарҭқәа зегьы иаҳбо, угәы аҵәуара ианаркуеит.
Исыватәаз амхалдыз дакызшәа, ҵысрак ҳәа имамкәа џьарак дыԥшуан, илаԥш акы ишадхалаз збон.
– Рауль, уԥшышьа сгәаԥхом, иубазеи? – сҳәан, саргьы уахь снаԥшит, исымбац џьара иҿыцу ак збозар ҳәа.
– Иаҳгәаԥхо абаҟоу, ари аҭыԥ шаҟа иԥшӡаз, уажәы ақьаԥҭажә-ԥшра аанахәт. Аҵарақәа шәаҟьаны иқәҵит. Игәауҭоу сыздыруам, атҟәацыбжьқәа анго, алақәа шәаны аӷәраҵақәа ирхәыҵалоит, урҭгьы шьҭа ирдыруеит аснариадқәа ахьынтәааиуа, – иҳәан, иажәа ара иааҿахиҵәеит. Иџьыба иҭаз аҭаҭын аацәыриган, цырак ахыихын, амца наркны ахара дналагеит.
– Ҳаидтәалеижьҭеи зҵаарак усҭар сҭахын, – сҳәан, сниҿаԥшит.
– Иарбан зҵаароу?
– Аамҭа ахьынӡаҳамоу ҳаицәажәар сҭахын, иуцәыуадаҩымзар,.. – сажәа салымгацкәа, ҳахьтәоу ҳпозициа ааигәара снариадк каҳаит, атанк иҭнарҟьаз.
– Усгьы ҳахьтәоу ҳаицәажәоит, – иҳәан, ихаз ичархь хылԥа ааихихын, инарҳәы-аарҳәуа иааникылт.
Саргьы сахьтәаз, ас еиԥш ҽазны аамҭа смоур ҟалап сҳәан, – Аибашьра абаухьӡеи? – ҳәа азҵаара ныҟасҵеит. Иикыз ихылԥа наихаиҵан, иҽырманшәаланы днатәеит. Исҭаз азҵаара дазхәыцуазар акәхап, маҷк ҿымҭкәа дтәан иавтомат ишьамхы инықәкны, ус иҳәеит:
– Шәача уск аҵыхәала сыҟан, сус сзышьҭаз «абри аамҭазы уааи» ҳәа исарҳәаз сахымԥакәа аконтораҿы снеит. Амаӡаныҟәгаҩ лҿы снеиаанӡа, урыс ԥҳәыск
дсықәшәан, ус лҳәеит: – Уаԥсыуома? – ҳәа.
– Ааи, саԥсыуоуп, изхыбҳәаазеи? – ҳәа сҵааит, сыздыруаз аӡәы лакәыз џьышьа цқьа снылҿаԥшын, уи аҽны
ада дсымбаӡацызт.
– Уаԥсыуазар, Аԥсны, Аҟәа ақырҭцәа ҳаирпланла
аснариадқәа аларыжьит, иумаҳаӡаци? – лҳәан, лыла ааихмырсыӷькәа дысҿаԥшуан.
– Мап, уажәы ибҳәоны исаҳауеит акәымзар исазҳәодаз, – сҳәан, исаҳаз азныказы иахысҳәаара сыздыруамызт.
Сҭагылазаашьа убас иҟалеит, исыдгылаз аԥҳәыс дахьысҿаԥшуаз сҿаԥшылара лгәамԥхазар ҟалап, ус лҳәеит:
– Иҟалеи, иухьзеи, угәы еиқәшәаӡами, ӡык узаазгап...
– Мап, акгьы аҭахӡам, сгәы бзиоуп, маҷк сыԥсы ааилахәан, исыхҟьеит, – сҳәан, слыдҵны сҿынасхеит.
Сахьыҟаз аконтораҿы ԥсыуа ԥҳәыск аус луан маӡаныҟәгаҩс, уи уажәы, хымԥада, дызбар сҭаххеит. Аԥҳәыс исалҳәаз агәра згомызт, дбатәын амаӡаныҟәгаҩ, уи ак лмаҳакәа дыҟам сгәахәуан.
Ашә смаскәа, ус иаартны сныҩнашылеит. Сшааиз, лҭыԥ ҭацәны ишыҟаз сылаԥш нақәшәеит.
– Дабацеи? – ҳәа сҵааит, иҩуа астол иахатәаз аԥҳәыс лахь.
– Абыржәы ааигәа, лусқәа нкажьны, дҵәуо аҩныҟа дцеит, – лҳәеит, абӷьыцқәа илкыз апапка агәылаҵара дналагеит.
Уи ала еилкаан ҳаицәажәара аҵыхәа шыԥҵәоу. Уаҳа ажәак мҳәакәа сындәылҵит адәахьы. Арахь санааиуаз хьаа сымамкәа, ашьабсҭа еиԥш, сласкәантраӡа сыҟан, уажәы сандәылҵуаз, исзышьҭымхуа еидара хьанҭак саҵоушәа снеиуан, сшьапқәа сыҵаҟәало уҳәо. Сқамк агәашә уахьынҭыҵуа игылан, снеины снықәтәеит, исаҳаз цқьа схаҟны иааганы сазхәыцырц. Аԥҳәыс исалҳәази амаӡаныҟәгаҩ лцашьеи санрызхәыц, араҟа ишырҳәо еиԥш акы ыҟаҵәҟьазаап сгәахәын, схәыцуа стәан, сҩагылар, раԥхьа схы абасырхо ҳәа.
Шәача иаланхоз аԥсуаа аҷкәынцәа имаҷымкәа аҩызцәа сыман, аха урҭ ахьынхоз харан, ҭелла сасыргьы уажәы ишысзымԥшаауаз здыруан аҟнытә, исыӡбеит слызцарц иахьа исықәымшәаз амаӡаныҟәгаҩ.  Уи дааигәаны дынхон, адрес зласырҭаз ала, уахь
сҿынасхеит. Шьапыла снеиуан, амҩахь сызбоз, ус игәы иаанагар ҟалон, «абри ицашьоузеи, аӡәыр ишьҭоума?» ҳәа.
Адрес исымаз ала аӡәгьы сиазымҵааӡакәа снеит лара лҿы асааҭ 17 рзы, ахәылбыҽхан. Санылба, азныказы дааччашәа ҟалҵеит, лчабра илкызгьы аалҿылшьит, избеит сааиаанӡагьы аҵәуара дшаҿыз, лыблақәа ҟаԥшьӡа иҟан. Сахьгылоу избарҭан лымаҭәақәа еизганы ачамадан ишҭалҵоз, уажәшьҭа аргама издырт исаҳаз шиашаз. Аха ус егьа иҟазаргьы слазҵааит сахьыҟаз избази исаҳази ртәы.
– Акыр уаҳазар, иашоуп, сара сыла иабеит телехәаԥшрала Аҟәа  ишалахысуаз, ахәцәа шалыргоз уҳәа, – лҳәан, еиҭах еимаҭәаны аҵәуара дналагеит.
Маҷк дҵәуаны данааҭынчха, ус сҳәеит:
– Иҟалаз шьҭа хырԥашьа амам, сара уажәы бааныжьны сцоит, араҟа дәрыԥшьаа рыҷкәынцәа инхо рацәаҩуп, аҭел сырзасуеит, ма дара ахьыҟоу сцаны ԥыҭҩык сыманы саауеит, уанӡа џьаргьы бымцакәа абра быҟаз, – ҳәа ласҳәеит.
Лчабра илкыз лыблақәа инархшьыланы даасҿаԥшын, ус лҳәеит:
– Сара ҭелла сыуацәа рахь адырра ҟасҵеит, урҭ лассы иааираны иҟоуп, урҭ срыццоит. Уара уахьцо аӡәыр уқәшәозар, уҩызцәа, шәышьҭибах, иҟашәҵаша ӡбаны амҩа шәықәла, сара хьаас сҟашәымҵан, – лҳәан, лымаҭәақәа аидкылара далагеит.
– Абзиаразы, ҳ-Аԥсны ҳаиқәшәоит, – сҳәан, сындәылҵны ақалақь сналалеит сҩызцәа сыԥшаарц.
Раԥхьа сназдгылаз аҭел автомат исҭахыз аномер ала саст, аха аӡәгьы ақәҿимҭит. Ус исымаз адресқәа акакала, смыццакы сасуан, аӡәы атрубка шьҭихуамызт. Иҟасҵозеи?.. Илықәсыршәын сцеит Шәача апошьҭаҿы.
Агәаран иқәгылаз шырацәазгьы Аԥсныҟа сашьа иахь ҭелла аицәажәара  ҟасҵеит жәохә минуҭ. Сыԥшын сааҭки бжаки, сыԥшын даҽа сааҭк. Аҵыхәтәан, адырра соуит аҭел Аԥсныҟа аус шамуаз.
Сахьнеилак исықәҿиом. «Сцап авокзал ахь, иудыруазеи сразҟы уаҟа исықәҿиозар збап» сҳәан, таксик аанкыланы, уахь амҩа снықәлеит.
Иажәа анагӡара дшаҿыз, – Рауль иуаҳауо ажәҩан аҿынтә ишәышәуа иаауа аснариад? – сҳәан, ҳахьтәаз ҿыцха адгьыл ҳнықәиеит. Ҳханы амандаринаҭра иалаҳаит аснариад, уи абжьы ҳлымҳақәа ардагәома уҳәаратәы иҟан. Ианааҭынчраха ҳҩықәтәеит, аблиндаж иҭатәаз рахьынтә Џьофа Ҳагба дааҭыҵын, ҳақәҿиҭит аблиндаж ахь ҳнеирц. Иажәа ҩҩбамтәӡакәа, ҳабџьарқәа ҳаманы, уахь ҳҿынаҳхеит, ианҭынчрахалак, нас ҳаидтәалан, ҳажәа аҵыхәтәанӡа инаҳагӡарц.
Ҳагьынҭалеит аблиндаж, ҳнеира иазԥшызшәа, аснариадқәа рҿаархеит – ҳаблиндаж зны иҩахыкны, зных илахыкны икаҳаит ԥшьбаҟа снариад атанк иҭнарҟьаз, анышә иҵнарԥоз ҳаблиндаж иақәыԥсон, ашә аԥхьа илаԥсон, адгьыл хыџ-хыџуан. Аблиндаж аҩныҵҟа иҭатәақәаз иҟаларызеишь ҳәа иԥшын. Ус хәбаҟа минуҭ икаҳауан аснариадқәа, ашьҭахь иҭынчрахеит. Ахәышәбылфҩы аблиндаж иҩналт, адәахьы ҳандәылҵгьы уи афҩы уԥынҵа иҭасуан. Ҳахьтәаз акгьы ҳмыхьыр ҟаларын, аха Џьофа ибзоурала ҳаиқәхеит ҳәа сыԥхьаӡоит, «шәааи» аниҳәа, иҳәатәы хаҵаны ҳахьнеиз.
«Ажьа ахьыҵҟьаз иаауеит» ҳәа, еиҭах ҳҭыԥ аҿы ҳнеины ҳнатәеит.
Аблиндаж иҭатәаны идәылҵқәаз, уажәы рызантәык изхәаԥшуаз, аснариадқәа ахькаҳаз иҭнажааз аҭыԥқәа ракәын.
Ҳтәоуп ҳҩыџьагьы ҳалаԥшқәа хаз-хазы иханы.
Адгьыл мыжда иачҳауазеи, аибашьра иалагеижьҭеи Ешыра шаҟа снариад ықәҳахьоузеи,.. уи хыԥхьаӡара амам. Адгьыл ахәра, ашьҭақәа ирну лассы ирныҵуам, џьара иӷьаргьы, имӷьо ыҟоуп аҭыԥқәа.
Раульгьы дызлаз ихәыцра даалҵын, даасҿаԥшны, ус иҳәеит:
– Аԥхьа еибаҳҳәоз ҳцәажәара наҳагӡоу, мамзаргьы ҽазнынӡа инаҳкылару?
– Ҳгыларгьы ҳабацагәышьои – ма аҭабиа, ма аблиндаж, иҳақәхәлаанӡа, абраҟа ҳтәаны ҳаицәажәалап, – сҳәеит. Сбушлат аасшәысхит, еиҩырҿаны слықәтәеит, сыбӷа аанда инкыдҵаны. Нас скалами сблокноти аанкыланы стәеит.
– Ашьацҳәа схала саҿалт, сажәа аҵыхәтәанӡа исымҳәакәа сауужьышам, – иҳәан, еснагь зхаҿы аччаԥшь зҿықәу иблақәа ааразны дысҿаԥшит, уи иаанагоз ацәажәара дшалагоз акәын.
Дмыццакӡакәа иџьыба иҭаз аҭаҭын аацәыриган, цырак амца наркны ахара дналагеит, ҩынтә-хынтәҟа иҿыҵакны ианааиҿих, даасҿаԥшын ус иҳәеит: –  ахьаагылаз удыруама? – ҳәа.
– Атаксиаанкыланавокзалахьуцеит,–сҳәеит,иажәа далымгацкәа аҭак ныҟасҵеит.
– Авокзал аҿы саннеи избазеи ҳәа умҵаауа – ауаа рацәа, унацәа узрылакуам, ашьха аҭра ианҭыҵуа еиԥш, аууы рыхга ауаа еилагылоуп. Адәыӷба Шәачеи Аҟәеи ирыбжьоу гылаӡам. – Иҟалеи? – ҳәа санҵаа, – Аихамҩа аус ауам, – рҳәеит.
Ушьҭа сабацари ҳәа сықәгьежьаауа сышгылаз, гыруа машьынаныҟәцаҩк дсықәшәан, ус иҳәеит: иахьа Шәачантә ивтобус азна ауаа иманы Аҟәаҟа дышцоз мҩабжа дышдыргьежьыз. Афон ааигәара Гәдоуҭеи Афони ицоз ылбааит, егьырҭ инхаз, Аҟәа ицараны иҟаз, автобус
имылбааӡеит, ус ишақәтәаз иргьежьны Адлерҟа ишааигаз...
– Амҩан Гагреи Ганҭиади ақырҭцәа бџьарла еиқәных игылан, сааныркылоит ҳәа иалаган, аха сара саанымгылакәа, аҳәаа схыҵны сааит, – иҳәан, дсыдҵны иҿынаихеит.
Уажәшьҭа агәра згеит, сара ишысҭаху ала ус иаармарианы аҩныҟа Гәдоуҭаҟа сышзымцоз. Ауха Шәача саанхеит. Адырҩаҽны ашьыжь шаанӡа сҩагылт, акы снацымҳакәа, ақалақь сналалеит. Издырқәоз аҷкәынцәа рахь аҭел сасит, аӡәгьы аҭак ҟаимҵеит. «Баша аамҭа зызгари?» сгәахәын, ус даасгәалашәеит аӡәы, уи сара истәны аԥарақәа иқәын. Уи имхны изгарц иақәыскит. Илықәсыршәын иҩны сцеит. Сахьнеиз дсықәымшәеит, – Краснодарҟа дцеит, уаҵәы даауеит ҳәа сарҳәеит.
Ауха сеиҭанхеит Шәача, адырҩаҽны ашьыжь саннеи, иҩны даахьан, сыззааиз иасҳәеит. Жәак смырҳәакәа, сара истәны иқәыз 25000 мааҭ аԥара сиҭеит. Уи инаҷыданы, – Аригьы сара исымҭаны џьара шәхы иашәырхәа, – иҳәан, хәнызқь мааҭ аасиркит.
– Иҭабуп, – сҳәан, сымҩахь сҿынасхеит.
Ҩажәижәаба нызқь сџьыба иҭаҵаны, џьаракыр бџьар аахәара аԥара еиларҵозар, саргьы иаласҵап ҳәа сгәы иҭакны, снеиуан ақалақь салаланы. Ус шьапыла сшааиуаз, машьынак ааныскылан, аҳаиртә баӷәазаҿы сааит. Таксистк сиацәажәеит Гәдоуҭанӡа сигарц, аԥаразын шаҟа иҭаху шисҭо... Мап икит, аибашьра сҽаласшьуама ҳәа.
Уи сынидҵны сшааиуаз, сылаԥш нарықәшәеит ҩҩ-жигулик, АИ ҳәа зныз.  Арҭ Аԥснытәиқәоуп, иаԥсыуазар ҟалап сгәахәын, амашьынақәа сынрыдгылт.
...Издырт иаразнакала арҭ шқырҭцәаз. Сразҵааит, – Шәабантәаауеи? – ҳәа.
– Абыржәы Москвантә ҳаауеит, ари ҳзыдгылоу амашьына ҳҩызцәа иртәуп, џьара инеин, иааиуеит, – рҳәеит.
Ҳаицәажәо ҳашгылаз иззыԥшыз рҩызцәа ааит. Рмашьынақәа инырҭатәеит.
– Шәабацои? – ҳәа сразҵааит.
– Аҟәанӡа ҳцоит, – рҳәеит.
– Гәдоуҭанӡа сыжәгома? – ҳәа сеиҭаҵааит.
– Уақәтәа, уанӡа уаҳгоит акгьы умырхькәа, уантә уара Афон ҳалганы ҳауужьыр, нас ҳара ҳхала ҳцоит, – рҳәеит.
Амашьына снақәтәеит, амҩахь схәыцуан иҟасҵари ҳәа: срыцны сцару, сымцару ҳәа. Аҵыхәтәан исыӡбеит аҳәаа аҿынӡа сцарц, уаҟа сылбаарц. Ус егьыҟасҵеит. Араҟа аҳәааҿы аԥсуа ҷкәынцәа ирацәаҩны срықәшәеит. Азныказы иаразнак ҳаурмыжьит, аурысцәа ҳашәҟәқәа гәарҭон. Аҵыхәтәан, иҳаулак аҳәаанырцә ҳа ҳтәқәа ахьтәаз ҳнеит. Аҳәаа зыхьчоз зегьы ԥсыуаан, ҳанрыдгыла ҳразҵааит: – Аҩныҟа мшәарада ҳцаратәы иҟоума? – ҳәа.
– Гәдоуҭаҟа шәцо иҟам, амҩақәа зегьы кыуп ақырҭцәа рыла, ҩҩбагьы – Леселиӡе инхо ақырҭцәа, урҭ ирыланхо аԥсуаа рыкра иаҿуп.
Ус ҳаицәажәо ҳашгылаз, иааҳадгылт «жигули» ала ҩыџьа аԥсуаа рҭаацәа рыманы. Урҭ ус ҳарҳәеит:
– Уахь уаҩы дцо иҟам, ԥсыуак дырбар, гыгшәыгҵас еихсны дыршьуеит, ишакәым ирызныҟәоит.
Амҩахь ҳахьаауаз, ҩҩ-ӷбак, Гагреи Ганҭиади рыбжьара џьара ишгылаз ҳбеит. Арҭ иҳарҳәаз даара ҳархәыцит, аха иҟаҳҵозеи, ҳарҭ бџьарда ҳгылан. Араҟа аҳәааҿы игылоуп хәҩы-фҩы аԥсуаа бџьарла еиқәных, насгьы акызаҵәык БМП ирымоугьы, уигьы џьара улаԥш ахьамаахо иаҵәарак иҵагылоуп.
Аҳәаа зыхьчоз, бџьарда игылаз ҳахь инхьаԥшны, ус рҳәеит:
– Шәымԥшӡакәа, шәгьежьны шәызлааз аҳәаа шәхыҵны шәца, арҭ хара имгакәа иааираны иҟоуп, ахысра иалагар, шәҭахоит.
Ражәа ҩбамтәӡакәа, еицыз ҳазынтәык ацҳа ҳнықәсны, Урыстәыла ҳшьапы нықәҳаргылахт. Ацҳа ҳахьнықәсыз, хара ҳамцакәа, џьара ҭыԥк аалхны ҳнагылт иҟало ҳбап ҳәа. Ус ҩажәаҟа минуҭ ҳашгылаз Ганҭиади ала БМП-еи автомати рыбжьқәа аагеит.
– Иааит, иааит! – ҳәа аԥсуаа ахьгылаз бжьыла еиқәҿырҭуан.
Ахысыбжьқәа есааира иааигәахон. Аҳәаанырцә ҳахьгылаз, урыс маиорк ҳа ҳтәқәа ахьгылоу рықәҿиҭуан: – Арахь шәхыҵ, иҟоу шәымбаӡои, ҩышәҩык иреиҵам иааиуа, урҭ шәрабашьырц иақәышәкма, шәхыҵ арахь! – ҳәа дыҳәҳәон.
Аҳәааҿы игылаз аԥсуаа аибашьыҩцәа ихьамҵит иаразнакала, урҭ азԥшын ажәылара. Ҩҩ-мчык еиҿагылан: аӷа иганахьала – ҩышәҩык, аԥсуаа – ҩажәаҩык, урҭ рахьтә ааҩык автомат рымоуп, егьырҭ жәаҩаҩык ацентралкақәа. Иара убас БМП-к.
Аиҿахысра сааҭк аҟара ицон, ҳара ҳтәқәа бџьарла излеиқәшәамыз алагьы ргәы камыжькәа еибашьуан. Иҭадырхеит жәаҩаҩык рҿынӡа, ҳара ҳганахьала аӡәгьы дрымшьӡеит, аӡәгьы дрымхәит. Аҵыхәтәан уаҳа царҭа анырмоу, аҳәаа иахыҵыр акәхеит. Дара ақырҭцәа аҳәааҿы ианнеи, иаразнак ҷкәынаки ӡӷабки абираҟ хыршьит. Аӡӷаб латышкан, «белые колготки» ҳәа изышьҭаз аснаипер лакәын.
Ус иаразнакала иааит авертолиот, ахысра ӷәӷәа ҟарҵеит «аиааира ҳгеит» ҳәа. Аԥсцәеи ахәцәеи еизганы авертолиот инақәҵаны иргеит.
Исхашҭуам ари амш – август 16. Ҳгылоуп аԥсуаа аҳәаанырцә, минуҭқәак, ҳзықәгылаз адгьыл, наӡаӡа иаҳцәыӡуама, ҳшьапы мшәарада иқәҳаргыло ҳанбаҟаларишь ҳәа ҳгәы ҳанҭахәыцуа, абжаҩык еилагылаз рахьынтә згәы ԥшааз, иззымчҳакәа зылаӷырӡқәа цәырҵыз ҟалеит. Араҟа ҳахьынӡагылаз, аԥсуаа ҳхыԥхьаӡара наӡеит 85-ҩык рҿынӡа.
Ҳаилагьежьуа ҳашгылаз, дааҳадгылт арԥыск, уи дадыгын, иҟаз идыруан, дааит аҳәааҿы иҟоу збап ҳәа. Ҳахьгылаз дааины дааҳалагылт. Еилагылаз ҳҿынтә ҷкәынак (уи уажәы ихьӡи ижәлеи сгәалашәом) дааҳалҵын, аедыгьи иареи хазы џьара инагылан, ԥыҭраамҭак еицәажәон. Ҳахьгылоу ҳрызԥшуеит абарҭ абрысҟаамҭа ирзеибымҳәои ҳәа. Ус иааҳадгылт...
Иажәа анагӡара дшаҿыз, ақәыԥсата алагеит. Ҳахьынӡеицәажәоз Гәымсҭа аӡнырцәынтә атанк иҭнарҟьаз аснариадқәа Уазабаа ааигәара ашьхара иаҿаԥжәон. Иара уажәгьы Гәымсҭа ацҳа ахахьы атҟәацыбжьқәа гоит. Ҳнеины аблиндаж ҳанҭатәеит. Асааҭ шьҭа 1қҚ№0 ыҟоуп. Раули сареи ус еибаҳҳәеит: уаҵәы ашара ҳазбзиахаратәы, ашьыжь џьара царҭак ҟамлар, аамҭа иҳауа ҳхы иархәаны, иаҳзеибымҳәаз еибаҳҳәарц.
Сааҭкгы мҵыкәа ақәа алагеит, илеиуеит ведрахыла. Аблиндаж аӡы ыҵало иалагеит. Ааигәа игылаз аҩнқәа рахь ҳаҽшаны ҳцеит ԥхьара ҳәа.
Ауха октиабр 5 рзы аӡнырцәынтә аӷа иааишьҭуаз аград аснариадқәа ахьԥжәоз, ҳзыҩнатәаз аҩнқәа ирҿоу аԥенџьырқәа рсаркьақәа ҟәыбаса ицеит. Адгьыл хыџхыџуан.
Ашаразы маҷк иааҭынчрахеит.
Ашьыжь арбаӷьқәа анҿырҭуаз аламҭалазы сгылеит. Сҩызцәа ахьынӡацәаз, раԥхьа иргыланы сцеит Кәтышьха аҳаракыраҿы, иҟоу-иану аилкаа аазгап ҳәа. Амҩахь
избон ауха икаҳаз аснариадқәа иҟарҵаз аԥхасҭақәа. Сааҭк аҟара сныҟәаны, сгьежьны сааит. Уаҭахк аҿы слатәан избақәаз ашәҟәы анҵара салагеит. Ашьыжь акы ҳаннацҳа, Раули сареи уаҭахк аҿы ҳнатәан, аицәажәара ҳналагеит.
Иацы аҵыхәа ахьԥиҵәаз аҭыԥ арбану игәаласыршәеит.
– Аедыгьи аԥсуеи анааҳадгыла, – иажәа анагӡара дналагеит Рауль, – аԥсуа ус иҳәеит: – Иҟоу жәдыруо, абри арԥыс дедыгьуп, дааит Маиҟәаԥынтә. Ижәбон иареи сареи ҳнаскьеиԥхьаны ҳшеицәажәоз. Ишыжәбо Аԥсны аибашьра аамҭа иҭагылоуп, абыржәоуп Аԥсны аҵеицәа ахьчаразы иангылаша. Ҳаԥсадгьыл анаҳцәыӡ, ҳахьыҟазаалак аиаҭым ҳаиҩызоуп, убри аҟнытә ақәԥара аҭахуп.
– Қәԥашьас иҟаҳҵозеи, бџьар ҳамамзар? – иҳәеит снаҩсаны игылаз уаҩ кьаҿк, иааиланы.
– Баша ҳнапы еиқәҵаны ҳамтәарц  азын иаҭахуп ҳәоу еиқәшәала аицныҟәара. Абыржәы ҳарҭ еилагылоу, аԥара змоу еилаҵаны, автобус кны ҳцароуп Маиҟәаԥ. Ҳҩыза аедыгь ишиҳәаз ала, уахь абџьар аиура маншәалахоит араҟа аасҭа. Уаҟа ҳаиқәшәар ҳара ишаҳҭаху, Аԥсныҟа амҩа здыруа аӡәы дҳаԥшаап, уи шьхала ҳхигап, ҳасасгьы уахь дҳаццоит еибашьра, – абас ала иажәа ааҿахиҵәеит.
Ҳарҭгьы еилагылаз уи ҳазыразхеит, уи ада уаҳа Аԥсныҟа мҩа ҳамамызт. Ҳахьынӡагылаз иҟаз ҳаҟара ҩҩба, ауаа, ана-ара икылшәшәаны иаауаз аԥсуаа рыҷкәынцәа, ҳхыԥхьаӡара иацлеит. Уа ҳашгылаз ус иҳаӡбеит, икаруск аанкыланы, уи иакуа ауаа ҳақәтәаны амҩа ҳақәларц.
Иҳаԥшааит 50-ҩык аԥсуаа. Аԥхьатәи апартиа автобус ҳанҭатәан, Маиҟәаԥҟа амҩа ҳақәлеит. Маиҟәаԥ ҳнеит август 17 рзы асааҭ 1ҭҚҷ рзы. Ақалақь аҩныҵҟа
адә ду ҭәын, амитингқәа мҩаԥысуан. Ҳзықәтәаз автобус ҳанылбаа, уаҟатәи аиҳабыра ҳԥылеит, иҳазҵааит, ираҳҳәеит Аԥсны иҟаз аҭагылазаашьа зеиԥшроу. Урҭ иҳарҳәеит амитинг асааҭ 13 азы ишалаго, ҳаргьы уаҟа ҳхы алаҳархәырц.
Амитинг иалагаанӡа, ҳарҭ еицыз агәыԥ – 50-ҩык аԥсуаа ҳшеицыз, ҳнаргеит каҳуажәырҭак аҿы. Ҳхәы бзианы иҟарҵеит, ҳәашьак амамкәа. Иаҳхагьежьуан, аԥара ҳадмыршәаӡеит. Акранаҳфа, маҷк ҳаԥсы анаҳшьа, ҳашьҭырхын, амитинг ахьыҟаз ҳаргеит. Амитинг ҟаҵан аԥсуаа ҳахьӡала, Аԥсны ақырҭуа агрессорцәа ахьақәлаз азын.
Амитинг ашьҭахь адырра ҟаҳҵеит Шәачаҟа, ҳҩызцәа уаҟа инхақәаз рахь. Ҳаазгаз автобус дыргьежьны ддәықәаҳҵеит урҭ ааигарц, избанзар амашьынаныҟәцаҩ идыруан дахьнеиша, дахьааиша, иааиго апассажирцәа ахьынижьуа.
Ахәылбыҽхан, асааҭ 17 рзы, аҭыԥантәи аҿар (урҭ еиҿыркааз аус рацәан) ҳрылагылан . Ус иааины ҳаԥхьа инагылт автобусқәа фба. Урҭ рахьтә втобуск аԥсуаа мацара ҳнақәтәеит. Егьырҭ хә-втобуск ақәтәеит аедыгьцәа. Ҳамҩа хан Грозныи ашҟа...
Амҩахь акыр ҳныҟәахьан еиԥш, ҳмашьына ҳзықәтәаз џьара иаангылеит. Ҳанԥшы, аԥхьа ашә ала дхалеит Шамил Ԥлиа априомник кны. Ҳмашьына андәықәла, амҩахь иҳаиҳәон Грозныи амитингқәа шцо, зхатә гәаԥхарала ашәҟәы зҽанызҵаз 3000-ҩык шыҟоу...
Ашарԥазы, август 18 рзы Грозныи ҳааит. Амра мгылаӡацызт, ауаа унацәа узрыламкуа, еизаны адәқәа рҭәны игылан. Ҳааиаанӡа амитингқәа цон. Ҳарҭ ҳанырба, ирыӡбеит ҳахьӡала, асааҭ 1?Қҭ рзы ҳахьӡала амитинг ҟарҵарц. Уанӡа аамҭа ҳаман, аиԥыларақәа, аиҿцәажәарақәа уҳәа, џьара хҭацәыхак ҳамамызт.
Араҟа аԥара змаз аилаҵара иалагеит. Сара хаҭала схазы зықь мааҭ ааныскылеит, џьараказы схы иасырхәарц, иахьеиларҵоз иаласҵеит 29 нызқь мааҭ аԥара.
Асааҭ 11-нӡа акыр бжьан, убри аҟнытә исыӡбеит исымоу аамҭа схы иархәаны, Афонынтә Адлерҟа аҭел сасырц исҭаху, исзааигәоу аӡә лахь.
Апошьҭа аҿынтә аҭел сасит. Сшымгәыӷӡоз аӡәы атрубка аақәылхын, «сӡырҩуеит» лҳәеит. Издырт уи лыбжьы, хаҭала сыззасуаз лара шлакәыз... Иасуаз сарбану сҳәеит.
– Иҟоузеи, – ҳәа, – уабантәасуеи, ухабар ыҟаӡам? – ҳәа аттаҳәа азҵаарақәа ныҟалҵеит.
Сахьынтәасуаз сҳәеит, насгьы раԥхьа иргыланы сҵааит: «Аԥсныҟа аҭагылазаашьа шԥаҟоу?» ҳәа. Иҟақәаз салҳәеит – Аԥсны аибашьра шцо, убасгьы нацылҵеит: сан лашьа ианхәыԥҳа, Ганҭиади инхоз, Наҭела лхәыҷқәеи дареи еиманы Адлерҟа аҩныҟа ишаалгаз. Адлер таксик аанкыланы Ганҭиади дышцаз, дхынҳәны Наҭела лҭаацәа лыманы дшаауаз, «амҩан уҩыза» ҳәа атрубкаҿы лыбжьы рдуны дцәажәон, – Рауль, уҩыза Рома маҭәақәак иманы дшааиуаз, ақырҭцәа дышьны, дкажьны ицеит. Сзықәтәаз атакси ааныскылан, дыԥсны дахьышьҭаз снихаххын, иааигоз имаҭәақәа згеит, инапы иахазгьы асааҭ ахысхит. Урҭ зегьы аҩны иаазган, иҵәахны исымоуп, – ҳәа ҭелла исалҳәеит.
Ус акыраамҭа ҳаицәажәон. Аҵыхәтәан ус лҳәеит: – Атрубка ықәумҵан, Наҭела дуацәажәарц лҭахуп, – ҳәа.
Наҭелеи сареи хԥаҟа минуҭ ҳаицәажәеит.
– Техникас ирымои ауаа рацәеи тәоуп Леселидзе аҳәаа ааигәара. Ирбалак ҟаҵо иалоуп..., – ҳәа лажәа аахлыркәшеит.
– Абзиараз, – сҳәан, убри ала ҳаицәажәара аанаҳкылт.
Аҭел санас ашьҭахь, сҩызцәеи сареи ҳхынҳәны ҳааит ҳҭыԥ аҿы. Асааҭ 11 рахь инеиуа ианалага, ус ҳаҳаит, Озган Дудуаев иҿы дыҟоуп ҳәа. Аха уи ҳара дҳамбеит.
Асааҭ 11 аныҟала, ҩҩ-бираҟк кны, адәахьы, амитинг ахьыҟалоз ахь ҳдәықәлеит. Акы – аԥсуаа ҳбираҟ акәын, егьи – ашьхаруаа рбираҟ.
Амитинг аадыртит. Араҟа, ари амитинг аҿы иҟан аедыгьцәа, ачерқьесцәа, абазаа, ачеченцәа уҳәа.  Урҭ зегьы ирҳәоз акакәын: «Жәалеи митинглеи акәымкәа, усла, бџьарла аԥсуаа ҳрыдгыланы ҳаибашьып» ҳәа акәын ирҳәоз.
Ус ҳшеилагылаз, ԥҳәыск дыҳәҳәо дааҳалалеит, илкыз ачабра ашьа ахьтата илкын, ауаа ирбо ишьҭыхны, – Ишәымбои счабра ашьа иахьтатоу, сыҷкәын ишьоуп, уи дыршьит, шәаргьы џьаргьы шәцар ҟалом, шәабацои! – ҳәа.
Уи дарбаныз иаразнакала деилыркааит, дахьыргаз ҳәа акгьы ҳамбеит.
Амитинг ашьҭахь ҳавтобусқәа афбагь ахьгылаз ҳнеины ҳрықәтәан, ҳаргеит архәҭак аҿы. Уаҟа ҳҭыԥқәа ырмазеины иҟарҵахьан. Ҳагьнеит, иаразнакала аруаа рыкрыфарҭаҿы акраҳҿарҵеит еицыз 250-ҩык. Ауасажьы жәны, ажьыхәҭа дуқәа ачанахқәа ирынҵаны иҳамҵагылан.
Акранаҳфа ашьҭахь, ҳцеит аказармахь,  ателербага ахьықәгылаз ауаҭах ахь ажәабжьқәа ҳарзыӡырҩырц. Ажәабжь ала иаҳдырбоз қарҭаа аинформациа иаарышьҭуаз акәын. Гонгаӡе усгьы илҳәоз зегьы мцын: Аҟәа ҭынчроуп, ауаа русқәа ирҿуп, аибашьра ыҟамызшәа акәын ирҳәоз. Уи иаҳбоз ҳгәы ԥнажәон.
Ҳарҭ 250-ҩык ҳахьыҟаз, ауаа аҽанҵара иалагеит. Убас ауаа рхыԥхьаӡара иацлеит. Ҳархәҭа ианамк, даҽа архәҭак ахь иргеит.
Араҟа жәамш ҳаҟан. Ҳахьынӡаҟаз, Шамил Ԥлиа аштаб аҿы дцаны, аинформациақәа ҳзааигон. Грозныи аԥсуаа 130-ҩык ҳаҟан, ҳазынтәык ҳахьӡ, ҳажәла уҳәа, ақьаад ианҵаны Чечниа аштаб ахь иргеит.
Еицыз ҳазынтәык маҭәала ҳаиларҳәеит. Аҟазацәа ҳадыргылан, иаҳдырбон абџьар аимыхшьеи аибыҭашьеи. Араҟа еиҿыркааит адиверсиатә гәыԥ аспортсменцәа рыла – 50-ҩык. Урҭ уахгьы-ҽынгьы ԥсшьарак ҳәа ҟамҵакәа аҽазыҟаҵара иаҿын. Араҟа арҭ ргәыԥ далан Ешыратәи урыс ҷкәынак.
Ҳара ҳгәыԥ аҿы еиҳабыс дҳаман чечен-арԥыс еилҟьак. Есымша, ҳанбацои ҳәа, ҽнак ҩынтә-хынтә ҳиазҵаауан. Иаргьы игәахы 8ҵәазар акәхап, ҳазынтәык ҳаизиган, ҳагәҭаны днагылан, ус иҳәеит:
– Ишәычҳа, саргьы снапқәа амца рыҵоуп. Шәца ҳәа анҳарҳәо ҳцоит. Убри аҟнытә абри азҵаара аганахьала уаҳа сааигәара шәмааин, акәымзар ҳаибаргәаар алшоит.
Актәи апартиа ицараны иҟоу, рцамҭаз Дудаев дрыҿцәажәараны дыҟоуп ҳәа ҳаҳаит. Уи амш ҳазԥшын. Ҳазынтәык Дудаев лабҿаба даҳбар ҳҭаххеит.
Иааит уи амшгьы.
Август 24, асааҭ 17 рзы, ахәылбыҽхан еиԥш, аказарма ҳшыҩнагылаз, «Дааит, дааит!» рҳәеит. Адырра ҳауит, адәахьы ҳдәылҵны  ҳгыларц. Минуҭқәак рыла ҳазынтәык ҳаҽшаны, хаз-хазы ҳгылан: аԥсуаа хазы, ҳнаҩсан ицон аедыгьцәа, урҭ рнаҩс ачерқьесцәа, аҟабардацәа, ачеченцәа уҳәа. Ацәаҳәа ҳақәгылан ҳформақәа ҳашәҵаны.
Дааины, ҳагәҭа днагыланы аԥсшәа ҳаиҳәеит, нас ацәажәара далагеит. Уи дзыхьчоз ԥшьҩык ицын. Дудаев деилаҳәан маҭәеиқәаҵәала: икостиум, ицилиндри, иеимааи, игалстуки еиқәаҵәан, икьаҿ шкәакәан. Ихаҿы
саны, иԥаҵа еиқәаҵәаны, дыклыхәҵәраӡа дгылан. Иара дзыхьчозгьы рыԥшьҩык – акьаҿ шкәакәа рышәҵаны, агалстук еиқәаҵәақәа рхаҵаны иҟан. Ҩыџьа автомат кьаҿқәа ркын, егьырҭ ҩыџьа – рнапқәа рышьҭахь иҟаҵаны идгылан. Рыԥшьҩык цәгьала иаун, адауаԥшьқәа ракәын.
Раԥхьа аԥсуаа рыла далагеит. Уи дахцәажәеит ҳкультура, ҳҵас уҳәа, убас дааҭгылан, ҳазлаҟаз зегьы иҳәеит. Сара сахьгылаз сгәы ԥшаан, сылаӷырӡқәа рҿаархеит. Убас акыраамҭа дцәажәон, алаф иҳәон, дыччон. Аҵыхәтәан, ҳара ҳахьгылаз дааины днагылеит. Данааҳадгыла, – Шәарбанқәоу? – ҳәа дҵааит.
– Ҳаԥсыуаауп! – ҳҳәеит.
Ҿымҭкәа дҳахәаԥшуан. Ҳаԥхьа ацәаҳәаҿы дгылан ҷкәына хышк аурыс ԥшра иманы. Дудаев илаԥш уи инаидырхаланы, ус иҳәеит: – Уарбану уара ахыш? – ҳәа.
– Саԥсыуоуп! – иҳәеит даҵамхакәа.
– Амца ажәаҳҵома?! – иҳәеит Дудаев.
– Иажәаҳҵоит! – иҳәеит ахыш.
Дааҳадҵын, днеины ҳагәҭаны днагылан, ацәажәара
дналагеит.  Дцәажәаны даналга, – Абзиараз, – ҳәа ҳаҳәаны, иҷаԥшьацәеи иареи еиманы, амашьына ахьгылаз ахь иҿынаихеит.
Дудаев данца ашьҭахь, ҳаиҳабы дгылан минуҭқәак дхәыцуа. Исааҭ днахәаԥшын, иҿааихеит ҳцәаҳәахь. Уанӡа, хыхь зыӡбахә сҳәахьаз аспортсменцәа 50-ҩык рыда, ҳарҭ ҳазынтәык аказармахь ҳнеит. (Абраҟа абрысҟак адисциплина ыҟан, амҵ ԥыруазаргьы иуаҳауан.) Ҳаиҳаби дареи ԥыҭк еидхалеит. Урҭ ираиҳәоз закәу иахьауажәраанӡагьы имаӡаны инхеит.
Ҳарҭ аказармаҿы ателербага ахьгылаз ҳнадгылт, ажәабжьқәа алагарц ҩҩбаҟа минуҭ агын. Ҳгылоуп иҳаҳарызеишь ҳәа. Ус ҳашгылаз, аекран аҿы иаацәырҵит
«ажәабжьқәа». Араҟа ишыжәдыруа еиԥш, ашьхаруаа милаҭс иҟоу зегьы ашәҟәы рҩит Шеварнаӡе иахь, Аԥсны ар аналиымга Нхыҵ Кавказ иҟоу ақырҭцәа зегьы тҟәацәас ишыҟарҵо ала. Изхысҳәаауа, ателербага аекран аҿы иаҳбон ажурналист Гончаӡе Шеварнаӡе аинтервиу шимылхуаз. Уаҟа иаҳбон, ашьхаруаа ирҩыз ашәҟәы Шеварнаӡе икны, аҵакы данаԥхьа, уамашәа ибаны, «Ари аҩыза ашәҟәы сара исымбацызт» иҳәан, иикыз абӷьыц иршәны инықәиҵеит.
Ажәабжьқәа аналга, ҳазынтәык (Шеварнаӡе иикыз ашәҟәы дшацәшәаз ҳбеит) адәахьы ҳдәылҵит. Араҟа чара дук цошәа алахҿыхра ду ыҟан. Ана-ара акардиони абарабан-быжьқәеи гон. Ашәаҳәара, акәашара, анапеинҟьара уҳәа, иҟамыз арбану, аччара, ахәмарра ҵыхәаԥҵәара амамызт. Зхатәгәаԥхарала еибашьра иаауаз ессааҭ рхыԥхьаӡара иацлон. Чечентәыла мацара 15000 рҿынӡа инаӡеит. Ари аҩыза ажәабжь ҳаиҳәеит Шамил Ԥлиа, уи аштаб аҿы дахьыҟаз еиликааз ауп.
Ашәҟәы анҵара аҵыхәа ԥырҵәеит. Ҳазынтәык еилагылаз ҳаззыԥшыз, уаҵәы ицараны иҟоу 50-ҩык ракәын. Урҭ реиҳабы «Борода» дыспортсменын, ауаҩы дизааигәан, дахьцаз, абри еиԥш иҟоу акомандир, акгьы имыхьындаз ҳәа ҳгәы иалан.
Ауха аказармаҿы иҳаршеит. Ашьыжь шаанӡа ҳҩагылт, анҭ 50-ҩык ҳала иамбакәа иҳацәцар ҳәа ҳшәаны. Адәахьы ҳандәылҵ, ҳказарма аԥхьа игылан ҩҩ-машьынак атент рхарԥаны. Ашьыжь акрыфарагьы ҳамцеит, иҳамбакәа ицар ҳәа ҳшәон.
Ишаҳбоз аҽеиқәыршәара иалагеит, аӡәи-аӡәи еицхыраауан. Еибыҭан зегь рыла... Амашьына инақәтәеит. Иандәықәлоз аламҭалазы «Борода» ус иҳәеит: «Ҳхабар жәбоит ҩымш рышьҭахь» ҳәа.
Ахәылбыҽхан, август 27 рзы, ҳахьыҟаз иааины инагылт автобусқәа фба. Ари архәҭаҿы иаанхеит 250-ҩык. Урҭ рхыԥхьаӡараҿы ҳанхеит жәибыжьҩык аԥсуаа, егьырҭ зегьы ықәыргеит. Аԥсуаа иаанхаз, ажәибыжьҩык, ҳарҭ ҳахьеилагылаз ҳхәыцуан «ҳзаанрыжьзеи, иҳарҳәозеи, дҵас иҳарҭозеи?» ҳәа.
Ҳгәыԥ аҿы еиҳабыс иҳамаз (ижәла сгәалашәом) ихьӡ Руслан ауп. Аԥсуаа ҳазынтәык ҳаизиган, аказармахь ҳнаигеит. Ауаҭах ҳанааҩнашыла, ус иҳәеит:
– Ашә аӡәы шәылагыл, арахь уаҩы даашәмышьҭын. Ишиҳәаз еиԥш иҟаҳҵеит. Дааҳалаԥшын, ус иҳәеит:
– Абарҭ 250-ҩык, автобусқәа рыла идәықәаҳҵаз, урҭ
аибашьра рҽаладырхәӡом макьана.
– Избан? – ҳәа ҳҵааит.
– Урҭ шәара Аԥсны шәнеиаанӡа Ԥицунда ишәзыԥшызаауеит.
– Азамана, – ҳҳәан, уигьы ҳгәы иаахәеит.
Маҷк ҳанааҭынчха, ҳаиҳабы Руслан ус иҳәеит:
– Уаха араҟа иааираны иҟоуп Аахыҵ Уаԥстәыла
аҿынтә шәҩык ауаԥсаа. Урҭ анааилак зегьы шәҟалоит 350-ҩык. Арантә зегь рыла шәеибыҭаны вертолиотла шәдәықәаҳҵоит.
Вертолиотла Леселиӡе десант ҳасабла ҳдыртәарц, Ԥицунда иҟоу 250-ҩык Гагра иақәло ҳәа аплан ҟаҵаны иҟан. Ҳара ҳархәҭаҿы ҳахьыҟаз иааираны иҟан ҳаззыԥшыз шәҩык ауаԥсаа. Ҳрызԥшын, аха имааит аҿҳәаразын. Арҭ акы иахнагазар ҟалап, мамзаргьы амҩахь уадаҩрақәак ирықәшәазар акәхап ҳәа ҳгәы иаанаго ҳаштәаз, шәҩык рҿынтә аӡәы иаарышьҭыз даҳзааит шәаџьҳәаҩҵас. Ҳаиҳабы Руслан днаидгылан, иҟаз аусқәа зегьы еиҳәеит: арахь иааирц шырҭахыз, ашьха амҩа кны иштәаз, аурысқәа ишаармышьҭыз, нас ианамуӡа, иҩызцәа шьхала ихыҵны, даҽа мҩакала ишцаз, иара ара дшаарышьҭыз...
Адырҩаҽны, август 28 рзы, ашьжьымҭан, ҳказарма аԥхьа автобусқәа фба ааины инагылт. Ҳаизырган, ҳахьцоз ҳарҳәеит. Ҳамаҭәақәа аизагара ҳалагеит. Ҳабџьар уҳәа, зегь рыла ҳҽеибыҭаны ҳаналга, ацәаҳәа ҳақәгылеит. Милаҭс иҟаз зегьы хаз-хазы ҳнагылт: аԥсуаа, ачечен, аедыгь, ауаԥс уҳәа. Ацәаҳәа ҳахьықәгылаз Грозныи аштаб аҿынтә аполковник дааит, ацәаҳәа аԥхьа днагылан, ус иҳәеит:
– Шәарҭ шәахьцо, аус иашахь шәцоит. Шәарҭ шәзабашьуа ақырҭуа жәлар ракәым, ҳарҭ ҳзабашьуа Шеварнаӡе имафиа ауп. Урҭ ҳашьцәа рышьра ианалага, ҳара ганха ҳгылом, ацхыраара раҳҭароуп ҳашьцәа аԥсуаа. Ҳаҩн ду ҳәа иҳаԥхьаӡо еиқәырхатәуп. Иахьа абра игылоу аҿар, аибашьыҩцәа, ишәҭахны гәыкала шәааит, шәахьцо машәырда шәманшәалахааит. Ҳашьцәа аԥсуаа араҟа иҳалагылоу, урҭ рыҩныҟа ицоит, рыԥсадгьыл рыхьчарц, шәарҭгьы шәарӷьажәҩаны шәрыцуп. Шәыззықәԥо шәус маншәалахааит. Анцәа дышәхылаԥшааит. Амин! – иҳәан, дҳадҵны иҿынаихеит.
Уи данца ашьҭахь, ҳаиҳабы Руслан дааҳадгылан, ус иҳәеит:
– Взводцыԥхьаӡа иҟоу ауаа рхыԥхьаӡара гәаҭаны адырра сышәҭа – иҳәан, иҭыԥ ахь иҿынеихеит.
Иҟаз аилазаара зегьы ангәарҭа, акомандирцәа адырра ҟарҵеит автобусқәа ҳрықәтәарц. Ҳарҭ аԥсуаа жәибыжьҩык иҟаз ҳаҽшаны автобусқәа ҳрықәтәеит. Сара сзықәтәаз автобус ҳақәшәеит ҩыџьа аԥсуаа – Рауф Инаԥшьбеи сареи.
Грозныи ҳақәҵит асааҭ 12 рзы.
Амш бзиан, аԥҭақәа ахылара иаҿын. Аԥша иаҵаз иҟәандашьшьыраӡа иҟан. Аҳауа ԥхан. Амҩа ҳанықәла, автобус иҭатәақәаз ҳазынтәык ҳаибадырт. Аӡәыкны ҳзыҳәоз – ирласны, ҳахьцо, машәырда, ԥышькласрада ҳнаӡанда ҳәа акәын.
Ахәылбыҽхан асааҭ 20 рзы ҳнеит Аахыҵ Уаԥстәыла аҳәааҿы, ақәагьы алеира иналагеит. Ҳзықәтәаз автобусқәа аангылт шә-метраки бжаки аҳәаа аҿаԥхьа. Ганкы рҽаҭаны, еицрыхәхәа инагылт. Втобусцыԥхьаӡа иҭатәаз аиҳабацәа ус ҳарҳәеит: аӡәгьы адәахьы ддәылымҵырц, аԥенџьыр дкылымԥшырц, аԥенџьыр иамоу аԥардақәа адыркырц.
Аҳәаа апост ахь ицеит ԥшьҩык. Ҳаиҳабцәа ҳрызԥшын 30-ҟа минуҭ. Ҳаиҳабы Руслан автобус ашә аартны, ашьапы днаҿагылан, ус иҳәеит:
– Автобусқәа ирҭатәоу шәызынтәык ҷытбжьы мыргакәа шәылбаа. Аиҿцәажәараҿы ус ҳарҳәеит: «Сааҭк аҟара шәааԥшы, нас шәауҳажьуеит» ҳәа. Аха урҭ ргәы иҭоу ҳаздыруам, баша ҳнапы еиқәҵаны ҳтәар ҟалом, аус утәуп.
Ҳзықәтәаз амашьынақәа ҳнарылбааит. Ҳазынтәык џьарак ҳанааикәагыла, Руслан ус иҳәеит:
– Шәымԥшӡакәа, ҳашьҭахьҟа иааиуа амашьынақәа роума, шьапыла иааиуа роума, рызынтәык нкыланы, втобуск азна ауаа ҟашәҵароуп тҟәацәас.
Уи акәхеит, ииҳәаз ажәа еилкаан изызкыз, аӡәгьы уаҳа азҵаара ҟамҵакәа, русқәа рахь идәықәлеит. Ҳнагылт ҳаҽшаны, минуҭқәак рыла ҳавтобус абжа ауаа ҳгахьан. Сааҭк ала, иааиуаз амашьынақәа аанаҳкыло, ирҭатәақәаз, дхәыҷума, ддума, рызынтәык автобус ахь иаҳгон. Ус ҳавтобус ҳарҭәит. Машьынас иаанаҳкылоз зегьы арымарахьала адәы иҟаз ахь алашара аркны иҳаргылт. Инаҳкылаз амашьынақәа, марка хкыла, зегьы 35-ҟа ыҟан. Урҭи ҳмашьынақәеи адәахьы алашарақәа аркны ҳангыла, иаҳбеит аурысцәа сааҭк аҟара шәыԥшы ззырҳәаз, уи иаҵанакуаз амаӡа ааԥшит. Ҳарҭ ҳахьынӡагылаз, дара ацхыраара иазԥшын. БМП-қәа ҩажәаҟа адәы аладахьы апозициа кны игылан.
Ҳаиҳабы ус иҳәеит: – Апозициа кны, шәҭыԥқәа алхны шәыҟаз, – ҳәа.
Уи анҳаҳа, иаразнакала, еицыз 250-ҩык ахырӷәӷәарҭа кны ҳнатәеит. Ҳахьтәақәази ҳахьгылази зегьы гәаҭаны данааҳалс, Руслан ус иҳәеит:
– Ахысра ҟашәымҵан, адҵа ҟамлакәа ихысыз лахьы ӷәӷәа иқәшәоит.
Ахырӷәӷәарҭа кны ҳахьтәоу аҭыԥ бзиамызт, избанзар агәҭа ҳҭацаланы ҳрыман.  Арыӷьарахь аӡиа Риҵа иаҟараны иҟан, арымарахь – адәы. Уаҟа БМПқәа рҽырхианы игылоуп. Ҳара ҳахьынтә аӡәы иҽизнымкылаӡакәа иабџьар ицәыҭҟьар, уи акәхеит аибашьра. Ҳаԥхьа апост – аҳәаа. Шьҭа уабацои, шьҭахьла ҳазлааз ҳамцозар.
Ҳаиҳабацәа дырҩагьх рҿынархеит апост ахь, ирацәажәарц. Даара акыр еиҿыхеит, ианырмуӡа, ҳаиҳабацәа ус рҳәеит:
– Сааҭк аҟара аӡара шәаҳҭоит, шәхәыц, шәанақәшаҳаҭымха, ижәдыруаз, атҟәацәа автобус иҭатәоу шаҳшьуа.
Сааҭк ашьҭахь ҳаиҳабы дааин, ус иҳәеит:
– Шәымԥшӡакәа, шәызынтәык ҟыҟ-ҿыҟда шәмашьынақәа шәрықәтәа.
Ари заҳаз, иаразнак  ҳмашьынақәа ҳнарықәтәеит. Аҳәаа ҳхыҵны, хышәҟа метра ианнеи, иаангылт. Ҳазԥшын атҟәацәа зҭатәаз автобус ааиаанӡа. Уи анааи, уахь абжаҩык ҳниасын, ҳамҩа ҳнықәлеит. Ус акыр ҳнеихьан еиԥш, қыҭак аҿы ҳаангылт. Адәахьы ҳдәылҵит маҷк ҳаԥсы ҳшьарц. Араҟа ҳааира иазԥшын, ҳхәы ырмазеины иҟан. Акраҳфеит, акраҳжәит. Ҳанцоз, зыҟны ҳаҟаз иҷкәын иабџьар иманы дҳацдәықәлеит Аԥсныҟа.
Уажәшьҭа ҳахьаауа амҩахь ҳаԥхьеи ҳашьҭахьи игыланы ҳамҩаԥыргоит машьынала амилициаа – ауаԥсаа.
Ашарԥазы, асааҭ 9 рзы, ҳазааигәахо ҳалагеит Ҟарачы-Черкесск. Ҳаԥхьаҟа иаҳзыԥшын даҽа постк. Раԥхьа ҳахьыркыз аҿынтә ҭелла иасит, ф-машьынак бџьарла еиқәных уахь ишнеиуа ҳәа. Ҳаргьы уи ада мҩа ҳамамызт. Апост ҳазааигәахо ҳаналага, иаҳбон аҳәаа аԥхьа БМП-ки ф-БТР-ки шгылаз, урҭ раԥхьа аруаа автоматқәа кны. Ҳанырзааигәахозгьы аӡәгьы акгьы ҟаиҵомызт, аӡәгьы ҳнимкылт. Ашьшьыҳәа ҳнарывсны, ҩышәҟа метра ҳлеихьан еиԥш, ахысыбжьқәа геит. Сара сзықәтәаз автобус агьежь ԥжәеит ахы аахан. Ҳбылтәы абакгьы иаахеит. Ҳмашьына иааӷызы-мызит, анахьарахь ицо аҿаанахеит. Амашьынаныҟәцаҩ аанкылага днақәыӷәӷәеит. Акыр иқәҳәазаны ицеит. Акгьы ҳмыхькәа иааникылт. Иҭатәақәаз ҳазынтәык азныказы иҟалаз ҳзымдырт. Ҳаԥштәқәа ҳхаббы ҳаҟан. Ҳавтобусқәа зегьы аангылт. Ҳаиҳабы Руслан амашьына днадххылан, ашә аартны, ус иҳәеит:
– Ирласны шәҭыҵны ахырӷәӷәарҭа кны шәтәа, амала ирықәкны шәымхысын, шәхыс ирхарԥшны, ирдырааит ҳаргьы ҳзакәқәоу.
Ишиҳәаз еиԥш иҟаҳҵеит. Ахырӷәӷәарҭа кны ҳантәа, ирхарԥшны ахысра ҳалагеит. Ас еиԥш ҟалоит ҳәа иҟамызт. Аиҿахысра ианалага, ҩыџьаҟа аурысқәа рнапқәа ирҩахеит, рабџьарқәагьы аарымырхит... Ақалақь аҿынтә иаауаз автобус уаала иҭәны,  ҳахьгылаз ианааҳадгыла, иаанаҳкылан, иақәтәақәаз налбаацаны, ҳнақәтәан, амҩа ҳнықәлеит. Абасала, ҳшаурмышьҭуаз, втобуски ҩҩ-автоматки ҳгеит.
Амҩа ҳшықәыз иҳақәхәлеит. Адәҳәыԥш аҿы ҳаагылт маҷк ҳаԥсы ҳшьарц, акгьы ҳнацҳарц. Сааҭки бжаки аҟара ҳаԥсы анаҳшьа, амҩа ҳаиҭақәлеит.
Ус даара акыр ҳныҟәахьан еиԥш, Черкесск ҳнаӡарц егьшҳагмыз, ҭыԥк аҿы ҳаанҿасит ҳаԥсы ҳшьарц
уаҵәынӡа. Адәахьы лашьцан, ҳавтобусқәа хьчатәын, избанзар аџьаԥҳанқәа рацәаны иақәын. ..Ауха шаанӡа аҟарул ргыланы ахьчара ҳаҿын. Ацәылашара ианалагоз аламҭалазы амҩа ҳақәлеит. Черкесск ҳлеит ахыҵырҭа ҳазааигәахарц жәохәҟа километр шҳагыз. Амҩахь аӡәы ҳиазҵааит: – Аурыс ир ахьтәоу аҭыԥ акыр бжьоума? – ҳәа.
– Рацәак бжьам, жәаф километр бжьоуп, – иҳәеит ҳамҩасҩы.
Ҳамҩа ҳақәлеит, жәаҩаҟа километр ҳнеихьан. Аԥенџьырқәа рҿынтә иаҳбоз аԥсабара аԥшӡара еиҭаҳәашьа амам. Уи аԥшӡара ҳалашыҩкны, ҳалаԥш ҳзаҟәымго ҳшыԥшуаз, ҳамҩа аԥхьа БТР-к гылоуп, аруаа бџьарла еиқәных, рбирет ҟаԥшьқәа рхаҵаны, иклыхәҵәраӡа, адауаԥшьқәа ирҩызан...
Ҳавтобусқәа аангылт. Ҳаиҳабацәа ус ҳарҳәеит: «автобусқәа шәырҭымҵын» ҳәа. Аиҿцәажәарахь рҿынархеит ԥшьҩык. Рацәак мырҵыкәа, аԥшьҩык рҿынтә аӡәы дааит ҳахьгылаз. Иааиз иҩыза чеченк днаидгылан, дара рбызшәала ак ааибырҳәан, дгьежьны деиҭацеит. Ишаҳбоз апост аԥхьа игылаз «авилис» инақәтәеит арантә ицақәаз аԥшьҩык. Амашьына анҿынанаха, БТР-гьы нарышьҭалеит. Ачечен иааины ицаз иҩыза ус ҳаиҳәеит, автобусқәа ҳҭыҵны атҟәацәа ҳгарц. Арҭ аштаб ахь ицеит, аиҿцәажәарахь, сааҭк аҟара инхоит, иахьцаз хԥаҟа километр бжьоуп. Урҭ ааиаанӡа иҟаҵатәуп.
Автобус ҳааҭыҵын, ҩажәаҩык рҿынӡа ҳҽеибаҳҭан, ҳдәықәлеит атҟәацәа ҳгарц қыҭак ахь, амҩа иацәыхарамкәа игылаз аҩнқәа рахь. Иааҳԥыхьашәаз дхәыҷума, дҭаҳмадоума, дыԥҳәысума уҳәа, 25-ҩык рҿынӡа иҳаԥцаны иааҳгеит. Ҳҩызцәагьы ҳааиаанӡа баша имтәеит, машьынак иааиуаз ааныркылан, иҭатәақәаз баандаҩыртәит, ҳаргьы инаагақәази инеилаҵаны иҟалеит 50ҩык. Инақәырццакны иааит аиҿцәажәарахь ицаз ҳаиҳабацәа. Руслан дааҳадгылан, ус иҳәеит:
– Арҭ ҳаурыжьырц зынӡаскгьы ргәы иҭам.
Дааҳалаԥшын, автобус иҭатәақәаз атҟәацәа аниба, ус иҳәеит:
– Ҳаиҭацахуеит аштаб ахь, ираҳҳәоит атҟәацәа кны ишҳамоу. Амала шәаргьы ҳаанӡа, атҟәацәа зыхьчо рыда, егьырҭ,.. – инапы наирххеит бнараны иахьыҟаз хәык аҿы, гәыԥ-гәыԥла рыҽшаны апозициа кны итәарц. – Иҟамло иҟоузеи,.. – иҳәан, иҿынаихеит иҩызцәа изԥшны иахьгылаз ахь.
Сааҭбжак аҟара инхеит иахьцаз, ашьҭахь иааит. Ҳаиҳабы Руслан ус иҳәеит:
– Сааҭк ашьҭахь дара рҿынтә аӡәы дааираны дыҟоуп, уи аилкаа ҳзааигоит, ҳаурыжьуо, ҳаурмыжьуо.
Сааҭбжак аҟара анҵы, УАЗ-ик ала иааит аурыс офицерцәа, ҳа ҳтәқәа нарԥылан, еицәажәеит. Ҳшыԥшуаз адырра ҳауит «амашьынақәа шәрықәтәа» ҳәа.
Доусы ҳмашьынақәа ҳрықәтәеит, атҟәацәа ауҳажьит. Амҩа ҳнықәлон еиԥш, уанӡа еибаргәааны иҟаз, уажәы еинаалт, рнапқәа еибаркны, «абзиараз» ҳәа нараҳәаны, ҳҿынаҳхеит. Амҩахь аурыс офицерцәа рмашьына УАЗик ала ҳамҩаԥыргон,  амҩа ахьынӡакыз ҳалганы ҳаргон амҩахь рыруаа ҳаихсыр ҳәа ишәаны.
Амҩа даара ицәгьан, хра бааԥсын, ҵаҟа аӡы леиуан. Ҳалганы, ианҳацрыҵуаз, – Шәымҩа бзиаз, шәахьцо шәус маншәалахааит, – ҳәа рнапқәа рҟьон.
...Ҳмашьынақәа ҳрықәтәаны ҳнеиуан. Амҩахь иҳақәхәлеит, аха џьаргьы ҳаанымгылакәа ҳнеиуан. Ус ҳнеит Черкесск станциак аҿы. Араҟа ашьхамҩа бзианы издыруаз аԥсуаа амҩаԥгаҩцәа ҳзыԥшын. Араҟа ҳанааи, зегь раԥхьа дҳақәшәеит Мықәба (ихьӡ сгәалашәом, исгәалашәоит уи Гәдоуҭа атакси дшақәтәаз).  Араҟа
иҳақәшәеит ҩыџьа аԥсуаа – апапцәа, аишьцәа (рыжәла сгәалашәом).
Амш еихашьшьын, ақәа аҿыҵышәшәон, амза ыҟамызт. Ауха алашьцара ҳҽалакны, асааҭ 23 рзы амҩа ҳақәлеит.
Аҽқәа ирзышьҭыхуа реидарақәа рықәҵаны ҳаналга, ҳаргьы ҳаидарақәа ӷәӷәан, апапцәа ҳақәныҳәан, амҩа ҳнықәлеит. Ҳамҩаԥызгоз ҳаԥхьа дгылан, ҳазынтәык ҳнеиуан уи ҳишьҭагыланы, аӡәи-аӡәи ашахақәа ҳадҿаҳәаланы иаҳкын ҳаицәымӡырц. Аҵәыршы убла иҭакызаргьы иубомызт, убас илашьцан. Ақәа кыдбганы илеиуан, ҳахьнеиуази ҳахькаҳауази еиҟаран. Аԥша иасуаз ҳцәеи-ҳжьи ардысуан, аха уажәы ахьҭа ҳгәалашәомызт, ҳахьныҟәаз маҷк ҳашны ҳаҟан. Ҳаԥхьа игыланы инеиуаз алашара икын, иара иакәын еицыз 250-ҩык ҳразҟы знапы ианыз. Ҽынла еиԥш мшәарада ҳшьаҿа ҳзеихыгомызт. Ҳнеиуан ҳшьаҿақәа аарлаҳәа еихго. Ҳааԥсеит. Ҳшьапқәа ҳаҵаҟәалон, аҳәынҵәа ҳалатәазаргьы хьаас иҳамамызт, аӡәы дтәар, егьырҭгьы аагылар акәхон, убри аҟнытә ҳамч инхаз еибыҭаны ҳнеиуан.
Акыр ҳныҟәахьан, арахь ҳамҩагьы ҽеимызт, амшгьы ҳаӷан, х-сааҭк аныҟәара иҟаҳҵаз, ҳаидарақәа уҳәа, иҳалсит. Аҵыхәтәан уаҳа ҳалымшаӡо ҳаналага, иҳаӡбеит џьара бнак аҿы ҳаԥсы ҳшьарц. Ақәагьы алеира иаҟәыҵит. Ҭыԥк алаҳхын, ҳаидарақәа џьарак инышьҭаҵаны, амца еиқәҵаны ҳнатәеит. Аҟарул ҳаргылеит. Ауха цәгьала хьҭан. Ус цәгьаԥсышьала иҳаршеит.
Ашарԥазы иҳамаз ала акы ҳнацҳан, ҳамҩа ҳнықәлеит. Ажәҩан цқьан, џьара 8ҭацк хны иубомызт, амра каххаа иԥхон, аҵарақәа ашәа рҳәон. Убри заҵәык ауп ҳгәы шьҭыхны ҳазмаз.
Амҩа ҳаныланы ҳнеиуеит мшәарада, ауха еиԥш акәымкәа, еиҳагьы ҳманшәалахеит. Ҳнеиуеит абнара
ҳаҵаланы, ҳамҩа есааира ицәгьахо иалагеит. Аҵыхәтәан ус ҳаӡбеит, ҳаҽшаны, гәыԥ-гәыԥла, жәаҩык, жәохәҩык рҿынӡа амҩа ҳақәларц. Ус егьыҟаҳҵеит. Избанзар еицу 250-ҩык аӡәи-аӡәи ԥыҭк рыбжьахо иалагеит.
Ҳнеиуан абнара иалганы игоу амҩахәасҭа ҳаныланы. Ҳааԥсеит, ашоура ҳакит. Иҳаӡбеит ҳаԥсы еиҭаҳкырц. Иаҳа иахьыманшәалаз ҭыԥк алхны ҳнатәеит гәыԥҩык ауаа. Ҳаштәаз, иҳацны иаауаз чеченк дааҳалагылан, еидҿаҳәаланы иикыз ааԥиртлан, ҩҩ-бираҟк аацәыригеит. Акы аԥсуаа рбираҟ акәын, егьи – ашьхаруаа рбираҟ.
– Арҭ абираҟқәа Аԥсны аҳәааҿы снапала ихысшьуеит, – иҳәеит.
Ҳаргьы ҳахьгылаз «Амин!» ҳҳәеит.
Ҳаԥсы анаҳшьа, амҩа ҳақәлеит. Ҳашнеиуаз, ӡык ҳанхықәгылт, рацәак идуӡамызт. Уи ҳарыр акәын. Ҳаимаақәа ҳашьхны, ҳаиқәақәа ҵыркәакәаны ҳаныр, ҳаимаақәа нҳашьаҵаны амҩа ҳнықәлеит.
Хәык ҳнаҿалт...
Ус ҳашнеиуаз, вертолиотк ажәҩан ишхыз ҳбеит. Даҳхаԥырны дцеит. Дцеит шаҳҳәоз, аҩынтәраан длаҟәӡаны даҳхыԥраауан. Ахаҳәқәа ҳаҽрываҳкит. Авертолиот еихсқәазгьы ҟалеит, аха ԥхасҭак ҳамҭакәа дцеит.
Сҩыза Инаԥшьбеи сареи ҳаицрымҵкәа ҳаицуп. Амҩахь илахь еиқәын, акы дшаргәамҵуаз збон. Аҵыхәтәан сиазҵааит. «Сҭаацәа ирыԥсҭазаашьоу сыздыруам  Аҟәа иахьыҟоу»(иԥҳәыс, ҩыџьа ихәыҷқәа)... Амҩа ҳахьынӡақәыз урҭ ракәын хәыцырҭас имаз.
Ус ҳаицәажәо амҩа ҳаныланы ҳашҩеиуаз, хәык ҳанхықәгылт. Араҟа дҳақәшәеит аӡәы. Иара дахьгылоу ахәаҿы иҩеилак, «абрахь шәца» ҳәа идәықәиҵон. Ҳарҭ еицыз агәыԥ 24-ҩык рҿынӡа, напыла «абрахь шәца» ҳәа ахьҳаиҳәаз ҳҿынаҳхеит.
Ҳахьымҩахыҵыз, ҳхәы мазеины иҟаҵаны даҳзыԥшын Уаҭандеи Агәхаа. Иҩеилак, абысҭа, ашә, ахарҵәы, акәац, аӡы уҳәа, рызынтәык акрырҿаиҵон. Ҳара еицыз 24-ҩык акраҳфеит, маҷк ҳаԥсы анаҳшьа, ҳдәықәлеит ҳамҩахь.
Мардарак ҳаҿаланы ҳнеиуан, ҳаидарагьы ӷәӷәан, аныҟәара ҳцәыуадаҩын. Аџьабаа ду ҳбеит, ԥшь-сааҭк ҳныҟәон. Иҳаулак, хыхь ҳанхала, ԥшьҩык аԥсуа ҷкәынцәа араҟа иаҳԥылеит. Урҭ лхаа рыҷкәынцәа ракәын. Уантә шьҭа ҳамҩа ладаран. Уи ҳшаныз ӡиаск аҿы ҳнеит. Арантә хәбаҟа километр бжьан Ауадҳара апансионат аҿынӡа. Ҩҩбаҟа километр ҳаннеи, амҩан машьынак (ГАЗ-669 ҳзыԥшны игылан. Ҳанырба, иҳаигәырӷьеит. Аԥсшәақәа еибаҳҳәеит. Амашьына ҳнақәтәан,  апансионат аҿынӡа ҳаргеит. Араҟа ҳааира иазԥшын.
...Аҽны еицыз ҳазынтәык ашьха изхымҵит, иааит адырҩаҽны. Зегь раԥхьа ҳара ҳхыҵит еицыз рҿынтә, ҳаиҳабы Руслан дышҳацыз. Апансионат аҿы ҳанааи, «оҳ, гәышьа» ҳҳәеит.
Уажәшьҭа ҳаԥхьаҟа ишьҭоу аусқәа ҳарзыԥшын...
08.10.1992
Аладатәи Ешыра
Аҩардан Далаҭбеи Леуарса-иԥа
Сзықәтәаз амашьына слалбааит Гәандратәи аконтрольтә пункт аҿы. Сымҩа хан Ешыраҟа аспортбаза ааигәара итәоу Мирод Ԥачалиа игәыԥ ахь. Уи агәыԥ иалоу аибашьыҩцәа аӡәык-ҩыџьак срацәажәарц, рҭагылазаашьагьы шыҟоу збарц сҭахын. Уахь ицо машьынак шԥаҟамлари ҳәа сыԥшны снагылт. Араҟа ԥыҭҩык ауаа гылан. Сахьгылоу снаҩсаны арԥыск арратә маҭәа ишәҵаны дгылоуп, ацаха иаҵәа ихы иакәыршаны иҿаҳәоуп.
Дгылоуп ауаа шгылоу еиԥш, акы идубало, улаԥш ааидхало дыҟамызт. Аха ус сҳәазаргьы, сылаԥш идхалт – игылашьазы, ихымҩаԥгашьазы уҳәа, уажәы-уажәы уи иахь снаԥшуан.
Ҩымз ҵуеит Ешыреи Гәымсҭеи сыҟеижьҭеи, шамахамзар исзымдыруа дыҟам. Снаидгылан, аԥсшәа иасҳәеит: – Уабацои? – ҳәа сиазҵааит.
– Аладатәи Ешыраҟа сцоит сашьцәа збарц. Руаӡәы дырхәит ҳәа саҳан, уи аилкааразы амҩа санылт.
– Дырхәызар, уахь узцозеи, ахәышәтәырҭахь уцар ауми, – сҳәеит.
– Ахәышәтәырҭақәа зегьы гәасҭахьеит, уаҟа џьаргьы дсымбеит, сахьынаҵаақәаз ус сарҳәеит, Ешыра апозициаҿы дыҟоуп ҳәа, дахьыҟаҵәҟьоу сыздыруам, – иҳәан, даасҿаԥшит.
– Саргьы уахь сцоит, ҳаимҩалацәоуп, – сҳәан, схы исырдырт.
– Азамана, ҳаимҩалацәазар, ҳамҩагьы ааласхап, – иҳәан, дааԥышәарччеит.
– Саҭамзааит, усзеилымкааит...
– Сара Аҩардан Далаҭбеи Леуарса-иԥа соуп.
Уаҳа зҵаарак исҭаратәы изыҟамлеит, машьынак
ааҳадгылан, ҳнақәтәеит акузов, ақәагьы алеира иналагеит.
Амимозатә баҳча ҳәа иахьашьҭоу ҳлалбааит Далаҭбеии сареи, араҟа ҳаицрыҵыр акәын, ҳамҩақәа хазхазын.
– Уажәы уахьцо удыруама? – ҳәа сиазҵааит, длакҩакуа дышгылаз анызба.
– Мап, дара ахьыҟаҵәҟьоу апозициа сыздыруам, – иҳәеит.
– Ус акәзар, сахьцо усыцаала, уаҟа еилаҳкаап уашьцәа ахьтәоу аҭыԥ.
Ҳҿынаҳхеит ҳаицны, ацҳа ааигәара ҳнаӡарц егьҳагмызт аӡнырцәынтә аҟәҟәаҳәа ахысыбжьқәа го иалагеит, ихысуан аснаиперцәа. Иахьшәарҭамыз џьара ҳныҵагылт. Ахысра анааихсыӷь, ҳҩыџьагьы излаҳалшоз ала ҳаҩны, асфальт-мҩа ааихҵәаны, ҩнык агәара ҳанҭалеит. Ҳахьнеиз аҩны агәара унықәсны, аспортбазахь ицо амҩа ааихҵәаны ҳцар акәын. Аха ҳгылоуп, цашьас иҟаҳҵара ҳзымдыруа, избанзар аӡнырцәынтә БМП хысуан, ҿааихак амамкәа. Ихысуан аснаиперцәа.
Анаҟә хын. Уи ҳхы иархәаны, иаҳа иахьшәарҭамыз амҩа ааихҵәаны, алра игылаз ҳнылалеит. Црас ҳамамкәа Мирод Ԥачалиа иеибашьыҩцәа ахьтәаз ҳнеит. Ҳразҵааит Далаҭбеи дзышьҭоу иашьцәа Зураби  Ҩарданаа ахьтәоу аҭыԥ рдыруазар ҳәа.
Иахьтәаз ҳарҳәеит: ацелофантә цех ааигәара иштәоу, насгьы уахь ацара шшәарҭоу, ҳхы гәаҳамҭар, машәырк ҳшақәшәо. «Абзиараз» ҳәа нараҳәаны, амҩа ҳанықәлоз ус иасҳәеит Руфеҭ Ԥачалиа:
– Уахь амҩа ари исыцу издырӡом, уанӡа днаскьазгоит, нас уаха шәара шәахь саауеит, хымԥада, – сҳәан, амҩа ҳнықәлеит.
– Абааԥс, шәыҽгәашәҭ амҩахыҵырҭаҿы, – иҳәеит Руфеҭ.
Амҩахыҵырҭаҿы ҳаннеи, ҳааҭгылт цашьас иҟаҳҵарызеи ҳәа. Ҳнеиҿаԥшы-ааиҿаԥшит, ҳҩыџьагьы иаҳдыруан амҩа аихҵәараан, ҳуаӡәы ак ихьыр шалшоз, аха уи гәаныла акәын ишаҳҳәоз. Уаҳа ажәак мҳәакәа, ҳҩыџьагьы амҩа ааихаҳҵәеит – жәа-шьаҿак, жәа-метрак аԥхӡы ааҳалнахит. Анцәа имч ала уи ҳацәцеит.
Ашьшьыҳәа ҳаицәажәо ҳцалап ҳәа ҳгәы иҭакны ҩажәаҟа метра ҳнеихьан еиԥш, «воздух» ҳәа аӡәы ибжьы геит. Ҳааҭгылан ҳӡырҩызар, аиашаҵәҟьа аҳаирплан абжьы ҳаҳаит. Ҳааигәа-сигәа аҩнқәа гылан, зназы
уахь, ҩнык ахь ҳцап ҳәа ҳаӡбеит, аха нас аихамҩа-цҳа ҳаҵатәарц иақәаҳкит. Ҳаҩны уа ҳаннеи, уаҟа игылаз аԥшыхәҩы ус иҳәеит:
– Араҟа шәымгылан, ишәарҭоуп, аснариад амҩа ианаҳалар, аԥҽыхақәа шәаахар ҟалоит, шәца абнахь.
Инапы ахьирхаз ахь ҳнаԥшит. Ацҳа анаҩсаны ҩажәаҟа метра набжьаны, амҩеи адырԥареи рыбжьара ҩыџьа штәаз ҳбеит. Уахь ҳҿынаҳхеит. Жәабаҟа метра ҳнеихьан еиԥш, аҳаирплан наҳхаԥрааит илаҟәны. Уи цеит Кәтышьха шыҟаз. Аха џьарантәгьы тҟәацбжьы ҳмаҳаит. Ҩыџьа ахьтәаз ҳаннеи, руаӡәы дыздырит, уи Дәрыԥшьтәи аҵеи – Ҭарба Заур Михаил-иԥа иакәын.
Ҳанеиԥырҵуаз Заур ус иҳәеит:
– Шәахьцо ибзианы издыруеит, абааԥс, шәыҽгәашәҭала, аҭыԥ хтыроуп, аӡнырцәынтә шәырбоит, уахь анеира даара ицәгьоуп.
– Шәыҟаз, абзиараз, – ҳәа иҩызеи иареи инараҳәаны, ҳамҩахь ҳҿынаҳхеит.
Амҩахь ҳзықәшәаз зегьы сҳәом. Аџьабаа баны ҳнеит иашьцәа ахьтәаз апозициа ааигәара.
– Шәара ара шәыҟаз, сара снеины сааиуеит, – иҳәан, аладара дыҩуа дынҭалеит, аснаиперцәагьы аҟәҟәаҳәа ишиеихсуаз.
– Далаҭбеи уҽгәаҭ! – сҳәеит ауп, сыбжьы иаҳауа дыҟамызт.
Сахьаагылаз аҩны агәара сынҭалеит, амардуан аҵаҟа снатәеит, ақәа шлеиц илеиуан. Аҩны аԥхьа БМП гылан. Ҩажәаҟа минуҭ рышьҭахь БМП аҿынанахеит Далаҭбеи дызлацаз ала. Џьара ҭыԥк алхны, ахәы инықәгыланы ахысра иалагеит аӷа ипозициахь.
Далаҭбеи сааҭки бжаки аҟара дынхеит дахьцаз. Дааит дааԥсаха, аԥхӡы-баа даганы. Амҩан, аснаиперцәа ицәаара анырба, иеихсуан, аха дрыцәцеит. «Оҳ, гәышьа» ҳәа данылатәа, ус иҳәеит:
– Аҟәаҟа аԥшыхәра ҳәа санцоз арысҟак смааԥсеит, сагьымшәеит, иахьа сзықәшәаз еиԥш.
Иқәҿысымҭит саргьы. Издыруан уажәы иҭагылазаашьа зеиԥшраз...
Ҳахьтәоу, ҳаԥхьа иҿоу аихатә гәашә ахқәа анаахалак, иблаҟьаны ицоит, аанда злаку асетка ахқәа агәылҵәраа ишнеиуа, аҩны аҭӡамц иналаҟацоит.
Цқьа иԥсы ишьап, ишьҭра данықәлалак, нас зҵаарақәак исҭап ҳәа сгәы инҭаскит.
Адәахьы ақәа шлеиц илеиуеит. Сҩагылан, аҩны аԥхьа игылаз аӡахәа жьымжәақәак ааҿысхын, ифо ҳнатәеит.
– Далаҭбеи, уахьцаз уашьцәа убоу? – ҳәа сиазҵааит. Иикыз ажьымжәа афара дааҟәыҵын, ус иҳәеит:
– Руаӡәы дызбеит, егьи ҳааиаанӡа (рацәак ҳабжьымсит) аҩныҟа дцеит, амҩахь џьара ҳаивнагеит.
– Аӡәыр дхәызма?
– Мап, аӡәгьы дхәымызт, иҳазҳәаз иахьынтәааигаз
сыздыруам.
– Анцәа иџьшьоуп, акгьы рмыхьзааит, уааԥсазаргьы
егьаурым, – сҳәан, сҽырманшәаланы снатәеит.
Иаҳку ажь ыфо ҳтәоуп. Ҿымҭкәа ас ҳанбанӡатәазаауа сҳәан, ҳҿымҭра ааилазгеит:
– Далаҭбеи умыццакуазар, зҵаарақәак усҭар сҭахын...
– Сабаццакуеи, иахьа бзиара иҟоу зегьы сзууит,
иахьуҳәо сыҟоуп, уазҵаа сымч зықәхо акы акәзар, – иҳәан, даасҿаԥшит.
Ихы-иҿы ианызбаалеит ари арԥыс иқәра шмаҷугьы аџьабаа ду збахьоу аӡәы шиакәу.
– Ус акәзар, азамана.  Даасҿаԥшын, иажәа дналагеит.
...Шәача аус иуан, амашьына дақәтәан. Аус ахьиуаз аҿынтә амаҵураныҟәара ддәықәҵан Ростовҟа. Днеираны дахьыҟаз аҭыԥ аҿы днеит. Аконтораҿы ателербага дахәаԥшуа дыштәаз, ибеит аҳаирплан Аҟәа (аԥшаҳәаҿы) аснариадқәа шаланажьуаз. Иаҳаит, иара убас, ақырҭцәа Аԥсны ишақәлаз. Уаҳа ԥшрак ҟамҵакәа, аконтора дныҩныууааит. Игәалашәом имашьына ахьгылаз даннеиз, убысҟак деиланаргьежьит, даргачамкит. Иааигараны иҟаз атауаргьы шьҭымхӡакәа, ддәықәлеит.
Аԥсны аҳәааҿы данааи, имашьына џьара инаргыланы, днеиааиуа дышгылаз, ерманык диқәшәан, имашьына дҭартәаны дааигеит Гәдоуҭанӡа. Гәдоуҭа данааи, абџьар иԥшаар акәын. Днеит аштаб аҿы. Араҟа, ари аштаб аҿы дыҟан ҩымш, дрызԥшын шьханхыҵынтә иаараны иҟаз ачеченцәа. Урҭ анааи, далалеит ргәыԥ. Рхыԥхьаӡара наӡон 33-ҩык рҿынӡа. Араҟа иҟан аерманцәа, аурысцәа, ачеченцәа, аԥсуаа уҳәа егьырҭгьы – аинтернационалтә отриад ҳәа иашьҭан.
Ротриад бџьарла ишахәҭоу еибыҭан. Еиҳабыс дрыман Афганистан еибашьуаз аурыск (ижәла сгәалашәом). Дызлаз агәыԥ адиверсиатә отриад ҳәа иашьҭан, урҭ еиҳарак русқәа аныҟарҵоз уахынла акәын.  Иуль мзазы акәын. Урҭ ргәыԥ аҿаԥхьа иқәдыргылт адҵа: Гәымсҭа аӡы ирны Аҟәа иалаларц, насгьы аӷа иобиектқәа рҿы аҟарулцәа рҽанырԥсахуа гәарҭарц, аҵыхәтәан даргьы (аҟарулцәа) ҭадырхарц.
Ауха амш даара ицәгьан. Уи дара рзы ибзиан, иахьчон, рус арманшәалон. Аҵх лашьца рҽалакны аӡы ирит аӡәгьы имбакәа. Урҭ неиуан ақәа рхьыҵәҵәа, инеиуан илаҳәны, аха урҭқәа зегьы хьаас иркымызт.
...Инеираны иахьыҟаз инеит. Итәеит доусы рҭыԥқәа алхны. Иԥшын ранбаҽырԥсахуеи ҳәа. Ақәа шлеиц илеиуан. Илаҳәит,аха ирычҳауан.
– Аамҭа ццакӡом, ҭыԥк аҿы уантәоу иуҭахы-иуҭахым ахәыцра ухҭанакуеит. Ақәа илеиуаз акәымзар, ԥхыӡ хаак уалоушәа ахәыцра убас уҭанагалоит,.. – иҳәан, ицәажәара аанкыланы, агәашә ахь аԥшра дналагеит.
Аӡнырцәынтә аӷа БМП ала дхысуан, ихысуан аснаиперцәагьы. Ҳгыланы ҳҭыԥ ҳаԥсахит. Ахқәа агәашә иаахо иалагеит.
– Ауха шәманшәалахама? – ҳәа азҵаара исҭеит.
– Ақәа илеиуаз иацәшәоу, мамзаргьы ҭелла еицәажәоу, иахысҳәаара сыздыруам, ҳтәан асааҭ 5 рҿынӡа, – ацәажәара дналагеит Далаҭбеи. – Ҳахьынӡатәаз, ҳааигәа-сигәа уҳәа, ахысра иаҿын, аха уи ҳара иаҳԥырхагамызт. Еицыз агәыԥ ԥырхагак ҳмоукәа ҳааит ҳпозициахь.
– Нас уаҳа џьаракыр шәдәықәырҵама?
Маҷк аҟара дхәыцуан, нас дналагахт иажәабжь. Аҟәантә ианаа, ҩымш рыԥсы ддыршьеит. Ахымш
рзы еиҭадәықәырҵеит Аҟәаҟа. Аԥхьа аасҭа уажәы рхыԥхьаӡара еиҳан – 40-ҩык рҿынӡа.
Ауха амш еихашьшьын, ақәа алагоит уҳәаратәы иҟан, амза цәырҟьа-цәырасуа аԥҭақәа ирылан. Рҿаԥхьа дҵаны иқәгылан аӷа иштаб иақәланы рабџьарқәа ргарц. Гәымсҭа аӡы ианхықәгыла, иҭалаанӡа иӡырҩуан, аҭыԥ ҭырҵаауан џьаракыр кыр ыҟоума ҳәа. Ишшәарҭамыз агәра анырга ашьҭахь, аӡы иҭаланы, нырцәҟа ирит.
Раԥхьа ҩҩ-гәыԥкны иҟан, аха аӡы ианыр, х-гәыԥкны рҽыршеит. Далаҭбеи дзықәшәаз агәыԥ жәафҩык ыҟан. Агәыԥқәа зегьы рыдҵақәа хаз-хазын. Далаҭбеи дызлаз агәыԥ дҵас ирымаз – аштаб иақәланы агара акәын, насгьы атрофеитә бџьарқәа маҷымкәа еидыркылар акәын. Аҩбатәи агәыԥ рҿаԥхьа иқәгылан – ачаӡырҭа «Колос» ааигәара игылаз атанкқәа тҟәаны раагара. Ахԥатәи агәыԥ – авокзал аҿы игылоу атехника ԥыржәарц.
Аӡы ианыр, иааицәажәан, иахьцо рыдҵақәа ишахәҭоу еиԥш ианынарыгӡалак, игьежьны ианаауа, аарцә иахьеиқәшәашаз аҭыԥ еибырҳәеит. Идәықәлеит агәыԥқәа рыҽшаны, алашьцара рҽалак...
Ҳаицәажәо ҳаштәаз, аӡнырцәынтә ихысуаз БМП ахқәа агәашә иаахо иалагеит, нас ҳаԥхьа ахқәа ыҵакшо иалагеит.
– Арҭ ҭынч ацәажәахагьы ҳарҭом,«зыцәгьа уҳәо – ушә дыхгылоуп» ҳәа, рыӡбахә шаҳҳәоз рдыруазшәа, иҳаихсуеит, – сҳәан, ҳааибарччеит.
– Ус егьа иҟазаргьы, хымҩаск ала ҳаҽҭаҳархарым, ҳхы гәаҳҭап, иҳахьчап, – иҳәеит Далаҭбеи дахьтәаз.
Ҳҩагылан, ҳзықәтәаз аҟәардә иахьшәарҭамыз ҭыԥк аҿы иҳаргылт. Ақәа уажәгьы ихымкәацызт.
– Уажәшьҭа, егьа ҳҳәозаргьы уаҩы даҳԥырхагам, – сҳәан, сизыӡырҩуа снатәеит.
Далаҭбеи иажәа анагӡара дналагеит.
Џьабаа мбаӡакәа «Колос» ааигәара анеира ианаҿыз, аԥшыхәра адырра злаҟанаҵаз ала, уаҟа аӷа итанкқәа гылазар акәын. Ауха ааигәа-сигәа иҟаз аҭыԥқәа зегьы гәарҭеит, аха танккгьы ахабар рымбеит. Аамҭа ахьынӡарымаз иԥшыхәуан. Атехника ҳәа акгьы анырымба,  игьежьит.
Аҩбатәи агәыԥ, Далаҭбеи дызлаз, рыжәафҩык, уаҩы имбакәа, црас рымамкәа инеит аӷа иштаб аҿынӡа. Иакәшаны инатәеит ашамҭазы. Аха аӷа игәеиҭазар акәхап, раԥхьа ахысра далагеит. Аиҿахысра ӷәӷәа рыбжьалт. Аамҭа ирымаз маҷын, уи рхы иархәаны, агранатқәа змаз аштаб иагәыдырҵеит. Аӡәгьы иԥсы ҭаны дзымцеит, иҩнатәаз ҭахеит. Аидыслараҿы, Далаҭбеи дызлаз агәыԥ аҿынтә аӡәы дҭахеит, ҽаӡәы дырхәит. Рыԥсы дырзаамгеит, дааргаратәы аамҭа рмоуит, ихәыз – убригьы аџьабаа ду баны, еиҿахысра мацарала аӡы ирны дааргеит.
– Ахԥатәи агәыԥ неит авокзал аҿы. Уаҟа аиҿахысра ҟалеит. Аӷа и-БМП ҭархан. Еицқәаз рҿынтә ирхәқәаз ҟалеит,.. – иҳәан, дааҭгылан дқәыԥсычҳаит Далаҭбеи.
Ҳахьтәаз аҩны аԥхьа игылаз БМП аус аун, ахысра иахьаҿыз ахь аҿынанахеит. Ишаҳбоз, заа иалхны ирымаз позициак аҿы инагылан, аҽыԥхьакырҭаҿ, ахысра иалагеит аӡнырцәҟа.
Далаҭбеии сареи ҳнеиҿаԥшы-ааиҿаԥшит.
– Аибашьра аналагоз абри еиԥш атехника ҳамазҭгьы, егьараан Аԥсны ахы иақәиҭны иҟалахьазаарын, – иҳәеит ҿыцха дыԥшуа дахьтәаз Далаҭбеи.
– Иҳадгылақәазгьы рацәаҩхеит, ҳзаҵәымхеит, ҳашьцәа шьханхыҵынтә иаҳзааит. Абар, шьҭа ҩымз ҵуеит, Гәымсҭа нырцәи-аарцәи еиҿатәоуижьҭеи, аӷа шьаҿакгьы ԥхьаҟа дымцацт. Ҳаргьы шьҭа ҳабӷа еиҵаҳхит, ҳанцәагьы даҳхылаԥшит, – сҳәан, сарҭмаҟ исыҟәныз ааԥсыртлан, аҩыга калам ҿыц аацәырызгеит, уанӡа сызлаҩуаз нҵәан азын. Скалам нарҳәы-аарҳәуа сахәаԥшуа сыштәаз, Далаҭбеи даҽа зҵаарак исҭеит: «Гагра аныргоз дыҟазма?» ҳәа.
Дыҟан. Ақырҭцәа Мамзышьха ганы итәеит. Уи аԥсуа еибашьыҩцәа ианраҳа, хьаас иҟарҵеит: избан, иззы, аԥсуаа наџьнатә аахыс иртәу рышьхақәа рҿы аӷа ԥшәымара иуа дызтәоу?!
Шамил еиҿкааны имаз абригада 80-ҩык рҿынӡа аибашьыҩцәа злаз Мамзышьхаҟа идәықәлеит. Ааигәара ианнеи нахыс, ираҳауан аӷа дааҟәымҵӡакәа ахысра дшаҿыз, аха ирзеилкаауамызт хықәкыла дзеихсуаз. Шамил ибригада хысуамызт, ишааиуаз аӡәы ибар рҭахымызт, зны аҭыԥ 0ҵаатәын, еиӷьыз аҭыԥқәа нкылатәын.
...Дара ишаарҭахыҵәҟьаз еиԥш рҭыԥқәа кны илатәеит, 30-ҟа метра рыбжьан. Аиҿахысра ҟалеит, еибашьуан ҩҩ-мчык, ҩҩ-милаҭк: аԥсадгьыл зтәуи изтәымзи.
Аиҿахысра ӷәӷәа ирыбжьалаз аҿы ҳаибашьыҩцәа ԥшьҩык хәын, аӷа иганахьала рхыԥхьаӡара рацәан иҭахаз.
Иажәа иалаҵаны ус иҳәеит Далаҭбеи: «Аибашьраҵәҟьа раԥхьаӡа иахьызбаз аброуп» ҳәа. Аснариад, агранатбыжьқәа, ахысыбжьқәа ауаа рыбжьы уҳәа, аԥсҭареи ашьхареи ирныҩуаз улымҳа ҵнахаауан.
Аиааира анырга ашьҭахь, Мамзышьха хьчатәын. Араҟа, Мамзышьха, Далаҭбеи дызлаз абригада ааиаанӡа, ҳаибашьыҩцәа ԥыҭҩык ыҟан заа иааихьаз. Урҭ аӷа ишьклаԥшуан, игыларҭа-итәарҭа гәарҭон, хаха-хымш имыцәа-имтәа аӷа дахьнеилак гәарҭон. Аԥшыхәцәа анырԥсахуаз, Далаҭбеи иашьеиҳаби Мироди алашәеит уи агәыԥ. Рҭыԥ алхны иахьтәаз апозициа бзиан, аӷеи дареи аҩхаара акәын ирыбжьаз.
Аиҿахысра рыбжьан. Ҽнак аӷа БМП ала иҭирҟьаз акумультативтә снариад хԥаҟа метра Далаҭбеи изааигәаны икаҳаит. Уи абжьы цәгьа азныказы акгьы имаҳауа дааҟанаҵеит. Далаҭбеи данкаҳаз издыруамызт, иԥсы маҷхеит, иҩызцәа изларҳәоз ала, лассы дзалымҵӡеит, иҩызцәа цәгьала далырхит. Илымҳа акгьы аҳауамызт. Адырҩаҽны илымҳа аарлаҳәа шьҭыбжьқәак аҳауа иалагеит, аха иаҳауаз цқьа изеилыргомызт.
Иҩызцәа даашьҭырхын, дыргеит Бзыԥҭатәи ахәышәтәырҭахь, ишьапы дзықәымгыло даналага. Уаҟа сааҭки бжаки раҟара дыҟан, агәырқәа иларҵон. Аҵыхәтәан, маҷк ишьҭра данықәла, Гәдоуҭаҟа ддәықәырҵеит ахәышәтәырҭахь. Араҟа дҭахеит жәабаҟа мшы, избанзар ихы ихьаауан. Ахьҭа илаланы дахьыҟаз иахҟьаны агәыҵәкра ихьит. Аха игәы каижьуамызт. Дахьиаз уахгьы-ҽынгьы иихәыцуаз иҩызцәа ракәын, ицеибашьуаз. Ихәыцрақәа ихаԥаны дшыркыз, дахьиаз ипалатаҿы дааргеит иашьеиҳаб Мираб дыхәны. Гәдоуҭантә катерла Шәачатәи ахәышәтәырҭахь идәықәырҵеит Мираби Далаҭбеии. Шәача жәеизамш дыҟан. Ихәышәтәра аҵыхәтәанӡа инамгакәа дҭыҵит иҩызцәа ицеибашьуаз гәхьааганы. Аџьабаа баны дааит Ԥицунда. Уантә дцеит Гаграҟа. Араҟа раԥхьа дзықәшәаз агәыԥ абџьар ирҭеит. Ргәыԥ аҿы иҟан жәохә-жәаф шықәса зхыҵуаз аҷкәынцәа, урҭ аума ҟарҵон, агәымшәара аадырԥшуан.
Аҵыхәтәан исҭаз азҵааразы Далаҭбеи иҳәеит:
– Гагра аҳәааҿынӡа ахы ианақәиҭаҳтәуаз сыла иабаз ахаан исхашҭуам. Урҭ ҳаӷацәа агәы зызҭам уаауп. Ҳаибашьыҩцәа, дхәума, дхәымума, ианырклак, абылтәы рықәҭәаны дырбылуан. Уи асахьа ахаан сыла ихыҵуам, ихгылазаауеит аҿаасҭара иадырганы.
Абраҟа Далаҭбеи иажәа ааникылт.
Ҳҩагылан, ҳдәықәлеит ҳамҩахь.
Ақәа шлеиц илеиуеит, ҳара ҳнеиуеит амҩаду ҳаныланы, ахысыбжьқәеи атҟәацыбжьқәеи иго гәхьаасгьы имкыкәа. Акыр ҳанынаскьа, доусы ҳамҩақәа рахь ҳцар акәын. Аԥсшәақәа неибыҳәан, ҳнеидыҵит.
Ақәа алеира иаҿын...
13.10.1992
Дәрыԥшь
Гогәуа Гогли Леонти-иԥа
Адәахьы ақәа алеира иаҿуп. Сыццакы-ццакуа сышнеиуаз, ахәышәтәырҭа амардуан снаҿалт сыҩуа. Ашә ааимԥааны, акоридор сныҩналт. «Оҳ, гәышьа» ҳәа маҷк сааҭгылан сыԥсы сшьеит, нас акоридор сныбжьалан, апалата  ашҟа сҿынасхеит. Ашә аартны санааҩнашыла, ԥшьҩык ачымазаҩцәа ркаруаҭқәа ирыниаланы рыԥсы ршьон. Аԥсшәақәа нарасҳәан, ҳаибадырқәеит.
Сзызнеиз Гогли иареи сареи ҳаибадыруан, ҳаибамбеижьҭеи акыр ҵуан, уи азы акәхап уажәы азныказы сизымдырит.
Сзааиз, хықәкыла, расҳәеит.
«Раԥхьа рыуа дарбану сзацәажәо?» ҳәа азҵаара аныҟасҵа, итәақәаз неиҿаԥшы-ааиҿаԥшын, ажәак рымҳәеит. Ас еиԥш рҭагылазаашьа анызба, Гогли снапы наиқәыскын, – Абри ила салагоит, – сҳәан, ҭыԥк ахьҭацәыз снатәеит.
Гогәуа Гогли Леонти-иԥа диит 1954 шықәсазы ақыҭа Гәыԥ, дҭаацәароуп.– Аибашьра ианалагоз аҽны Охәреи агарнизон аҿы сыҟан, уаҟа аррамаҵура ҳахысуан сҩызцәеи сареи, – иҳәеит идтәалаз рахь дынхьаԥшны. – Ажәакала, ҳрезервистцәан, зегьы 40ҩык ҳаҟан.
Аибашьра ианалагоз аламҭалазы ҳмаҷын, избанзар ҳшаны, доусы ҳусқәа рахь ҳдәықәҵан, август 13 аҽны. Сара автобус сақәтәан ауаа анариад ахь иалазгон, қәак леиргьы уи хыбрак иаҳзаҩызан.
Август 13 аҽны быжьҩык бџьарла еиқәных игылан Река амҩа еихҵәарҭаҿы. Ахәылбыҽхан уаҟа инеиз иҟан шьыжьымҭанӡа. Ауха амш бзиан, ажәҩан цқьан, аеҵәақәа жәпаны ажәҩан иаҵан, амза гәылҭәааны, ишеишеиуа иԥхон, адәахьы илашон, агәыр каршәзаргьы ишьҭухуан.
Ауха апост аҿы ҳахьгылаз акгьы ҳамбеит, избанзар асааҭ 11 рзы аӡәгьы дныҟәомызт, акоменданттә аамҭа ыҟан. Адырҩаҽны, август 14 рзы, асааҭ 6, ашьжьымҭан, ҳпост ааныжьны ҳцеит ҳҭыԥ ахь. Заа ҳзықәҵыз уи ауп, ашьыжь ауаа аусура ицо рыла ҳахгылар ҳҭахымызт амаӡатә ҭыԥқәа рҿынтә ҳахьаауаз. Ҳазԥсахуаз ааиаанӡа ҳцеит Охәуреи. Арантә смашьына ҩажәаҩык ҭартәаны ҳцеит акрыфара Очамчыраҟа, ақалақь аҿы ҳара иҳазкГогли Гогәуа агәымшәаразы амедал занашьоу
ны акрыфарҭа ыҟан. Акранаҳфа ашьҭахь ҳархәҭахь ҳхынҳәит, асааҭ 10 рзы. Ҳахьааиз баша ҳамтәеит, аӡәы ихаҿы ирыцқьон, аӡәы – еимаақәа, егьырҭ рабџьарқәа еимыхны арыцқьара иаҿын. Уск-уск ирҿымыз аӡә дыҟамызт.
Ус ҳаштәаз ахысыбжьқәа геит. Азныказы ҳгәы иаанагеит џьоукы баша ихысуеит ҳәа. Ианхыслоз ҟалон азы хырҩас иҳамкӡеит. Аха араҟа ахысыбжьқәа иааҟәымҵӡакәа игон автоматла, цәгьарак шыҟаз агәра ҳзымгеит. Иаразнакала амашьына аус асыруит, аҷкәынцәа рабџьарқәа аашьҭыхны автобус инҭатәан, Охәуреи апост ахь ҳҿынаҳхеит.
Апост ҳазааигәахо ҳаналага, ҳнаԥшызар, пост ГАИ Охәуреи ҳа ҳтәқәа аҟарул ҟазҵози, ахысыбжь заҳаз ҳаԥхьа иааихьази, еилаҩынтуаз ауаа рацәеи иахаҳҳәаара ҳзымдыруа ҳнеиуан. Аӡәы алада дыҩуан, ҽаӡәы – аҩада, иаҳбоз џьаҳшьон. Ҳанаарыдххыла, ашыр-сырҳәа амашьына ҳанҭыҵны ҳнагылон еиԥш, иаҳзымдыруаз ауаа бџьарла еиқәных иааҳакәшаны инагылт: «Шәабџьарқәа шьҭашәҵ!» ҳәа. Ас аҭагылазаашьа ҳанақәшәа, иҟаҳҵара ҳзымдыруа ҳақәхеит. Ҳахьынаԥшуа иаҳбон атанкқәа, БМП-қәа, ар рацәаны, амашьынақәа. Абџьар шьҭаҳамҵошәа анырба, иаҳхырԥшны ихысит, ҳаргьы аҭак ҟаҳҵеит, уи ала маҷк аамҭа ҳгеит. Лаԥшыла еимаҳдеит атехника иҟази ауаа рацәеи. Ҳшеиқәԥоз ҳабџьарқәа ҳамырхит. Ҳазынтәык џьарак ҳаидырцалан, иҳакәшаны инагылеит.
Аинрал Ланчаа ихаҭа дааины дҳазҵааит: – Шәызлоу агвардиа аиҳабы дарбану? – ҳәа.
– Какалиа иоуп, – ҳҳәеит.
– Какалиа снапаҵаҟа дыҟоуп, уи сара исҭо адҵа ауп иҟаиҵо. Сара араҟа саарышьҭит Аԥсны хылаԥшра азызурц Леселиӡе аҿынӡа. Сеилышәкаау?! – иҳәан, ус иҽырцәгьаны акәымкәа, уаҩҵас дҳацәажәеит, аха игәы иҭаз закәу здыруада.
– Шәаагыл зны, ҳаиҳабацәа ааир, нас шәеицәажәап, – ҳҳәеит.
Убри аамҭазы ирацәаҩны автоматчикцәа ааира иаҿын, апост аԥхьа абетонқәа икажьыз рнаҩсаны, ртехника ганк иаҭаны игылан. Аинрал уахь иҿанынаиха, ҳзыхьчоз ҳдыршәо иалагеит, ирымҳәоз арбану: «Аԥсны ахақәиҭра ашәҭар шәҭаххеит акәу? Уи шәыла иамбароуп!..».
Ус иҳақәмақаруа ҳашгылаз, танкистк ихы иҭашәаз закәу сыздыруам, итанк дзықәтәаз аус аруны, дышзахәоз агаз наиҭан, абетонқәа ахьгылаз ахь иҿынаихеит. Абетон дасны, наҟ-ааҟ иԥхьаҳәаны амҩа ҟаиҵеит. Уи амҩа аналига, ишьҭахь игылаз атехникеи ауааи «ураа!» ҳәа рыбжьы рхацаланы ԥхьаҟа идәықәлеит. Ҩышәҟа метра ианнеи, иаангылт. Убри инақәырццакны ҳбаталион аиҳабы Хәыхәыт Бганба дааит апост аҿы иҟоу збап ҳәа. Иҟаҵәҟьаз аиаша издыруамызт.
Имашьына аҭыҵха иамраӡакәа, икәшаны инагылт. Дышкапитаныз анырба, иаразнакала иавтомати итапанчеи имырхит. Ицәхасуа, автомат ашьхәала исуа ҳахьгылаз дааргеит амашьынаныҟәцаҩи иареи.
Араҟа иаҳмаҳаз арбану ажәас, аха иҳачҳауан. Аҿымҭра шьауӷас иԥхьаӡаны ҳашԥшуаз, ҳархәҭаҿы ахысыбжьқәа го иалагеит. Уаҟа ԥшьҩык аанханы иҟан. Ҩыџьа –Игор Сангәлиеи Рустам Цәышбеи абџьар рыхьчон. Егьырҭ ҩыџьа асвиазистцәа (рыжәлақәа сгәалашәом) Ешыратәқәоуп. Аӡәы Малыш ҳәа ишьҭан, егьи – Бабаи ҳәа. Аҩыџьа рҟазшьақәа бзиан, ауаа ирзааигәан, есымша илахҿыхӡа иҟан. Ақырҭцәа ҳархәҭаҿы ианнеи, Ацәышбеи Сангәлиеи еилыркааит араҟа бзиарак шыҟамыз, аиҿахысра иалагеит. Аӡәы
дыршьит, ҩыџьа рхәит. Ирхәыз аӡәы даашьҭырхын, ҳара ҳахьыҟаз дааргеит. Ари реиҳабы ианиба, ҳахьгылаз дааин, Хәыхәыт Бганба ипҟара далагеит. Ари ҳаруаа ирхәыз изы ауп ҳәа исуан магәшьхәала, аӡәы автоматшьхәала ихы дасит, – иахьимысыз ҭыԥс арбану. Уамашәа иубаша, ҳаныркуаз инаркны ҳанырпҟози уҳәа, уажәгьы Хәыхәыт данырпҟозгьы аӡәы акамера кны аҭыхра даҿын.
Автобус ауаа ҭатәаны иааиуаз ааныркылан, иҭатәақәаз ишырымуаз иҭцаны ҳара ҳақәдыртәеит. Ҳаргеит асааҭ 12 рзы Гал КПЗ аҿы. Убри амш инаркны ҳашьҭахьҟа иҟаз ҳәа акгьы ҳаздыруамызт, адунеи ҳацәыӡны ҳаҟан.
Исхашҭыз, араҟа дҳалан Игор Гәыргәлиа. КПЗ ҳшыҩнатәаз, ашьыбжьышьҭахь асааҭ 14 рзы иааргеит ҩыџьа аԥсуаа аҷкәынцәа, тҟәарчалаа: Вова Багаҭелиа, егьи –Вианор Гәарамиа. Урҭ ркит амҩахь џьарантә иҟоу аиаша аилкааразы ишаауаз.
Гал КПЗ аҿы хаха-хымш ҳаҟан, ишакәым иҳазныҟәомызт, ҳхәы ааргон. Ас еиԥш аҭагылазаашьа ҳанақәшәа, уахи-ҽни ҳазхәыцуан абахҭа аҿынтә абналара. Ус агәыԥ еицыз 26-ҩык иҳаӡбеит ҳазынтәык ҳабналарц. Август 17–?8 ауха асааҭ 4 рзы, ашарԥазы, ҳабналт ашә ԥҽны, ҳманшәаланы ҳцеит. Ҳнеиуан бнала мацара, ауаа ҳахьырымбоз амҩа ала, аӡбааррақәа ҳарҭысуа 50 километр ҳцеит.
Аҽгәара ҳааит. Ҳанаауаз џьоукы ҳарбазар акәхап, ҳаныбнал инаркны аҭыԥантәи ауаа ршьапы иқәдыргылт, ашәарыцаҩцәа, амилициа уҳәа, рациала еицәажәон. Хәылбыҽханк иҳакәшеит ҳахьыҟаз. (Араҟа хҩык аҷкәынцәа ибзианы рҽырҵәахит, уаҟа иагьаанхеит, рыԥсы рызгазар ҳәа ауп ҳшыҟоу.) Иҳакәшаны ҳанырк, Аҽгәаратәи амилициеи аҭыԥантәи ауааи амасарқәа кны иҳасуан, ҳрыпҟон, каамеҭ ҳзаарцеит, зхы ԥҽыз, звакьыцқәа 8ҵәаз уҳәа, еицыз ааха ӷәӷәа змаахаз ҳәа уаҩы дыҟам. Еиҳарак ҳзыпҟоз анхацәа ракәын, амилициа атапанчақәа рыла иҳасуан. Сара схы, схагәҭа ԥырҽит. Еицыз ҳазынтәык ашьа злымҵуаз дарбану. Уантә ҳашьҭырхын Гал КПЗ ахь ҳаргеит. Ауха уаҟа ҳаҟан. Адырҩаҽны шаанӡа авертолиот ҳақәыртәаны ҳаргеит Қәҭешь. Амҩан даара ҳдыргәаҟит...
Ус ҳшеицәажәоз, даҳҿаԥшны, иажәа нҳалеиҵеит Каҷабаа Вианор Николаи-иԥа:
– Иансгәалашәалак, сцәеи-сжьи еилыԥсаауеит. Еиҳарак, сара рааигәара стәан, атыхҳәа асқам сықәтәаз џьумшьааит ауасақәа ҭыԥк аҿы ианеиларцо еиԥш, ҳазынтәык ҭыԥк аҿы адашьма ҳақәтәан ҿыцха ҳаԥшуа, ҳнапқәа шьҭыхны ҳхагәҭа инадкыланы. Итәаз изымчҳакәа ихы шьҭыхны дыԥшыр, ихагәҭа аҟьеҩ ықәдыргон. Сара дара ахьтәаз раԥхьа сақәшәеит. Руаӡәы аҭаҭын дахо дахьтәаз, ипапирос амца шакыз, схагәҭа сыҩнапык рыла ишыскыз, ипапирос ақәкны икит. Зназы исычҳаит, аҩынтәгьы исычҳаит, маҷк саақәаца-мацеит. Уи азмырхакәа, асԥычка амца аркны снапқәа ирықәикуан. Ахьаа ӷәӷәа соуа салагеит. Сыблахаҵ гьежьуан, сыла амца хын. Снапы схы иадысхыр ҟаломызт, еицәоу сақәшәон. Арахь хазы авертолиот абжьи ахьаа исымази схы иасуан. Иансзымчҳаӡа, ус сҳәеит: – Узҿузеи, уаҩра улаӡами? – ҳәа. – Ҿумҭын, уара алахша! – иҳәан, иикыз автомат ашьхәала схагәҭа дасит. Сара дсысны данаалга, сылақәа ҭыҵны ицоз џьысшьеит, ашьа ԥхаӡа сыкәа иҭалеит. Сара даасҟәаҵын, егьырҭ итәақәаз аӡәаӡәала автомат ашьхәала рхы дықәсуа далагеит. Ишызбоз ашьа нарҿашәит сҩызцәа, – абас иажәа ааҿахиҵәеит Вианор. – Ҳзықәтәаз авертолиот ҩыџьа аԥсцәа ақәын. Урҭ ргәаӷ ҳхыргон.
Қәҭешь аеродром аҿы ҳтәеит. Авертолиот ҳанҭыҵуаз аӡәаӡәала иҳасуан амагәшьхәала, аҭаҷкәым уҳәа, дара алаԥшӡомызт иабаҳаахои ҳәа. Авертолиот ҳанҭыҵ, ҳнапқәа ҳхагәҭа ишадкылаз амашьына ҳҭадыртәеит. Ҳазҭатәаз амашьына Қәҭешьтәи КПЗ аҿы иаанҿасит. Ҳанҭыҵуаз ааха ӷәӷәа ҳаахеит авертолиот аҿы еиԥш.
Еицыз ҳаршеит х-гәыԥкны. Ҳара ааҩык уаҭахк аҿы ҳаиқәшәеит: Вианор Каҷабаа, Рафик Кәаӡба, Олег Каҷабаа, Едик Кәакәасқьыр, Нугзар Шониа, сара – Гогли Гогәуа уҳәа убас егьырҭгьы. Ҳахьыҩнаргалаз ауада ҭацәын, адашьма цқьамызт. Ҳцәа иадыз ала адашьма ҳнықәтәеит. Аԥенџьыр шәаҳан – аҳауа маҷк џьарантә икылсуаз, ҳаԥсы зкыз. Ауха шаанӡа адашьма ҳшықәтәаз ааҳаршеит, аӡәгьы дҳаламкьысит. Адырҩаҽны х-гәыԥкны хаз-хазы акамера аҿы ҳахьҭакыз ҩыџьа-ҩыџьала идәылганы, ипҟаны иааргон.
Қәҭешь КПЗ аҿы ҳаҟан 45-мшы. Ҽнак бжьара ҽнак абас ҳрыпҟалон, цәгьала аҵхқәа ҳхаҳгон. 40-мшы ҳанрылга, адәахьы ҳдәылрымгеит, ҳаблахаҵ гьежьуан, аҳауа ҳазхомызт, ҳцәышӡа ԥскәарак ҳхамызт. «Абас мацара ҳаԥсуама, адәахьы ажәҩан мбакәа, иаҵәарак ҳалаԥш иҵамшәакәа ҳаршьуама?» ҳәа, шаҟа хәыцра хьанҭа ҳҭанагаланы ҳамаз... Ҳахьҭакыз аинформациа ҳарҭон: «Аԥсны ахьӡ ҳәа ыҟам, Қырҭтәыла ахьӡуп. Арӡынба дҭакуп» ҳәа ҳарҳәон. Даҽа џьоукых: «Аԥсны ааныжьны дцеит Урыстәылаҟа, аԥсуаа ҩышә-хышәҩык инхазгьы харак имгакәа ара иааҳгараны ҳаҟоуп, шәарҭгьы лашарак мбакәа шәхәыҵаҳшьуеит» рҳәон. Иахьа ирҳәо уаҵәы даҽа шьоукы ҽакала ирҳәон, ҳхы еивыргон. Лашарак ҳбап ҳәа ҳаҟамызт Ақаҩба Рафик Ҭышькәаиԥа иакәымзар. Уи дычмазаҩхан, имч илӡӡааит, иҩныҵҟа ахьаа ӷәӷәа иоуит. Дыԥсуа даналага, аҷаԥшьацәа
ираҳҳәеит. Урҭ аҳақьымцәа аарган, ахәшәқәа ирҭеит. Ҳабжьқәа заҳаз амилициа дҵааит: – Ара иҭакқәоу абаанагеи? – ҳәа.
Аԥсуаа ҭакуп ҳәа аниарҳәа, уамашәа ибеит.
– Аԥсуаа абра иабаанагеи, иҭазкда, насгьы уаҩы изымдыруа 40-мшы хылаԥшыда?.. – иҳәан, ацәҳара далагеит.
Иара убри аҽны адәахьы ҳдәылыргеит. Адәы ҳанықәгыла, ҳаблахаҵ гьежьит. Зшьапы изықәымгылоз дтәеит. Аӡәи-аӡәи ҳаибазымдырӡеит, ҳазынтәык ҳанааиқәшәа «уакәу, сакәу?» ҳәа ҳаизҵаауан, ҳгәыдибакылон, ҳалаӷырӡқәа аауан.
Аҭаҭын ҳарҭеит, ҳахеит. Уи амш ҳара ҳзын ныҳәа дук еиԥшын. Амаиор адҵа ҟаиҵеит ҳазынтәык ҳсиа ҟарҵарц, ҳахьӡ, ҳажәла, ҳахьатәиу уҳәа, шәҟәыла ишьҭырхырц. Уи ирҩыз асиа ззыргаз, иазырҭаху ҳаздыруамызт.
Ҽнак ҳахьҭакыз дааит аҷаԥшьаҩ-амилициа. Ус иҳәеит:
– Ԥшьҩык шәалҵ! – рҳәан, ҳалҵит. Иажәа анагӡара даҿын Гогли.
Ҳаԥшьҩык амашьына ҳақәыртәаны Цхалтуба КПЗ аҿы ҳааргеит. Уаҟа ҳармыпҟеит, ажәала иҳацәҳауан акәымзар. Уаҟа жәамыш ҳаҟан. Ҳафара маҷын, аха ибзиан, ҳкамера ҭбаан, аҳауа ҳазхон. Араҟа ҳахьыҟаз дҳақәшәеит женеватәи ԥҳәыск, Жәларбжьаратәи аџьар ҟаԥшь аҿынтә. Уи лыбзоурала ҳааргеит Аҟәа. Арагьы уи аԥҳәыс дҳақәшәеит (лыхьӡ, лыжәла сгәалашәом, дышвецаркоуп), Гәдоуҭа ҳаныргозгьы дҳацны дааит.
Абасала иажәа далгеит Гогли Гогәуа.
20.10.199№
1. Ешыра
Исаҩсхьоу рахьынтәи мышкы
Октиабр 20 аҽны. Амш цәгьоуп, ақәа алеира иаҿуп. Снеиуеит амҩа саныланы Аладатәи Ешыра ала аихамҩа-цҳаи амашьына-цҳаи ахьеивагылоу ахь. Сгәысҽануп, иахьаҭахугьы схы наваскуеит аснариад ааиуашәа анызбалак. Ацҳақәа сырзааигәахо амҩа аихҵәарҭанӡа снеит. Сааҭгылт, сгылоуп схәыцуа цашьас иҟасҵарызеи ҳәа. Асфальт-мҩа ааихҵәаны сцар ауп, жәа-метрак – жәа-шьаҿак ҟаҵатәуп, аха ҟаҵашьас иауҭозеи, абжьааԥны еиԥш, иаармарианы цашьа ыҟам. Уцар ауп маанала, ццакрыла, ма ашьабсҭа агәашьамх умазар ауп, акәымзар уҭахоит, ма урхәуеит. Егьараан ари амҩа ааихҵәаны сцахьан, Анцәа имч ала акәу, сыздыруам, аха машәырда сиаслон. Сахьгылоу цәаныррак ихьшәашәаӡа сцәа-сжьы ианырт, «анаџьалымбеит, ишыздыруа схала схы ҭасырхома» ҳәа сгәы ааҭӡыӡааит. «Узгылоузеи, иахьа иубама, мамзаргьы ушәама?» ҳәа сгәы исанаҳәеит. Уаҳа ԥшрак ҟамҵакәа, ссумка, сыхәда ихшьыз, ааныскылан, снагылт аҩра сҽазырхианы. Ацареи амцареи сеимаркуа сгылан минуҭқәак, аҵыхәтәан изгәаӷьит: «Анцәа, усхылаԥш!» сҳәан, ишсылшоз ала сышьҭууаан сыҩт, нада-аада сцо, амҩа анааихысҵәа, алҭаҳараҿы ишьҭаз абетон сыҽнавасыжьит, сгәы аҭыԥ иҭамгыло. Хәбаҟа минуҭ сыԥсы еивызгон. Санааҭынчха, сарӷьа лымҳа снацәкьарақәа рыла иааныскылт, еибгоу-еибгаму ҳәа. Амҩа анааихысҵәоз аламҭалазы, аснаипер идәықәиҵаз ахы ахԥша акәзаарын слымҳа сантиметрқәак иавыууаа ицаз, маҷк иацрасызшәагьы сгәы иабеит. Лыԥхала сахьалҵыз агәра сызгомызт. Маҷк сыԥсы анааивызга, сҩагылан, сҿынасхеит Мирод Ԥачалиа игәыԥ иманы дахьтәоу аҭыԥ ахь. Уахь иназгар акәын жәеиҭаҳәатәык.
Снеит аҭыԥ аҿы асааҭ 1№Қҷ азы, ақәа алеирагьы маҷк иаҟәыҵит. Аӡнырцәынтә аснаиперцәеи, атанки, агаубицеи уҳәа ҿааихак ҟамҵакәа ҳаибашьыҩцәа ахьтәоу апозициахь ихысуан. Қьалаҵас хыбрак ҟаҵаны ирыман, сныҵатәеит. Аԥсуа-мца еиқәын, архнышьна аҟны ачуан кнаҳауп, аҟәыд ахәаҭа-хәаҭаҳәа ажәра иаҿуп.
– Ааишьас иҟауҵазеи? – дҵааит Иларион Гамгьиа.
– Анцәа имч ала, – аҭак ныҟасҵеит.
– Лыԥхала уацәцеит, арҭ, – иҳәан, Иларион инапы наирххеит снаҩсан итәақәаз рахь, – иахьа ашьыжь ҳхәы ааргарц ицеит Руфеҭ Ԥачалиеи, Славик Ҭаниеи, Алиоша Қәҭалиеи. Узлааиз аихҵәарҭаҿ аснаиперцәа иқәыркын, амацәаз ахы иҭадыргьежьит, аарлаҳәа рыԥсы ргеит. Уантәи ҳхәы рыманы ианаауазгьы, аихҵәарҭаҿы аснаиперцәа иақәыркит. Алиоша иканистра икын, ахқәа иаԥхьа, ишьҭахь иҵакшо ианалага, уаҳа царҭа анимоу, ганха иҽкажьны, ажра иҽаиҭеит, акәымзар дҭахон. Руфеҭгьы иԥсы дықәыԥшит. Аха рыхҩыкгьы црас рмоукәа иааит, – иажәа анагӡара дшаҿыз, аснаипер иҭирҟьаз ахқәа ҳазҵатәаз ҳқьала иахагылоу ал-ҵла амахәқәа ираахо иалагеит.
– Ҳаи, наалеҭ иқәзааит, ҳҟәыд ижәуа афҩы икызаап, иақәыршәаны ишьҭуеит, ихы иҭашәааит! – иҳәеит Славик Ҭаниа, амцагьы амҿы наҵеиҵеит.
– Ари алҩа иахылҵуа аӡнырцә ирымбаӡои, ишәарҭаӡами? – сҵааит сара.
– Ирбааит, – иҳәеит Иларион.
– Ирбааит шԥыкәу, ишәмеихсуеи? Мирод Ԥачалиа даасҿаԥшын, ус иҳәеит:
– Аиаша ауми, изааӡарызеи, аибашьра иалагеижьҭеи ари агәыԥ ҳаицуп. Атанк, БМП, агаубица, апулемиот, аснаипер уҳәа, ианеицхысуа, уи ҳара ҳзы светомузыкоуп, ҳашьцылахьеит.
Ус ҳаштәаз, аӡнырцәынтә аӷа гранатаршәгала иааишьҭыз аснариад каҳаит ашкол аԥхьа. Инақәырццакны даҽа ԥшь-снариадк ақәҳаит ашкол.
– Ҳаи, дызшаз ашкол иҭаиҵо ахшара Анцәа диимҭааит! – иҳәеит Алиоша Қәҭалиа аҟәыд ршьышьуа дахьтәаз.
Даҽа х-снариадк аахеит ашкол.
– Уара, иаазышьҭуа, иуҭаху уҩны абас иагәыдырҵалааит! – иҳәеит Иларион.
Уи инақәырццакны еиҭах ԥшь-снариадк ашкол ахыби аҭӡамцқәеи ираахеит.
– Изакәи, «ҭакәажәык жьак ахьылбаз, есымша иҟоу ҳәа дцалон» еиԥш, арҭ ицан-иаан ашкол ауп изеихсуа, цәҟьарас иҟаҵаны еихсуашәа, – иажәа налаиҵеит Славик Ҭаниа.
Аснариадқәа ахьақәҳауа ибзианы иаҳбарҭоуп, ааигәара ҳтәоуп. Ҿымҭкәа ҳаштәаз, аҭынчра еилаигеит Мирод.
– Аҳа, шәӡырыҩла, амҩа иқәлеит аснариад, – иажәа далымгацкәа, агаубица иаанашьҭыз аснариад еиҭах ашкол аҭӡамц иаахан, азбжак амнахит, абжьгьы даара ицәгьан. Ҳҩагылан, ақьала ҳаҵыҵны адәахьы ҳнагылт, ақәа алеира еихсыӷьны иҟан. Ҳаицәажәо ҳашгылаз, иааҳадгылт ҩыџьа амедеҳәшьцәа, руаӡәы дыздырит, уи Дәрыԥшьтәын, Ҭаркьыл Кәычкан иԥҳа Ира лакәын, егьи – д-Кәыҵниа-ԥҳан, Жанна лыхьӡын. Ацәажәаха ҳмаӡакәа, агранатаршәга иҭнарҟьаз аснариад ашкол иаахеит, алҩагьы нхаччылт.
– Иамаркузеи, аҭӡамц ада акгьы ыҟам, инхазгьы агәаӷ рымоума? – сҳәеит сахьгылаз.
– Уи иалоу алырххьеит, згәаӷ рымоу Арӡынба иҩноуп, – лҳәеит Ира.
– Ашкол анаҩсан еибганы иахьгылоу рыла ашьа хыҵәалоит, – нацылҵеит Жаннагьы.
Ақәа алагеит. Иҳадгылақәаз «абзиараз» рҳәан, рҭыԥ ахь рҿынархеит. Саргьы сдәықәлар акәын, сымҩа харан. Амш аилгара агәы иҭамызт. «Абзиара шәзыҟалааит!» сҳәан, снарыдҵны сҿынасхеит. Шьаҿақәак ҟасҵахьан еиԥш, Руфеҭ ибжьы сықәиргеит: «Абааԥс, уҽгәаҭ аихҵәарҭаҿы» ҳәа. Уи аҭыԥ аҿы снеирцаз маҷк шсыгыз, амҩан хәҩык сықәшәеит уахь ицақәоз, руаӡәы дыздырт – Ремзик Гәыблиа иакәын, аԥсшәа еибаҳҳәеит. Ҳафҩык ҳгылоуп аихҵәарҭа-мҩаҿы цашьас иҟаҳҵозеи ҳәа. Иҳаӡбеит хҩы-хҩыла ҳаҩны ҳцарц. Раԥхьа хҩык ыҵҟьеит, акгьы рмыхькәа ииасит. Уи маҷк ҳгәы шьҭнахит, ҳамԥшӡакәа ҳаргьы ҳаиасыр акәын. Раԥхьа сгылан сҿынасхеит, амҩа аихҵәараз ҩҩбаҟа метра шсыгыз, аснаипер сақәикит, иҟасҵозеи – ганха сыҽкажьны, скәымпылны, ажра сыҽҭасыжьын, схы згеит. Ремзик сеибгоушәа аниба, иаргьы дыҩны амҩа еихиҵәан, «оҳ-гәышьа» ҳәа даасыдгылт: – Уеибгоу, кыр уаахама? – ҳәа дҵааит.
Ҳашьҭахь игылаз ус иҳәеит: – Сара маҷк сааԥшуеит, шәара шәца, – ҳәа. Ашьҭахь иҟаиҵаз ҳаздыруам. Ремзик имҩа хазын, ҳаиԥырҵит. Сара снеиуан Кәтышьхаҟа схы рханы дәрыԥшьаа ахьтәоу аҭыԥ ахь.
1ҵҚ№5 – ашколи аспортбазеи рыбжьара ажәҩан аҿы иԥжәеит «агәыртә» снариад ҳәа изышьҭоу;
1ҵҚҷ – гранатомиотла ашкол еихсит; 161
Аҽнытәи ахысрақәа:
1ҵҚҷ – аиҿахысра;
1ҵҚҷ – гранатомиотла ихысуеит, ашкол иахыууаа ицан, иахькаҳаз ҩнык амца акит;
1ԥҚ?0 – аиҿахысра;
?ԥҚ?3 – гранатомиотла снариадк каҳаит ацҳа ахахьы; 1ԥҚ:0 – гаубицала х-снариадк каҳаит ҳпозициахь; 1)Қҷ – гранатомиотла снариадк каҳаит ашкол
ааигәара;
?)Қ:0 – ҭынчроуп;
№ҭҚҭ – гранатомиотла снариадк каҳаит аспортбаза
аԥхьа;
№ҭҚҭ – ҭынчроуп;
№ҭҚ?0 – аиҿахысра;
№ҭҚ:0 – аснаиперцәа ахысра хдыртлеит;
№?Қҭ – ҭынчроуп;
№ҷҚ?5 – гаубицала снариадк ихыууаа акыр ицеит; 2ҷҚ№0 – град ала ихысит, аснариадқәа каҳаит акыр
набжьаны, абжьы даара ицәгьан. Адырҩаҽны ашьыжь излеилаҳкааз ала урҭ аснариадқәа ақәшәеит аибашьыҩцәа рсанатори, аԥхасҭа ӷәӷәа ҟанаҵеит.
1. Апозициаҿы алаф
Ажәа иман Иларион Гамгиа.
Саб дыԥсны дыкҿеижьҭеи мчыбжьык ҵуан. Изхысҳәаауа, аԥсыжра аҽны, ашьыжь, агәакьацәа уҳәа ауаа рацәахаанӡа заа ҳдыртәарц, акы ҳнацҳарц рыӡбеит амаҵуҩцәа. Саргьы сахьгылаз знык утәа ҳәа сарҳәондаз ҳәа сыԥшын. Мчыбжь дууӡак аҟәыд исфоз сарчхьан, уажәы фырџьанқәак зжәыр цәгьа исымбо сыҟан.
Ԥшрак ҟамҵакәа стәеит, ҿаҵак снацҳан, афырџьан аақәысхуеит ҳәа снапы ансырхха, ԥҳәыск арҵәаа-арҵәааҳәа дыҳәҳәо агәара дааҭалеит. Сахьтәаз саахьаҳәын снылҿаԥшын, ус сҳәеит:
– Ҳаи, иахьаҳәо бҿы аӡыршы ҭаҭәандаз, бабаҟаз уажәраанӡа усҟак бангәакьаз,  акрыфахаҵәҟьа сыбҭом, – сҳәан, аишәа сҩахыҵын, сҿынасхеит адышшылацәа ахьгылаз ахь.
03.11.1992
Ешыра–Кәтышьха Мышктәи ахҭысқәа
Иахьа ашьыжь сангылоз асааҭ қҚ№0 ҟалахьан. Аблиндаж санааҭыҵуаз иақәыршәаны ҩҩ-снариадк каҳаит Верешьагин ихәы ҳәа изышьҭоу акалҭаҿы.
Ажәҩан цқьоуп, џьара 8ҭак хым, иԥхароуп, аԥхынра еиԥш иҟоуп. Арбаӷьқәа еиқәҿырҭуеит, џьара-џьарагьы алашыбжьқәа гоит.
Абраҟа ианысҵоит сыла иабази исаҳази ахысыбжьқәеи атҟәацыбжьқәеи уҳәа ртәы:
ԥҚ?5 – Кәтышьха алҭаҳараҿы амҩа иангыланы аӷа ипозициахь ихысуеит ҳ-БМП;
ԥҚ№5 – аӡнырцәынтә аӷа аҭак ҟаиҵеит, аснариадқәа каҳаит Верешьагин ихәы аганахь ала;
ԥҚ№7 – танкла аӷа иааишьҭит ф-снариадк, урҭ каҳаит Гәымсҭа ацҳа иҩахыкны иҟоу Уазабаа акыӡӷ аҿы;
ԥҚ:0 – аиҿахысра цоит Ачадара;
ԥҚ:5 – ҳахьтәоу Кәтышьха (Цкәуаа рнышәынҭра аханы) иҳаҳауеит Шьромантәи иааҩуа атҟәацыбжьқәа;
ԥҚџ – аӡнырцәынтә аӷа танкла иааишьҭит Гәымсҭаҟа жәаҩа снариад, урҭ ԥжәон Уазабаа акыӡӷ аҿы;
ԥҚџ – гаубицала ихысуан, Верешьагин ихәы иаҿаҳаит жә-снариадк;
ԥҚџ – атанк иҭнарҟьеит ԥшь-снариадк, иԥжәеит Кәтышьха, Цкәуаа рнышәынҭра анаҩсан;
)Қҭ – агаубица иҭнарҟьаз х-снариадк каҳаит Мелькомбинат ааигәара;
)Қҭ – Кәтышьха ҳахьтәоу аблиндаж аганахьала икаҳаит хә-снариадк (атанк иҭнарҟьаз), ԥхасҭа ҟамлеит;
)Қҭ – агаубицеи атанки иҭдырҟьаз жәохә снариад каҳаит Уазабаа ахықә ахь;
)Қҭ – Ешыратәи аспортбаза ааигәара икаҳаит ааснариадк – агаубица атәқәа, атанк атәқәа – 21 снариад.
Асааҭ )Қ?5. Стәоуп Кәтышьха аҳаракыраҿы (Цкәуаа рнышәынҭра ахьыҟоу). Садтәалоуп хьаца дук, уи сахьчоит. Арантә, снапсыргәыҵа иқәушәа, Ачадареи Аҳабла ҿыц ахы-аҵыхәеи ибзианы избоит. Сылаԥш ахьзымнаӡо, аланарԥшыга «кобра» ала сыԥшуеит. Смыццакыкәа ашәҟәы ианысҵоит. Сышьҭахь, анышәынҭрақәа рҿы, бетонла иҟаҵоу ҳаҭгәынк иаватәоуп Лиутик Тәанбеи Ныгә Ҭаниеи. Лиутик аланарԥшыга кны дыԥшуеит Гәымсҭа ацҳахь.
Ус ҳаштәаз, аснаипер иааишьҭыз ахқәа хԥаҟа ҳаԥхьа адгьыл иныҵакшеит. Аҵла сызҵатәаз ашьапы сҽадырӷәӷәалан снатәеит хык самгандаз ҳәа, аснаипер сцәаара ибазар акәхап. Минуҭқәак рыла еиҭах хык атрышә иасуа ишааиуаз, сахьтәаз иҩасхыкны ахьаца агәышапара иналаҟацеит. Уи инақәырццакны хык Ныгәи Лиутики ахьтәаз ирхыууаа ицеит.
– Уа узтәоузеи? Арахь улбаа! Аснаипер иҟаиҵо умбои, уҽҭаурхома? Ухы уҭахызар, уааи арахь, – иҳәеит Лиутик, абетон ихы авырҳәҳәа дахьтәаз.
– Дхыслааит, игәахы 8ҵәар, даҟәыҵып, уаҳа иҟаиҵари?!. – сҳәан, аҩра сналагеит.
)Қ?7 – аӡнырцәынтә танкла Верешьагин ихәы иақәкны ихысит, икаҳаит ԥшь-снариадк;
)Қ?) – аӡнырцәынтә, ангарқәа рҿынтә БМП ала ихысуеит...
Иацы ашьыжь аахыс Амимозатә баҳча ҳәа иахьашьҭоу ааигәара, алҭаҳараҿы итәоуп дәрыԥшьаа ргәыԥ, Џьонџьик хадара ззиуа. Иаци иахьеи ахысрақәеи атҟәацыбжьқәеи ҿааихак рымам, аснариадқәа каҳауеит дәрыԥшьаа рааигәара.
Кәтышьха аҳаракыраҿы Џьонџьик Тәанба игәыԥ аҿынтә фҩык аанижьит аԥшыхәра ҟарҵаларц. Ҳахьтәоу иҳаҳауеит атҟәацыбжьқәа рацәаны аспортбаза аганахь ала. Уахь иҟоу ҳаздыруам, уантә аӡәгьы ихабар ҳбом. Маҷк ахысра ааихсыӷьыр, уахь сцап ҳәа сгәы иҭоуп. Ашьыжь аахыс шаҟа снариад каҳахьоу – уи хыԥхьаӡара амам.
)Қ№2 – атанк иҭнарҟьаз хә-снариадк каҳаит Уазабаа ахықәахь;
)Қ№8 – атанк иҭнарҟьаз ф-снариадк каҳаит Уазабаа акыӡӷаҿ;
)Қ№) – атанк ҩҩ-снариадк ҭнарҟьеит, иԥжәеит Гәымсҭа ацҳа ахахьы;
)Қ:8 – агаубицатә снариадқәа хԥа каҳаит аспортбаза ааигәара. Ҳахьтәоу иҳаҳауеит Шьрома иго атҟәацыбжьқәеи ахысыбжьқәеи;
)Қџ – аӡнырцәынтә «алазан» ала идәықәырҵаз аснариад Мелькомбинат аҵыхәахь ала амшын иалаҳаит. Ҳахьынаԥшуа иаҳбоит, ацәаҟәа аӡы анҭнаго еиԥш, ҩнык аҟара аҭбаара аманы, столбҵас иҩаҳаракны ихалт амшын-ӡы;
1ҭҚҭ – еиҭах уи аҩыза аснариад амшын иалаҳаит. Атанк иҭнарҟьаз ҩҩ-снариадк каҳаит ҳаблиндаж ааигәара;
1ҭҚ№2 – Верешьагин ихәы аград иҭнарҟьаз аа-снариадк аҿаԥжәеит;
1ҭҚ:5 – атанк иҭнарҟьаз жә-снариадк каҳаит Уазабаа аганахь ала;
1ҭҚџ – Шьромантә атҟәацыбжьқәа шгац игоит;
1?Қҷ – аград иҭнарҟьаз 38 снариад кажьын Шьрома аганахь ала.
Ҳҩызцәа аӡәы ус иҳәеит:
– Ҳарҭ араҟа ҳтәоуп, Шьрома аибашьра иалагылоуп ҳҩызцәа, ас ҳабанӡатәазаауеи?
– Ажәылара ҳәа адҵа ҟалаанӡа абраҟа ҳтәазаауеит, – иҳәеит завтомат зшьамхы иқәкны итәаз Ражден Ҳагба.
1?Қҷ – атанк иҭнарҟьаз ҩҩ-снариадк каҳаит Уазабаа акалҭахь;
1?Қ:5 – атанк иҭнарҟьаз ҩҩ-снариадк каҳаит Уазабаа акалҭахь;
1?Қ:6 – ахықәахь.
атанк иҭнарҟьаз хә-снариадк каҳаит Уазабаа
1?Қџ – минаршәгала аӷа иҭирҟьеит жәаа снариад, урҭ каҳаит Верешьагин ихәы илаҵакны, аҩнқәа ахьгылоу ала;
1?Қџ – градла 28 снариад карыжьит Уазабаа акыӡӷаҿ;
1?Қџ – градла 26 снариад карыжьит Уазабаа акалҭ ахь;
1?Қџ – градла 34 снариад дәықәҵан Шьромаҟа.
Уажәы маҷк иааҭынчрахеит. Уи ҳхы иархәаны, Фазылбеи Аҩӡбеи сареи ҳдәықәлеит СНГ адәҳәыԥш ахь иҟоу ҳбарц, избанзар араҟа иахьа имаҷымкәа аснариадқәа каҳаит. Уаҟа ҳаннеи, абӷархықәаа ҳрықәшәеит. Урҭ хыԥхьаӡарала ҩажәаҩык рҿынӡа ыҟан, автоматқәеи ацентралкақәеи ракәын иркыз. Еицыз еиҳабыс дрыман Смыр Џьон Мысҭафа-иԥа. Ҳаицәажәо ҳашгылаз, град аснариадқәа ааиуа иалагеит ҳпозициахь, абжаҩык ыҩны аблиндаж ахь ицеит, егьырҭ ахыҵәахырҭа ҭыԥқәа рышҟа еихеит. Ахысра цон ҩажәаҟа минуҭ. Ианааиқәтәа, еиҭах иаацәырҵны иааидгылан, ацәажәара иналагеит. Урҭ ирасҳәеит раҳәшьцәа – Абӷархықәынтәи ҩыџьа аҭыԥҳацәа амедеҳәшьцәас ҳротаҿы ишыҟоу.
– Ирыжәлоузеи? – дҵааит Хьыҵкәыр Сангәлиа.
– Аӡәы Зина Ақаҩ-ԥҳа лоуп, Котик иԥҳа, егьи – Чамагәуа Ламара Расим-иԥҳа, – сҳәеит.
– Араҟа иааиратәы иузыҟаҵома, дара ахьыҟоу харамзар? – иҳәеит Џьон Смыр.
Сынрыдҵны сҿынасхеит, снеит аҭыԥҳацәа зҭатәаз аблиндаж аҿы. Ирасҳәеит сыззааиз, абӷархықәаа иацаахыс араҟа иааины иштәоу, насгьы ирбар шырҭаху.
– Ҳгәылацәа араҟа иааины иҟазар, ҳашԥамцо! – лҳәан, ашырҳәа дҩагылеит Зина.
Ҳахҩык ҳаицны ҳнеит абӷархықәаа ахьтәаз. Урҭ уаҟа инеизныжьны Фазылбеии сареи ҳдәықәлеит даҽа позициак ахь. Уаҟа еилкаатәын Кәтышьха иаҵанакуа ахьӡ ҷыдақәа (аҭыԥхьыӡқәа), ашәҟәы ианысҵар акәын. Уи ҩны ҳаналга, Фазылбеи ус иҳәеит:
– Аамҭа умазар, ҳаиццап, џьара неирҭак сымоуп.
– Ихароума? – ҳәа сҵааит.
– Рацәак бжьам, араҟа иааигәаны џьара игылоуп
ҳ-БМП, аиҳабы дызбар сҭахуп, акы иасҳәар ауп, уаҳа акгьы, – иҳәеит.
Ҳнеиуан амҩахәасҭа ҳаныланы. Зны-зынла ҳааҭгылон, избанзар ҳамҩа хтын, аӡнырцәынтә ҳарбарҭан, аснаипер адәы уқәыикыр алшон азын, ҳгәаҳҽанын.
Ҳнеит БМП амаскировка рҩашьаны ҟаҵаны иахьгылаз аҭыԥ аҿы. Уаҟа ҳахьынӡатәаз Шьромантә иҳаҳауан атҟәацыбжьқәа. Иара убас аӡнырцәынтә аснариадқәа аарышьҭит меигӡарахда.
1№Қ?0 – танкла ҩҩ-снариадк карыжьит Ешыра ашкол аханы;
1№Қ?3 – гаубицала ф-снариадк карыжьит ашкол ааигәара;
1№Қ№0 – гаубицала аа-снариадк Верешьагин ихәы иқәрыжьит;
1№Қ:0 – минаршәгала 23 снариад карыжьит Верешьагин ихәаҿы, насгьы Кәтышьха, СНГ адәҳәыԥш аҿы;
1ҷҚҭ – гаубицала жәа-снариадк карыжьит Гәымсҭа ацҳа аханы. «Арҭ иахьа иҳақәыркӡеит» иҳәеит Фазылбеи БМП дахьадгылаз.
1ҷҚ?5 – Ачадара аиҿахысра ӷәӷәа цоит.
Арациала излаҳаҳаз ала, Качубеи Ачадара далалеит.
Ус ҳаштәаз, ихьӡи ижәлеи сгәалашәом, Ешыратәуп, излаздыруала, Бениа Иасон иаҳәшьаԥа иоуп, шьыбжьхьа ҳәа БМП аекипаж рхәы ааигеит – ацыфеи арыжәтәи. Иҟаз ахәыҷала акрыф-акрыжә, ҳааиқәныҳәаны ҳааидыҵит.
Ашьыжь сангыла сызҵатәаз ахьаца снеины снаҵатәахт, аҩрагьы сналагеит.
1ҷҚ:0 – минаршәгала ҩҩ-снариадк карыжьт Мелькомбинат ааигәара;
1ҷҚ:2 – даҽа снариадкгьы каҳаит Мелькомбинат ааигәара. Аиҿахысра ӷәӷәа цоит Ачадарагьы.
Сахьтәоу (Кәтышьха) исаҳауеит Шьрома иго атҟәацыбжьқәа. Аланарԥшыга «кобра» ала избоит Шьрома авертолиот ахаԥыруа ишахоу, сыҵаҟа игылоу сҩызцәагьы уи иахәаԥшуеит ланарԥшыгала. Авертолиот иканажьуа аснариадқәа рытҟәацыбжьқәа ҳаҳауеит.
Асааҭ 1ҷҚ:3. Ачадара аиҿахысра абжьы шгац игоит «Шьрома уажәы иҟоу ҳаибашьыҩцәа рҭагылазаашьа шԥаҟоушь?» ҳәа ихәыцуа игылоуп сҩызцәа. Ҳшыԥшыз, Шьрома даҽа вертолиотк аахалеит, аҩбагьы ҳбоит. Атҟәацыбжьқәа еиҳагьы ирыцло иалагеит. «Анаџьалымбеит, аибашьра иалагылоу ҳаҷкәынцәа шьыжьаахыс ацхыраара рҭахызаргьы, ирызҭода? Иабаҟоу ҳаиҳабыра? Ирымбаӡои ихыу авертолиотқәа? Ацхырааразы идәықәрымҵо ҳаирпланк, урҭ ԥхьазцаша» ҳәа ргәы еиҟәыҷҷо игылоуп уахь иԥшуа.
– Еҳ, уажәы шаҟаҩы ҭахазеи ҳҩызцәа?.. – иҳәеит еилагылаз рҿынтә аӡәы.
1ҷҚ:4 – Шьрома итҟәацыз закәу ҳаздыруам, аха даара ибааԥсыз бжьык геит, ахрақәа ирныҩуан. Уи абжьы цәгьа ашьҭахьгьы хынтә игеит;
1ҷҚ:5 – гаубицала снариадк карыжьт Верешьагин ихәаҿы, ҩнык амца акит. Аспортбаза ааигәара атҟәацыбжьқәеи ахысыбжьқәеи гоит;
1қҚҭ – градла жәаа снариад карыжьт Верешьагин ихәаҿы;
1қҚ?5 – гаубицала ԥшь-снариадк карыжьт Верешьагин ихәаҿы;
1қҚ№3 – градла 36 снариад дәықәҵан Шьромаҟа; 1қҚҷ – градла 34 снариад дәықәҵан Шьромаҟа.
1қҚ:0 рзы сахьтәаз аԥшыхәырҭатә ҭыԥ аансыжьит, избанзар машьынак ааины иаагылт ҳаблиндаж аԥхьа. Араҟа иҟоу аҭагылазаашьа гәарҭарц иааит. Ианцоз, лбаа аштаб ахь срыццеит апатронқәа рзы. Араҟа ҳахьыҟоу дсыцуп сашьеиҵбы, уи апатронқәа имаз маҷын. Уаха ажәылара ҳәа Аҟәаҟа ҳдәықәлараны ҳаҟоуп...
Дәрыԥшьаа ахьтәаз амимозатә баҳча аҿы саннеи, Џьонџьик игәыԥ анаҩсгьы, Дәрыԥшьынтә ацхыраара ҳәа иаақәаз рацәаҩын. Урҭ зегьы хаз-хазы џьара бахәык иаҵатәан, снариадк ааиуазар иахьчаратәы еиԥш. Игылақәази итәақәази зегьы лаԥшыла еимыздеит. Џьонџьик Тәанба дахьтәаз анызба, уахь сҿынасхеит. Хықәкыла сзааиз атәы иасҳәеит.
– Исымаз зегьы шаны ирысҭеит, – иҳәеит Џьонџьик.
Ус ҳаицәажәо ҳашгылаз, сиазҵааит: – Сашьеиҳаб џьаракыр ихабар убахьоума? – ҳәа.
– Абыржәыҵәҟьа аштаб аҿы дыҟоуп.
– Иабаҟоу иара уи аштаб?
– Уажәы амагазин ахыбраҿоуп иахьыҟоу.
– Уа дыҟазар, дсыԥшаауеит, – сҳәан, сҿынасхеит. Аштаб сазааигәахо саналага, иҩызцәа дахьрылагылаз сылаԥш наиқәшәеит сашьеиҳабы. Иаргьы сгәеиҭан, иҿааихеит сара сахь. Аԥсшәақәа ааибаҳҳәеит, сзааиз иасҳәеит – апатронқәа (џ, 45) шысҭаху.
– Ара уааԥшы, акыр соуазар збап, – иҳәан, днасыдҵны аштаб ахыбра дныҩналт.
Дук мырҵыкәа ф-пачкак апатронқәа аасиркит, иша171
ны сџьыбақәа инарҭасҵеит. Сдәықәлоит ҳәа сналагоны еиԥш, дсазҵааит: – Узлацои, машьынала акәу, шьапыла акәу? – ҳәа.
– Сшеиқәшәо еиԥш,.. зны сҩызцәа ахьтәоу снеиуеит. Уаҟа маҷк саанхар ҟалап.
– Шьапыла уцозар, умԥшӡакәа уца, избанзар сааҭк ашьҭахь аӡнырцәынтә ахысра иалагоит.
– Ихысуа дарбану?
– Ихысуа узымдырӡои? Дара роуп.
Сҿынасхеит. Снеит дәрыԥшьаа ахьтәаз. Џьонџьик
иасҳәеит апатронқәа шысыԥшааз, насгьы уажәы ирласны Кәтышьхаҟа схаларц шысҭаху. Ҩҩбагьы, сашьеиҵбы апатронқәа ихьызгӡар акәын, ажәыларахь ацаранӡа сааҭқәак ракәын иаанханы иҟаз.
– Умцан, сааҭк ашьҭахь амашьына ааираны иҟоуп, Дәрыԥшьынтә ауаа аанагоит, уи уалацап, – иҳәеит Џьонџьик, аҭаҭын дахо дахьтәаз.
Сгылан минуҭқәак. Сгәы иамузт, уаҩы сҽимырбакәа ашьшьыҳәа сҿынасхеит Кәтышьхаҟа. Даара акыр снеихьан, Џьонџьик сгәеиҭазаарын, аҿыҭра далагеит «уабацои?» ҳәа. Саагыланы иқәҿысҭыр, исҳәо иаҳауамызт аҿынтә, снапы сҟьеит «зегь бзиоуп» ҳәа.
Снеиуан амҩа ду ианыршәланы, снеиуан сыццакыццакуа, сашьа исеиҳәаз асааҭгьы анҵәара егьагмызт. Аԥхӡы исылҵуаз аҩар иаҩызан, хазы амшгьы, аҽны даара ишоуран. Асааҭ 1џҚ:0 рзы сықәҵит уантә. Амҩабжа снеихьан еиԥш, сааигәара ҩҩ-снариадк каҳаит (анышәынҭрақәа рааигәара). Аха сара исыцрамсит, ианаамҭаз сыҽкасыжьит.
Ажәакала сҩеит сҭыԥ аҿы. Сашьеиҵбы исҭеит иаазгаз апатронқәа. Смагәқәа аасышьысхын, апартианкақәа амра инасҭеит, снатәеит анышәынҭра азҭӡамцк (мраҭашәарала ишьҭыхны иҟаз) сыбӷа нкыдҵаны.
Асааҭ 1қҚ№0. Алада Ешыра, сахьынтәааз аҿынтә, атҟәацыбжьқәа го иалагеит. Итҟәацуан Кәтышьхеи аспортбазеи рыбжьара, дгьыл-ҿацәк ыҟам аснариад ахьықәымҳаз. Иаарышьҭуан аӡнырцәынтә аснариадқәа меигӡарахда. Ихысуан сааҭк иназынаԥшуа. Ахысыбжьқәа анеиқәтәа, излеилаҳкааз ала, дәрыԥшьаа рахьынтә иҭахеит ԥшьҩык: Ахра Ҭаниа, Донцик Папба, Родик Папба, Мурман Гагәуа; ихәын хәҩык: Зака Ҭаркьыл, Гьегьиак, Виталик Габниа, Гәурам Гәынба, Ҭаниаки. Иара убас, Џьофа Ҳагба амашьына («жигули») азна ауаа иманы дахьааиз, аснариад аахан, иблит, иақәтәаз акгьы рмыхьӡеит, урҭ заа иҭыҵхьан.
Ас ахысра ианалага, иаразнакала сҽааибыҭаны, сҭыԥ аҿы снеины ахьаца снадтәалахт савтомат кны, сҩызцәагьы рҽеиқәыршәаны игылоуп, шәнеи ахьырҳәо ҳәа иԥшуп. Ара сахьтәоу аҩра саҿуп.
1ԥҚҭ – градла жәиԥшь снариад карыжьт ҳааигәара;
1ԥҚҭ – гаубицала жәаҩа снариад карыжьт Ешыра ашкол ааигәара, градла ԥшь-снариадк – амимозатә баҳча ахахьы;
1ԥҚҭ – градла аа-снариадк карыжьт амимозатә баҳча иахыкны;
1ԥҚ?0 – БМП иҭнарҟьаз аснариадқәа жәба каҳаит Кәтышьха;
1ԥҚ?3 – БМП ала ихысуан ҳпозициахь;
1ԥҚ?5 – ҭынчроуп, ҳҭатәоуп аблиндаж, адәахьы ҳдәылҵӡом.
1ԥҚҷ – Адәахьы удәылҵуа иҟам, аблиндаж ҳахьҭатәоу адгьыл хыџ-хыџуеит, аснариадқәа рыбжьы иааузымчҳауа
аҿынӡа иҟоуп. Урҭ хысуан сааҭки жәохә минуҭи. «Арҭ ҳара ҳаԥхьа ажәылара аԥшьыргомашь» ҳәа ааибаҳҳәеит. Ауха шаанӡа ҳтәан лацәеихьшь ҟамҵакәа. Ҳтәан ҳафҩык Кәтышьха ахәаҿы. Ажәылара ҳәа ҳаззыԥшыз аиҳабыра иахдырԥахт. Ус иаҭаххазар акәхап.
04.11.1992
Ешыра
Вели-оглы Рауф Изеҭ-иԥа
Ешыраҟа сымцеижьҭеи мчыбжьык аҟара ҵуан. Иахьа ашьыжь асааҭ 10 рзы аҩны сықәҵит. Агәара сынҭыҵуан еиԥш, – Уанбаауеи? – ҳәа дсазҵааит сԥа Ҳаџьараҭ.
– Санаауа сыздыруам, ԥшьымшҟа сынхар ҟалап, – сҳәан, агәара сынҭыҵит.
Дәрыԥшь ацентр аҿынӡа шьапыла сцеит, уа машьынак сышьҭнахын, Гәдоуҭа атрассаҿы саныҵит. Атрасса аҿынтә Афонынӡа акы сагеит. Уантә «нивак» ааиуан, снапы шьҭысхын, иаангылт, Ешыра аспортбазахь ицон, сақәтәеит саргьы. Сзықәтәаз «нива» Ешыра ицон.
Ҳнеиуан амҩахь ҳаицәажәо, иҟоу-иану ҳәо. Ҳаибадырит, саазгоз Лӡаатәқәан, иаауан Ешыра апозициахь, рҩызцәа ахьтәоу рхәы ааргон. Сразҵааит: –Тутик Гәбаз иҷкәынцәа аӡәыр ыҟоума апозициаҿы? – ҳәа.
– Дышԥаҟам, дыҟоуп иԥа еиҳабы Беслан, аиҵбгьы иахьа даауеит ҳәа далаган, иҳамуит, – иҳәеит исыватәаз.
Уаҳа хәыцрак ҟамҵакәа, исыӡбеит дара ахьцо рпозициахь срыццарц, Беслангьы дызбарц. Аспортбаза хыбрак аҿы ҳзықәтәаз ҳмашьына нҳаргылт, иақәқәаз амҩаныфа ақәхны ҳҿынаҳхеит амҩаԥызацәа ҩыџьа ҳацны. Еицыз зегьы еидарак-еидарак ҳкын.
Амшын аҟәарахьы ҳхы рханы ҳнеиуан. Амшын аҟәарала иалганы игоу атраншеи ҳҭаланы ҳҿынаҳхеит, аснаиперцәа Гәымсҭа аӡнырцәынтә хрыжь-хрыжь ихысуан. Џьара-џьара ҳхы ларҟәны ҳнеиуан. Ус ҳашнеиуаз, атраншеи ахы ахьынҵәоз ҳҭыҵны, дәҳәыԥшк ыҟан, уи ҳақәсны ҳцар акәын. Аӡәаӡәала атраншеи ҳҭыҵны, ҳхы ларҟәны ишҳалшоз ала ҳаҩны, нада-аада ҳцо ҳнеиуан. Ҳазынтәык ԥырхага ҳмаукәа ҳаиасит. Ҳнеит лӡааи ԥицундааи ахьтәаз аҭыԥ аҿы. Аблиндажи апалаткақәеи рҿы зыԥсы зшьақәоз ыҟан. Ҳанаарыдгыла, ҳаидарақәа нышьҭаҵаны, аԥсшәақәа раҳҳәеит иаҳԥылаз.
Снаԥшы-ааԥшит. Сылаԥш дыҵамшәеит Беслан Гәбаз. – Дабаҟоу? – ҳәа сҵааит.
– Уи дыцәоуп, иԥсы ишьоит, – иҳәеит, снаҩсан игылаз Џьон Дбар.
Ҳцәажәабжь иаҳазар акәхап, насгьы ихьӡ ҳшалацәажәоз, дызҵаиаз апалатка дааҵҵын, дынҳалаԥшт. Сгәаиҭан, ашырҳәа са сахь иҿааихеит. Ҳаибамбеижьҭеи шықәса ԥшьба ҵуан. Сидырт иаразнакала, ҳгәыдибакылт. Убас сгәы ԥшааит, ҭынха дук дызбашәа сааҟалт. Сиазҵааит «аҩныҟа ааигәа дцахьома?» ҳәа, насгьы «аҩныҟа ишԥаҟоу ҭаацәала зегьы?»ҳәа.
Ҳаицәажәо ҳахьтәоу аснаиперцәа ахысра иаҿуп. Агаубица иҭнарҟьаз аснариад ашкол аԥхьа икаҳаит. Иааҳгаз афатәқәа ицәырган, акрыфара иалагеит, мапчапгьы сҳәеит, ианырмуӡа, сынрыдтәалт, арыжәтә рымаӡамызт. Акрыфо ҳаштәаз, аснаипер иҭирҟьаз ахқәа, ҳаԥхьа игылоу алҿысқәа рықәцә аҿыв-сывҳәа иавсуан.
– Абра ҳтәеижьҭеи хысроуп изҿӡоу, баша рпатронқәа ҭдырҟьоит, – иҳәеит Беслан акрыфо дахьтәаз.
– Иҭдырҟьалааит, узреигӡои, рпатронқәеи рыснариадқәеи нҵәар ауми иаҳҭаху, – сҳәеит сахьтәаз.
Сажәа салымгацкәа, агаубица иҭнарҟьаз аснариад
ашкол иаахеит, инақәырццакны даҽакы. Ҳаицәажәо ҳаштәаз, Беслан иахь сынхьаԥшны, сыбжьы ныҵакны иасҳәеит ргәыԥ аҿы аӡәы сиацәажәарц шысҭаху.
– Нас уеиҵазырхо ҳәа акыр ыҟоума? – иҳәеит.
– Акрыздыруо? Уара еиҳа иудыруеит аҿцәажәара зыхәҭоу, сара сганахь ала шәарҭ зегьы аӡәыкны шәызбоит, аӡәы еиҳа иҟаиҵеит ҳәа акәымкәа, – сҳәеит.
Итәақәаз дынрылаԥшны ус иҳәеит:
– Абри ила уалага, – ҳәа инапы наирххеит ҳаԥхьа итәаз арԥыск, иааиланы, ижакьа еиқәаҵәа иҿоу ихаҿы аԥсахуан. – Рауф, абри ахаҵа дынуҿцәажәарц иҭахуп, угәы иаанагои? – иҳәеит Беслан.
Азныказы ииҳәо иҿамшәо дааҟалт. Аҵыхәтәан дааԥышәарччан, ижәҩахыр ҟьаҟьа-ҭбаа ааирҵысын, иԥхашьо аӡӷаб леиԥш, дҟаԥшьӡа дааҟалан, ус иҳәеит:
– Сара еиҳа сзалышәкааи, сҩызцәагьы ыҟами, исҳәараны иҟоузеи?
– Уԥшӡоуп ҳәа акәӡам узалаҳх, иахәҭоуп ҳәа ауп. Насгьы иуҳәо шԥаҟам, уажә аҟара аҳәатәы абаҟоу, – иҳәеит Џьон Дбар.
Итәақәаз ҳааибарччеит.
– Ус егьа иҟазаргьы, Рауф, аамҭа шумам збоит, ҳаидтәаланы ҳаицәажәарц сҭахын.
Ҭыԥк аалхны ҳнатәеит ҳҩыџьа. Уажәы асааҭ 1:Қ?5 ыҟоуп. Авзвод аҿы иҟоуп жәаҩаҩык аибашьыҩцәа. Урҭ еиҳабыс дрымоуп Џьон Дбар. Арҭ ахыи, амцеи, ахәшәбылфҩи иаԥышәахьоу уаауп. Уажәы аамҭа маҷ иҳамоу схы иархәаны, араҟа исыҩуеит исаиҳәаз.
Вели-оглы Рауф Изеҭ-иԥа, диит ақыҭа Лӡаа, ихыҵуеит 35 шықәса. Аибашьра иалагаанӡа аус иуан Гагратәи аԥсыӡ зауад аҿы. Аибашьра ианалагоз аламҭалазы аҩны дыҟан, амхы дҭан. Заа далгар, дахьцақәаша ҳәа иӡбаны аус шиуаз, убри аамҭазы, шьыбжьон еиԥш,
игәыла Алик Хышба дизнеит. Уанӡа иибахьаз иакәмызт иҿаԥшыларала.
– Иҟалазеи, уԥштәыдаха уҟоуп, аӡәыр угәы нирхама? – ҳәа дҵааит. – Иҟалаз умҳәо, сгәы зуфозеи!
– Аибашьра иалагеит, – иҳәан, иҩыза дниҿаԥшит.
– Ҟоҳ, ухәмарны иуҳәозар ҟалап, уара Анцәа ииныҳәаша!
– Сышԥахәмаруеи, аибашьраҵәҟьа иалагеит.
Исаҳаз уажәгьы схахьы иаазгом иашаҵәҟьоуп ҳәа. Аха цқьа сниҿаԥшын, дшымыхәмаруаз збеит. Сызҿыз сусқәа нкажьны, ҳҿынаҳхеит аракетатә архәҭахь. Уанӡа ҳҩыџьагьы Пицунда агвардиаҿы аррамаҵура ҳахысуан. Ара ҳааиаанӡа иааихьаз рацәан. Абџьар змаз ыҟан, измамызгьы ҳаҟан. Абџьар змаз автобус ҳақәыртәаны Ганҭиади ҳаргеит. Мҩак аҿы апост ҟаҵаны ҳгылеит. Ҳаԥхьа адҵа ықәгылан: амашьынақәа гәаҳҭаларц, аӡәыр абџьар ибжьыганы игозар ҳәа. Уаҟа хԥаҟа сааҭ ҳаҟан. Еиҳабыс дҳаман Ҭемыр Надараиа. Уа ҳыхьынӡагылаз аӷа идесант ӷбала амшын ихгылан, аҟәарахьы имааикәа. Акыраамҭа анбжьыс, адҵа ҳауит, атрасса ҳахьыҟаз ааныжьны, ацҳахь ҳаргеит, избанзар аӷа аӡхыҵра далагеит Ганҭиади.
Август 15 рзы, асааҭ 15 рзы, аӷацәа ӡхыҵны, атрассамҩа ианыланы идәықәлеит ҩыџьараны рыҽшаны, атехника рыманы. БМП аԥхьа игылан, ашьҭахь игылан иаауан ашьаҟауаа. Аҟәҟәаҳәа ихысуан. Ҳаргьы аҭак раҳҭон. Иҳалшозеи ҳарҭ жәафҩык иҟаз, арысҟак иааиуаз ауааԥсыреи атехникеи,.. иахьынӡаҳалшоз ҳаиҿахысуан. Аиаша ауми, азныказы ҳшәеит, аибашьра ахаан иҳамбацызт шәҟәылеи кинои рыла акәымзар. Раԥхьаӡа аӡәы иқәкны санхыс, снапқәа ҵыс-ҵысуан, сцәеи-сжьи ихьшәашәаӡа аԥхӡы аасықәнаҭәеит. Уи минуҭқәак ракәын, нас инасыхҟьеит.
Ахысра ҳаҿын. Иҳамаз агранатқәа рылаҳажьуан, ахысыбжьи, атҟәацыбжьи, аӷызбжьи исаҳауаз схәы-сжьы аргылон. Акино аҿы акәымкәа, аргама ианубо, уҭагылазаашьа акалашәа иҟалоит. Еицыз азныказы ашәара иаҳхаԥаз, аԥшатлакә наҳасны, инҳахԥаа иагазшәа ҳааҟалт. Ашәара закәу ҳзымдыруа, ԥхьаҟа иҳахо ҳалагеит. Ҳгәы ԥжәон агранатомиотқәа ахьҳамамыз, ҳаԥсахы еибакуан БМП, БТР уҳәа иаҳбақәоз ахьҳазҭамырхоз. Иҳамамызт урҭ ҭазырхо агранатқәа. Аха ус егьа ҳаҟазаргьы, ҳгәы каҳмыжьит, шьҭахьҟа ҳамхьаҵит, иаанаҳкылеит атехникеи ашьаҟауааи, иаҳшьыз даара ирацәаҩхеит. Аӷа ас еиԥш араҟа ари амҩаҿы иԥылоит ҳәа дыҟамызт. Уаҳа царҭа анырмоу, аӷацәа БМП иақәгылаз апулемиот ала ахысра иалагеит. Уи рхы иархәаны, аӷацәа ацхыраара ирзааиуазгьы ҳакәшара иалагеит амацәаз ахы ҳҭарцаларц. Адҵа ҟалеит «ахьаҵра» ҳәа. Аиҿахысра ҳшаҿыз, ҳхьаҵуан. Апулемиот ҭаха ҳнаҭомызт. Азныказы иҟаҳҵара ҳзымдыруа, ацашьа ҳақәымшәо ҳааҟанаҵеит.
Ҳшеиҿахысуаз, шьҭахьла мацара ҳашцоз ҳныҵалеит џьра мацараны иҟаз аԥсҭара. Абнара маҷк ҳахьчон, аԥсеивгара ҳнаҭон, аҵлақәа ҳаҽрывак-аарывакуа ҳнеиуан ҳаҿалан ашьхара. Ашьхамҩа здыруаз дҳацын. Уахыки ҽнаки рыла шьхала мацара ҳхыҵны ҳааит Гагра горисполком аҿы. Уаҟа ус ҳарҳәеит:
– Уажәазы ҳаӷа иҿаԥхьа ҳаиҿагыланы ҳиабашьуа ҳаҟам, маҷк ҳаԥсы еиваҳгароуп, бџьарлагьы ҳҽеибаҳҭароуп, уанӡа партизан ҳасабла шәеибашьла.
Ҳарҭ абжаҩык Гагра ҳалахеит. Ганҭиади дара рнапаҿы иҟан. Колхида дара иртәын. Аиҳабыра аиҿцәажәара ҟарҵеит ҳалыргарц Гагра. Егьа џьабаа рбазаргьы, аҵыхәтәан азин ҟалеит Гагра ҳалҵырц.
Ҳалҵит Гагра. Бзыԥҭа ҳаҟан акыр мышқәа, нас апозициахь ҳдәықәырҵеит. Ҳарҭ ишаҳдыруаз, октиабр 1
азы Гагра ажәылара ҳалагоит ҳәа акәын. Џьон Дбар игәыԥ адҵа роуит аҽазыҟаҵара. Ҳгәыԥ зегь рыла рҽырхианы, аныҵҟьарада ус ҳамамкәа ҳгылан, ҳазыԥшын ажәылара. Аха уи ахдырԥеит.
– Избан, изахдырԥеи? – ҳәа сҵааит.
– Иахьауажәраанӡагьы исзеилкаауам уи захдырԥаз, уи зыхҟьаз аиҳабыра ирдыруазар акәхап.
Адырҩаҽны октиабр 2 азы иҳауит адҵа ажәыларахь ҳәа. Раԥхьа алазан ала ақалақь еихсит. Ажәылара ҳдәықәлеит. Ҳаԥхьа БМП гылан. Уи анхыс, аснариад агәыцә иҭахеит. БМП ааныжьны ҳҿынаҳхеит Аџьар Ҟаԥшь ахь, аԥацха аԥхьа. Араҟа ҳгәыԥ, Џьон Дбар еиҳабыс дызмаз, ҳҽеиҩаҳшеит ҩыџьараны. Шамил игәыԥ иманы хәдаҟа, шьхала днеиуан, ҳа ҳтәқәа еилаԥсоу агәыԥ рацәа «ура!» ҳәа ақалақь иналалеит. Ас еиԥш ажәылара аӷа ианиба, иабџьари итехникеи кажьны абналара далагеит.
Ахәылбыҽхан еиԥш, ҳгәыԥ иацлеит даҽа гәыԥк. Ақалақь ҳалҵны, мхык ҳналалан – ҭыԥ ҳаракыран, апозициа бзиан – ахырӷәӷәарҭа кны ҳлатәеит. Уаҟа ҳаштәаз адырра ҳауит Пицундеи Лӡааи ргәыԥқәа аӡиас арымарахьтәи аган рҽаҭаны ажәылара иалагарц, хыхьтәи амҩала идәықәларц ҳтанкқәа.
Ацәылашара иаҿын ажәылара ҳаналагоз. Аӷа иҳаирплан СУ-25 хыхьынтә иканажьуаз аснариад даарак хьаас иҳамамызт.  Ҳазмыхәоз авертолиот акәын. Уи аҳауа ишху амхалдыз иакызшәа, ҭыԥк аҿы иаагылан ахысра иалагон. Ас еиԥш аҭагылазаашьа уадаҩ ҳанақәшәа, ахысра ҳаҟәыҵит, ҳхы ҳахьчар акәхеит. Адгьыл хыџхыџуан. Абрысҟак иҟаз аиҿахысра, икарыжьуаз аснариадқәа ҳара ҳганахь ала аӡәгьы акгьы имыхьӡеит. Аҭагылазаашьа бааԥсы ҳашҭагылаз, ҳгәы камыжькәа, Гагра ақалақь иналалеит ҳаибашьыҩцәа «ура!» ҳәа.
Ҳнеит авокзал аҿы.  Иаразнакала зегьы ирыларҳәеит «ақалақь зегьы аҩныҵҟа ҩныс иҟоу гәаҭатәуп» ҳәа, «аҩнқәа рҿы зҽызҵәахқәоз рацәоуп» ҳәа. Уи аус рацәак ҳадымхалеит.
Хәымш рыла, ҳмыцәа-ҳамтәа, ҳафара иагны, Гагра ҳгеит. Ақалақь ахы иақәиҭаҳтәит, аԥсуаа ҳнапаҿы иҟалеит.
01.12.199№
Акамера  аҿынтәи атҟәа
Ақәаԥсата алеира иаҿын аԥшәма ихьӡ ҳәаны, агәашә садгыланы анҿысҭуаз. Сыбжьы заҳаз ала ҩаҵҟьан, ишуа агәашә иаадыххылеит. Агәара аандаҿы ашә-ҵла ду ишьҭаз хәархьла ахҵәара иаҿын ҩыџьа. Ала агәашә ианаадххыла, иаҳа иқәыԥшыз ҷкәынак, дызҿыз иус даҟәыҵын, ашыршырҳәа иҿааихеит сара сахь. Ала днаҵаҟьан, агәашә ааиртын, – Бзиала шәаабеит, шәҭал! – иҳәан, ганха днагылт, амҩа сыҭо.
Аԥсшәа иасҳәеит, хықәкыла сыззааизгьы иара иакәын. Егьигьы аԥсшәа иасҳәеит, аха дысзымдырт, ақыҭа Дәрыԥшь датәымызт. Ус ҳаицәажәо ҳашгылаз, аԥшәма Сафарбеи Цкәуа амаҵурҭа дааҩныҵын, иҿааихеит ҳара ҳахь.
– Уа, бзиала уаабеит! – иҳәан, аԥсшәа ааибаҳҳәеит.
Аҩныҟа ҳлеибагеит. Сааира зызкыз Сафарбеи иасҳәеит.
– Аҷкәын аҩны дыҟоуп, џьаргьы дцом, зны ҳааидтәалап, ҳаицәажәап, какалк ҳкып, нас...
Иажәа далымгацкәа снаиԥыҩлан, ус сҳәеит:
– «Нас» нас акәхоит, какалк шыҟоу – иҩбахоит, зны сара сыззааиз аус ҟасҵап, «нас» нас ҳахәаԥшып, – сҳәан, ҳааибарччеит.
– Иумаскуам, ишуҭаху, ибзиоуп, – иҳәан, игыланы иаҳзыӡырҩуаз иԥа иахь днаԥшны, еиҳәеит асқам дааханы саԥхьа дтәарц.
Ус егьыҟаиҵеит – даасҿатәеит. Саргьы, сблокнот аацәырызган, сҽырманшәаланы снатәеит, аусҭҵааҩы аӡәы иҿахәы аниҿихуа еиԥш. Азҵаара исҭаанӡа ҭынч сихәаԥшуан. Аргама избон уи уажәгьы ашәара-аӡыӡара ицәа-ижьы ишалоу, ицәышӡа иҟаз ихаҿы шәарак ашьҭа шану, иблақәа агәҽанызаара шырху. Агәкаҳареи агәхашҭреи шимоу убоит ицәажәараҿгьы.
Дтәоуп ихы ларҟәны, акы дазхәыцуа. Иихәыцқәаша рацәоуп, издыруеит, аха «ас ҿымҭкәа ҳаидтәалазар, сааирагьы башахоит» сҳәан гәаныла, сиазҵааит:
– Гәурам, Дәрыԥшьтәи абжьаратә школ иарбан шықәсоу уаналгаз?
Аҵаҩы иурок анизымдыруа ихы ларҟәны апарта дшахатәоу еиԥш, дтәоуп уажәы Гәурам: имашьхәылҵ астол иқәкны, инапсаргәыҵақәа ихы иадкыланы, хәыцрак дҭанагаланы дамоуп. Исҭаз азҵаара дызлаз ахәыцра далнахын, – Ишәҳәазеи? – ҳәа дҵааит.
Сызҵаара анеиликаа, ацәажәара дналагеит.
Дәрыԥшьтәи абжьаратә школ далгеит (11 класс) 1966 шықәсазы. Ашкол ашьҭахь аколнхараҿ аус иуан, иаб дивагыланы ачаи хихуан. Аррацара иқәра аҵанакуа даныҟала, иҩызцәа ахьцоз дцеит иаргьы. Аа-мзы аррамаҵура дахысуан Петразаводск. Уантә ддәықәырҵеит Ленинградҟа. Уаҟа шықәсыки мызки дыҟан, аус иуан – аҩнқәа дыргылон. Ленинградынтә даашьҭын Гәдоуҭаҟа, нас Агәуӡераҟа диаргеит, аимадара ахәҭаҿы оператор еиҳабыс дыҟан. Дышцәажәоз азҵаара исҭеит: – Аибашьра аламҭалазы узҿыз? – ҳәа.
...Абжьааԥны еиԥш, ргәы рҭынчны рырхәҭаҿы иҟан, аҽазыҟаҵарақәа ирҿын. Аҩныҵҟа ирыман ахысразы аҽазыҟаҵарҭатә ҭыԥ, амшын аҟәараҿы. Уи аҽны ихысны иалгеит, ицәгьамкәагьы ихыст. Аҭыԥ аҿы ианааи, рабџьарқәа еимыхны ррыцқьара иалагеит. Ус ишыҟаз ахысыбжьқәа раҳауа иалагеит, есааира иааскьон дара рахь.
Асааҭ 15 ҟалахьан. Ахысыбжьқәа ишрызхәыцуаз, архәҭаҿы ашәарҭарардырра ҟарҵеит. Гәурамгьы иҭыԥ аҿы днеины днагылт. Дадгылан имашьына аус ауа иахьгылаз, дазԥшын адҵа. Ус ишгылаз, асааҭ 17 рзы рашҭа иааҭалеит ауаа рацәа, амилициа форма зшәыз, аҭыԥантәи ауаа бџьарла еиқәных, аруаа уҳәа иаарыкәшаны инагылеит. Гәурам ас еиԥш ауаа рацәа аниба, бџьарда дахьгылаз, азныказы иҟаиҵара изымдыруа даақәхеит. Дара иааиз шәҩык иреиҳан. Аҵыхәтәан, ииулак, уаҩы иҽимырбакәан, рырхәҭа агәара дынҭыҵын, амшын аҟәара даваланы иҿынеихеит. Азныказы маҷк иԥсы леиқәаҳаит. Минуҭқәак имацара данаанха, иибаз-иаҳази, ахысыбжьқәеи, ауаа рацәеи уҳәа ихы ҭыууа, иблахаҵ гьежьуа дааҟарҵеит, дахьцо изымдыруа даақәхеит.
«Абрыстәиала сцап, уаҩгьы сибом» ҳәа игәы иҭакны иҿынеихеит, ишьапқәа аарлаҳәа днаргон, игәеисыбжь иаҳауан. Ԥыҭк днаскьар, џьара иахьԥхьакырҭоу ҭыԥк ԥшааны, маҷк иԥсы ишьарц ӡбаны иман. Аха «аӡыршы иацәшәаны, амца иалаԥалаз» ҳәа, игәиҽанӡамкәа жәаҩык раҟара ақырҭцәа бџьарла еиқәных, арезинатә лабақәа кны иааиуаз даарылашәеит.
Ианааидгылаҵәҟьа, уарбану ҳәагьы изымҵаакәа, арезинатә лаба кны аԥхьа игылаз Гәурам ҩынтә дисит. Акы ихы иаахеит, егьи – изқәа. Иааузымчҳаратәы дыкшеит, ибжьы импыҵҟьахьан, аха ичҳаит.
– Азныказы аԥсабара аалашьцеит, сыблақәа ирбоз аарла еилсыргон, ус сҟазҵаз схы иаахаз ауп, сыҽкасмыжьт, – абас иажәа неигӡон.
Гәурам дыргеит Аҟәаҟа, МВД иатәыз КПЗ ахь. Раԥхьа днаргеит уаҭахк аҿы. Астол дахатәан қырҭуа леитенантк, иҿахәы иҿыхра далагеит.
– Уаҩы бааԥсык сакәушәа, рабџьарқәа кны, ԥшьҩык сыкәшаны игылан, – иҳәеит Гәурам.
– Уаԥсыуоума? – ҳәа дҵааит алеитенант.
– Саԥсыуоуп!
Иагьааиҳәеит, икәшаны игылақәаз, еибыҳәаны иҟазшәа, ипҟара иалагеит: аӡәы магәшьхәала дыкшон, ҽаӡәы – ҭаҷкәымла, егьи – автомат ашьхәала. Руаӡәк ишилшоз ала ишьапқәа данрыс, Гәурам дышьҭҟьаны адашьма дықәҳаит. Аҵыхәтәан дҩадыргылан, акамерахь дыргеит. Уамашәа иубаша, убысҟак дрыпҟеит, акамерахь даныргоз аарлаҳәа ишьапы еихигон, абналара акәым, имацара акамерахь дзымнеир ҳәа дшәон, аха дара, ауаҩы ишьа злам, Гәурам иқәра шмаҷызгьы, шәагаала дшыхәыҷызгьы, акамерахь даннаргоз, дрыцәцар ҳәа ишәаны, аӡәы инапажә ала Гәурам имӷаз амаҟа нҭарс икын, егьи – ижәҩахыр, ҩыџьа ишьҭахь игылан. Руаӡәы дааҟәымҵӡакәа дыкшон шьапыла. «Арҭ сахьнеиша снаргаанӡа сыршьӡозаап» ҳәа ауп раԥхьаӡа ихаҿы иааиз. Аха нас зегьы изеиԥшын, иаахозгьы усҟак иныруамызт, ицәа-ижьы дысны иҟан. Акамера ашә аԥхьа данаарга, аҟарулцәа ҩыџьа ааидгылан, ипҟара иалагеит: аӡәы дыкшон лабала, егьи – шьапыла.
Аҵыхәтәан, иааԥсазар акәхап, ипҟара иаҟәыҵит, акамера ашә аартны дныҩнаргалт. Уаҟа иҭакын даҽа ҩыџьа аурысцәа. Сааҭк аҟара анҵы, еицәажәо иштәаз, акамера ашә аартны дыҩнаргалеит даҽаӡәы. Уи арратә десанттә форма ишәын. – Узмилаҭда? – ҳәа ианиазҵаа, – Саурысуп, – иҳәеит.
Арахь аурысшәеи ақырҭшәеи аӡеиԥш ицқьаны иҳәон. Гәурам данҭарк ауха акәымкәа, адырҩаҽны
ашьыбжьон еиԥш, ауаҩы иакәым, ала игәаӷьны иазымфар ҟалап афатә ҳәа иааргаз. Араҟа ԥҟарас ирыман есшьыжьы, асааҭ 9 рзы, аҟарулцәа рыԥсахраан, абаандаҩцәа рыпҟара.
Абас мацара Гәурам ихигеит 40 мши ҵхи гәаҟрыла. Адәахьы зныкгьы ддәылрымгеит. Иахьыҩнакыз аԥенџьыр хәыҷын, убри дкылԥшны иибоз акы акәын: уахынла – аеҵәақәа, амш аныцәгьоу – аԥҭақәа. Уи ала игәы иҟычон. Еиҳарак Гәурам хьаас имаз, дахьҭаку уаҩы иахьизымдыруаз акәын. Хьаас иман иани, иаби, иаҳәшьцәеи, иашьеи рхабар ахьизымдыруаз. Насгьы «араҟа сшыҟоу, уаҳа адәахьтәи иаҵәарак мбакәа сыԥсрыма, анаџьалымбеит» ҳәа акәын есымша иихәыцуаз.
– Ҳаҷкәын арра дыҟоуп ҳәа ҳгәы рҭынчны аҩны ҳтәоуп, – лҳәеит ан дахьгылаз, лылаӷырӡқәагьы аахаҟәҟәалт.
– Анцәа дрыцҳаишьеит, уи имч ала дышәзааит. Имбар акәын, аха аамҭа ҳазҭагылоу зеиԥшроу шәымбои, арыцҳара далҵны дааит, уи шәеигәырӷьар ауп, иҭахақәазгьы ыҟами, – иҳәеит уанӡа ҿымҭкәа итәаз асас (аҵыхәтәан излеилыскааз ала, уи рымаҳә иакәзаарын).
Гәурам дахьагаз, дахьыҟоу, ихьыз ҳәа еилкаак ыҟамызт, аӡәгьы акгьы иҳәомызт. Амшқәа ицәеилагеит, ауаҭах аԥшькәакьк ракәын иибоз. Амла иадыркуан. Уахынла Гәурам ус ибалон ԥхыӡла: иқыҭа Дәрыԥшь дыҟоушәа, иҩны ҭаацәала еидтәаланы акрырфошәа. Данааԥшлак, акамера аҭӡы хьшәашәа илаԥш надҳалон. Араҟа аԥсҭазаара закәыҵәҟьаз идырит.
Игәалаиршәоит октиабр 12 аҽны асааҭ 15 рзы, ииарҭа дықәианы акы дшазхәыцуаз, илацәа нҭаауан еиԥш, акамера иамоу ахышә хәыҷы аартны, аҟарул ихы нкылакны дҵааит:
– Цкәуа уҟоума?
– Сыҟоуп.
– Аҩныҟа уцар уҭахӡами?
– Изҭахым дарбану аҩныҟа ацара! – аҭак ныҟаиҵеит. Уаҳа ажәак мҳәакәан дцеит. Дцеит сымҳәацкәан,
аӡә диманы дааит. Ашә аартны, «Цкәуа удәылҵ!» рҳәан, дрыман адкыларҭаҿ инеит. Уаҟа ибеит хәҩык аԥсуаа.
Уантә иаашьҭырхын Аҟәатәи аҳаиртә баӷәазаҿы инаргеит. Уа ҩҩбаҟа сааҭ иаанхеит. Ашьҭахь вертолиотла Гәдоуҭаҟа иааргеит. Гәдоуҭа аштаб аҿынтә дәрыԥшьтәи ахәышәтәырҭахь ддәықәырҵеит Гәурам. Абраҟоуп иани иаби уҳәа ианырдыр рԥа дзықәшәаз.
Абас ала Цкәуа Гәурам Сафар-иԥа дышқәыԥшызгьы, иааӡара иалаз аԥсуа ламыси ауаҩреи ақырҭцәа ркамераҿ инимыжьит, ицәҳарӡуеит ҳәа изҿызгьы рус рықәымҿиеит.
04.12.1992
Аладатәи Ешыра Апозициаҿы алаф
Апозициаҿгьы алаф уҳәаратәы аамҭа аныҟало ыҟоуп.
Шьыбжьонк аҩызцәа еидтәаланы акрырфон, рҩызак имшира ыҟан. Иқәныҳәаны, ҵәыцақәак ркит, аҵыхәтәан иара идыргалеит фырџьанк ауатка, акакаҷ хыҳәҳәыла. Зымшира ыҟаз мап икит: – Изжәуам, исчысхәым, – ҳәа.
«Иумжәыр ҟалом» ҳәа иҩызцәа даныркӡа, афырџьан аарымихын, дахәаԥшуа днагылт. Ажәра даламгошәа анырба, – Ижә! – ҳәа дыхҭаркит.
– Иџьбароума? – ҳәа дҵааит иара.
– Иҟоу удыруоу уара?.. – дналагеит инаҩсан игылаз иҩызак.
– Ыы?
– Уи ауатка егьа иџьбаразаргьы иужәуеит.
– Избан?
– Избанзар уара уоура заҟароу ала, уи ахьлеиша илеиаанӡа иҵымҟарашьхоит, – иҳәеит, итәақәазгьы ааибарччеит.
15.12.1992
Аладатәи Ешыра
1. Қардаа Иура Антипа-иԥа
Дтәоуп иавтомат ишьамхы иқәкны, дтәоуп ихы ларҟәны, хәыцрак дҭанагаланы дамоуп арҩышьыга зырҭо лассы данзалымҵуа еиԥш.  Аибашьра иалагеижьҭеи ԥшьымзи бжаки ирықәуп, уи игәаланаршәо рацәоуп.
Ԥхынраҵас адәахьы амра хааӡа иԥхоит. Аԥенџьыр иаакылԥхо амра ашәахәақәа ауаҭах иҩнаҷҷоит. Саргьы аԥенџьыр сахькылԥшуа, раԥхьа сылаԥш зықәшәо Кәтышьха ауп. Сылаԥш сзаҟәгом уи ахәы ҳаракыра.
Изцәажәом акәымзар, адгьыл шаҟа ачҳауазеи, шаҟа снариад ақәҳахьоузеи Ешыра – уи хыԥхьаӡара амам. Ауаҩы инапала ииааӡаз ашәаԥыџьаԥ, зхала игыланы, иазҳаны, икахәхәа ана-ара аԥшӡара иакны игылақәоу аҵла-хкқәа абжеиҳарак ахәрақәа рнуп, азбжак, аснариадқәа заахақәаз, ихжәаны ишьҭоуп. Ашәыр-ҵлақәа рымахәқәа ҿыблааны игылоуп. Аҩнқәа ракәзар, машәыршәа акык-ҩбак инхақәаз ракәымзар, цраск змам ҳәа ак убом. Иара уажәы ҳара ҳзыҩнатәоу ауаҭах аԥенџьырс иамоу зегьы ԥҽуп.  Ааигәа икаҳаз аснариад аҩны
аԥхьа ауаҩы дынҭагыло аҿынӡа иажит. Ианԥжәоз, иҵнарԥԥаз анышә аҩны акоридори ауаҭахи ирыҩнаԥсоуп. Аигәа-сигәа игылаз амандаринақәа ыҵнаҳәеит, иаҟәаҟәеит, амаркатыл кны ақьаад анԥырҟо еиԥш, џьараџьара бӷьыи махәи узеилмырго, еиларҵәины иҟоуп. Аҳа иарҭны ианыҟоу, уқәланы иануршәшәо еиԥш, амандаринақәа ҟәыбаса иаҵажьуп, ушьапы аргыларҭа умоуа.
Изхысҳәаауа Кәтышьха ауп. Уи ари амчыбжь заҟа снариад ақәҳахьоу, шаҟа ԥхасҭа ҟалахьоу санархәыцлак, иԥхыӡушәа сгәы иабоит.
Абас ҳҩыџьагьы ҳаштәаз, доусы ҳхәыцрақәа ҳарҭанагаланы ҳшамаз, атанк иааҭнарҟьаз аснариад, ҳаԥхьа ахәаҿы икаҳаны иԥжәаз, ҳалнахит. Дахьтәаз дҩагылан, днеины аԥенџьыр днадгылан, ус иҳәеит:
– Еиҭах Кәтышьха. Арҭ ари ахәы ахьырбо рыла амса хнаҵозаап, џьара ҭахак арҭом, – иҳәан, даақәгьежьны иҭыԥ аҿы днатәеит.
Маҷк данааҭынчха, сниҿаԥшны, азҵаара еиҭа исҭоит ҳәа сҽыназыскуан еиԥш, сгәы иҭаз идырзар акәхап, ус иҳәеит:
– Аԥхьан исуҭаз азҵаара аҭак ҟасҵоит ҳәа сгәы ишҭаз, хәыцрак сынҭанагалан, уи сшазхәыцуаз саанхеит. Аибашьра аҽны уабаҟаз ҳәа азҵаара исуҭаз... Сабаҟахыз, аҩны уанынха иҟауҵаша рацәоуп, ак ҟасҵоит ҳәа уаналаго, даҽакы аацәырҵуеит. Акы нышьҭаҵо, акы аашьҭыхуа аус зуан. Аиаша ауми, аҽны абжьааԥны еиԥш, аусура агәалаҟазаара сыманы сыҟамызт. Убас цәаныррак схатәан, снапы ак асыркыр сҭахымызт, мчыла акәын иҟасҵоз шыҟасҵоз. Сгәылацәа аҩны иавсны ицошәа анызба, иахьцоз анеилыскаа, сызҿыз сусқәа нкажьны, уаҳа ԥшрак ҟамҵакәа, шьапыла сҿынасхеит. Снеит асааҭ 15 рзы ИСПОЛКОМ аԥхьа...
– Нас уаҟа аума иҟалаз аиаша ахьеилукааз? – иажәа анагӡара дшаҿыз исҭеит азҵаара.
– Амҩахь аиашаҵәҟьа аӡәгьы издыруамызт, араҟа иҳаларҳәеит ақырҭцәа Аԥсны ишақәлаз, аибашьра ишалагаз. Иҳаҳаз ҳазынтәык ҳаиҵанарӷәӷәеит.
Аиҳабыра ус ҳаларҳәеит: «Абџьар змоу, аамҭа харак имгакәа, шәҽеиқәыршәаны, акультуратә хан аԥхьа шәеиза» ҳәа. Абџьарқәа змаз ҳаизеит акультуратә хан аԥхьа, 120-ҩык. Автобусқәа ҩҩба игылаз ҳақәыртәаны ҳрышьҭит Гәымсҭа ҳар ахьгылаз аполк ахь. Араҟа митәык ҳаанырымкылаӡеит, ҳдәықәырҵеит Аҟәаҟа, Ацҳа ҟаԥшь ахь. Уаҟа аиҿахысра ӷәӷәа цон, ашьа кашуан, заа ицахьаз ацхыраара рыҭатәын.
Аҟәа Ацҳа ҟаԥшь аҿы ҳнеит август 14 рзы асааҭ 10 рзы. Ҳзықәтәаз автобусқәа уахь инамгакәа, ааигәара џьара иҳаргылеит, ԥырхагак ахьамауша. Шьапыла ҳҿынаҳхеит. Ҳаннеи, аиҿахысра иахьаҿыз, ҳара ҳнеиаанӡа, Аҟәа иаланхози заа ҳаԥхьа иаахьази, доусы ирымақәаз абџьарқәа рыла ахырӷәӷәарҭа кны иҟан. Ҳа ҳтәқәа ауха танкк ҳәынҷаны иргеит. Уи шыҟалаз ус ауп:
Атанк ацҳа иқәланы ишааиуаз, иқәсит, агранатқәа ҳамамызт, амца зкуа абаҭлыка абылтәы ҭаҭәаны, ацәашьы аҭаны, амца аркны идәықәырҵаз, атанк ианааха, амца акит. Иҭатәаз аекипаж ҩыџьа шьын, ҩыџьа хәын. Ауха ацҳа наҟ-ааҟ аиҿахысра ишаҿыз иааҳаршеит...
Ҳаицәажәо ҳаштәаз, асааҭ 1џҚ№0 рзы ахысыбжьқәа геит. Аҩра саҟәыҵын, ҳгәыҳҽанны ҳнатәеит ҳабџьарқәа кны. Ихысыз аград акәын. Ҩажәа снариад каҳаит Мелькомбинат ааигәара. Ҳахьтәаз аҩны архыџхыџуан. Ахысра анеилга, аҩра сҽыназыскит. Иурагьы ацәажәара дналагеит.
– Адырҩаҽны, август 15 ашьыжь асааҭ 10 рзы иҳаларҳәеит Аҟәа амшынтә баӷәазахь ауаа шырҭахыз. Сара сызлаз агәыԥ ҩажәаҩык рҿынӡа ҳалҵны ҳнагылт. Абаӷәазаҿы ҳаннеи, акатер ҳзыԥшны игылан. Ҳнақәтәан, ҳаманы амшын инхылеит. Ҳаԥхьа зҵаарас иқәгылаз Агәуӡера аррамаҵура иахысуаз аԥсуа рԥарцәа, аибашьра ианалагоз аамҭазы еимпны ицақәаз, аӡәыр аҟәара иқәнагаланы иҟоу, иԥшааны раагара акәын. Акатер алашара рԥсны даара акыраамҭа ҳхын, џьара рцәаарак ҳамбеит. Аҟәарахьы неишьа ҳамамызт ҽынла. Алашара рԥсны аҟәараҿынтә ҳара ҳахьхызи хышә метра бжьан. Арациа ҳаман ҳцо-ҳаауа ҳаквадрат аҿы ҳшыбжьаз, уажәшьҭа аӡәгьы даҳбом, ацхыраарагьы рҭахны иҟазаргьы ак ҳалшо ҳаҟам ҳәа ҳгьежьны ҳҿынаҳхон еиԥш, ҳрациа ала иаҳкит, аҟәараҿынтә, аԥсышәала Аҟәа аполк ахь иахьасуаз машәыршәа рыбжьы ҳаҳаит. Ас еиԥш арациа аҿынтә ианҳаҳа, агәыӷра ҳауит ҳзышьҭоу арҭ ракәзар ҟалап ҳәа. Ҳкатер ҳзықәтәаз алашарақәа рԥсны, ҳахьгылаз ацәқәырԥақәа иарзазоз, насгьы ацәқәырԥақәа маҷк акатер иахьадсылоз ахьарч ҳәа абжьы игоз  иаҳнарҳауамызт цқьа аҟәара иқәгылоу ҳа ҳтәқәа рыбжьы. Акатер апалуба ҳақәгылан ҳӡырҩуа аҟәараҿынтә џьара сигналк ҳаҳарц, аха акгьы ҳбомызт.
Акатер аиҳабы ус иҳәеит:
– Ашхәа дәықәаҳҵап аҟәарахьы, – ҳәа.
Убри инақәырццакны аҟәарантә ҩынтә атрышә абжьы геит. Уи акәхеит, ашхәа хҩык ақәтәаны аҟәарахьы идәықәлеит. Аҟәара иазааигәахо ианалага, ирдырт аԥсуа ҷкәынцәа шракәыз. Арратә форма ршәымызт, егьыс маҭәақәак ршәын. Урҭ ӡхаҳгеит.
Акатер ахь ианааҳга, рыԥсы леиқәаҳаит, уанӡа ашәара бааԥсы изҭагылаз, ирхыргахьаз – имфа, имжә уҳәа
иҟаз, уажәы илахҿыхӡа иааҟалеит акгьы рмыхьызшәа. Маҷк рыԥсы анааивырга, ҳразҵааит хеиқәырхашьас иҟарҵаз. Еицыз рҿынтә аӡәы иҳәеит рполк шырцҟьаз атанкқәа рыла, рыԥсы цәгьала ишыргаз, абжаҩык бналеит иахьцо рзымдыруа. Иҳаманы аҟәараҿы ҳанааи, араҟа иаҳзыԥшны игылаз амашьына инҭартәаны, еиҳабцәақәак рыцны ицеит.
Ауха сара аҩныҟа сааит асааҭ 3 рзы. Адырҩаҽны ашьыжь Гәдоуҭа аштаб арратә военкомат аҿы иахьыҟаз снеит. Уаҟа саннеи, ус рҳәеит:
– Жәаҩык ауаа ӷәӷәақәа ҳҭахуп ашьхахь, Ԥсҳәы ацаразын.
Ҳаизыргеит жәаҩык. Еиҳабыс дҳарҭеит Арӡынба Иура Виктор-иԥа. Агәыԥ ҳаиднакылт абарҭ Гьена Марганиа, Заур Ҭырқьба, Заур Агәхаа, Рафик Аиба, Борис Ҭраԥшь, Иура Қардаа, Иура Арӡынба, Ҳашыг (ихьӡ сгәалашәом) убас егьырҭгьы. Гәдоуҭантә ҳақәҵит август 16 рзы, ахәылбыҽхан, асааҭ 19 рзеиԥш. Ԥсҳәы алаларҭа аҿынӡа машьынала ҳцеит. Уаҩы иахьимбаша џьара иҳаргылеит ҳмашьына, нас шьапыла ҳҿынаҳхеит.
Ԥсҳәы аҳаиртә баӷәаза ҳакәшаны ҳнатәеит, уаҩы даҳԥырхагамкәан уи ҳгеит. Арациа ԥхасҭамкәа иҟаз ҳхы иаҳархәеит, Гәдоуҭаҟа ҳасит Ԥсҳәи Аҟәеи еимаздо аҳаиртә баӷәаза шаҳгаз ала. Гәдоуҭантә адырра ҟарҵеит: «Ишәкыз аҭыԥ, ишакәхалак, инышәмыжьын» ҳәа. «Уа шәыҟазароуп ашьхантә ҳашьцәа иаауа араҟа ҳарԥыларц».
Адырҩаҽны август 17 рзы ақыҭа иаланхоз зегьы ааизаҳган, ҳаиҳабы Арӡынба Иура Виктор-иԥа ираиҳәеит ацхыраара шаҳҭаху, аҽқәа змоу ацхыраара ҟарҵарц азын, аҽқәа анаҳҭаххо имазеины ирымазарц. Еизаны иҟаз аӡәгьы мап ҳцәырымкит, рызынтәык азыразхеит.
Иуреи сареи ҳаицәажәо ҳаштәаз, еиҭах аснариад абжьы геит, икаҳаит Верешьагин ихәахьы, асааҭ 17 рзы. Уи инақәырццакны снариадк аҳауаҿ иԥжәеит. Ҳахьтәаз ҳҩыџьагьы ҳнеиҿаԥшит, иԥжәаз «агәыртә» снариад – иҭурҟьар иҟамло акәын.
– Арҭ ируӡаҵәҟьом убо, – сҳәан, аҩра сызҿыз сааҟәыҵын, асқам сыбӷа нкыдҵаны снатәеит маҷк сыԥсы сшьарц.
Иура иџьыба иҭаз аҭаҭын аацәыриган, ахара дналагеит, днаиааиуа ауаҭах дыҩнан. Аҵыхәтәан иҭыԥ аҿы дантәа, ҳаицәажәара нацаҳҵеит.
– Ԥсҳәыжәамшҳтәан,дырракҳмоуитҳашьцәашьхала иаауа ҳарԥыларатәы иҟаларатәы. Август анҵәамҭазы ҳашьцәа шьхала ахыҵра иалагеит. Ҳахьынӡаҟаз ҳара ҳала иааит зықьҩык иреиҵамкәа. Ҳарҭ ҩҩ-машьынак ҳаман(ГАЗ-669. Ҽнак ҩҩ-реиск еиҳаны иаҳзыҟаҵомызт, амҩақәа ахьыцәгьаз аҿынтә.
Сентиабр 5 рзы СНГ аурыс ир ашьха, зда царҭа амам, амҩа кны итәеит ҳашьцәа аармышьҭырц. Уи анҳаҳа, ҳрациа аҟны Рафик Аиба дааныжьны ҳцеит уи ашьхахь, ҳрызнеит, ҳрацәажәеит. Дара ус рҳәеит: – Аиҳабыра рҿынтә адҵа иҳауз ала аӡәгьы ауҳажьыр азин ҳамам, – ҳәа.
Ирмуӡо ианалага, ҳарҭ ҳрацәажәеит аҟарачцәа, аурысцәа ирзымдыруа мҩахәасҭак шыҟоу, убри ала иааларц. Ус егьыҟарҵеит. Абџьар уахынла ибжьыргон, ҽынла бџьарда иаауан (аурыс ир ахьгылоу аҿынтә бџьарда уаауазар, уааныркыломызт).
Абас жәамшҟа уахгьы-ҽынгьы уи амаӡатә мҩахәасҭала ишаауаз, аурысцәа ирыҵырхит, амҩа ркит, уи алагьы аҵыхәа 8ҵәеит.
Ԥсҳәы ҳаштәаз Гәдоуҭа аштаб аҿынтә адырра ҳауит Аҟәатәи ахыҵырҭатә шьха аҿынтә иааины итәоуп ақырҭуа ир ҳәа. Ҳаԥхьа зҵаараны иқәдыргылт: ԥшыхәра ҳасабла аус ҳурц, дара ахьтәоу шаҟаҩ ыҟоу, изҿу уҳәа аидыслареи аиҿахысреи ҳҽацәаҳахьчарц.
Агәхааи, Цәышбеи, Марганиеи, сареи ҳцеит иахьаҳҳәаз аҭыԥ ахь. Ҳаԥшьҩык уахынлан ҳнеит дара ахьтәаз аҭыԥ аҿы. Дара ахьтәаз аҭыԥ итәын Нодар Арқаниа. Уи арахә, ашьхақәа уҳәа ирацәаны иман. Уи дахьаҿатәаз ашьха ҳаракы аҳауа бзиан, ԥсыршьага ҭыԥын, аӡқәа ихьшәашәаӡа ана-ара иааиуан. Арахь ҳаԥшьҩык ҳанаауаз амш даара ицәгьан, ақәа кыдбганы илеиуан, иара уажәгьы дара зыҩнатәоу аҩны ҳакәшаны ҳахьтәоу ақәа илеиуа ҳарбааӡеит цәгьала. Ақәа ҳхьыкәкәа ҳакәа иҭаҭәоит.
Ауха асааҭ 3 рзы, ҳахьтәаз ус ҳаӡбеит, ҳзааз аус цқьа иҭҵааны, игәаҭаны, агәра ҳгаратәы, ҳаԥшьҩык еицыз ҩҩ-гәыԥкны ҳҽаҳшарц. Цәышәбеи сареи ҳаиццеит. Ҳанеидыҵуаз Агәхааи Марганиеи ус рҳәеит:
– Шәарҭ аҩны ашҟа шәаннеиуа, ҳарҭ алақәа ҳаишратәы иҟаҳҵоит, нас ԥхьала ҳцо абна ҳалалоит. Уи шәара шәхы иархәаны иҭышәҵаа аҩны аҩныҵҟа иҟоу зегьы.
Ианҳадҵуаз ҳахьеиқәшәашаз аҭыԥ еибаҳҳәеит. Дара ус ҟарҵеит: алақәа рыҽдырбаны абнахь ицо иалагеит, алақәа ашра ианаҟәымҵӡа, аҩны иҩнатәақәаз ндәылҵны алақәа ахьшуаз аԥшра иалагеит. Уи ҳара ҳхы иархәаны, Цәышәбеи сареи аҩны ашьҭахьала ҳнеины аԥенџьыр ҳанкылԥшит. Аҩныҵҟа алашара ахьаркыз зегьы рбон. Аҩны аҩныҵҟа иахьтәоз, иахьгылоз, иахьиоз уҳәа мццакрада игәарҭеит. Зегьы дара жәаҩаҩык ыҟан, бџьарлагьы еиқәшәан, пулемиоткгьы рыман. Рызынтәык ҭаҳархозар, иҭаҳархаратәы ҳаҟан, аха адҵа иҳамаз ала уи ҳахыԥеит. Акгьы ҳмыхькәа ҳаиқәшәараны ҳахьыҟаз аҭыԥ аҿы ҳаннеи, ҳҩызцәа ҳзыԥшын.
Ҳахьеиқәшәаз аҭыԥ аҿы, иахьшәарҭамыз бнарак ҳнылатәеит, хҩык араҟа ҳаангылеит, ҳҩыза Цәышба ддәықәаҳҵеит ҳаиҳаб иахь, уи иаиҳәарц ҳаԥшыхәра аҵакы, насгьы азин ҳаиҭарц урҭ рықәгаразын.
Цәышәба дахьнеиз иҟаз аусқәа зегьы раиҳәеит. Адырҩаҽны асааҭ 11 рзы дааит ԥшьҩык аҩызцәа иманы. Урҭ анаауаз ақәа маҷк иаҟәыҵны иҟан, амҩа цәгьан, аҳәынҵәа ыҟан, аныҟәара маншәаламызт. Ҳааҩык ҳаидтәалан ус ҳаӡбеит, дара ашьыбжьон ҳәа акранырфо  иақәыршәаны ҳрықәларц, ус егьыҟаҳҵеит. Ҳааҩҩык ҳҿынтә еиҳабыс дҳаман Гьена Марганиа.
Ҳааҩык ҳнеит уанӡа ҳахьтәаз ахәаҿы. Уантә ҳахьԥшуаз ибзианы иаҳбон дара ахьтәоу анавес аҿы акрыфо. Аха араҟа иагын хҩык. Ҳахьықәтәоу ҳаҵаҟа хышәҟа метра набжьаны ӡиас хәыҷык леиуан, ҳахьтәаз ус ҳаӡбеит, ҳааҩык ҳҿынтә уахь идәықәаҳҵарц хҩык: Ҭраԥшьи, Агәхааи, Цәышбеи. Урҭ аӡы ааигәара амҩахәасҭа инеиуаз, иахьыманшәалаз џьара ҭыԥк алхны инатәеит. Ахҩык иҳамбоз устәи иааир алшон, насгьы анавес аҵаҟа итәоу ҳреихсуа ҳалагар, ҳара ҳтәқәа златәоу ала ицар алшон, рымҩа 8ҵәахон.
Анавес аҵаҟа итәаны ишеицәажәоз аснариад «муха» рылаҳажьит, иԥжәеит. Жәҩык рҿынтә быжьҩык ашьит, ҩыџьа ахәит. Ҩыџьа ихәыз ахысра иалагеит, аха хара изымцеит, ҳхымҭақәа иргеит. Егьырҭ хҩык иахьыҟаз ахысыбжьқәа анраҳа, иҩны рҿаархеит рҩызцәа ацхыраара рырҭарц.
Рыхҩык еибарыҩны ишааиуаз, рымҩа кны иахьтәаз ирылашәеит. Ирыкәшаны, абџьарқәа рықәкны ианырба, рабџьарқәа шьҭарҵеит. Ибаандаҩтәны идәықәаҳҵеит Гәдоуҭа аштаб ахь.
Иуреи сареи астол ҳахатәоуп ҳаицәажәо, игәаласыршәеит ԥыхьатәи ҳаицәажәара.
Маҷк даахәыцын, иажәа анагӡара далагеит.
– Ҳҩызцәа ахьтәаз Ԥсҳәытәи аҳаиртә баӷәазахь ҳгьежьны ҳааит. Уаҟа мышқәак ҳтәан усда. Ҽнак ҳаштәаз, доусы ҳусқәа ҳшырҿыз, арациала Гәдоуҭа аштаб аҿынтә адырра ҳауит, ашәанцәа шьхала ихыҵны, арахә рацәаны ишаарцо, насгьы аҽқәа рыла ашә шаарго, иргоит Аҟәаҟа идырым мҩак ала ҳәа. Ҳара ҳаԥхьа зҵаарас иқәдыргылт, аԥшыхәра ҟаҳҵарц, излаауа ала амҩа ҳкырц, иҳалшоны, ҳамч ақәхаратәы иҟалозар, рырахә рымхны ҳара иаҳгарц.
Ас еиԥш адырра анҳау, ҳамԥшӡакәа ақыҭа ҳналалан, ҳацыԥхьаӡа, жәаҩык рымаҳхит анхацәа. Ҳҽеибыҭаны зегь рыла, аҽқәа ҳнарықәтәаны ҳҿынаҳхеит амҩахь, дҳаццеит амҩа здыруаз амҩаԥгаҩ Николаи Плужников, аратәи аҭыԥқәа ибзианы издыруаз. Уи ҳнаигеит џьабаа ҳмырбакәа ахыҵырҭа ҭыԥ аҿы. Уаҟа ҳзықәтәаз аҽқәа шьаҳаны, абна инылаҳҵеит.
Амш бзиан, ажәҩан цқьан, џьара 8ҭацк убомызт, амза иԥхоз иарлашон, аеҵәақәа аӷаны иаҵаԥсан. Аԥша иасуаз уцәеи-ужьи ихьшәашәаӡа иааҟанаҵон.
Ҳтәан ҩымш. Аҵла рымахәқәа хҵәаны, ақьал абҩа еибаркны иҟаҳҵаз, меигӡарахда инақәаҳҵеит аҿыгҳара ишахәҭоу иаманы. Қәак леиуазаргьы иахьыҵәрааны ицарц ахыб кнаҳаны иҟаҳҵеит. Амца еиқәҵаны ҳтәан шаанӡа.
Ԥшь-сааҭк рыла, ҩыџьа-ҩыџьала иԥсахны ахәдаара ҳахьчон. Ахымш раан, Заур Ҭырқьбеи Ацәышбеи ашьыжь, асааҭ 11 рзеиԥш, ишыԥшуаз ирбеит  раԥхьаҟа ҳацаҟьны, хаҳәырдырраны ишьҭоу, уи иаҿыганы инагоу амҩахәасҭа, «Аҽада мҩа» ҳәа изышьҭоу. Убри амҩахәасҭала ишааиуаз рбеит арахә рацәаны, иара убас аҽқәа аидара маҷымкәа ишрықәыз. Ас еиԥш ирбаз, ҩыџьа ахьтәаз, руаӡәы дымԥшӡакәа ҳахьтәаз ақьал аҿы дааин, ус иҳәеит:
– Ҳахьԥшыхәуаз, дара шаауаз ҳбеит, еицуп дара жәҩык: хәҩык абџьар рымоуп, ԥшьҩык бџьарда иҟоуп, жәа-ҽык аидарақәа рықәны иҟоуп, арахә шәки бжаки иреиҵам.
Иажәа ҳәаны данаалга, игылақәаз ҳнеиҿаԥшыааиҿаԥшит. Ҳамҩаԥгаҩ Никәала дааҳадгылан, ус иҳәеит:
– Дара злааиуа мҩа заҵәык ауп иҟоу.
Ҳаԥхьа днагылан ҳаигеит дара злабжьысраны иахьыҟаз аҭыԥ ахь. Еицыз ҳаҽшаны апозициа бзиа кны ҳнатәеит. Аԥхьа рымҩа кны итәоу урҭ арахә аазцогьы аурыжьуеит. Ахыи аҵыхәеи ҳагәҭа ианаабжьаҳк, аԥхьа игылаз ашәаныуа, апулемиот «диктарев» кны иааиуаз, ҳцәаара аниба, ахысра далагеит. Аха рацәак мырҵыкәа, ҳара ҳтәқәа инарышьҭыз ахы дагеит, егьырҭ иаанхаз аҳәҳәара иалагеит «ҳшәымшьын!» ҳәа. Рабџьарқәа шьҭаҵаны, рнапқәа ирҩахеит. Урҭ рбаандаҩтәны, рырахә џьарак еидцаланы инаҳаргылт.  ...Хԥа-хԥа ааҵәа ашә рықәын, реидара даара ихьанҭан. Акыр аџьабаа ҳбазаргьы, ҳахьтәаз ҳҭыԥ – аҳаиртә баӷәазахь иааҳцеит. Рациала адырра ҟаҳҵеит Гәдоуҭаҟа, ҳнапы ианыз аус шынаҳагӡаз ала. Насгьы иааҳгақәаз раҳҳәеит. Ажәакала ауаа аарышьҭын, ирыманы ицеит.
Абарҭқәа зегьы рышьҭахь араҟа ҳанхеит даҽа жәамш.
Ҽнак ҳаштәаз, шьыбжьонк, рациала иҳаҳаит ҳа ҳтәқәа Гагра амилициа аҿынӡа илеихьеит ҳәа. Ианбаҳаԥхьои ҳәа ҳҽырмазеины ҳтәан агәыԥ еицу ҳазынтәык.
Адырҩаҽны арациала адырра ҳауит Арӡынбеи сареи Гагра ҳлеирацын. Уи анҳаҳа, ҳамԥшӡакәа ҳмашьына «бобик» ала ҳҿынаҳхеит.
Ҳара Гагра ҳаннеи, ҳа ҳтәқәа Ганҭиади  инеихьан. Ҳаннеи, – Аӷа ир ибналаз, шьхала ихыҵны ицар
рҭахуп, ишакәхалак, рымҩа ктәуп џьара изымцо, – ҳәа ҳҿаԥхьа дҵаны иқәдыргылт.
Иҵегь иаҭахқәаз аусқәа еилкааны, аҵыхәтәан амҩа ҳақәлеит Ԥсҳәыҟа, ҳҩызцәа рахь. Ҳахьааиз ираҳҳәеит изҳаԥхьаз, ҳаԥхьа иқәгылоу адҵа. Ус ҳаӡбеит, ҳгәыԥ еицу ҳазынтәык хҩы-хҩыла ҳҽаҳшарц, нас Ԥсҳәынтә Кәыџба иашҭа ҳцарц.
Сара ҩыџьа сыцны Кәыџба иашҭа сцеит. Аҟәатәи ахыҵырҭахь ицеит даҽа хҩык. Егьырҭ иаанхаз Бзыԥ ахықәан, алаларҭаҿы амҩа кны илатәеит. Ҳрадист арациаҿы дынҳажьит. Хәымш ҳтәан. Аӡәгьы ихабар ҳамбеит. Ашьҭахь ҳҭыԥахь ҳгьежьит. Зуха ҳааиз адырҩаҽны шьыжьымҭан рациала адырра ҳауит Гәдоуҭа аштаб аҿы хьчакы дааины адырра шриҭаз.  Инеизгьы ахьча – Антипа Гәынба иакәын. Уи Кәыџба иашҭа дахьтәаз ааҩык ақырҭцәа бџьарла еиқәных изнеит. Иааԥсаха иҟан, акрырфеит. Ианцоз, имаз ашылеи акәац рҩеи имхны иргеит, насгьы иазҵааит Аҟәаҟа амҩа злацо арбану ҳәа. Идирбеит. Уи Ԥсҳәы ала ауп, урҭ уа имнеикәа уаҳа цашьа рымам.
Амҩақәа кны ҳнатәеит. Ҽнак, ҩымш, хымш,.. мчыбжьык ҳтәан, уахгьы-ҽынгьы лацәеихьшьк ҟамҵакәа – аӡәгьы дҳамбеит.
Ҳтәан жәамш. Уи ажәала аҳәара мариоуп... Ҳрышьҭан ԥсшьарак ҳамамкәа. Ажәабатәи амш аҽны асы алагеит. Уанӡагьы ақәа леиуан, ахьҭа аҿан, ҳлаҳәит, уаҳа ҳалымшаӡо ҳаналага, ҳҭыԥ ахь ҳхынҳәит ҳалахь еиқәны, ҳзышьҭаз ахьаҳзымԥшааз азын.
Еицыз абжаҩык ахьҭа рылалеит, ичмзаҩхеит. Фҩык Гәдоуҭаҟа рыҩнқәа рахь иҳашьҭит. Урҭ рхаҭыԥан ҩыџьа ҳзаарышьҭит: Оҭандеи Оҭырбеи Шота Ҳаразиеи. Урҭ ирыцны иҩеит апрокурор Цәышба Алексеи Павелиԥеи азоотехник еиҳабы Валикәа Џьениеи Славик Кәарацхьелиеи.  Урҭ ҩеит Ԥсҳәы иаланхо ауаа агуманитартә цхыраара рыҭаразы. Ԥсҳәы иаланхоз еизганы ирацәажәеит, анхацәагьы азыразхеит, ирымоу – ашә, ацха, арахә уҳәа ирылшо аҿы ацхыраара шыҟарҵо ала.
Ҳасасцәа ауха иаанхеит. Адырҩаҽны шьыжьымҭан, акы инацҳаны, рымҩа инықәлон еиԥш, Ԥсҳәы инхо анхаҩы Сергеи Кәаӡба даҳзааит. Ирласны дахьныҟәоз акәхарын, дҟаԥшьӡа дыҟан, амшгьы бзиамызт, ақәабасабаа леиуан, дбааӡан, аха уи агәхьаа имамызт. Хықәкыла дыззааиз иҳәеит. Ҳарҭ жәамш раахыс ҳамтәа ҳзышьҭаз ааҩык, урҭ уажәы урыск дрыманы иаауеит аҳаиртә баӷәазахь ҳәа иҳаиҳәаз азныказы ихаҳамҵеит. Аӷа иара ихала дааиуан ҳнапахьы.
Ҳамԥшӡакәа апозициа бзиа кны ҳнатәеит рааира ҳазыԥшуа. Ҳахьԥшуаз ибзианы иаҳбон дара. Ишааиуаз, аҳаиртә баӷәазаҿы имнеикәа, ааигәа игылаз ҩнык иҩналеит. Иахьыҩналоз зегьы ҳбон. Аҩны ҳакәшаны ҳнатәеит. Дара рпулемиотчик аҩны аҭуан дҩықәтәан, аԥенџьыр иамаз ааиртын, ипулемиот нықәыргыланы днаҿатәеит. Ҳаиҳабы аҳауахь дхысны, ус иҳәеит ибжьы рдуны: – Шәабџьарқәа шьҭашәҵ, ишәыкәшаны иҟоуп! – ҳәа.
Ҳаиҳабы иажәа дагьаалгеит, аҭуан иқәтәаз апулемиотчик ахысра далагеит. Уи акәхеит, аиҿахысра ҳалагеит. Сааҭк аҟара ҳаиҿахысуан. Аҩны иҩнатәақәаз ахы заахақәаз аԥенџьыр акылԥара иалагеит. Урҭ ҳхы иагон. Аҩны амца акит.
Ари аиҿахысра аҿы иҭахеит быжьҩык. Аӡәы инхаз, иҩызцәа шҭахаз аниба, иабџьар нкажьны, инапы дҩахеит. Уи дбаандаҩтәны ҳҭыԥ ахь дааҳгеит. Ҳасасцәа Гәдоуҭаҟа ицоз дрыҭаны ддәықәаҳҵеит. Абасала егьа џьабаа ду ҳбазаргьы, ҳџьабаа бзабаахеит, уи ала ҳгәы ҳарҭынчит.
Ҳтәан даҽа ҩымш Ԥсҳәы. Асы аура иалагеит. Гәдоуҭантә адырра ҳауит ҳҭыԥ ааныжьны ҳалбаарц.
2. Тәанба Адгәыр Анатоли-иԥа игәалашәара аҿынтә
Ешыратәи абжьаратә школ аҿаԥхьа сгылоуп. Сыла иабо – уи еиҭаҳәашьа амам. Иҟәыбаса еилажьу ахан ду егьа уӷәӷәазаргьы угәы арԥшаауеит, улахь еиқәнаҵоит, азныказы иахуҳәаара узымдыруа уааҟалоит.
Ҿымҭкәа сгылан сахәаԥшуа...
Аџьџьаҳәа ахәыҷқәа рыбжьы зныҩуаз, уажәы ашәы ахьыкәкәа игылоуп, ааигәа-сигәа ахысыбжьқәеи аснариад абжьқәеи роуп иуаҳаӡо. «Уара уашәа, абас уҟазҵаз рыҩнқәагьы даргьы еилабгааит» сҳәан, ҿымҭкәа сымҩахь сҿынасхеит – актәи абаталион аԥшьбатәи арота еиҳабыс дахьамоу амаиор Тәанба Џьонџьик Кәынтаиԥа иахь.
Снеиуеит ашьшьыҳәа амҩа ду саныланы, сарыӷьарахьи сарымарахьи сылаԥш рыдхалоит аснариадқәа зааханы игылоу аҩнқәа. Сылаԥш сзаҟәгом аандақәеи агәашәқәеи аԥҽыхақәа икылжәжәа иҟанаҵақәаз. Ӡык уҭахны, мамзаргьы акы уазҵаарц «о, аԥшәма!» ҳәа џьара унеип ҳәа иҟам, аҩнқәа ҭацәуп, ԥшәымада игылоуп. Аҩнқәа сахьрывсуа избоит алақәа амардуан иаҿатәоу, аҩны абарҵа илатәоу, агәашә уанадгыло, рҵыхәа ршәшәо иааудгылоит, амла иакуазар акәхап. Ҩнык агәара сҭысны сцар акәын, агәара санааҭала, акәытқәа ыҩны исышьҭалеит, 30-ҟа раҟара ыҟазар ҟаларын. Саагылан сынрыхәаԥшт, дара сыкәшаны игылан, рыхқәа шьҭыхны исҿаԥшуа. Снаҩсаны казармак гылан, сныҩналан, џьықәреиқәак кәакьк аҿы калаҭк аҟара кҿаԥсан, лапҟьақәак аалысхын, иҿырпны ирымҵасыԥсеит, иахьынӡарфоз сҽыдсмырбакәа сымҩахь сцеит. Изхысҳәаауа,
амҩахь избақәаз зегьы сыҩуеит ҳәа салагар, даҽа темак ахь сианагоит. Убри аҟнытә ара иааныскылоит.
Амаиор Тәанба иуаажәлар иманы дахьтәоу аҭыԥ аҿы  снеит асааҭ 1қҚ:2 рзы. Дәрыԥшьаа аибашьыҩцәа ԥшьыџьара рыҽшаны итәоуп. Ауха араҟа саанхон. Адырҩаҽны избарц сҭахын рпозициа зеиԥшроу.
Адырҩаҽны ашьыжь заа сгылеит, сҿи-снапи ӡык нақәҭәаны снагылт сӡырҩуа. Гәымсҭа аӡнырцәынтә ахысыбжьқәа гоит. Ашьыжь ашара еигәырӷьошәа агаубица ала ахысра иалагеит, ҩҩ-снариадк каҳаит Верешьагин ихәахьы. Ус аӷа дхысуан акраамҭа имақәаз абџьар хкқәа рыла.
Ашьыжь акы ҳаннацҳа, сиацәажәарц сҭаххеит Тәанба Адгәыр Анатоли-иԥа. Сааҭқәак ихы дақәиҭны данызба, снаидгылан иасҳәеит сиацәажәарц шысҭаху. Мап имкит, уаҭахк ҳныҩнатәан, аицәажәара ҳналагеит.
Аҩра напы асыркаанӡа исҳәарц исҭаху, сзацәажәо Адгәыр Тәанба Џьонџьик иротахь дааиаанӡа, дахьыҟаз хазын. Уи дыҟан Гәымсҭа Зурик Дасаниа игәыԥ аҿы. Убра дахьыҟаз атәы ауп уажәы сызлацәажәо. Уи дызлаз агәыԥ ахәылбыҽхан, октиабр 6 рзы  адҵахьы ицеит. Ицоз дрылан Адгәыргьы.
– Адгәыр, адҵахьы уанцоз, уара уда дәрыԥшьаа рыҷкәынцәа аӡәыр ыҟазма, насгьы дара зусҭцәоу уалацәажәарц сҭахын,.. – сҳәан, снеиҿаԥшит.
Сызҵаара дазԥшызшәа ацәажәара дналагеит:
– Гәымсҭа ҳахьтәаз удыруеит уаргьы, усҟан шәарҭ  шәанаҳаԥсах аҩныҟа шәцеит. Шәара шәанца адырҩаҽны, октиабр 6 рзы, адҵа ҟалеит  ҳцарц.
Ҳаиҳабы ус иҳәеит: «Изҭаху, хатәгәаԥхарала, зымч иақәгәыӷуа, зхы иақәгәыӷуа, адҵахьы ацара сылшоит ҳәа зхы зыԥхьаӡо аӡәыр шәыҟазар, шәыхьӡқәа шәҳәа» иҳәан, днаҳҿаԥшит.
Дәрыԥшьынтә ҳцеит хҩык: Гьена Гьегьиеи, Роберт Коф-оглыи, сареи. Ҳахҩык ауха ашкол ахь ҳаргеит. Уаҟа ҩымш ҳаҟан. Ҩымш ҳтәара зыхҟьаз, зхатәгәаԥхарала ауаа иаауаз ирҭаху ахыԥхьаӡара ҟалаанӡа ҳәа ҳаԥшын. Ахымш раан аҽырхиара ҳалагеит – ҳафатә, ҳажәтә, иаҳзышьҭыхуа ҳгар акәын. Абџьар иҳахәҭаз ҳарҭеит. Џьара ҳашцоз ҳдыруан, аха лымкаала иахьакәыз ҳаздыруамызт. 60-ҩык рҿынӡа ҳҽеибыҭаны ҳаҟан, ҳазԥшын адәықәлара ҳәа адырра анҳауа ҳәа.
Ауха, октиабр 8 рзы ҳашьҭалт ҳаԥсы ҳшьарц, ҳшыцәаз ҳаадырԥшит аҵх агәаны, асааҭ 2 рзы. Уи шьҭа октиабр 9 акәын. Ҳҽеибыҭан ацәаҳәа ҳақәдыргылт,  ҳахьцоз ҳарҳәеит. 60-ҩык иҟаз, ҩыџьараны ҳаиҩыршеит. Сара сызлаз агәыԥ 30-ҩык ҳҟалеит, егьи агәыԥгьы усҟак.
Ус ҳашгылаз дааит агәыԥ мҩаԥызгоз Лиова Аҩӡба,  Гәымсҭа ацҳа иқәсны нырцә ицар акәын. Сара сызлаз агәыԥ Аԥшаҵҵырҭа иамариашаны, ҵаҟа, аладахьы аӡы ҳарны нырцә ҳцар акәын. Ҳгәыԥ еиҳабыс даман Зурик Дасаниа. Лиова Аҩӡба игәыԥ иманы дцеит ауха асааҭ 4 рзы. Ҳара ҳгәыԥ маҷк ҳаиҵахеит, ҳаицзықәымҵит. Ҳамҩаԥызгараны иҟаз Заур Аҩӡба иакәын. Уи дыхьшәаны дааит. Уи иагхара иара ихараӡам, ианаамҭаз адырра ирымҭеит. Уаҳа уаҩы данырмоу, ауха асааҭ :Қ№0 рзы ауаҩы дцан, еицны иааит, заа имааирагьы зыхҟьаз уи ауп.
Амҩа ҳақәлеит асааҭ 5 рзы. Ашара иаҿын ҳаннеи Аԥшаҵҵырҭа аҵыхәахь. Хәык ҳақәгыланы ҳаԥшуан. Ҩымш ақәа илеиуаз Гәымсҭа аӡы духеит, ихәашьын, уҭалан уцо иҟамызт.
Иҟаҳҵозеи,.. ус ҳашгылаз, ҳшымцоз анаҳба, ҳгьежьит ҳҭыԥ ахь.
Адырҩаҽны  ашара ҩҩ-сааҭк шагыз ҳдыргылт. Амҩа ҳақәлеит. Уажәы ҳамҩаԥызгоз Лиова Аҩӡба иакәын. Ҳнеиуан шьапыла, Лиова ҳаԥхьа дгылан. Ацҳаҿы ҳнеиаанӡа аӡәгьы даҳԥырхагамхеит. Ацҳа ҳанықәсуаз, аснаиперцәа ҳаихст, аха аӡәгьы акгьы имыхькәа нырцәҟа ҳарит.
Ашьха ҳнаҿалт, ақәаԥсатагьы алеира иналагеит. Аҩадара ҳахьаҿаз даара ҳааԥсеит. Сара еидарас исымаз – сарҭмаҟ ҭәын фатәыла, савтомат, спатронқәа, агранатақәа уҳәа сеидара ӷәӷәан.
Амҩа ҳахьынӡақәыз ҳахҩык Роберти, Гьенеи, сареи ҳаизааигәаны ҳнеиуан, ҳкеибамыжьт. Аџьабаа баны, ҳаԥсы ҳаманы, «оҳ, гәышьа» ҳәа хыхь ҳхалеит. Ақәа бааԥсы алагеит, ҳбааӡеит, маҭәас иаҳшәыз ибоу ҳәа акы ыҟамызт. Ҳааԥсаны ҳшыҟаз адҵа ҟалеит маҷк ҳаԥсы ҳшьарц. Ақәа шлеиуаз анаара ҳнаҿатәеит. Ҳахьынӡатәаз, ҳамҩаԥгаҩ Лиова Аҩӡба аӡәы даашьҭыхны, аԥшыхәра ҳәа ицеит ҳаԥхьа ицахьаз агәыԥ рыԥшаара.
Ақәа шлеиц илеиуеит. Анаара ҳахьаҿатәоу аҩар ҳаҵалеит, «аҵла иалыҩрны икаҳаз, амаҭ ицҳаит» ҳәа...  Ҳцәеи-ҳжьи дысит. Ҳҩагылан, ҳшьапқәа ҳрықәгылашәа ҟаҳҵеит, еихәачыз ҳдақәа рыԥсы дҳаршьарц.
Аԥшыхәра ицаз сааҭк аҟара рыԥшаара иаҿын, џьара рхабар рымбеит, игьежьны иааит уантәи. Ианааҳадгыла, ус рҳәеит, – Шәгыл, амҩа ҳақәлап, – ҳәа.
Ҳҿынаҳхеит. Ҳнаигеит ҳаԥхьа ицаз агәыԥ ахьтәаз аҭыԥ аҿы. Урҭ араҟа иштәаз ҳдырит ирфоз зҭаз аконсервқәеи ацелофанқәеи рыла. Араҟа ҳаанҿасит хԥаҟа сааҭ, избанзар ҳаԥхьаҟа ицеит аԥшыхәцәа ҳҩызцәа рыԥшааразын, иаанӡа ҳаԥшыр акәын. Ахәылбыҽхан еиԥш Лиова иҩызеи иареи еицны иааит, ҳҩызцәа шырбаз ҳарҳәеит. Иҳаҳаз даара ҳааигәырӷьеит, ҳааԥсарагьы нҳахҟьа ицеит.
Иахьтәаз аҭыԥ аҿы ҳнеит, ҿыц еибабаз реиԥш ҳазхара ҳзеибабомызт. Хәылбыҽханӡа Лиова Аҩӡба дҳацын, нас ҳааныжьны дгьежьит .
Ауха хәык аҿы иҳаршеит, избанзар уажәы 60-ҩык ҳаҟан, ҳаилацәажәар акәын. Иҳамоу ҳабџьари ҳамҩаныфеи гәаҭатәын. Адырҩаҽны октиабр 11 рзы ҳангыла, ҳаԥхьа зҵаарак ықәгылан – аԥшыхәра.
Ҩыџьа-ҩыџьала есыҽны ицалон аԥшыхәра, хәык аҿы итәаны ланарԥшыгала иалаԥшуан ақыҭа Цугуровка. Уи ақыҭаҿы аӷа дтәан, иҭаҳҵаауан дахьнеиуа-дахьааиуа, аҟарул ахьдыргыло, урҭ рҽанырԥсахуа, насгьы ртехника ахьыҟоу. Ҳара ҳпозициаҿы уахгьы-ҽынгьы аҟарул гылан. Парольс иҳаман «ашколи» «аучитлеи». Ажәакала иаҳҳәозар, апароль – «ашкол», аҭак – «аучитла».
Ахәылбыҽхан октиабр 11 рзы асааҭ 16 азы, иҳамаз арациала ҳаиҳабы Руслан аштаб ахь адырра ҟаиҵеит ҳҭыԥ аҿы ҳааины ҳаштәоу. Еицәажәеит Амиран Берзениеи иареи. Амиран  иҳәеит уаха ажәыларахь Ачадараҟа ишцо, ианжәыло ацхыраара рырҭарц. Руслан, – Аиеи, – иҳәеит. Аҵыхәтәан ус нациҵеит: – Ацхыраара шәаҳҭоит, аха Цугуровка иалоу аӷа дықәаҳхыр ҳҭахуп, ҳамч ақәхаратәы иҟоуп. Уа угәы ишԥаанагои?
Амиран ус иҳәеит:
– Ацхыраара ҳашәҭ зны, нас ишышәҭаху шәныҟәа, мап скуам.
– Ус акәзар, ибзиоуп, – иҳәеит Руслан.
Арҭ реиҿцәажәара ашьҭахь, еицыз агәыԥ џьарак ҳҽеизаҳган, ҳаилацәажәеит. Ҳаԥхьа ишьҭаз аусқәа ишәа-иза ҳрылацәажәеит, аҵыхәтәан ус ҳаӡбеит: жәҩык алырхит, жәҩык рҿынтә хәҩык Гәымсҭа ацҳахь илбаауа. Урҭ раԥхьа дҵас иқәгылан – Амиран игәыԥ иааиуа ԥырхага рмоуа ацҳа ианықәсуа, ацхыраара рырҭарц, нас дара ирыцны ажәыларахь ицарц. Аԥшьҩык рҿынтә ҳаиқәшәеит сареи, Роберти, Гьенеи, насгьы дҳацын Аҟәатәи арԥыск (ижәла сгәалашәом). Ҳарҭ ҳҿаԥхьа иқәгылан адҵа – Цугуровка ахәы ҳшықәу мацара ҳалбаарц.
Ҵаҟа ҳалбаанӡа, ус ҟаҳҵар акәын: ахәы ҳахьықәгылоу, маҷк ҳаныласкьалак, ҳаԥшьҩык ҳаҽшаны, 20–№5 метра ҳабжьаны ԥшьшьала ҳнеиларц ҳхысуа ахыԥсаҟьага ала.  Ас еиԥш ақыҭа Ачадара ҳалахысуа ҳалагар, аӷа ус игәы иаанагон «арҭ ар рацәаны иҟоуп» ҳәа. Егьырҭ ахәаҿы иааихьаз Цугуровка иақәлар акәын. Хәҩык ацҳахь ицеит, урҭ ылбаау, ҳара иҳаздыруам. Ҳара ҳаԥшьҩык амҩа ҳақәлеит, ахықә иқәырхха ҳҭалт Ачадара аганахь ала.
Ус хәыҷы-хәыҷла ҳалбаауан. Ахәылбыҽхан аԥша ӷәӷәаны иасуан, ахьҭа иаҿаз убаҩ иалсуан уҳәаратәы иҟан. Ҳалбаауан ашьшьыҳәа. Ҭыԥ бзиак алхны ҳнатәеит. Маҷк ҳаԥсы ҳшьеит, акраҳфеит, аҭаҭын ҳахеит. Сааҭбжак аҟара ҳтәан, нас ҳҩагылан, амшгьы ааилахәлон, амҩа ҳнықәлеит алада асфальт-мҩахь ҳхы рханы.
Ус ҳашлеиуаз мхык ҳнылсны, ҵлак ашьапы ҳнавагылт хәланы. Уи аҵла амӷ жәпаны иақәны иҟан. Аҵаҟа икылырхааны иҟаҵаны иҟан. Аҵла ашьапаҟны имаҷымкәа игәыгәны ишьҭан акама рхны. Уи ҟазҵаз амхы зтәыз иакәхап. Ақәа шамахамзар иалсуамызт, убри аҟнытә иҳаӡбеит уаха араҟа ҳтәарц. Иҳамаз ҳпалатка нышьҭаҵаны ҳнықәтәеит. Асааҭгьы жәба ирхысхьан – 2?Қ?5.
Ҳаицәажәо ҳахьтәаз ус ҳаӡбеит, уаха асааҭ 3 рҿынӡа ара ҳаҟазарц, избанзар иаҳдыруан ажәылара шыҟалоз. Ҳҩызцәа ааиаанӡа иҳаӡбеит араҟа ҳарзыԥшырц.
Ҳаԥшын уи аҿҳәаранӡа. Аԥша асуан, ақәа леиуан, иҳачҳауан. Ҳпозициа ҳаԥсахыр ҟаломызт, избанзар ҳанылбаауаз ҳаԥхьа иқәгылаз адҵа ҟаҳамҵацызт, ҳхысыр акәын ҳҩызцәа анааиуа аламҭалазы.
Ҳтәоуп ҿымҭкәа, Гәымсҭа аӡиас ауп зыбжьы ҳаҳауа. Ачадара ахахьы Аҳабла ҿыц ахь хрыжь-хрыжь ахысыбжьқәа гоит. Аԥша иасуа есааира иҳалсуа иалагеит: зны ҳгылт, ҳтәеит, абаҩарҵәыра маҷк ҟаҳҵеит, аха
узыхәозеи, ҭыԥк аҿы уантәоу, егьа ҟауҵаргьы, мцада узыԥхом. Алашьцара ҳалатәоуп «ажәылара анбаҟалои?» ҳәа. Асааҭ 4 ҟалеит. Ҳазҵатәаз аҵла ҳадҵын, ҳҿынаҳхеит нада-аада, ана-ара ҳаҿаланы асфальт аганахь ала. Ҳашнеиуаз хәык ҳаахықәгылеит. Иахьшәарҭамыз, уаҩы илаԥш уахьыҵамшәо џьара ҳнагылеит. Ҳаиҳабы Агәхаа (ихьӡҵәҟьа сгәалашәом, Сапа ҳәа иарҳәон) – Абра шәыҟаз сааиаанӡа, – иҳәан, дынҳадҵны иҿынаихеит.
Ҳахҩык ҳгылоуп ҳавтоматқәа кны, «ҳаи» рҳәар, ҳныҵҟьаратәы. Ачадара ҳахьалаԥшуа алашарақәа каххаа иаркуп, ҩныцыԥхьаӡа алақәа ана-ара ашра иаҿуп. Ус ҳалаԥшуа ҳашгылаз дааҳадгылт ҳаиҳабы Агәхаа. Ҳагәҭа днагылан, дахьыҟаз иибақәаз аҳәара дналагеит. Дышнеиуаз аснаиперцәа рқьала днадгылт. Дара ыҟамызт ақьалаҿы, ибеит иахьтәаз, иахьиоз, иахьгылоз уҳәа, иара убас рхы иадырхәоз амаҭәарқәа: аведра, аҟәардәқәа, ачанах, авилка, акрушка уҳәа убас егьырҭгьы. Уаҳа џьаргьы ҳамцакәа, иара уаҵәҟьа ҳтәеит.
Ҳаԥшуп...
Ҭынчроуп. Ҳахьтәаз ус ҳгәы иаанагеит, «ҳа ҳтәқәа уахатәиала ажәылара иаҟәыҵзар ҟалап» ҳәа. Аҵхгьы акыр инеихьан, ус ҳаӡбеит, ҳаԥшьҩык ҳшеицу, ҷытбжьы мыргакәа, ақьала ахьгылоу ахь ҳалбааны, ҳакәшаны ҳтәарц. Аӡәыр ыҟазаргьы, иҭарханы рабџьарқәа ааҳгарц.
Ҳаԥшьҩык ҳаҽшаны, ҳшьапы ашьҭыбжь мыргакәа, шьапԥынҵала ҳнеиуан ҳаицәыхарамкәа ҳгыланы. Ҳакәшаны ҳнатәеит. Ԥыҭраамҭак ҳтәан, аӡәгьы ҳамбеит. Уаҳа ԥшрак ҟамҵакәа, ҳамаҭәақәа аашьҭыхны аҩадара ҳнаҿалеит. Ашарагьы ааигәахон, Ачадарантә арбаӷьқәа еиқәҿырҭуан. Ақьала ааныжьны 60-ҟа метра ҳнеихьан еиԥш, ҳаҵаҟа ацҳа злаҟоу ала ахысыбжьқәа го иалагеит.
– Арҭ ҳара ҳтәқәа роуп, ажәылара иалагеит. Шәеидарақәа ара иааншәыжь, – иҳәеит ҳаиҳабы.
Ҳазҵақәаз ҵаҟа инышьҭаҵаны аладара ҳанҭалт. Ҳнеиуан ашьшьыҳәа, ҳгәыҳҽанны, избанзар, ҳара ҳанца ҳашьҭахь аӷа дааир ҟалон. Ҳаиҳаби Роберти позициак кны илатәеит. Генеи сареи ҳааскьаны ақьала ааигәара ҳнатәеит. Ҳтәан 40-ҟа минуҭ. Ус ҳаштәаз иҳаҳаит ҳара ҳахь ишааиуаз ақырҭцәа ҩыџьа. Урҭ рцәажәабжь ҳаҳауан. Аҵыхәтәан ҳара ҳазлатәаз аган ала рҿаархеит амҩахәасҭа ианыланы. Сара сахьтәаз ала дааиуан аӡәы, аиаҵәара дыснарбомызт. Дысзааигәахеит ԥшьбаҟа метра. Гьена ибзианы дибон, адырра изыҟамҵеит, «сара сахь ухыс» ҳәа иҿы ааихихыр иаҳауан азын диеихсны дҭаирхеит. Гьена данхыс, саргьы ақьала злаҟаз ала схысит, сзеихсыз иаахоу, имаахоу сыздыруам. Ас ахысра ҳаналага, ҳханы итәаз ҳҩызцәа Ачадараҟа ахысра иалагеит. Гьена иҭаирхаз иабџьар ааигеит.
Ус ҳаштәаз ацәажәабжь ҳаҳаит, цқьа ҳанынаԥш, ҩыџьа рцәаара ҳбеит. Схысит, аӡәы длеит, егьи уаҟа дтәе ит. Ахысыбжьқәа еиқәтәеит, иҭахақәаз шыҟоу ҳбап, рабџьарқәагьы ҳгап ҳәа ҳгәы иҭакны ҳҩагылон еиԥш, машьыноу БТР-у, изакәу сыздыруам, иааигәаны абжьы анҳаҳа, ҳгьежьит шьҭахьҟа. Ҳаидарақәа ахьыҟаз ҳаннеи, иҩышьҭыхны ҳнаҵалеит. Ҳмыццакӡакәа ацҳахь ҳхы рханы ҳҿынаҳхеит, аладара ҳҭаланы ҳахьнеиуаз амҩа бзиамызт, амахәқәа куа мацара, аџьабаа ду баны ҳалбааит. «Оҳ, гәышьа» ҳәа ҳҳәеит Гәымсҭа ацҳа ҳарны ҳшьапы ҳпозициа ианаақәҳаргыла. Амлагьы, ахьҭагьы, аӡбагьы иакуаз, азныказы зегьы ҳхашҭшәа ҳааҟалеит.
3. Чачхалиа Лавренти Сауж-иԥа
Адәахьы ақәа алеира иаҿуп. Иаҿуп акәым, амш бааԥсы шырҳәо еиԥшҵәҟьа иҟоуп. Аԥсабара аалашьцеит.
Аԥша иасуа аҵлақәа рымахәқәеи рықәцәақәеи архьсаауеит, абыӷьқәа ҿшәаны ҵаҟа икажьу аҿыгҳара амоуп. Имацәысны идыдуеит,  агаҿаҟа иҭадыдуеит.
Дәрыԥшьтәи ахәышәтәырҭа аԥшьбатәи апалатаҿы ихәны ишьҭоу Чачхалиа Лавренти Сауж-иԥа сиҭоуп. 46 шықәса ихыҵуеит, Ԥақәашьтәуп, дҭаацәароуп, хҩык ахәыҷқәа имоуп. Аибашьра иалагаанӡа Аҟәа аԥсуа банк аҿы аус иуан. Аибашьра ианалагоз аламҭалазы дыҟан Урыстәыла, ақалақь Ижевск, иусура аганахьала.
– Аибашьра Аԥсны ишалагаз шԥауаҳаи? – ҳәа азҵаара исҭеит.
Аҭаҭын дахо дахьтәаз, даасҿаԥшны ус иҳәеит:
– Август 14 рзы Ижевск инхо ҳҩызак – Рауль Кәыҵниа иҿы ҳтәаны ателербага ҳшахәаԥшуаз иҳаҳаит Аԥсны ақырҭцәа шақәлаз, аибашьра ишалагаз. Иҳаҳаз даара ҳаргачамкит, иахаҳҳәаара ҳзымдыруа ҳҟалеит. Ҳнеиҿаԥшы-ааиҿаԥшуа ҳтәан раԥхьа ацәажәара аӡәгьы изымгәаӷьуа. Ҳаидтәалан жәаҩык раҟара аԥсуаа аҷкәынцәа. Еидтәалаз ажәаҩык иҳаӡбеит иҟаҳҵаша аус – амашьынақәа змақәаз ыҟан, урҭ ирылацашаз азгәаҳҭеит, иара убас Ижевск ақалақь ааигәа-сигәа иҟоу аԥсуаа аҷкәынцәа аҭел ҳарзасны џьарак ҳҽеизаҳгарц. Ус егьыҟаҳҵеит, ҳаизеит ҩышәҩык рҿынӡа аԥсуаа Рауль Кәыҵниа иҟны. Уаҟа аамҭа мгакәа, раԥхьа иргыланы ҳазлацәажәоз, ара ҳаанымгылакәа, Аԥсныҟа ацара акәын. Ҳаиҿцәажәара ҳаналга, гәыԥҩык амашьынақәа рыла идәықәлеит, даҽа гәыԥҩык ҳаирпланла. Машьынала идәықәлаз, адырҩаҽны, август 15 ахәылбыҽхан ҳааит аҳәааҿы. Аҳәааҿы ҳахьааиз, аурысцәа ҳаурмыжьит: – Уахь шәцо иҟам, ақырҭцәа рнапаҿы иааргеит, – ҳәа.
Иҟаҳҵозеи,.. ҳгылан, ҳалаԥш хан ҳаԥсадгьыл ахь, неишьа ҳамамызт. Ус ҳаилаҭыруа ҳашгылаз, аӡәы ус иҳәеит:
– Туаԥсе шәцар, уантә Аԥсныҟа иаауа ҟалоит.
Ари заҳаз уаҳа ԥшрак ҳәа ҟамҵакәа, ҳмашьынақәа ҳрықәтәаны уахь ҳҿынаҳхеит, Туаԥсеҟа. Туаԥсе ҳаннеи, иаҳдыруаз џьоукы рҿы иҳаргылеит ҳмашьынақәа. Ҳара ҳааиаанӡа араҟа ауаа рацәаны еизахьаз ҳанрылагылт. Ҳарҭ еицыз агәыԥ машьынак аанаҳкылан, ҳцеит Грозныи, 50-ҩык. Уаҟа ҳнеит август 17 рзы, асааҭ 16 рзы.
Грозныи ҳахьааиз ус ҳарҳәеит: «Архәҭаҿы ауаа рацәа еизоит» ҳәа.
Грозныи ҩаха ҳаҟан. Ҳахьынӡаҟаз, ҳархәҭаҿы иааит Иури Шанибов, Гьенади Аламиа, Мирон Шамба. Иҳацәажәеит, иҳарҳәеит Аԥсны аҭагылазаашьа шыҟаз.
Ҳара ҳахьыҟаз  рацәак иацәыхарамкәа даҽа архәҭак ыҟан. Уаҟа ирҭан Борис Кьиути Озган Константин Константин-иԥеи. Ҳархәҭаҿы ҳахьыҟаз агәыԥқәа аиҿкаара иалагеит. Аброуп раԥхьаӡа иӡбахә ахьсаҳаз, дагьахьызбаз Шамил ҳәа ззырҳәоз. Ҳарҭ уаҟа иара игәыԥ ҳақәшәаратәы ашәҟы ҳҽанаҳҵеит. Ҳхыԥхьаӡара ҟалеит 45-ҩык, бџьарла ҳаибыҭан.
Грозныи асааҭ 15 рзы, аҽнышьыбжьон, август 19 азы ҳақәҵит, еиҳабыс иҳаман Шамили Ибрагими. Ԥшьмашьынак ҳрықәтәаны ҳақәҵит. Амҩахь акырџьара ҳааныркылон, ҳаурмыжьырц иалагон аурысцәа, аха Ибрагими Шамили ирацәажәон, ируамызт «ҳамцар ҟалом» ҳәа. Иамуӡошәа анырбалак, аҵыхәтәан, еилацәажәан, ҳаурыжьуан.
Август 20 азы ҳнеит Архыз. Уаҟа ҳмашьынақәа ааныжьны, ҳнаҿалт ашьха. Архызынтә амҩа ҳахьықәыз аӡәгьы даҳԥырхагамхеит. Ҳнеиуан шьхала мацара, ҳхыҵит, ҳагьылбааит Риҵа август 21, асааҭ 16 рзы.
Ҳшааиҵәҟьаз иаразнакала ҳаԥсы ҳшьеит маҷк, иаҳзыԥшны игылаз автобусқәа ҳанрықәтәан, ҳаргеит Гәдоуҭа апансионат ахь. Араҟа ҳҭыԥқәа ҟаҵан, ҳаԥсы
ҳшьеит. Адырҩаҽны ҳҽеиқәыршәаны ҳцеит Афон. Авзводқәа еиқәдыршәеит, рабџьарқәагьы нарыҭан, аиҳабацәа алхны иҟарҵеит. Актәи авзвод аҿы еиҳабыс дҟарҵеит Ҭемыр Жанаа. Уи игәыԥ дәықәҵан Гагратәи афронт ахь. Аҩбатәи авзвод еиҳабыс сҟарҵеит сара, сдәықәырҵеит Ешыратәи афронт ахь. Излаздыруа ала Шамили Ибрагими ргәыԥқәа Ешыраҟа идәықәырҵеит.
– Саҭамыз Лавренти уажәа сахьаԥыҩло,.. Ешыра шәахьынӡаҟаз шәцахьазма адҵа шәыманы Аҟәаҟа, ақәылара ҳасабла? – азҵаара наисҭеит.
– Ешыра ҳахьынӡаҟаз, – иажәа анагӡара дналагеит, – изныкымкәа ҳцон қәылара ҳасабла Аҟәа. Раԥхьатәи ҳцара сгәалашәом иарбан рыцхәу, амза – август акәын. Исгәалашәо, ҳанцоз ақәылара амш даара ибааԥсын...
Иажәа анагӡаха имҭакәа, ацәажәара сналагеит сара сахьтәаз:
– Еиҭах саҭамзааит,.. уи ауха шәанцоз шәгәыԥ хыџьара ишаны иҟан, насгьы шәанцоз амш бааԥсын, адыдмацәыс уҳәа, ауха шаанӡа ақәа шлеиуаз ишеит, ус акәӡами?.. – сҳәан, сниҿаԥшит исҳәаз иахиҳәаарызеишь ҳәа.
Дахьтәаз дааԥышәарччан, ус иҳәеит: – Иарбан гәыԥу уара узлаз? – ҳәа.
Саргьы сахьтәаз сааԥышәарччан, искыз скалами сблокноти нықәҵаны, инацысҵеит:
– Уи ауха џьаргьы сыҟамызт, сыҟан апозициаҿы, ҟарулс сгылан асааҭ 24 инаркны асааҭ 2 рҿынӡа. Уахьцәажәоз ус уҳәеит:«амза август акәын, арыцхә сгәалашәом» ҳәа, насгьы «амш бааԥсын» уҳәеит. Саргьы убри амш ауха исхамшҭуа сгәаҿы иаанхеит наӡаӡа. Ақәа, адыд абжьы убас ицәгьан, ианхысуаз, ашьхақәа еимаҳауаз џьысшьон. Изхысҳәаауа, шәарҭ шәцеит ахгәыԥк қәылара Аҟәаҟа август 26 рзы. Шәышцаз ҳдыруан, шәаара ҳазыԥшын, – араҟа сажәа ааҿахысҵәеит.
– Аиашаҵәҟьа, абыржәоуп ианысгәалашәа, август 26 ауп. Усҟан ақәылара акәым, адәахьы удәылҵуа иҟамызт, ацгәы-ԥсы гәаӷьны иузкажьуамызт. Шамил игәыԥ ақәлар акәын аштаб, Ибрагим игәыԥ ақәлар акәын Аҟәа авокзал. Ахԥатәи агәыԥ сара истәын, Гаидар игәыԥи ҳареи ҳаиланы ҳақәлон ДПО, авокзал ашьҭахь ала.Шамил имаз аамҭа ихы иархәаны днеит аштаб аҿы. Иԥижәеит. Адҵа аплан ишарбаз ала имҩаԥигеит. Аидыслараҿы дицәҭахеит аӡәы. Ибрагим игәыԥ Аԥлиа имҩа ала авокзал аҿы инеит, уаҟа амҩа кны иҟан, аиҿахысра иақәшәеит. БМП ҭадырхеит, хҩык аҟабардаа ршьит, аӡәы дрытҟәеит, егьырҭ инхаз гьежьит. Ҳара ҳгәыԥ неит ДПО аҿы, авокзал ашьҭахь ала. Ҳшааиуаз рдыруазар акәхарын, иааҳакәыршаны ҳҭаркит, аиҿахысра ӷәӷәа ҟалеит. Араҟа дырхәит Гаидар иԥа, иара убас саргьы, аха сышхәыз расымҳәеит, сныҟәаратәы сыҟан, сааит ҳҭыԥаҿы, – иажәа араҟа иааникылт маҷк иԥсы ишьарц.
Итәашьа ааиԥсахын, иаҳа ишизыманшәалахашаз днатәеит, аҭаҭын дахеит. Аҵыхәтәан азҵаара исҭеит:
– Лавренти, ДПО аҿынтә шәанаауаз атәы хҭыск саҳар сҭахын, иугәалашәо ыҟазар? – сҳәан, саргьы сҽырманшәаланы снатәеит.
– Ахьаҵра ҳәа адырра анҳау, ҳҿынаҳхеит аихамҩа ҳаныланы. Аӷа ҳгәаиҭеит, авокзал ааигәара игылоу ацҳа адәыӷбақәа ыҵсны ицеит. Убри ацҳаҿы иқәгылан апулемиот, уи ҳцәаара аниба, дааҟәымҵӡакәа дҳаихсуан. Авокзал аҿынтә БМП ала ихысуан, аха ҳара ҳаҷкәынцәа ргәы камҳаит, имшәеит. Исыздыруам урҭ арысҟак амч ахьроуз, еиҳагьы имшәакәа аӷа еихсуан иркыз абџьар ала. Урҭ ахьымтәаз ҭыԥ ҭацәык ыҟамызт, аха ҳа ҳтәқәа рыцәцеит акгьы рмыхькәа.
...Ҳпозициахь ҳгьежьит. Ҳшааиҵәҟьаз иаразнакала ҳхы нықәаҳҵеит ҳаԥсы ҳшьарц. Ҳпозициаҿы жәамш
ҳтәан. Ажәеизамш аҽны Шамил иҿынтә иҳауит адырра ҳаизарц Гәдоуҭа, Черноморец аԥхьа.
Ҳаизеит. Араҟа еицныҟәоз, еибадыруаз агәыԥ ҳаиқәшәеит. Ҭырқәтәылантә иааз аԥсуаа арԥарцәа ацаҳҵеит, урҭ хыԥхьаӡарала жәохәҩык ыҟан. Арантә аҽазыҟаҵара ҳалагеит Гагра ажәылара азын. Уанӡа иҟаҳҵалон ақәыларақәа, ҳара ҳқәылара еиҳарак шьхала акәын ишыҟаз. Мамзышьха аҳаракыра ҩынтә иаҳгахьан, иааныжьны ҳанаауаз, дара иргахуан.
Изхысҳәаауа Шамил игәыԥ ауп, уи еиҳабыс дҟаҵан Гагратәи афронт аҿы. Гагра, ишдыру еиԥш, ҳнапахьы иааҳгеит. Уи шыҟаз зегьы салацәажәан исҳәом – ҳаԥсуаа аҵеицәа иаадырԥшыз афырхаҵара. Араҟа сара исҳәарц сҭахуп,.. Оҭар ҳәа (ижәла сгәалашәом) дҳацын, дпулемиотчикын. Уи игәымшәара, ифырхаҵара – еиҭаҳәашьа амам. Гагра ҳалалан ҳаннеиуаз, ипулемиот автомат еиԥш икны, ҳагәҭа дгыланы дхысуа днеиуан, ихымҭақәа баша икашәомызт.
Гагра анаҳга, хымш аԥсшьара ҳаман. Ганҭиади гатәын, аҽазыҟаҵара аҭахын. Ганҭиади агара аамҭа анааи, ҳгәыԥ, Шамил аԥхьа днагылан, шьхала ҳдәықәлеит. Зегьы шәҩык раҟара ҳаҟан.
Ибрагим игәыԥ Ԥицунда ала ицон.  Аҽны амш бзиан. Ганҭиадии Леселидзеи анаҳга ҳгьежит Гәдоуҭаҟа, Черноморец аҿы ҳаԥсы ҳшьон.
Аҽазыҟаҵара ҳаҿын Шьрома агаразын...
Афон ҳақәҵит шьыбжьышьҭахь. Ҳҩеит Чалҭух. Уаҟа хәылбыҽханӡа ҳаԥсы ҳшьеит. Ахәылбыҽхан бнала мацара Шьрома ҳазааигәаны дәык аҿы ҳнеит. Уаҟа
абнараҿы апалаткақәа ҳаргылт, аҭырас рхны ақьала ҟаҳҵеит. Ааигәа игылаз аҩнқәа рҿы ишьҭалаз дҟалеит, уи адагьы аџьмаҭраҿгьы зыԥсы зшьозгьы ҟалеит. Ҩаха-ҩымш ари аҭыԥ аҿы ҳаҟан. Ҽынлагьы-уахынлагьы иааҳакәыршаны аҟарулцәа ҳаргылон. Иҳаман ҳхатәы пароль – «Аԥсны», аҭак – «Беркут».
Абнара еилаԥсан: аџь, ахьаца, ал, ашыц, акакан, ахьа уҳәа убас егьырҭгьы. Адырҩауха ҳцараны ҳахьыҟаз – Шьромаҟа ҳдәықәлеит. Ҳдәықәлаанӡа ҳаԥхьа заа аԥшыхәцәа цаны иаахьан, урҭ уажәгьы ҳаԥхьа игыланы инеиуан. Асааҭ 6 рзы, ашьыжь, ҳнеит ажәылара ҟаҳҵараны ҳахьыҟаз дара рпозициаҿы.
Шьрома ҳнеиаанӡа раԥхьатәи аидыслара ҳауит. Раԥхьатәи аидыслараҿы дхәын Алиоша Аҩӡба, дшьын ҳамҩаԥгаҩ – абырзен. Араҟа дшьын (ижәла сгәалашәом) Ҭырқәтәылантә иааз аԥсуа арԥыс.
Актәи апозициахь ҳаиасит, уигьы ҳгеит, БМП ҳнапаҿы иҟалеит. Араҟа иҭахеит жәибыжьҩык аӷа ируаа. Ҳара ҳганахь ала акгьы ҟамлеит. Ахԥатәи апозициаҿы аиҿахысра ӷәӷәа ҟалеит. Сара сызлаз агәыԥ иҭадырхеит быжьҩык, уи са сыла иабоз акәын. Шаҟаҩы ҭахаз, уи хыԥхьаӡара амам.  Абна илҵуаз ҳара ҳтәқәа ҩҩба-хԥа автомат рыхәда ихшьны илҵуан, измам иааганы ирырҭон.
Ахԥатәи апозициа ҳалҵны, аԥшьбатәи апозициахь ҳнеиуан еиԥш, иҳахьӡеит ҳ-БМП-қәа хԥа. Урҭ ҳаԥхьа иргыланы рҿаархеит ихысуа ацҳа ааигәарахь, ашьаҟауаагьы нашьҭалеит. Араҟа иҟан абригадақәа рацәаны. Ҳ-БМП-қәа ацҳа аҿынӡа инеит, аха изықәымсит. Ааигәа ианнеи, аӷа зҿааирхаз аснариадқәа рыхԥа раахан, иблит.  Арҭ ах-БМП-к ҭахаанӡа ҳавзвод аӡы ирны нырцә ицахьан. «Шьараҭыни» Шамил игәыԥи уҳәа ҳашьҭахьҟа иаанханы иҟаз ҳхылаԥшуан, ихысуан, ацхыраара ҳарҭон ҳарҭ амарда ҳаҿаланы ҳахьнеиуаз.
Амарда ҳахьаҿаз аҭыԥ хтыран, ҵәахырҭа амамызт. Иҳаихсуан бџьар-хкыс иҟоу зегьы рыла. Иҳаихсуан аснаиперцәа, апулемиотчикцәа, автоматчикцәа уҳәа, аха ҳара ҳнеиуан ԥхьаҟа. Ҳаанымгылошәа анырба, рациала иаԥхьеит авертолиот.
Ихалт вертолиотк. Уи ааины аԥшыхәра ҟанаҵон, иаҳхаԥыруа. Ус иаахалеит даҽа ҩ-вертолиотк. Урҭ аҩба ажәҩан ихалеит амацәыс ықәҵо иаҳхаԥыруан, аснариадқәа карыжьуан. Икаҳауаз хыԥхьаӡара амамызт. Уигьы ҳацәцошәа анырба, иаԥхьеит аград. Уанӡа ихыз авертолиот акоординатқәа иашаны ицҳауан  ихысраны иҟоу рахь. Минуҭқәак рышьҭахь, акырцх еиԥш акәын аград шааиуаз. Ахыҵәахырҭа ҳамамызт, аснариадқәа адгьыл ахьыҭнажаауаз ҳаҽҭаҳажьуан аԥҽыхақәа ҳмаахарц азын. Аград азмырхакәа, иҳаихсуан атанки, БМП-еи, агаубицеи рыла... Аӷа и-БМП ҭаҳархеит, агаубица зымхысуа иҟаҳҵеит, акызаҵәык ҭаха ҳазымҭоз атанк акәын, ҳа ҳтәқәа амарда иахьаҿаз иреихсуан.
Сҳәазаны сышнеиуаз аград иԥжәаз сахәит, сарӷьашьапы аԥҽыхақәа хԥа алалеит, сарма-напы – ҩҩба алахеит. Иҟасҵозеи,.. сааигәа уаҩы дыҟамызт, дыҟазаргьы ацхыраара сиҭо дыҟамызт. Сҳәазаны аладара сҽасҭеит, ашьа сыҵкьаша ицон, аҿаҳәаха аамҭа абаҟаз, ухы уҩахар, уршьуан. Ус сшыҳәазоз мацара аӡаҿы сааит. Аӡы аӷьыра сҽасҭеит, сагеит ԥшьышәҟа метра. Ус сышнеиуаз, аџьықәреи аҭра сылаԥш анақәшәа, изулак аҟәарахьы сыӡхыҵт аџьабаа ду баны.
Савтомат иамаз ажгут амхны сызнапык ала иҿасҳәеит сшьапы. Маҷк сыԥсы анысшьа, еиҭах сҿынасхеит сҳәазаны. Сышнеиуаз, снариадк саԥхьа икаҳан иԥжәеит.
Уи абжьы даара идуун, ахыԥша саршәит. Сыԥсы маҷхеит, шаҟа аамҭа скажьыз сгәалашәом. Санааԥш, ҿыцха ахаҳә сылажьын. Савтомат искыз сааигәа иҟамызт. Санынаԥш, ганха ԥшьбаҟа метра набжьаны икажьуп. Сиоуп уи сахәаԥшуа, «анаџьалымбеит савтомат аҿынӡа сызнеирыма?» ҳәа схәыцуан. Сымч зегьы ааибыҭаны, сҳәазаны сҿынасхеит уахь. Аснаиперцәа сгәарҭан исеихсуан, ахқәа ана-ара иҵакшон, аха уи агәхьаа скымызт. Изулак савтомат аҿы снеит, иаанкыланы сыбналт. «Сымч сылӡӡаауама?» ҳәа сгәы рӷәӷәа, амарда снаҿалеит. Снеиуан, хәыцра шәкы схы иҭан... Снеиуан, «сыԥсы сыманы хыхь сызҩеирыма?» ҳәа, «сҩызцәа аӡәыр сықәшәарыма?» ҳәа... Сыблақәа амца рхын, ахьаа ӷәӷәа сыман. «Аџьма имԥсыша амаҵә азылаҟәуеит» ҳәа, изулак, ахәаҿы санааи, исықәшәеит сҩызцәа. Иҿарҳәеит сшьапи снапи. Араҟа иааргахьаз ахәцәа ыҟан. МАЗ ҳақәҵаны ҳаргеит ҳлагер ахь. Араҟа ацхыраара ҳарҭан, МАЗ ала ҳдәықәырҵеит. Амҩахь аҳәынҵәа иакын, ҳзымааит. БМП аарган, иацраҳәаны ҳаргеит Афон, уантә Гәдоуҭа. Гәдоуҭантә абра сааргеит, Дәрыԥшь.
24.12.199№
1. Аладатәи Ешыра
1:Қ?5 – снеит дәрыԥшьаа ахьтәаз апозициаҿы. Адәахьы асы шьҭоуп, хьҭоуп, аӡымҟатар, џьара-џьара аҳәынҵәа узылсуам. Амра ԥхошәа иаҿуп, аԥхара аҿам;
1:Қ№0 – Гәымсҭа аӡнырцәынтә аӷа танкла иааишьҭыз аснариад каҳаит ҳпозициа ааигәара. Ҳаиҳабы амаиор Џьонџьик Тәанба адҵа ҟаиҵеит доусы авзводқәа ахыҵәахырҭа ҭыԥқәа рахь ҳцарц, аснариадқәа ҳҽырцәыҳахьчарц, избанзар аӷа итехникеи иуааԥсыреи иҟаз ацҵаны аӡы ааигәара дгылоуп, ахысра далагеит;
1:Қ:0 – ҳтанк хысит аӷа ипозициахь, х-снариадк аунажьит. Ҳтәоуп ҳаԥшуа, ажәҩан ихыу аԥҭақәа амра аарылҵын, минуҭқәак амырхәага ааҳалаҷҷеит;
1џҚ?0 – Гәымсҭа аӡнырцәынтә агаубица иҭнарҟьаз ҩҩ-снариадк каҳаит Верешьагин ихәахьы;
1џҚ?7 – ҭынчроуп. Ҳтәоуп, ҳаицәажәоит, игәарҭоит доусы рабџьарқәа ирыгыу-ирыбзоу.
1қҚџ – аӡнырцәынтә атанк иҭнарҟьаз ҩҩ-снариадк каҳаит ҳааигәара. Аснариад аԥҽыхақәа ҳзыҩнатәоу аҩны аԥхьа игылоу аказарма иаахеит ирацәаны;
1ҵҚҷ – аминомиотла ҳпозициахь ҩынтә ихысит, ԥхасҭа ҟанамҵеит;
1ҵҚ:0 – миномиотла хынтә ихысит ҳпозициахь, ԥхасҭа ҟамлеит.
2. Апозициаҿы алаф
Ҩыџьа ижәны џьарантә иаауан, ибӷаӷа-ҽаӷӷо, еицәажәо, иҟам-иным уҳәа иаарҿашәо ҳәо. Ус амҩан ирықәхәлан, џьара бардрак иныҵалеит. Ауха ишыцәаз, руаӡәы дааԥшын, дҩықәтәеит. Илақәа ааирҟәыҷын, ажәҩан дҩаҵаԥшит. Ила изаҟәгомызт амза, акраамҭа дахәаԥшуан. Ибон ҩҩ-мзак. Иҩыза иган аҿы ицәаз дааирԥшуеит ҳәа далагеит.
Цәгьаԥсышьала дааирԥшит.
– Иҟалазеи, сзааурԥшызеи, шама? – ҳәа дҵааит.
– Мап, макьана мшацт.
– Нас сзааурԥшызеи? – ҳәа иҩыза диаӷьуа далагеит. – Уанаџьалымбеит, ашана збеит, ажәҩан ахь уԥши,
иҟоу убап.
Ганха ииаз дааҳәны изқәа днықәиан, ажәҩан дҩаҵаԥшит. Илаԥш кыдхалеит уҳәаратәы ҭыԥк ахь дыԥшуан. Иватәаз иҩыза изымчҳакәа ус иҳәеит: – Иубама изысҳәаз? – ҳәа.
– Изуҳәаз сыздыруам, аха сара хԥаны избоит амза, анс сыԥшын – хԥа, ас сыԥшын – хԥа, – иҳәеит ииаз.
– Уи ҟалашьа амам, сара ҩҩба роуп избо, – иҳәеит итәаз. – Сара – хԥа, – иҳәеит ииаз.
Ус аимак рыбжьалеит, рыбжьы духеит. Ауха, дахьаанагаз шьҭа уара идыр, мҩасҩык дрықәшәеит. Дааныркылан иарҳәеит рҩыџьа ирбаз: аӡәы амза ҩҩбаны ишибо, егьи – хԥаны. Иҳәеит рус иара цқьа дазхәыцны, еилырганы амҩа иқәиҵарц.
Арҭ еимаркуаз аниаҳа, амҩасҩы ус иҳәеит: – Иарбан цәаҳәоу амза ахьыжәбаз? – ҳәа.
3. Аладатәи Ешыра
Аӡәы ижәцәеимаақәа ауха адәахьы иахьнышьҭаиҵаз, ашьыжь дангыла ак имбеит. Идырт алақәа ишыргаз. Ԥшь-лак игәара иқәыз даарыԥхьан, иаԥхьа инагылт рыхқәа шьҭыхны иҿаԥшуа.
– Шәыуа дарбану сыжәцәеимаа згаз, аа?! – иҳәеит.
Алақәа ииҳәаз абардыруаз, «ари ҳхәы ҳаиҭозар ҟалап» рҳәан, рҵыхәа ршәшәо, ивагьежьуа иалагеит.
– Аа, ишәҳәом акәу?! – иҳәан, иҟәныз иабџьар ала реихсра дналагеит, рыԥшьба ишьит.
Ахысыбжь заҳаз агәылацәа ааит – Иҟалазеи? – ҳәа. – Сыжәцәеимаа ала иафан, исшьит, – иҳәеит аԥшәма. – Ала изфаз акы ауп, нас егьырҭ зхушьаазеи? – ҳәа
дҵааит иааиз рҿынтә аӡәы.
– Исшьқәаз изфаз рыламкәа иҟам, – иҳәеит алақәа
ишьны икажьыз дрыхәаԥшуа дахьгылаз аԥшәма.
26.12.199№
Ешыратәи аепизодқәа
Тәанба Анзор Ԥшьҟан-иԥеи сареи абар мызкы ҵуеит Ешыратәи апозициа аҟны ҳаицижьҭеи. Ҽнак ҳаицәажәараан зҵаарак исҭеит: – Анзор, аибашьра ианалага аҽны инаркны амца уалагылоуп, иҟоума урҭ рҟынтәи иухамышҭуа угәаҿы иаанхаз амш? – ҳәа.
Дтәоуп ишьамхы еиқәыршәны, акы дазхәыцуа, уажәы-уажәы даақәыԥсычҳауеит. Аҭаҭын иҿыҵаку алҩаҵә иахылҵуа ихәхәаӡа ҳзыҩнатәоу аблиндаж аҭуан ахь ихалоит. Ҩынтәҟа дааимҳәеит, нас ихы ҩышьҭыхны даасҿаԥшын, ус иҳәеит:
– Аибашьра аналагоз Аҟәа аҩныҵҟа ҳаҟан ҳабџьарқәа ҳаманы. Адҵақәа ахьҳарҭоз ҳцалон. Ус август 18 рзы Аладатәи Ешырахь ҳаиасит, ҳтәеит ацҳақәа ҩҩба ахьеивагылоу аҟны. Ҳара еицыз ҳгәыԥ иахьӡын «Ветерок». Уи еиднакылон 40-ҩык, еиҳабыс дҳаман Рауль Бигәаа. Ҳҿаԥхьа дҵаны иқәгылан ацҳақәа рыҩбагьы рыхьчара, насгьы ааигәа-сигәа аӡәы аӡы дыруазар гәаҳҭаларц. Исгәалашәоит, август 23–№4 рзы аӷа ивертолиот ҭаха ҳнаҭомызт, иҳаихсуан, аснариадқәа канажьуан, ҳхы ахьаҳгара ҳмоуа аҟынӡа ҳнеиуан, аблиндажи аҭабиеи ҳамамызт. Ҳаиҳабы Рауль адырра ҟаиҵеит, взводвзводла ҳаҽшаны, машәырк ҟамҵакәа, ҳҽыԥхьакуа ашкол аԥхьа игылоу аевкалипт ахь ҳцарц, ус егьыҟаҳҵеит.
Ахысра хԥаҟа сааҭ ицон, ҳаӷацәа ҳаихсуан ирымаз абџьарқәа зегь рыла. Аҽны иҳажәлар рҭахын, аха дара ишырҭахыз еиԥш изыманшәаламхеит, ҳаибашьыҩцәа рҽырӷәӷәаны рпозициақәа рҿы итәан. Ахысра анааихсыӷь, ҳаиҳабы Рауль ус иҳәеит: «Шәҭыԥқәа рҿы шәтәаз, сара аштаб аҿы сцоит, арысҟак ахысра иҟаз, ахҟьа-ԥҟьа иҟоу аилкаа аазгоит» ҳәа.
Дааит рацәак днымхакәа.
– Иҟоузеи, аӡәыр дҭахама? – азҵаарақәа наиқәҳаԥсеит. – Гәдоуҭатәи Тәанбак дҭахеит, – иҳәан, дааҳалаԥшит. – Дарбану? – сҵаааит сахьгылаз, аха конкретла акгьы
изымҳәеит.
Ус ҳаицәажәо ҳашгылаз, Завер Тәанба ҳара ҳахь
дшааиуаз збеит, иҿаԥшыларала гәалак шимазгьы здырт. Данааҳадгыла, сиазҵааит:
– Завер, Тәанбак дҭахеит ҳәа саҳаит, дудыруама?
– Атәанба ҷкәын сара соуп дызга...
– Дабоугеи? – сыла ҭырхаха сниҿаԥшит.
– Дәрыԥшь дызгеит, Тәанихәа ахахьы, Агәхара ҳәа
иахьашьҭоу.
Агәхара аниҳәа, сшьапқәа снырымкыло салагеит,
сызлакамҳаз сыздыруам, сыблахаҵ гьежьуан, сашьа еиҵбы шиакәыз аныздыр.  Сашьеиҵби сареи ҳахьыҟаз шә-метракгьы ҳабжьамызт, аха убысҟак ахысыбжьқәеи, атҟәацыбжьқәеи ыҟан, сашьа снаҩсан дшыршьыз збаратәы изыҟамлеит, – иҳәан, ичабра иџьыба иааҭиган, иблақәа инархишьылт.
30.12.1992 Аԥсеиқәырхаҩ
Ешыра. Декабр 30 ауха. Дәрыԥшьаа ҳтәоуп Кәтышьха. Адәахьы асы еибакны алеира иаҿуп, шьамхышәара инеиҳахахьеит. Хьҭоуп, аԥша иасуа уцәа-ужьы ардысуеит. Зегьы рхы нықәырҵеит асааҭ 1 азы. Рылацәа нҭаауан еиԥш, дааит ацҳаражәҳәаҩ Гьена Гәынба. Уи ашә даалагылан, ҿиҭит:
– Ирласны шәгыл! Шәабџьарқәа шәыманы шәнеи аштаб ахь.
Асааҭ 2 ҟалахьан арота аштаб аҟны ҳаннеи, иҳаларҳәеит уаха ажәылара шыҟало. Арота аиҳабы Џьонџьик Тәанбагьы иааиз даарылаԥшын, ихы сара инасықәкны ус иҳәеит:
– Абыржәыҵәҟьа умԥшӡакәа, иуҭаху аӡәы даашьҭыхны, уцароуп хыхьтәи адәҳәыԥш ахь. Уаҟа иҟоу аибашьыҩцәа арахь иаага.
Ҩызас Резо Абӷаџьаа дышьҭысхит. Имардараны иҟаз амандаринаҭра ҳналалеит. Асы илеиуаз аԥша иаҳҿанаҳәҳәон, аграпара ыҟамызт, аџьабаа баны иахьҳахәҭаз ҳҩеит. Ҳзааиз раҳҳәеит. Адруҳәа иҩагылан, реидарақәа аашьҭыхны идәықәлеит. Аштаб аҿы ҳаннеи, ажәыларахь ацаразы иаҭахқәаз змамыз ирырҭеит. Зегьы џьаԥҳаныла рҽеибыҭаны ианалга, амашьынақәа рыла иргеит Аладатәи Ешыра аштаб ахь.
Салаланы салацәажәом ҳахьааиз атәы, ауха жәылара ҳзымцеит – амш акәу, аиҳабыра ракәу – изыхҟьазаалакгьы, иахырԥан.
Исҳәарц исҭаху,.. адәҳәыԥш аҟны иҟаз жәохәҩык зыҩнатәаз ауаҭахқәа ауха ирыхьыз ауп. Аиҳабыра рыҟнытә «доусы шәҭыԥқәа рахь шәца» ҳәа анҳадырҵа, ҳротагьы дәықәлеит. Асы еибакны алеира иаҿын, аӷа иааишьҭуаз аснариадқәагьы ҿааихак рымамызт, еиҳарак уи ауха иԥжәоз аград акәын. Амҩахыҵырҭаҿы ҳзықәтәаз амашьына аангылеит, араҟа илбаар акәын адәҳәыԥш аҟны иҟаз ҳаибашьыҩцәа жәохәҩык. Абжаҩык ылбаахьан еиԥш, авзвод аиҳабы Ражден Ҳагба ус иҳәеит:
– Амашьына иақәтәоу аӡәгьы шәмылбаан, илбаақәазгьы шәеиҭақәтәа.
– Избан? – рыбжьқәа неиларԥсеит.
– Аснариадқәа иааиуа шәымбаӡои, шәласны амашьына шәақәтәа, ишакәым амҩа ҳангылоуп, машәыр
ҳахьаанӡа ҳақәҵып. Уажәы аштаб аҿы ҳнеип ҳшеицу, маҷк иааиқәтәар, шәцап шәҭыԥқәа рахь. Аҳы, шәласы! – иҳәеит.
Аштаб аҟны иагьлеит, рхахьы атҟәацыбжьқәа ҩҩба геит. Абжьы даара ицәгьан, аҵх лашьца арлашеит, амца зкыз иарлашон ааигәа-сигәа аҭыԥқәа. Ашьҭахь адырра злаҳауз ала ҳаибашьыҩцәа зыҩнатәаз аҩны аснариад иҟәаҟәаса иагеит, иҟаӡамызшәа иблит.
Шәазхәыци шьҭа, ҳаибашьыҩцәа амашьына илалбааны рҭыԥ аҟны инеизҭгьы, аснариадқәа рылаҳазҭгьы, жәохәҩык ҭахон, жәохә гәараҭа арыцҳара нарҭалон. Урҭ рыҩныҵҟа иҟан аԥа-заҵәқәа, аԥҳәыс даазгахьоу, даазымгац. Ҳагба Ражден Арзамеҭ-иԥа ибзоурахеит урҭ аҷкәынцәа уи ауха рыԥсеиқәырхара.
ИҲАЛШОЗ ЗЕГЬ ҞАҲҴАР АКӘЫН... (10.01.–№5.09.19939
10.01.1993
Шыцкәара
Иахьа ателехәаԥшра «Останкино» ҳпатреҭқәа ҭырхит...
11.01.1993
Шыцкәара
Иахьа ашьыжь иҵааит.
...Иахьа ҳааигәара аҳауаҿы аснариад ԥжәеит. ...Арациа еиқәыршәаны иҟасҵеит, аус ауеит.
12.01.1993
Асааҭ 11 рзы ауха ҳаиҳабы – амаиор Џьонџьик Тәанба апозициаҿы иҳамаз арациа игеит. Данцоз  иҳәеит иҟаҳҵаша аусқәа, насгьы дазааҭгылт уаҵәуыха апост ахьчараҿы уанӡа аасҭа еиҳа ахылаԥшра ҟаҳҵарц.
Уажәы асааҭ 1?Қ№0 ыҟоуп. Аблиндаж сахьҭатәоу аҩра саҿуп. Апост ахь ҩыџьа дәықәысҵеит – Рома Тәанбеи Очан Гәынбеи, егьырҭ ыцәоуп раамҭа ааиаанӡа ҳәа.
Адәахьы амш бзиоуп, аеҵәақәа каххаа иҟоуп. Амза шеишеиуа иԥхоит, аҵаара иаҿуп. Уажәы-уажәы аблиндаж сынҭыҵны сӡырҩуеит ахысыбжьқәеи атҟәацыбжьқәеи ахьго ахь, избанзар снапаҵаҟа иҟоу зежәҩык сырхылаԥшроуп. Ишаны хыџьараны ҳтәоуп. Уаха жәаҩык сменала ишаны апост иқәыргыланы иҟасҵеит. Еицу аколлектив бзиоуп, ак рзуҳәо иҟам.
Асааҭ :Қҷ рзы апозициаҿы иааганы иҳарҭеит ҩажәацыра аӡынтәи ақалбадқәа, аԥштәы шкәакәа, иара убас иҳарҭеит 70 пачка аҭаҭын. Ишаны ираҳҭеит. Исыдыскылеит сара – аотделение аиҳабы Кәасҭа Габниа.
02.02.1993
Кәтышьха Аинтуициа
Хымз раахыс Кәтышьха ҩнык аҿы ҳтәоуп, аԥшәмацәа ыҟаӡам, аибашьра ианалага ицеит аҩны ааныжьны.
Изхысҳәаауа аԥшәма ила ауп. Ақәра рацәак амам, ла-еиқәаҵәак, иҳашьцылан, иаанханы иҟоуп. Иҟәыӷоуп. Аҩны аԥхьа игылоума, агәашә иҭыҵны хара иҟоума, аснариад абжьы анаҳауа, ахы ҩышьҭыхны иӡырҩуа, ифыҩуа игылалоит. Аӡнырцәынтә аӷа аснариад ааишьҭуазар, иахьыҟазаалак, иҩны иаауеит имԥшӡакәа, аҩны аӷәраҵа ихәыҵалоит, атҟәацыбжьқәа ааиқәтәаанӡа ицәырҵӡом.
Ҳа ҳтәқәа анхысуа иадыруеит уи абжьала, џьаргьы ицом.
Изхысҳәаауа, иара иамоу ахатә интуициа ала иахьауажәраанӡа аԥсы ҭаны иааиуеит.
12.02.1993
Кәтышьха
Уи аҽны ԥсрак ҳәа ҳахыԥеит
Ҩаха-ҩымш аҟарул ҳасабла ҳақәгылоуп Кәтышьха ахәаҿы. Ахымш азы, ашьыжь ҳрыԥсахит. Ҳааит ҳҭыԥ аҿы, ҳабџьарқәа еимыхны иаҳрыцқьеит, ҳаԥсы ҳшьеит. Ҳтәаны ҳаицәажәон. Иҟоу-иану ҳрылацәажәо ҳаштәаз, снаҩсаны итәаз аибашьҩы Гәынба Бориа Чинчор-иԥа схы наиқәыскит.
Иикыз аҭаҭын амца наркны инаиҿаикит, нас даасҿаԥшын, иажәа анагӡара дналагеит.
Исхамшҭуазар, ианвар 5 рзоуп, амш бзиамызт, асы алеира иаҿын. Изхысҳәаауа,.. ауха апозициаҿы ҳаҟан. Аҵхагәазы, асааҭ 2 рзы ҳдыргылеит, бџьарс иҳамаз шьҭыхны ҳдәықәлеит Аҟәаҟа ажәылара ҳцоит ҳәа.
Ҳаидарақәа ҳаманы Кәтышьха акалҭ ҳанықәла, аӡнырцәынтә амца ҳажәырҵеит, аснариадқәа ҳалаԥжәо иалагеит. Ҳааҭгылт, маҷк ианааихсыӷь, еиҭах амҩа ҳақәлеит. Ҳнеиуан алашьцара ҳҽалак афонаа ахьтәаз аблиндаж ахь. Амҩа ҳахьынӡақәыз асы алеира иаҟәыҵит, амш еилгеит, маҷк илашахеит. Ас еиԥш иаразнакала амш аҽахьеиҭанакыз ҳара ҳзын ибзиамызт, иаҳагьы ашәарҭа ҳҭанаргылон, аӷа инапсыргәыҵа ҳақәкәушәа ҳаибон аладара ҳҭалараны ҳахьыҟаз. Иаҳдыруан уажәы уи ҳара ҳахьгылои афонаа рблиндажи ишҳабжьоу, анеира даара ишыцәгьоу. Еицыз агәыԥ ҳамч иҳамоу зегьы ақәырӡны, ҳаҩны аладара ҳҭалт. Аснаиперцәеи БМП апулемиотлеи ҳаихсра иалагеит. Ҳахькаҳауази ҳахьгылози еиҟаран. Црас ҳамамкәа ҳнеит афонаа рблиндаж аҿы. Асааҭ 4 ҟаларц егьагмызт. Уаҟа дҳақәшәеит амедеҳәшьа Света Кәрыкь-ԥҳа, аӡәаӡәала иҳалҭеит абинтқәа, дҳалабжьеит, ҳгәалаҟазаара шьҭылхит.
Аблиндаж ҳахьҭатәаз аӡнырцәынтә аӷа дааҟәымҵӡакәа ахысра даҿын аблиндаж ахь. Ҳӡырҩуан ажәҩан ахь ҳҳаирпланқәа анбахалои ҳәа. Ауха акгьы хамлеит. Анша, адырра ҳауит «ажәылара ҟалаӡом» ҳәа. Иҟаҳҵозеи,.. ҳгьежьны ҳцар акәын ҳҭыԥ ахь. Аҩадара ҳлаҿалт, абжеиҳан ҳҳәазаны ҳхалон аҳәынҵәеи аси ҳалаланы. Ҳнеиуан ҳҳәазаны, ҳхы шьҭымхкәа, избанзар апулемиот ихысуаз, аҳәынҵәа ҳахьылалаз ҳақәҵыр ауамызт.
Иҳаулак ҳхалт ахәы. Уаҟа ҩнык аҿы ҳаҩнатәеит. Аҩнаҿы сааҭк аҟара ҳтәан. Ҳаштәаз арациа ала адырра ҟалеит: «Уа шәызтәоузеи, ҳа ҳтәқәа аӡы ирны абылтәыҭаҭәарҭа аҿынӡа илеихьеит» ҳәа. Ари заҳаз ҳаиҳабы дааҳалаԥшын, ус иҳәеит: – Вадик Ҳагба дабаҟоу? – ҳәа.
Вадик иӡбахә шааиҳәаз еиԥш, – Ара сыҟами, – иҳәан, днагылт.
– Вадик угәыԥ уманы улбаа аблиндаж ахь, – иҳәан, егьырҭ рахь дынхьаԥшны, дҵақәак рыҭара далагеит.
– Уара иарбан гәыԥу уахьыҟаз? – сҳәеит, ацәажәара дшаҿыз.
– Сара Вадик игәыԥ салан, – иажәа анагӡара дналагеит.
Ҳнеиуан ҳаԥхьа Вадик дгыланы, аҟәҟәаҳәа иҳаихсуан. Вадик дҳалабжьон «Абаа, – ҳәа, – шәхы гәашәҭ!» ҳәа. Ҳнеиуан агәҽанызаара ҳаманы, акгьы ҳмыхькәа ҳалбааит афонаа рблиндаж аҿы. Аблиндаж ҳахьынӡаҩнатәаз аснариадқәа жәаф каҳаит. Разҟыс иҳамаз – адгьыл ԥсылан, иааиуаз аснариадқәа адгьыл иҵакшаны ицон, аԥхасҭа ҳанаҭомызт. Ҳаштәаз, рациала адырра ҟалеит «шәдәықәла» ҳәа. Аблиндаж ҳанҭыҵны ҳҿынаҳхеит. Ҳаԥхьа дгылан Вадик, уи дишьҭанеиуан Ражден Ҳагба, нас Лиониа Абӷаџьаа, Анзор Тәанба, Валера Гәынба, уи инаҩсаны сара. Ҳахьнеиуаз аинтервал хәба-хәба метра ҳабжьан.
Ус ҳашнеиуаз, аминомиот иҭнарҟьаз аснариад ҳаԥхьа икаҳаит, иҳалаԥжәеит. Ишаҳбоз Ражден Ҳагба дҟьаҟьаӡа дкаҳаит, уи днихаххит Валера Гәынба: – Уԥсы ҭоу? – ҳәа.
– Аа, сара акгьы смыхьӡеит, ахԥша саршәит. Егьырҭ шԥаҟоу? – ҳәа дҵааит.
Анзор Тәанба аснариад иҵнарԥаз анышәи ахаҳәи  иарма-напы азқәа иаахан, – Аа, снапы, снапы, – иҳәеит, дшьамхышгыланы дахьгылаз.
Анзори Раждени рхала игылт. Ҳахьынаԥшуаз иаҳбеит Вадик Ҳагба дахькажьу ҿыцха. Валерик Гәынбеи Лионик Абӷаџьааи нихаххит. Ҿыцха икажьыз Вадик, ишәыз абушлат ижәҩахыр илаҵакны, чанахк аҟара аҭбаара аманы иҭжәаны иҟан. Ижәҩахыр наҟ-ааҟ иаанкыла дҩышьҭырхт Вадик, ишьапы дзықәгыломызт.
– Аа,салгеитшьҭа,уаҳасзеибашьуам,–раԥхьаииҳәаз уи ауп.
– Абааԥс, уҽырӷәӷәа, умшәан, – рҳәеит, иҵагыланы дахьнаргоз.
60-ҟа метра днаргахьан еиԥш, маҷк ишьапы дықәгыло далагеит.
Абри аҽны шаҟа снариад иааҳакәыршаны икаҳаз, уи хыԥхьаӡара амам. Анцәа дҳацхрааит, мчыс иҟоу зегьы ҳхылаԥшит. Уи аҽны еицыз ԥсракны ҳахыԥеит. Аӡы ҳарны ҳзымцеит, адырра ҟалеит «иаанкылазааит, – ҳәа, – ажәылара».
19.02.1993
Кәтышьха
Аҩбатәи абаталион актәи арота аԥшыхәратә пункт аҿы аԥшыхәра мҩаԥыргон аибашьыҩцәа Ҳагба Адгәыр
Ражден-иԥа, Бебиа Анаи Едик-иԥа, Ҭаркьыл Игор Тониаиԥа. Урҭ ахьԥшыхәуаз ирбеит Гәымсҭа аӡнырцә, ҩнык аҿы, машьынак шгылаз ауаа адгыланы. Ирбаз цқьа ианҭырҵаа, еилыркааит амашьына абџьар ақәхра ишаҿыз.
Имԥшӡакәа адырра ҟарҵеит арота аиҳабы иахь. Уи адырра шааиауз еиԥшҵәҟьа аԥшыхәратә пункт аҿы днеины аобиект аҭҵаара далагеит аланарԥшыга «кобра» ала. Иҟоу шыҟоу цқьа агәра анига, адырра ҟаиҵеит абаталион аиҳаб иахь. Аиҳабы иҟаз аҭагылазаашьа ибеит, уи аҳабла ааигәа-сигәа аҭыԥқәа ҭиҵаауан. Ус ланарԥшыгала дшыԥшуаз, илаԥш иааҵашәеит ҭыԥк аҿы иԥхьакны иҟаз, шамахамзар, уаҩы илаԥш иҵамшәоз амашьына.
Абаталион аиҳабы адҵа ҟаиҵеит, адәы иқәыз ауаа зегьы ахыҵәахырҭа ҭыԥ ахь ицарц, рхы ԥхьаркырц. Адәы иқәыз рхы анԥхьарк ашьҭахь, аҩбатәи абаталион иаду атанк  ахысра иалагеит. Уи адҵа аман, раԥхьатәи ахысра ала иҭанархарц абџьар зқәыз амашьына, насгьы абџьар ахьышьҭарҵаз аҩны еихсырц. Ус егьыҟарҵеит. Аӷа иобиектқәа аҩбагьы ҭархан. Иҭахеит имаҷымкәа аӷа ируаагьы. Иара убас аидара мҩаԥызгоз амашьынагьы.
Атанк аекипаж рҿаԥхьа иқәгылаз адҵа нарыгӡеит х-снариадк рыла. Руал нагӡаны ианалга, атанк  ахыҵәахырҭа ҭыԥ ахь ицеит. Минуҭқәак иааҭынчрахеит, жәабаҟа минуҭ мҵыцкәа аӷа аӡнырцәынтә бџьархкыс имаз зегь рыла ахысра далагеит ҳаибашьыҩцәа рпозициахь.
Ихысуан аград, агаубица, аминаршәга уҳәа рыла. Ԥшь-сааҭк инареиҳаны ихысуан. Ҳара ҳганахьала аӡәы дхәын – Ҳагба Адгәыр Ражден-иԥа, иуалԥшьа нагӡо дышгылаз иԥсҭазаара далнахит Бебиа Анаи Едик-иԥа – аград аснариад иԥжәаз аԥҽыха иаахеит.
21.02.1993
Кәтышьха
Аҩбатәи абаталион аҩбатәи арота актәи авзвод аҿы иҟоу аибашьыҩцәа Гонџьуа Иасон Мамеҭ-иԥеи Быҭәба Дима Лавренти-иԥеи ахәылбыҽхан, асааҭ 19 рзы иқәгылеит аԥшыхәратә пост аҿы. Урҭ дҵас ирыман аӡнырцәынтә атехника аума, изакәызаалак иааиуа гәарҭаларц. Иакәымк рбар, иахьахәҭоу адырра ҟарҵар акәын.
Ус ишгылаз, аӡнырцәынтә аӷа иҭирҟьаз агаубицатә снариад аԥшыхәцәа зҵагылаз аҵла иаахан, иԥжәеит. Аԥҽыхақәа раахеит аԥшыхәцәа рҩыџагьы: Иасон Гонџьуа иарӷьа-напы иаахеит, Дима Быҭәба иҟәаҟәа иаахеит, насгьы иарӷьа шьапы.
Амедецинатә цхыраара ҟаҵан, идәықәҵан ахәышәтәырҭахь.
24.02.1993
Кәтышьха
Атанк № аекипаж рҿаԥхьа иқәгылаз адҵа анагӡаразы аҭыԥ ылхны ҳгылоит ҳәа ишаҿыз раԥхьа икаҳаит аӡнырцәынтә аӷа иааишьҭыз аснариад.
Аекипаж аԥшьҩык рҿынтә дхәын Рудик Коӷониа. Иаахаз аҟәырҷаха ихы ажьы ԥнаҟеит, абаҩ иаԥырхагамхеит. Акомандир рациала адырра ҟаиҵеит. Аҩбатәи абаталион аҿынтә ԥшрак ҟамҵакәа машьынала иааит ҩыџьа амедеҳәшьцәа: Ҭаркьыл Ира Кәычкан-иԥҳаи Дасаниа Мадина Мкан-иԥҳаи. Ихәыз ацхыраара иҭан ианаамҭаз, дагьдәықәырҵеит ахәышәтәырҭахь.
25.02.1993
Кәтышьха
Иахьа ашьыжь асааҭ 6 рзы аҩбатәи абаталион аҿынтәи алашьцара рҽалакны рҿынархеит ҩыџьа аснаиперцәа: анба Гәулик Лавренти-иԥеи Аншба Роман Ҭырбеи-иԥеи.
Урҭ неиуан иццакы-ццакуа аҩбатәи абаталион аҩбатәи аротахь. Уаҟа ирыцлон ҩыџьа агранатомиотчикцәеи автоматчики. Еицыз агәыԥ еиҳабыс дрымоуп Цәышба Адик Георги-иԥа.
Рпозициа ылхны итәараны иахьыҟаз, аџьабаа баны инеит асааҭ 7 рзы ашьжьымҭан, црас рымамкәа. Урҭ ацхыраара рынаҭон атанк 1.
Ҳаԥшыхәцәа ахьтәаз аҟәара аԥхьа ирбон атанк  иҭнарҟьаз аснариад аӷа ируаа рацәаҩны изыҩнатәаз аҩны ишаахаз. Аԥхасҭа ҟанаҵеит, иҭахазгьы ҟалеит. Ҳаԥшыхәыҩцәеи ҳаснаиперцәеи изларҳәо ала, сааҭк ашьҭахь ахәцәеи аԥсцәеи еилганы, амашьына рақәҵара иалагеит. Гәулик анба ҩыџьа ҭаирхеит, Роман Аншба аӡәы иԥсҭазаара далихит, Адик Цәышба амашьына џьаргьы изымцо иааҟаиҵеит. Иҵегь рылшаратәы иҟан, аха аӷа иснаиперцәа игәарҭан, реихсра иалагеит.
Ихысуан иара убас БМП, аминомиот уҳәа рыла. Рпозициа ааныжьны имцар ада ԥсыхәа рмоуит. Егьа аџьабаа ду рбазаргьы, акгьы рмыхькәа ихынҳәны иааит, ргәалаҟазаарагьы бзиан.
26.02.1993
Кәтышьха
1.
Аҩбатәи абаталион аҿы ахәцәа ралгаразы иҟоу амашьынарныҟәаҩ Бигәаа Мираб Циба-иԥа иахьа раԥхьаӡа акәны ихала дцеит аснаипер-шәақь кны. Дыԥшыхәуа дышгылаз ибеит аӡнырцә ааҩык аблиндаж иааҭыҵны еицны ишааиуаз. Дхысит, аӡәы иаахан – дкаҳаит, егьырҭ еимпит, ааигәа игылаз аказарма иҩналт. Ԥыҭк анҵы, аҩнқәа рыҽрывакны иааин, ишьҭаз дыргеит.
Абасала, Мираб раԥхьатәи ишьаҿа лыҵшәадамхеит.
2.
Асааҭ 9 рзы, аԥшыхәратә пост аҿы игыланы иԥшыхәуан Ҳагба Вадим Шамил-иԥеи, Гәынба Валера Кәасҭа-иԥеи, Ҭаниа Даур Ақсенти-иԥеи.
Ашьыжь амра игылаз ашәахәақәа ықәнаԥсеит Кәтышьха ахәқәа рҿы. Ҳаибашьыҩцәа ԥшыхәуа ишгылаз (асааҭ 1ҭҚ?09, рылаԥш иааҵашәеит аӡнырцә аҟәара иаваршәны, имыццакы, аӷа и-БМП шааиуаз. Ишырбоз ҩынқәак рыбжьара иныбжьагылт. Минуҭқәак рышьҭахь БМП ахысра иалагеит аҩбатәи абаталион апозициахь.
БМП шырбаз ала адырра ҟарҵеит абаталион аштаб ахь. Аха рыцҳарас иҟалаз, аштаб ацхыраара азыҟамҵеит, избанзар атанк  аекипажи абаталион аиҳаби еицны ицеит атанк аснариадқәа раагаразы.
Арота аиҳабы Џьонџьик Тәанба адырра ҟаиҵеит аиҳаб иахь, аҭагылазаашьа иҟаз еиҳәеит, аха уантәгьы амҩа дықәызҵашаз ҳәа акгьы имаҳаит. Убри иахҟьаны ҳаԥшыхәыҩцәа ирбаз аӷа и-БМП акгьы амыхькәа, ҭынч иахьцаз даара ргәы иалсит.
04.03.1993
Кәтышьха
Иахьа ашьыжь аахыс аӷа бџьар-хкыс имоу зегь рыла ахысра даҿуп аҩбатәи абаталион ахь. Аснариадқәа
каҳауеит ҳаибашьыҩцәа ахьтәоу рааигәа-сигәа. Уи азмырхакәа, аҳаирпланқәа халан, Ешыра абомбақәа аларыжьит.
Асааҭ 1ҷҚҷ азы аӷа танкла иҭирҟьаз х-снариадк шааиуаз, ҳаԥшыхәыҩцәа рблиндаж иаахеит, иҟәаҟәаса иқәнаҵеит. Разҟны уи аамҭазы ҳаԥшыхәыҩцәа уа иҟамызт.
Асааҭ 1қҚ?8. Аӷа миномиотла ахысра далагеит, ҩҩ-снариадк каҳаны иԥжәеит ҳаибашьыҩцәа зыҩнатәаз аҩны аԥхьа. Адәахьы хәҩык раҟара аибашьыҩцәа гылан. Разҟыс иҟалаз, икаҳаз аснариадқәа аҩбагьы ирымҟьаз аԥҽыхақәа зегьы аҩны аԥхьа игылаз х-машьынак ираахеит. Ҳаибашьыҩцәагьы зыхьчаз амашьынақәа роуп.
06.03.1993
Кәтышьха
Асааҭ 1№Қҷ азы ҳпозициахь аӷа градла ахысра далагеит. Ихысуан сааҭки 35 минуҭи.
Асааҭ 13 азы аԥсуа миномиотчикцәа зыҩнатәаз аҩны ахыб иаахеит ҩҩ-снариадк. Ахыб зегьы амнахит, ауаҭахқәа ҩҩба рҿы аҭӡамцқәеи аҭуани еиланажьит, егьырҭ ауаҭахқәа урзыҩнамло иҟанаҵеит. Ажәакала, аҩны акгьы иаԥсамкәа иааҟалеит.
Аҩны аҵаҟа итәаны рыԥсы ршьон жәаҩык аминомиотчикцәа, урҭ рыԥсы злеиқәхаз еиҭаҳәашьа амам. Рыԥсы еиқәхеит акәым, иԥсны ибзахаз реиԥш иуԥхьаӡаратәы иҟоуп.
Нас Анцәа дыҟам шәҳәоит. Дышԥаҟам – дыҟоуп! 229
08.03.1993
Кәтышьха
Уажәы аԥсшьара аамҭа исымоу схы иархәаны, иааркьаҿны исыҩуеит ҩ-ажәак.
Ажәа «аибашьра»... Уи амш анаасгәалашәалак, схы инаркны сшьапаҿынӡа акы снырызшәа сцәеи-сжьи хьшәашәаӡа иааҟалоит. Иҟалап ашәара ус сҟанаҵазар...
Издыруеит сахьцо, сызцо, исԥеиԥшугьы ԥхьаҟа. Аха... Аха зхысҳәаауа, маҷк иахьа сшәозаргьы, уи сацәыԥхашьаӡом, уи аибашьраҿы измам дыҟам. Ус егьа иҟазаргьы, сҩызцәа сахьрылагылоу сгәы азҳауеит, сзықәгылоу адгьыл иснаҭоушәа амч, исыхоит ԥхьаҟа, избанзар аԥсадгьыл хьчатәуп, еиқәырхатәуп, ахы иақәиҭны иҟаҵатәуп.
Уи ҟазҵода? – Уара, сара, Аԥсны аҵеицәа гәыкԥсыкала иазыҟоу. Иахьа урҭ қәԥоит рыԥсадгьыл ахьчаразы, урҭ ироуит еиҳагьы агәыбылра, агәымшәара, ауаҩра зцу аламыс цқьагьы.
Шаҟа угәаланаршәозеи аибашьра мыжда, еиуеиԥшым ахаҿсахьақәа уаԥхьа иаацәырҵуеит. Сызцу сҩызцәа гәакьақәа уажәы ҳшеицу еиԥш, ушьҭан иснарбару уаҵәтәи амш?..
...Иахьа март 8. Раԥхьа иргыланы ирыдысныҳәалоит анацәеи аеҳәшьцәеи. Есышықәса иаԥылоз аныҳәа шәҭышла, сынтәа иаԥылеит ашәы рышәҵаны... Ус егьа шәылахь еиқәызаргьы, шәыҽшәырӷәӷәа, икашәымҭәан алаӷырӡ ишакәым.
...Еҳ, аԥсҭазаара... Уажәоуп изыԥсоу анудыруа...
Аамҭа еиқәаҵәа иаҳхаԥаз ҳаилнаргеит, иаанарԥшит доусы ҳарбанқәаз, ҳзакәқәаз.
Ҳгәы каҳмыжьп, аиааира ҳтәхап...
10.03.1993
Кәтышьха
Асааҭ 1№Қ?5 рзы аҩбатәи абаталион актәи арота аҿынтә аминомиотчикцәа реиҳабы Тәанба Сергеи Терент-иԥа инапхгарала миномиотла иҭырҟьаз аснариадқәа дәықәҵан аӷа ипозициахь. Аснариадқәа аахеит аӷа дзыҩназ аҩны. Иҭахаз ыҟоуп.
Ихысны ианалга, аминомиотчикцәа рпозициа ааныжьны ахыҵәахырҭа ҭыԥ ахь ианца, аӷа аҭак аҟаҵара далагеит танкла. Ҳара ҳганахь ала ԥхасҭа ыҟам.
19.03.1993
Ашьыжь «зҽызкәабаз» аснариад
Аибашьра амшқәа рзы аӷа иааишьҭуаз аснариадқәа ирыдҳәалоу ахҭысқәа даара ирацәоуп. Сызлацәажәо ҟалеит ашьыжь, март мза 19 рзы, Ешыратәи ахырӷәӷәарҭатә ҭыԥқәа руак аҿы. ыдала, актәи а-ПТУРС-тә ԥхьаӡара аӷа иснариад ирызнауз.
Аӷа усгьы есышьыжь атанки, агаубицеи, аминаршәгеи рыла ҳархәҭақәа дрылахысуан. Зыӡбахә сымоу аибашьыҩцәа быжьҩык рҿынӡа адҵахьы иахьыҟаз лассы изымааит. Ианааигьы, иааԥсаха иҟан, рхы шнықәырҵаз ицәеит.
Ашараз ирацәахаз ахысыбжьқәеи атҟәацыбжьқәеи иаадырԥшит, аха гәхьаас иҟамҵакәа, иқәианы еицәажәон. Ус аҭӡамц рҽаҭаны иахьиаз, бжьык геит, иаахыџхыџит. Адруҳәа иҩагылеит, раԥхьа ддәылҵит Аслан Асланов. Егьырҭ адәылҵра рҽазыркуан еиԥш, Аслан ауада дааҩнашылт, иԥымжәаз атанк аснариад кны. Зегьы рыбла ҭырхаха уи инаизыԥшит. Ахысрақәа анеихсыӷь, адәахьы индәылҵт, аснариад ахьынтәааз гәарҭарц.
Ҳаибашьыҩцәа зыҩнатәаз аҩны гылоуп ацҳа ааигәара. Аӡнырцәынтә, Гречко имҩа аҿынтә атанк хысуан. Аснариад иааиуаз ҳаибашьыҩцәа зҵаиаз аҩны актәи аихагыла аԥенџьыр иамаз аихатәы еихда еимҳәаны, изықәгылаз абетон ԥҽны, ауада иныҩнашылеит. Иҩнагылаз ашифонер азганки аҵеи инрылсны, адашьма бетонла иҟаҵаз ҭаԥҽны, аҭӡамц кылжәаны, акоридор ааихҵәаны, аҽыкәабарҭа ашәи аҭӡамци ԥҽны иныҩналт. Аӡы зҭаз аҽыкәабарҭа лагьан аҽӡаанашьын, анапыӡәӡәарҭа аҵаҟа аҭӡамц иналаҟацеит. Разҟыс иҟалаз, иԥымжәеит иахьалаҟацаз, насгьы аҭӡамц ԥҽны, егьи ауадахь инеизҭгьы, аибашьыҩцәа ахьиаз ирылалон. Иахьалаҟацаз наҟтәирахьтәи аган дадиалан Аслан, аснариад ахьалаҟацазҵәҟьа ихы адҵаны.
Абасала ашьыжь ҳаибашьыҩцәа ирзааиз аснариад аҽанакәаба ашьҭахь агәы разхазар акәхап, иԥымжәеит. Ҳаибашьыҩцәагьы уи аҽны машәыр рмыхькәа инхеит.
03.04.1993
Ӡыкәана
Агәара санааҭала ала ахыу-хыуҳәа ишуа иаасыдххылеит. Искыз афырмахьц ҩышьҭысхит, алагьы азныказы иаашәан, ганха инагыланы ашра еиҳагьы иалагеит. Уи абжьы заҳаз Даҭа хәыҷы даадәылҵын, ала насҟәицан, дыԥхашьа-ԥхаҵо ганха днагылеит. Аԥсшәа наиасҳәан, ҳаицны аҩныҟа ҳҿынаҳхеит. Ашә аартны ҳахьааҩнашылаз, раԥхьа сылаԥш зықәшәаз ихәны ишьҭаз Ӡыкәана иоуп, дызланыҟәоз алабақәа иаԥхьа икыдгылан. Диан изқәа рыла, аҭуан даҵаԥшуа, акы илаԥш адхалеит уҳәаратәы.
Снеихагылан, аԥсшәа иасҳәеит.
– Ушԥаҟоу?
Ихәыцра дызлаз даалҵын, илақәа ҭырхаха
даасҿаԥшит. Ибжьы ныҵакны даацәажәеит:
– Хар сымам...
Ауадаҿы асқамқәа игылаз руакы аазган, иаҳа иахьысзыманшәалаз инаргыланы снатәеит. Азныказы ауаҭах аҿы ааҭынчрахеит, итәақәаз доусы хәыцрак-хәыцрак наҳхаԥеит. Минуҭқәак ҿымҭӡакәа ҳтәан. Аҵыхәтәан ачымазаҩ сниҿаԥшын, ус сҳәеит:
– Ӡыкәана, уажәы уанӡа аасҭа уеиӷьушәа узбеит, ухәрақәа аӷьара иаҿызар акәхап, уҿаԥшыларагьы бзиоуп, – сҳәеит, дахьиаз ихәрақәа иҿаҳәақәаз срыхәаԥшуа.
– Иҟои аҭагылазаашьа? Ааигәа апозициахь уцахьома? – ҳәа дсазҵааит.
– Ааигәоуп санааи, – сҳәан, иҟаз аҭагылазаашьа иасҳәеит.
Сахьынӡацәажәоз аҭуан даҵаԥшуан илақәа еихмырсыӷькәа.  Дахьиаз дқәыԥсычҳауан. Ҿыцха дааҳәын, ихы ахчы инылакны минуҭқәак ус диан. «Ари ахьаа иаузар акәхап, сзааизгьы хәықәкыла макьана иасымҳәаӡац, сгыланы сцап» ҳәа зынгьы иақәыскит, аха саагылт.
Хьаак змам аӡәы еиԥш, акаруаҭ дҩықәтәеит, ахчқәа ибӷа инадҵаны, ихчы иаҵаз аҭаҭын аацәыриган, цырак ахыхны амца наркны ахара далагеит. Аҵыхәтәан, – Саҭамыз акы уҳәар уҭахызаргьы, иусмырҳәеит, – иҳәан, даасҿаԥшит.
– Уеилыскаауеит, узхаминауаҭуазеи, уԥсы ушьар уҭахызаргьы, ҳауԥырхагахеит, – сҳәан, аԥенџьыр сахьадтәалаз адәныҟа снаԥшуеит.
– Схьаақәа маҷк сдыргәамҵуазаргьы, гәыбӷан сышәымҭан хылаԥшра ахьыҟасымҵо шәа шәахь, – иҳәан, иикыз иҭаҭын неиҿыҵеикит.
– Усҟак угәы иаумырсын, – иҳәеит, инаҩсаны итәаз Адгәыр.
Шьҭа дҭынчхеит анысгәахәуаз, Ӡыкәана снеиҿаԥшын, азҵаара исҭеит:
– Аибашьра аналагоз аламҭалазы ҭыԥс шәабатәаз?
Иаԥхьа икыдгылаз илабақәа руакы ааникылан, ихәыз ишьапы надҵаны, (ус изыманшәалазар акәхарын), ацәажәара дналагеит.
– Ажәылара ауха, амза 15 азы, ҳтәан Уазабаа ҩҩвзводк. Сара сызлахәыз авзвод иахьӡын «Град», 30-ҩык ҳаҟан, еиҳабыс дҳаман Руслан Ладариа, Абӷархықәтәуп. Егьи авзвод «Беркут» ҳәа изышьҭаз 39-ҩык еиднакылон. Уи еиҳабыс даман Гьена Марганиа.
Ажәылара ҟалаанӡа маҷк ҳаԥсы ҳшьап ҳҳәан, сҩызцәеи сареи ҳнықәиеит. Ҳазынтәык иаҳхәыцуаз уи акәын: амза 14 ауха иаҳзыруз уахагьы иҳахьыр ҳәа ҳшәон. Сааигәа диан Даур Ҭарба. Иахьизаанага шьҭа уара идыр, Даур абас азҵаара исҭеит: – Уаха ҳахьцо, угәы ишԥаанагои машәырда ҳалҵру? – ҳәа.
– Ҳаи, абааԥсы, иуцәажәашьоузеи, ари иахьа иаҳбама, ҳалҵып. Авганистан акгьы ҳмыхькәа ҳааит, араҟа ҳаԥсадгьыл ҳзықәгылоу, ҳадгьыл иаҳагьы агәышьҭыхра ҳнаҭоит, – иҳәан, игәи-игәи еилыԥшаауа днеиҿаԥшит.
– Ус акәхап, – иҳәан, Ӡыкәана ила хҩаны хәыцрак дынҭанагалт. Ԥхыӡ хаак далоушәа иаҩызан, ила хҩаны дахьышьҭаз, лабҿабоушәа ила иаахгылон Дәрыԥшь, Абӷаџьаа рашҭа еиҵҳәа ду. Анцәа рзырҳа, иагьмаҷым урҭ, аӡәаӡәала ила ихгылон, урҭ рҟазшьақәа, рхаҿсахьақәа идыруан...
...Урҭ срызхәыцуа сышиаз «подиом» ҳәа абжьы игаз салнахит. Асааҭ 10 ыҟан. Ҳавзвод «Град» ашырҳәа иҩагылт. «Шәақәтәа» зырҳәаз амашьынахь ҳҿынаҳхеит. Сара амашьынаҿы исыватәан Ахра Тәанба, Даур
Ҭарба, Гарик Гьерзмаа, Алик Лакрба, иара убас иҵегьы аҩызцәа. Уазабаа аҿынтә ҳаргеит аштаб ахь. Уаҟа ҳахьнаргаз абџьар змамыз ԥшьҩык ыҟан, урҭ абџьар рырҭеит. Доусы иаҳҭахқәаз анҳарҭа, амҩа ҳақәлаанӡа, Гьена Марганиа дааҳадгылан дҳалабжьеит, доусы ҳхы шымҩаԥаҳгаша иҳәеит.
Аштаб аҿынтә шьапыла ҳцар акәын Тута Хьиба иҩны аҿынӡа. Ус егьыҟаҳҵеит. Тута иҩны ҳаннеи, аӷәраҵа ду иҟаҵаны имаз аҿы ҳдыртәеит. Араҟа «Беркут», «Град» рыда иҵегь ауаа рацәаны иҟан.
Тута иҩны аҿынтә ҳақәҵит асааҭ 14 рзы. Аладара ҳҭаланы ҳнеиуеит. Ҳарҭ дәрыԥшьаа еицыз ҳазынтәык ҳаизааигәаны, ҳаицәыхарамкәа ԥшьаала ҳаицәажәо ҳнеиуан. Сара дсывагыланы, ҳаицәажәо ҳаицнеиуан Вадик Гьерзмаа. Амҩан ҳаилабжьон, ажәылара ҳанцо азы, ҳанырго инаркны ҳхы шымҩаԥаҳгаша, аӡәи-аӡәи ҳкеибамыжьырц, аӡә дырхәыр, егьи ацхыраара шыҟаиҵаша ҳәа.
Лашьцан. Амҩа бзиамызт, ҳнеиуан ҳабжьы мыргакәа, аӡәи-аӡәи ҳашьҭақәа ҳархыла. Аладараҿы ахаҳәқәа ҳшьапқәа ианрыҵакәымпылуаз ыҟан, иҟан ҳахькаҳақәозгьы. Ҳашнеиуаз ҳгәарҭеит, ҳаихсра иалагеит. Ҳаннеиуаз,  аӡнырцәынтә ахқәа аарышьҭуан. Ҳнеиуан... Амҩа аҳәынҵәа иҟаз аџьабаа ҳнарбон. Ус ҳашнеиуаз, казармаки ҩныки ҳаҽрывакны, адгьыл ҳнықәиеит, избанзар ахысра бааԥс цон аӡнырцә.  Уаҟа аиҿахысра ӷәӷәа цон, сааҭк аҟара ҳиан. Маҷк ианеихсыӷь, нас аӡахьы албаара ҳалагеит. Аҟәараҿы ҳнаӡарц егьшҳагмыз аӷацәа арлашагатә ракетақәа ажәҩан иаларҵеит. Иҩаҳхыкны, ажәҩан аҿы амхылдыз иакызшәа имқәацо игылан, ҳааигәа-сигәа зегь арлашо.
Кемпинг аҿынӡа ҳнеит. Уаҟа аӷа пулемиотла даҳԥылеит, ҳхы ҩышьҭаҳхыр имуа. Араҟа аиҿахысраҿы ҳара ҳганахьала аӡәы дҭахеит.
...Доусы ҳахьгылаз ҳиеит. Шьҭа ҳдәықәлап ҳәа ҳҿынаҳхон еиԥш, еиҭах аракета ҳажәырҵеит – еиҭах ҳиеит. Сааигәа ииаз аиашаз исгәалашәом, ҳазынтәык ҳаилаиан. Уи алашара анԥсы, ҳҩагылан хыма-ԥсыма Ацҳа кнаҳа ҳнықәлеит. Ацҳа кнаҳаҿы дсывагыланы днеиуеит Даур Ҭарба. Ацҳа ҳнықәсуеит ҳазынтәык.
Ҳақәсит акгьы ҳмыхькәа. Аԥхьа инеихьаз ацҳа иқәсны иаҳзыԥшын. Ҳазынтәык ҳанеиза, аӡнырцәынтәгьы ахәцәа аазгоз ыҟан, урҭ иҳарҳәеит аӡы заҟароу. Ҳарҭ ацҳа ҳақәсны ҳнеиаанӡа, аӡнырцәынтә ахәцәа рацәаҩны иргьежьын. Аӡы саныруаз дсывагыланы днеиуан Ахра Тәанба. Аӡы арра усҟак аџьабаа ҳамбеит. Аҟәараҿы ҳанааи, (ҳаԥхьа иҿыбгарашәа иҟан, аӷа ҳаибо иҟамызт), хәбаҟа минуҭ ҳаԥсы ҳшьеит ҳҩызцәа зегьы ыраанӡа. Ҳазынтәык ҳаныр, ҳаиҳабы Ладариа дааҳалагылан, дҵааит: «Зегьы аӡы ирма?» ҳәа. Ҳазынтәык ҳшыҟаз аниба, иҳәеит ҳазлацашаз ҳаҽшаны.
Адамба ҳаваланы ҳнеиуан. Ус Гьегьиа имҩаҿы ҳҩеит. Уаҟа ҩну, казармоу сгәалашәом, аӷа штабс имазар акәхарын, амашьынақәа адгылан, ауаагьы ҩнамкәа иҟазар акәхарын. Уи агранатомиотла иԥжәан...
17.04.1993
Шубара
Аҩызцәа ргәы шьҭызхуаз аибашьҩы
Март 16-17 рзтәи ажәылараан Шьроматәи ахыр­ харҭаҿы фырхаҵарыла иҭахаз Дәрыԥшьтәи аҵеи Дима Донцик­иԥа Папба игәалашәаразы ицеибашьуаз иҩыза Бе­ ниа Ҭемыр Витиа­иԥа иҿцәажәара.
Гәандра амҩахыҵырҭаҿы сгылоуп амашьына сазԥшны. Сымҩа хоуп Шубараҟа, Гьиви Смыр хадара ззиуа аԥшьбатәи абаталион ахь сцар ауп.
Амш бзиам, ақәа алеира иаҿуп. Схы ахьныҵаскыша аҭыԥқәа ыҟоуп, аха уахь сыҵагылар, машьынақәак ааиуазар, исызгәамҭакәан исывсны ицар ҳәа сшәоит азы сангылоуп амҩа. Ус сышгылаз, машьына ласык («жигули») Шыцкәара абжьаларҭахь ахы рханы иаанҿасит. Ашьҭахьтәи ашә ала дааҭыҵит ар-маҭәа зшәыз еибашьҩык. Сахьгылаз ангәеиҭа, иҿааихеит сара сахь. Данаасыдгыла, аԥсшәақәа еибаҳҳәеит. Ихы сирдырит – Қапба Наиб Дараҭ-иԥа иакәын, уажәы Шубараҟа апозициахь дцон.
Ҳгылоуп ҳаицәажәо, ақәа илеиуа хьаас имкыкәа. Харак имгакәа аидарашьҭыхга машьынак ҳавара иаанҿасит, хыхь аӡәы имацара дақәгылан.
– Шәақәтәа, сахьынӡацо шәызгоит, – иҳәеит аныҟәцаҩ.
Ешыратәи аԥацха ҳавсны акыр ҳҩаскьахьан еиԥш, ҳзықәгылаз амашьына аанҿасит бжьаларҭак аҿы.
– Ҳахьынӡааугаз азы даараӡа иҭабуп, – ҳҳәеит ҳахҩыкгьы ҳанылбаа.
Амҩан ҳаибадырит иҿыцны иҳацнагалази ҳареи.Уи Казаник Нурбеи Хәсин-иԥа иакәын, иаргьы ҳара ҳахьцоз дцон. Асфальт ҳаныланы акыр ҳҩаскьахьан еиԥш, ҳаԥхьа игыланы инеиуаз Нурбеи дааҭгылан, ус иҳәеит:
– Абри амардара ҳаҿалап, – инапы наирххеит иахьиҳәаз ахь.
– Иауазеи арстәи ҳазцо, абжьаларҭа аҿынӡа макьана акыр бжьоуп, уа ҳамнеикәа цашьас иҟаҳҵозеи? – иҳәеит Наиб.
– Устәи ацара уажәы ишәарҭоуп, ҩҩбагьы, даараӡа ихароуп, уакәнаршоит цәгьала, хԥагьы – аснариадқәа амҩа ианаҳалоит, – иҳәеит Нурбеи.
Аԥсны афырхаҵа Гьиви Смыр (дтәоуп агәҭа) напхгара зиҭоз аԥшь­ батәи абаталион
– Иаҳирбаз амҩала уцахьоума? – сҵааит сара.
– Сышԥамцац, сцахьеит. Амҩа бзиоуп, иааигәоуп, ишәарҭам, аснаиперцәеи аминомиотчикцәеи рылаԥш ҳаҵашәом.
– Ус акәзар, ҳдәықәҵа! – иҳәеит Наиб, аҭаҭын дахо дахьгылаз.
Ҳнаҿалеит амардара, асааҭгьы 1№Қ:0 ҟалахьан.
Ақәа алеира иаҟәыҵит. Ҩҩбаҟа километр ҳҩаскьахьан еиԥш, ҳаԥхьаҟа снариадк каҳаит, уи агәҽанызаара ҳнаҭеит. Ҳнеиуеит ҳаишьҭагыланы. Еиҭах снариадк ҳааигәара, шә-метрак раҟара набжьаны, икаҳаит – аминомиот иаанашьҭыз ауп.
Ҳаанҿасит. Иахьшәарҭамыз ҭыԥк аҿы ҳнагылт, минуҭқәак мҵыцкәа аснариадқәа еиқәырццакны ааира иалагеит, урҭ каҳауан ҳнаҩсан, 40-ҟа метра набжьаны. Ианааихсыӷь, ҳамҩа ҳнықәлеит.
Ҳнеиуеит ашьшьыҳәа аҳаракырахь, аснариад абжьы шааҳаҳалак ҳаанҿасуан, ҳӡырҩуан ишәышәуа иааиуа абакаҳауеи ҳәа. Ҳаицәажәо ҳашнеиуаз, ҳкылсит амҩаду ахь. Араҟа маҷк ҳаԥсы ҳшьарц ҳаӡбеит, аснариадқәа рызгьы ишәарҭаӡамызт, урҭ ҳаҵаҟа икаҳауан.
Амҩа ҳахьынӡақәыз, ҳааигәа-сигәа икаҳаит 30 снариад. Иахьшәарҭамыз ҭыԥк алхны, аанда ҳнаватәеит. Наиби Нурбеии ишылатәаз еиԥшҵәҟьа аҭаҭын аацәырган, ахара иалагеит, сара сарҭмаҟ ааԥсыртлан, иҭаз стетрад аацәырган, аҩра салагеит.
Ҳаԥсы анаҳшьа, амҩа ҳнықәлеит. Асааҭ 15 рзы ҳҩеит Шубара аштаб аҿы. Араҟа хықәкыла сзааз иасҳәеит абаталион аиҳабы.
Абаталион аҿы санааи, ԥыҭҩык рыда, егьырҭ зегьы ԥшыхәра иҟан – доусы рпозициақәа рҿы итәан. Иаанханы иҟақәазгьы сааҭқәак рыԥсы шьаны, доусы рыдҵақәа рахь ицар акәын. Аамҭа маҷ ирымаз схы иархәаны,
абаталион аиҳабы «абри уиацәажәа» ҳәа ззиҳәаз аибашьҩы Бениа Ҭемыр Витиа-иԥеи сареи ҳнеидтәаланы, аицәажәара ҳналагеит.
– Ҭемыр, март 16–?7 рзы иҟаз Шьроматәи ажәылараан Димеи, уареи, уҩызцәеи шәеицын, бзиа шәеибабон, шәыгәҭыхақәа еибышәҳәон, ишԥаҟалеи уи иҭахара? – абас азҵаара ныҟасҵеит.
Са сахьынӡацәажәоз иара ихы ларҟәны, акы дазхәыцуа дтәан. Сажәа санаалга, даасҿаԥшны, ус иҳәеит:
– Ауаҩԥсы даныҟоу, цкьа дуздырӡом, егьа дузааигәазаргьы, даныҟам ауп уи дзакәыз, дарбаныз удыруа уаналаго. Иубоит акы шугыу, иуцәыӡуеит агәалаҟазаара, алахҿыхра уҳәа ауаҩы ҟазшьа ҷыдас имақәоу, – абас, абарҭ ажәақәа рыла ацәажәара ахы аиркит Ҭемыр. – Март 16 рзы жәылара ҳанцоз, Гәымсҭа ҳарны ҳнаҿалеит Цугуровка амарда. Абаталион аԥшыхәратә гәыԥ еиднакылоз хәҩык ҳаҟан: Дима Папбеи, Славик Ҭоԥуриӡеи (агәыԥ аиҳабы), Канибек Болжиеви, Сергеи Глобеи, сареи, – дналагеит Ҭемыр иҩыза изы ажәа.
– Избан хәҩык? – сиазҵааит сара.
Изнапык иҭацәыз ааиҵихын, инацәкьарақәеи инапсыргәыҵеи сирбеит:
– Иумбои снапсыргәыҵа, снацәкьарақәа ааидыскылар, аҭаҷкәым рылҵуеит. Ҳаргьы, ҳахәҩык, аҭаҷкәым еиԥш ҳаилаҵәаны, ҳҳәоу акакәны, ҳаиқәгәыӷуан, ҳзықәшәозаалак, ҳҭибагаларц ҭоуба ҳаман. Ажәылараан ҳахәҩык ҳнеиуан аԥхьа, ҳашьҭахь акыр бжьаны, ҳашьҭра ихыланы иааиуан ҳбаталион. Ҳнеиуан ҳгәыҳҽанны, аҷытбжьы, изакәызаалак иҳаҳауаз, цқьа еилымкаакәа, ԥхьаҟа ҳцомызт. Ус ҳашнеиуаз, аӷа импыҵахаланы имаз ахәы ҳанхықәгылеит. Дима усгьы ҳаԥхьа дгылазар акәын. Хыхь ҳшаахалаҵәҟьаз Дима илаԥш иҵашәеит аӷа дахьтәаз аҭыԥ. Ҳаиҳабы Славик иҳәеит доусы
ҳпозициақәа кны ҳтәарц. Хәба-хәба метра ҳабжьаҵаны ҳазқәгылаз акыӡӷра ҳнаҿаиеит. Славики сареи ҳабжьара Дима ипулемиот иманы диан. Ҳаԥхьа дәуп, уи аханы игылоу аҩны иавакны адзотқәа хԥа ыҟоуп. Аҩны аԥхьа адгьыл ҭыжааны адзотқәа рахь инагоуп. Адзотқәа рыбжьара аҩны аԥхьа абӷанҷ каԥсоуп, уаҟа аминаршәга ықәгылан. Абарҭқәа зегьы минуҭқәак рыла игәаҳҭеит. Азнеишьа аҭҵаара ҳшаҿыз, ҳгәарҭазар акәхап, ҳаԥхьа дара ахысра иалагеит. Дареи ҳареи ҩышәҟа метра ҳабжьан, ҳхы ҩышьҭаҳхыр амуа аҿынӡа ҳнаргеит. Дима еиҳа иахьыманшәалаз апулемиот нықәиргылт, аԥсеивгара маҷ иоуз ихы иархәаны уи аус ааируит. Уи акәхеит, Дима данхыс, ҳаргьы амца рыжәаҳҵеит. Аиҿахысра ӷәӷәа ҳабжьалт. Ҳпозициақәа ҳаԥсахуан, избанзар аӷацәа знык ҳахьырбоз, бџьарс ирымоу зегь рыла ҳаихсра иалагон. Ҳпозициа анаҳԥсахлак, аԥсеивгара ҳауан. Ҳаиҳабы Славик ҳақәҿиҭуан: – Шәыҽгәашәҭала! – ҳәа.
Ҳаӷацәа руаӡәк аанда дышхыҵуаз сылаԥш иқәшәеит, савтомат наиқәкынгьы иаусыжьт. Ишаҳбоз уи ишьапқәа ираахеит, иабџьаргьы леимҟәыҵшәан, аанда длахыҩрын, дкаҳаит. «Абз» ҳҭахын азы иԥсы шҭоу даҳгар ҳҭаххеит. Уахь идәықәаҳҵеит хҩык аибашьыҩцәа.
«Абз» аагара ицақәаз ҳалаԥш рхын, ацхыраара раҳҭон. Дима адзотқәеи атраншеиқәеи дреихсуан, уахьынтә аӡәы дхысыртә иҟаимҵеит. Уи дхысуан пулемиотла, адәҳәыԥш ахы-аҵыхәа иахьӡон иабџьар, ипозициа иԥсахуан лассы-ласс.
Ус ҳшеиҿахысуаз, аҩны аԥхьа иҟаз аблиндаж аҟнытә аӡәы дышхысыз аҟара збеит, снаҩсангьы «Аа!» ҳәа бжьык аагеит. Санынаԥш, Дима акыӡӷра дахьаҿаиаз дҩагылашәа ныҟаиҵан, иҽизнымкылакәа, изқәа днықәҳаит. Савтомат искыз ахы сырхеит ихысыз иахь, аха башан, иҭсырҟьаз акгьы имаахеит. Сҳәазаны снеит
Дима дахьышьҭаз – иԥсахәага ҭан. Дцәажәо дыҟамызт, ахы аахеит арыӷьаратәи илакҭа. Сҩызцәа рықәҿысҭит. Славик дааит. Ацхыраара иҭара ҳшаҿыз, Славик илаԥш дыҵашәеит Дима иеихсыз дҳәазаны дышцоз. Славик ԥшрак ҟамҵакәа диеихсит, аха аӷа днеиуан дҳәазаны. Схысит саргьы, еиҭах днеиуан. Савтомат ганха инкажьны, Дима ипулемиот аанкыланы, иеихсра салагеит, аха даанҿасуамызт, еиҭахгьы дҳәазаны дцон. «Изакәи, ахы дамго дыҟоума?» сҳәан, апулемиот алента абжа иҟаз изқәа инарбаны, иҭацәаанӡа иеихсра саҿын. Ишызбоз, дзымқәацо даанхеит.
Ахәы ҳнапаҿы ианааҳга ашьҭахь, ҳзеихсыз иҿы ҳаннеи, ашьа даганы дкажьын. Ахы злымсуа ишәын, уи иӡара аҿынӡа дахьчон. Аҵыхәтәан, алента ҭацәаанӡа игәыдысҵоз ахқәа абжакы иаахеит, иӡара алыхәҭа еиԥш ирӷӷаны иҟан.
Ари аиҿахысраан дырхәит Сергеи Глобагьы, ахы аахеит иарма-шьапы аҟәартәра. Ацхыраара иаҳҭеит.
Ус ахәаҿы еизеит ҳҩызцәа, Дима рыцҳа далаҳгеит ҳаицхырааны...
– Абас даҳцәыӡит ҳҩыза гәакьа, агәымшәа, есымша иҿаԥха-ҿаччо, иарӷьажәҩаны, игәышьҭыхганы иҳалагылаз Папба Дима Донцик-иԥа. Уи ифырхаҵара наунагӡа хашҭра ақәым.
05.05.1993
Кәтышьха
Атанк 02 ашьа 04 иауит
Ашьыжь амш еихашьшьын, аха харак имгакәа еилге ит. Ажәҩан ихыз аԥҭақәа аурҭ рысызшәа инеиԥхьбеит, ажәҩан цқьакәакәараӡа иааҟалеит. Снеиуан Кәтышьха
амарда саҿаланы, зны-зынлагьы сааҭгыло, џьара сыҽнавакуа, аснариадқәа иааиуа сҽырцәыхьчо.
Ашьыбжьон еиԥш хықәкыла сахьцоз ахырӷәӷәарҭа аҭыԥ аҿы снеит. Аха исҭахыз атанк 04 уи аекипажи ыҟамызт. Сгәы сҭахәыцуа сышгылаз, даргьы ааит ргәалаҟазаара бзианы.
Атанк уаҩы илаԥш иахьыҵамшәо ҭыԥк аҿы идыргылеит. Уи аекипаж аиҳаби сареи ҳанеицәажәоз иҳәеит:
...Абар мчыбжьык ҵуеит атанк 02 аекипаж ҭахеижьҭеи. Уи хьаас ирыман, ашьа шыруа ҳәа ҭоуба ҟарҵахьан. Агәыӷра рыман уи шынарыгӡоз. Имыцәа-имтәа «ишәарыцон», иԥшыхәуан. Иааит уи амшгьы.
Маи 5 рзы атанк 04 аекипаж абжьааԥны еиԥш ицеит патруль ҳасабла аԥшыхәратә ҭыԥ ахь. Аҳаракыра аҿынтә иахьԥшуаз, лаԥшықәҵарҭас ирымаз аӷа иобиект рнапсаргәыҵа иқәкәушәа акәын ишырбоз. Уи аҭыԥ иашьҭашәарыцоижьҭеи акрааҵуан, аха атанк, ма БМП уҳәа акгьы рылаԥш иҵашәомызт.
Ҩҩбаҟа сааҭ иԥшыхәуа игылан. Аӡнырцәынтә аград, аминаршәга уҳәа аснариадқәа ааиуан, рааигәа-сигәа иԥжәон. Агәҽанызаара, ачҳара ӷәӷәа аҭахын. Урҭ дара ирыман.
Атанкныҟәцаҩ ланарԥшыгала дшыԥшыхәуаз, илаԥш иааҵашәеит Учхоз ала инагоу амҩа ду аган аҽаҭаны, ирццакны иааиуаз аӷа и-БМП. Ари аминуҭ азы зегьы рыла иаахгылеит ирцәыӡыз рҩызцәа гәакьацәа. Урҭ рыԥсы ашьоурахьы ирыԥхьон. Уажәы ирылымшоз арбану, ргәы амца ҭашын... Аекипаж аиҳабы иҟаз аҭагылазаашьа аниба, дыццакит, избанзар ахы иархәатәын аминуҭқәеи асекундқәеи, акәымзар БМП рыцәцар алшон. Иааигәамызт, х-километрак инеиҳаны ибжьан. Аекипаж рҿаԥхьа иқәгылаз адҵа рдыруан, хыма-ԥсыма, доусы рҭыԥқәа аанкыланы, русқәа инрылагеит.
Раԥхьатәи ахысрала аӷа и-БМП аснариад аахеит иагәыдҵан аҩбатәигьы. Уи акәхеит, аӷа и-БМП, убас уи аекипаж ҭархан. Уи аамышьҭахь атанк 04 апозициа ааныжьны, ахыҵәахырҭахь иааит. Ус хара имгакәа, еиҭах адырра роуит, БМП иҭадырхаз ауаа рацәаҩны ишадгылоу, иара убас амашьына КАМАЗгьы. Ԥшрак ҟамҵакәа, атанк 04 ахысырҭаҟны иааины игылан.
Иҭҟьеит аснариад, ишырбозгьы ауаа иадгылаз рыбжаҩык каҳаит, амашьына аԥхасҭа аиуит, БМП амца ацралеит.
Абас ала атанк 02 ашьа ауит атанк 04. 04.06.1993
Ешыра
1.
Арасчиот 14 Гәурам Ҳагба, Аслан Асланов (арасчиот аиҳабы), Зураб Беиа, Валера Гәлариа, Руслан Ласариа, Виталик Киртбаиа.
Сиацәажәоит аибашьҩы Асланов Аслан Георги-иԥа.
Ианвар 14 рзы акәын. Гәурам Ҳагбеи Аслани еиццеит аԥшыхәра. Инеит аспортбаза аҵыхәахь, амшыни Гәымсҭеи ахьеилало. Уи аҭыԥ алхны ирыман, заа иԥшыхәны, атанк ахьгылоу, иахьынтәхысуа гәаҭаны, нас иааны, ашара акыр шагыу итәаны иԥшыхәуан.
Ашьыжь, асааҭ ҵҚҷ рзы, аӡнырцә фышә метра бжьаны ирбеит атанк. Раԥхьаӡа уи ибеит Асланов.  Уи акәхеит, ас еиԥш аҭагылазаашьа аниба, деихсит Аслан. Раԥхьатәи ахысрала абашниа иаахеит, агәыцә ԥхасҭан. Аекипаж уаҩы дҭыҵуа рымбеит.
2. Фырхаҵаратә хҭыск
Аибашьра ианалага инаркны амца қьоуқьад иналагылт аԥсуаа рҵеицәа-фырхацәа. Урҭ рыԥсы иамеигӡа иқәԥоит, агәра гангьы иҟоуп ршьамдгьыл ахы иақәиҭны ишыҟало азы.
Аԥсны ахақәиҭра иазықәԥо иреиуоуп Дәрыԥшьтәи аҵеицәа Баҭал Ваналиеи Иура Агрбеи. Урҭ иахьа Ешыратәи ахырӷәӷәарҭатә ҭыԥқәа руак аҟны амца иалагылоуп.
Аҽыԥхьакырҭа ҭыԥк аҿы ҳтәоуп ҳаицәажәо.
– Аибашьра иадҳәалоу ахҭысқәа шаҟа ирацәоузеи, абас ҭынч утәаны уанцәажәо, ҳаҷкәынцәа иаадырԥшхьо афырхаҵарақәа шаҟа угәалашәозеи, – иҳәеит зҩызцәа рыгәҭа итәаз Валери Агрба.
– Иааҳгап ҿырԥшыгас Баҭал Ваналиеи Иура Агрбеи рфырхаҵара, – иажәа нҳалаиҵеит завтомат зшьамхы иқәкны изкыз Зураб Беиа.
– Уи иарбан фырхаҵароу? Иаҳзеиҭашәҳә! – сҳәеит сара.
– Март 16 аҽны аӡнырцәынтә аӷа бџьар-хкыс имаз зегь рыла ахысра даҿын, – дналагеит Валери.
Аҩбатәи а-ПТУРС-тә шьақәгыла аспортбазаҟны иҟан. Амш цас иауазшәа, аԥша ӷәӷәа асуан дара рганахь ала. Аҽны аԥшыхәра ицараны иҟан хәы ҳаракык ахь, аха дара ирыӡбеит џьара имцакәа, аҩны ахыб аҟны ашьклаԥшырҭа ҭыԥ алырхырц. Ус егьыҟарҵеит.
Баҭал а-ПТУРС хаигалеит ахыб ахь, маҟҿаҳәара қьырмытла ичаԥаны иҩагаз аҭӡы иҽырманшәаланы днадтәалт. Иԥшыхәуа иштәаз, Мусик Агрба илаԥш иҵашәеит аӷа итанк ихарамкәа, Учхоз ааигәара амҩа ишангылаз. Баҭал дымшәакәа дҩагылт а-ПТУРС зықәгылаз аҭӡамц иҽадҵаны. Дмыццакӡакәа акылԥшыга дкылԥшуа, ацәҟьа аӷа итанк иананибаала, инацәа зықәкыз аҵхага днақәыӷәӷәеит. Аха атанк ахьгылаз игылан имқәацо. Аснариад ишамгаз рбеит, арахь, иахьықәгылоу гәарҭан, аихсра иалагеит. Баҭал а-ПТУРС-тә снариад уаҳа имамызт, уи актәи аихагылаҟны ишьҭан, ԥшрак ҟамҵакәа иаагатәын, аамҭа ирымаз маҷын, атанк рыцәцар ҟалон. Ас еиԥш аҭагылазаашьа аниба, Иура Агрба дыҩуа длаҿалт. Дымлеицт шырҳәоз: «Аа, абар иаазгеит, шәысҭ!» иҳәеит Иура, аԥхӡы иҿашы, жәа-етажк албаареи ахалареи рацәак дадымхалт.
Баҭал аснариад аниоу, иԥсы леиқәаҳаит. Атанк ахьгылац игылан. Аԥхьа маҷк ихысымҭа маншәаламхеит. Уажәы дзызхәыцуаз уи аҭархара акәын, ахқәа иааиуаз гәхьаасгьы имамызт. Аӷа итанк аус аруны адәықәламҭаз, уи ахәамц иарбаны дхыст – амцагьы акит. Иахылҵуаз алҩаҵә еиқәаҵәаӡа ажәҩан иалалон.
3. «Аџыр лымқәа» рзышәарыцара
Сеимархха сызкыз ахәыцрақәа санаарылҵ Ешыратәи абжьаратә школ аҿаԥхьа сгылан. Сыла иабоз еиҭаҳәашьа амамызт – иҟәыбаса еилажьыз адыррақәа рхан ду,  угәы арԥшаауан, улахь еиқәнаҵон. Аџьџьаҳәа ахәыҷқәа рыбжьы зыҩныҩуаз ари ахыбра уажәы ашәы ахьыкәкәа, еиҭымха игылан. Агәырӷьара зцыз аҵәҵәабжьы ахаҭыԥан, уажәы иуаҳауа ахысыбжьқәеи атҟәацыбжьқәеи роуп. «Абас уҟазҵаз уара уашәа рыҩнқәагьы даргьы еилабгааит» сҳәан, сымҩахь – ҳхахьы ахәқәа руак аҿы иҟаз, ахԥатәи а-ПТУРС шьақәгыла аибашьыҩцәа рахь сҿынасхеит.
– Уажәы иҳамоу абџьар аибашьра раԥхьатәи амшқәа инадыркны иҳамазҭгьы, уажәшьҭа егьараан Аԥсны ахы
иақәиҭаҳтәхьазаарын, – иҳәеит Иура Ҭаниа ҳаицәажәо ҳахьтәаз.
– Раԥхьа ашәарыцага шәақьқәа рыла аӷа иаанкылашьас иҟарҵаз, аиашазы, илакәушьартә иҟоуп, – иҳәеит Дима Барцыцгьы.
– А-ПТУРС ҳәа изышьҭоу ари шәабџьар шьҭа шәазыманшәалазар акәхап?.. – сҳәеит сара.
– Ҳәара аҭахәума, наџьнатә аахыс иаҳкызшәоуп ҳхы шаҳбо, – аҭак ныҟаиҵеит уанӡа ҿымҭкәа итәаз Анатоли Гьегьенаа.
Ааи, ахақәиҭразы, ахьыԥшымразы ақәԥара еиланарҵәаз, шәара ззымдыруа еибашьыҩцәоуп арҭ ахҩык. «Хҩык амушкетиорцәа» ҳәа рзырҳәоит ирхыхәмарны урҭ рҩызцәагьы. Сара срыҳәеит реибашьратә хҭысқәа рахьынтә хадара злоу акык-ҩҩбак сзеиҭарҳәарц.
– Ноиабр мзазы акәын, – дналагеит Иура. – Ашара акырӡа шагыз ҳгылеит. Раԥхьаӡа акәны а-ПТУРС ҳаманы ҳдәықәлеит ԥшыхәра. Аӷа илаԥш ҳахьыҵамшәашаз ҭыԥк ылхны ҳнатәеит. Ҳтәоуп ҳагәқәа хыҭхыҭуа, аха агәҽанызаара ҳаманы. Ас еиԥш аԥшыхәраан иаҭахуп ачҳара ӷәӷәа амазаара, амццакра, агәамҵра захьӡу узымдыруазароуп. Ашьыбжьон еиԥш Дима илаԥш иааҵашәеит аӷа итанк. Аиаша ауми иуҳәара, уи а-ПТУРС имкыцызт, дагьаламхысцызт. Аҳәара мариоуп, аха аус аҿы уаннеилак маҷк ушанхоит, ухымҩаԥгашьа даҽакхоит. Сҩызцәа сара сакәын изхәаԥшуаз, урҭ рлахьынҵа снапы иакызшәа акәын ишсыхәаԥшуаз. Иаҳагьы иазҳауан исыдыз аҭакԥхықәра, маҷкгьы саашәеит аиашазы. Аха Анцәа иџьшьаны, сыла самжьеит – сҩызцәа ишырбоз иҭсырҟьаз аснариад хаха аӷа итанк иаахеит, алҩагьы ҩахыббит.
– Абри ашьҭахь мчыбжьык ҵаанӡа ҳаиҭацеит аџыр иалху «алымқәа» рзышәарыцара, – ажәа игеит уажәы Дима.
– Шәахьцац аҭыԥ ахь акәхап?.. – снаиԥыҩлеит сара.
– Мап, иара Кәтышьха, даҽа хәык ахь. Ҳтәан акраамҭа. Ас уантәоу, аамҭа ццакӡом, агәҿыӷь уагоит, угыланы уаанеиааиргьы угәаԥхоит, аха ичҳатәуп. Аланарԥшыга кны сцәыҵатәаны сшыԥшуаз, – Иаауеит, иаауеит! – сҳәеит сыбжьы самхаҭган.
– Иарбан, уара, иаауа? – дҵааит Иура.
– Аӷа и-БМП.
– Уамеихсуеи нас! – иҳәеит Иура.
– Мап, уара уеихс, Иура, аԥышәагьы умоуп, аригьы
умышьҭын.
Иура уаҳа ԥшрак ҟамҵакәа а-ПТУРС днаҿатәеит.
Аамҭа маҷын, аобиект рылаԥш иҵшәар ҟалон. Иабџьари аӷа и-БМП-еи неидибалт, дагьхысит. Уи акәхеит – амца ҩацрыддит аӷа и-БМП.
Анатоли Гьегьенаа ихы ӡырымгакәа насҭха дтәаны дӡырҩуеит, ацәажәара дацәыԥхашьо. Уи ишихәаԥшуаз гәеиҭан, – Исыдыжәбалазеи? – ҳәа ихы нарықәикит.
– Акгьы удҳамбалаӡеит, ус, БМП шҭаурхаз атәы ухала иуҳәар ҳҭахын, – рҳәеит иҩызцәа.
– Иҟаз шыҟаз шәаргьы ишәымбеи, – иҳәеит иара.
– Абри сылшеит, абри зуит ҳәа душьуазаргьы иузирҳәом. Убри аҟынтәи сара ишәасҳәоит уи атәгьы, – иҳәан, дналагеит Иура. – Аҽны апрель 1 азы амра каххаа иԥхон...
– Апрель 1 амцҳәара иамшуп, мцык еиҿашәмыртәааит, – сҳәеит саахыхәмарны.
– Уи амш иақәшәеит, аха ҳара ҳаҽҳархиеит, – иажәа наигӡон Иура. – Позициа бзиак алаҳхын, ҳтәан ҳаԥшыхәуа Гәымсҭа нырцәҟа. «Шәыҽшәырхиа, БМП аауеит!» сҳәеит. Дима аснариад дазкын ари аҽны, Анатоли а-ПТУРС даҿатәан, сара савтоматчикын – сҩызцәа сыхьчон аӷа иҟынтәи. Анатоли иаԥхьа иқәгылаз адҵа бзианы
еиликаауан. Цқьа дкылԥшны, инацәа зҵакыз днақәыӷәӷәеит, аӷа иеибашьыга машьынагьы амцаԥшь ҩахҟьеит.
Абас хьыӡрацара инҭыҵцыԥхьаӡа, шамахак акәымзар, еснагь Ажәеиԥшьаа ԥыхьашәа риҭоит аиҩызцәаашьоуцәа Иура Ҭаниеи, Дима Барцыци, Анатоли Гьегьенааи.
17.06.1993
Ешыра
Рџьабаа бзабаахеит
Аҽынтәиала Гәымсҭатәи афронт аҿы, абжьааԥны еиԥш акәымкәа, иҭынчран, џьара-џьара иналаршәааларшә ахысыбжьқәа игоз ракәымзар.
Амш еихашьшьуп,  ақәа илеиуаз хкәеит. Аԥҭақәа иаарылҵыз амра Верешьагин ихәы, иара убас Кәтышьхагьы иаақәыҷҷеит. Аҵарақәагьы ари иҟалаз аҭынчра еигәырӷьаны убас игәыҟаҵаганы ашәа рҳәон, «шьыри, стәаны сырзыӡырҩландаз» уҳәарын. Амҩа сызну, уаанӡа асаба зқәыҩҩы иҟаз, уажәы илеиз ақәа иҳәынҵәаршьшьыраха иҟанаҵеит.
Снеираны сахьыҟаз аҭыԥ аҿы саннеи, асааҭ 1№Қҷ ыҟан. Сзызнеиз хҩы-ԥшьҩы ракәын иҟаз, егьырҭ рҩызцәа адҵахьы иҟан, имаацызт. Ҳтәоуп иҟоу-иану ахҭысқәа ҳрылацәажәо. Ажәеи ажәеи шеихаҳҳәаауаз, Шубара абзарбзан анҭадырхоз атәы аацәырыргеит. Уи ихҭыс дуны иҟам, аха  аибашьра иахылҿиааз акоуп азы иатәамбакәа уагәҭасыр ҟалом, ииашам. Аҳәара шиҭахымызгьы, Руслан Ласариа зҵаарала дыхҭаскит: – Иҟалеи, ишԥаҟалеи, ианбаҟалеи? – ҳәа.
Аҭаҭын аацәыриган, амца наркны, ахара дналагеит. Итәақәаз дааҳалаԥшын, ус иҳәеит Руслан:
– Шьҭа исымҳәар жәуам акәымзар, иара зхыуҳәаауагьы акәым, аха ианышәҭахха – ибзиоуп.
ак
Исхамышҭзар, март 2 рзы акәын, Шубарантә машьынала иааит ҳаибашьыҩцәа, урҭ ҳрыцхраарц рҭахын. Изларҳәаз ала, Ахалшьени итәоу ҳаибашьыҩцәа аӷа итанк есымша ирылахысуеит, ҭаха рнаҭом. Ражәа ҩҩбамтәӡакәа Зураб Беиеи Руслан Ласариеи рыцны ицеит, аснариадқәа ҩҩбаҟа рыманы. Иахьҩеиз, асы маҟҿаҳәара инеиҳаны ишьҭоуп, ихьҭоуп. Уаҟа шьхароуп, хәылбыҽханла иаразнакы аҵаара иалагоит, адәахьы удәылҵуа иҟам.
Ианнеи, уатәи аԥшыхәыҩцәа (аҭыԥқәа бзианы издыруаз) рыццеит атанк ахьырбо аҭыԥ ахь. Иалырхыз аҭыԥ ҳаракыран, ибзианы иубарҭан аӷа иобиектқәа.
– Актәи амш ашьыжь инаркны хәылбыҽханӡа асы ҳалатәаны ҳаԥшыхәуан, акгьы ҳамбеит...
Убас мацара, ахьҭеи амлеи ишакуаз, аԥшьымш аҽны рылаԥш нақәшәеит абзарбзан атрактор иацраҳәаны ишааргоз. Хазы џьара итәаны иԥшыхәуазгьы адырра ҟарҵеит. Аха Руслани Зураби урҭ раԥхьа ирбахьан, рҽырхианы итәан, атрактор аҭыԥ ылхны иахьгыло рбарц.
Атрактор шнеиуаз, иаақәгьежьны инагылт абзарбзан ахы ҳпозициахь ирханы, ахысрагьы иалагеит. Руслани Зураби шьҭа рус рдыруан, имыццакӡакәа, абзарбзан инақәкны ПТУРС ала еихсит. Уи акәхеит, абзарбзан акгьы иаԥсамкәа иааҟарҵеит. Жәафҩык иацны иааиз рахьынтәи ԥшьҩык ыҩны ацара иаҿын. Урҭгьы ихәқәаз ракәхап.
Абасала, ҳаибашьыҩцәа зызцаз атанк ахаҭыԥан, иҭадырхеит аӷа ибзарбзани аруааи. Арҭ аҩыџьагьы ԥшьаха-ԥшьымш ирбаз аџьабаа башамхеит.
30.06.1993 Баӷцәырдырра
Мгәыӡырхәа итәоу дәрыԥшьтәи аибашьыҩцәа уаха ицараны иҟоуп Шубараҟа, аҽазыҟаҵара иаҿуп. Урҭ дәықәлаанӡа, ҳара, жәаҩаҩык еицыз, амашьынаныҟәцаҩ Заур Аҩӡба иигараны иҟаз аидара имашьына инақәҵаны, амҩа ҳақәлеит асааҭ 19 рзы, ахәылбыҽха. Гәдоуҭа ҳанаалала, убас цәаныррак ҳцәа-ҳжьы ианырит, ҳгәы ԥшааратәы. Иаҳдыруан ҳахьцоз, ҳзызцоз, ҳаԥхьаҟа иаҳԥеиԥшыз. Аха иҟаҳҵарызеи, ҳаԥсадгьыл ҳаидгыланы ианаҳмыхьча, иаҳцәыӡуан, иаҳдыруан уи. Ҳаԥхьаҟа ауадаҩра бааԥсқәа ҳԥылараны ишыҟазгьы ҳдыруан.
Ҳнеираны ҳахьыҟаз ҳнеит ахәылԥаз, 2?Қ?5 рзы. Аҭыԥ иахьӡуп Баӷцәырдырра. Уи шьҭоуп ашьха ашьапаҿы, ԥсҭараны иҟоуп. Ҳаԥхьа иааины, рҭыԥ ылхны итәахьан очамчыратәи агәыԥ «Шьараҭын» ҳәа изышьҭоу.
Амашьына иақәыз аидарақәа рақәхра ҳалагеит. Ҳнаҩсан игылоу ашә-ҵла ду убысҟак ишәпоуп, ԥшьҩыхәҩы рнапы акәдыршар акәын ианахьӡоз, уи иаҟараз ҳамбацызт. Иҳамаз аџьаԥҳаны уи ашә-ҵла аҵаҟа инышьҭаҳҵеит. Ҳҩызцәа ааиаанӡа баша ҳамтәеит. Ашьаԥазы амаҭәахә еидкылатәын, еихаки знапыклатәи хьархьки ҳаԥшаан, амаҭәахә алхра ҳалагеит. Шаҟа ҳҭахыз ҳзылымхит, иаҳцәыхәлеит. Еицыз жәаҩаҩык ахьаца амҵан ҳашьҭалеит.
Адәахьы амш бзиоуп, аеҵәақәа каххаа иҟоуп. Амца еиқәаҳҵеит, ҳаҽҳарԥхеит. Ҳанышьҭалоз асааҭ 24 ҟалахьан, аха ҳзыцәом, акәыбрқәа ҭаха ҳарҭом. Ус асааҭ 3 рзы дәрыԥшьааи ҟәланырхәааи машьынак иаанагеит. Асааҭ 4 рзы ҳафатә зқәыз амашьынагьы ааит.
Ауха иааиз зегьы адәаҿы ишьҭалеит... 252
01.07.1993
Ашьыжь ианааша, ҟәланырхәаа ашьаԥа аргылара иалагеит. Еибырҭеит ҩҩ-шьаԥак. Дәрыԥшьаа рзы ашьаԥа ааигарц Мгәыӡырхәаҟа дцеит аштаб аиҳабы Л. Кьылба. «Уи даанӡа баша ҳазтәазаауеи» рҳәан, ашьаԥа иаҭаххашаз амаҭәахә еиқәдыршәеит. Нас, доусы, еицыз агәыԥқәа, ԥшьҩы-хәҩыла, хаз-хазы ақьалақәа рыҟаҵара иалагеит, ҭырасла икәыршаны, ихыбны. Саргьы аӡәы иҭыԥ змаз қьалак ҟасҵеит, ҭырасла ахыби аганқәеи ибзианы исшәаҳаит, ақәа алымсуа иҟасҵеит.
Асааҭ 10 рзы иҳамаз ала ҳаицхырааны акраҳфеит. Ашьыбжьон, асааҭ 14 рзы, ауха ҳхәы ҳәа иааргаз, ишаны, ҳаҭара иалагеит. Аӡәы ирҭон чахыки (уи хымшҟа изирхац), тушонкаки, аԥсыӡ зҭаз аконсервтә банкақәа ҩҩбеи, ахш-жәпа банкаки, ачарҩеи уҳәа. Аҽны аахәлаанӡа аҽазыҟаҵарақәа ҳарҿын. Ахәылбыҽхан Гәдоуҭантә иааргеит акапуста, апомидор, анаша, акәац, аџьымшьы, ача уҳәа иҵегь афатәқәа. Ишаны аибашьыҩцәа ирырҭеит.
Ҳахьтәоу аҭыԥ бнаршәыроуп,  аиаҵәара уалԥшны ажәҩан убаӡом, убас еиԥынчыланы иҟоуп. Ҳтәоуп амцақәа еиқәҵаны.  Аԥсҭара ҳахьыҵатәоу ицәыҵлашоуп, ана-ара итәоу ҳаибашьыҩцәа аӷаџаҳәа еицәажәоит, ашәа рҳәоит, ажәакала ргәалаҟазаара бзиоуп. Итәоуп уаҵәтәи ашара иазԥшны, ироуа адҵа анагӡара иазхианы...
02.07.1993
Иахьа ашьыжь заа игылеит ҳаибашьыҩцәа, амца аиқәҵара иалагеит. Шарԥазы даара ихьҭан. Акы ианнацҳа, рқьалақәа ирыҵатәаны рыԥсы ршьон. Ашьыбжьон еиԥш, аҩбатәи абаталион иалоу аибашьыҩцәа ирырҭоит аӡәы ихәҭоу абџьар. Абжьааԥны еиԥш акәымкәа, уажәы аџьаԥҳаны даара ирацәоуп, бџьархкыс иҟам арбану, ухы иузархәозар, иуҭаху урҭоит.
Ахәылбыҽхан, асааҭ 1ԥҚ?5 рзы, абаталион аиҳабы Амҷба аибашьыҩцәа ааизганы, рацәажәара далагеит. Дазааҭгылеит абаталион аҿаԥхьа иқәгылоу адҵа, уи нагӡашьас иамоу. Ирҭон азҵаарақәа, рҭакқәа ҟаиҵон.
Уи ашьҭахь аҩбатәи арота аиҳабы Џьонџьик Тәанба дәрыԥшьтәи аибашьыҩцәа ааизиган, хазы аицәажәара мҩаԥигеит. Урҭ иреиҳәеит иахьакәзаалакгьы, аҭагылазаашьа шыҟалалакгьы, ажәылараан, ма ахыхьчараан рхы шымҩаԥыргалаша, ишеицныҟәалаша, аӡәи-аӡәи шеицхыраалаша, ишкеибамыжьлаша, еиҳарак амццакра, алеишәа ҷыда шаҭаху уҳәа, ажәакала дрылабжьеит. Аҽнынтәараки аухеи аҽазыҟаҵарақәа ирҿын аҩбатәи абаталион иалаз аибашьыҩцәа зегьы. Уи абаталион шьақәгылан агәыԥ «Шьараҭыни», дәрыԥшьааи, ҟәланырхәааи рыла.
Ахәылбыҽхан, асааҭ 20 рзы, абаталион ҳааизганы, иҳаларҳәеит «уаха жәылара ҳцоит» ҳәа, асааҭ 22 рзы ҳҭыԥ ааныжьны, ҳашдәықәло шьапыла.
Амҩа ҳақәлеит 2№Қ№5 рзы, шьапыла ҳцар акәын Уазабаа аҿынӡа.
(Аухатәи ҳмаршрут инарҭбааны араҟа исзанҵом, избанзар аамҭа абаҟоу усҟак. Ҭынчрак ҟалар, акгьы смыхьыр саргьы , исҩып.)
Ишакәхалакгьы, амҩан егьа аџьабаа ҳбазаргьы, ҳнеирц ҳахьыҟаз аҭыԥ аҿы ҳнеит. Ҳаибашьыҩцәа даара иааԥсеит, реидарақәа хьанҭан, ԥсшьара ҳәа иахьылатәаз, ицәақәаз ҟалеит.
Ҳахьҩеиз, актәи, ахԥатәи уҳәа абаталионқәа рыԥсы шьо иштәаз, ҳаргьы ҳнарыдгылт. Иааит, иара убас,
даҽа баталионкгьы – уи пицундаа ракәын. Уа иҟан даҽа баталионкгьы. Ажәакала, ауаа ишакәым ала еилаҳаит, аамҭа ирымаз рхы ирзамырхәеит.  Аӡәи-аӡәи ишеиҵыргоз, асааҭ 8 ҟалеит. Ишеит. Аҵыхәтәан, џьарак иазкылсын, амҩа иқәлеит. Уазабаантә аӡахьы илбааит.
Уамашәа иубаша, ԥшьба-хәба баталион аӡы ирит ԥырхагада. Араҟа узызхәыцша рацәоуп. Ишԥаҟалоз абас, ҩышәҩык инареиҳаны аибашьыҩцәа ыршьас иҟарҵазеи аӡы? Ишԥаҟалеи аӡы ирыз аҟәара иқәтәаны ԥшьба-хәба сааҭ рыԥсы ршьо, акрырфо уҳәа?.. Абжьааԥны акәзар, ухы цәыругар, уҭахон. Уажәы ауаа рацәа, ауаа жәпаҩы ахьеилагылоу, рыбжьы уамыргыло, уи аӷа имбеит шәҳәар, ихасҵом. Аӷа имбакәа дыҟамызт, аха уи даҳзыԥшын хыхь.
Абаталионқәа зегьы аӡы ирит асааҭ 0)Қ?5 рзы.
Аҟәара ааныжьны, Цугуровка ахалара ҳалагеит ҳарҭ аҩбатәи абаталион аибашьыҩцәа, асааҭ 17 рзы, ахәылбыҽхан. Абрантә аџьабаа ду абара ҳалагеит – аӡәыцыԥхьаӡа 35–:0 кьыла рҿынӡа аидара ҳаҵан. Ҳнаҿалт аҳацаҟьа 1200 метра аҳаракыра змаз. Уи еиҭаҳәашьа амам, лакәк аҿгьы иубом ҳаибашьыҩцәа ирбоз аџьабаа закәыз, изҵаз аидара шыхьанҭаз, ихаргалон атехникагьы. Шьаҿацыԥхьаӡа ашәарҭа иҭагылон, аха ргәы карыжьуамызт. Урҭ ирдыруан иахьцоз, рҿаԥхьа ишьҭоу аус закәыз.
Аџьабаа ду баны ихалт абаталионқәа сааҭ-сааҭла еишьҭагыланы. Ҳара ҳбаталион ҩеит асааҭ 18 рзы. Араҟа ҳаибашьыҩцәа еиҭах ауадаҩра бааԥсы инҭагылт.
Раԥхьа ажәылара ицаз абаталион аминатә дәы иақәшәеит. Иԥжәаз аминақәа аныҟала, аӷагьы минаршәгала ҳаихсра далагеит.  Ҩышәҩык рҿынӡа иҟаз аруаа ахьаҵра иалагеит. Абраҟа иалкааны исҳәарц исҭаху избаз ауп: ахьаҵра ианалага, 18–№2 шықәса
зхыҵуаз аҷкәынцәа рабџьарқәа кны, амҩа иангылеит, «шәабацои, шәгьежьы» ҳәа ицоз ирҿагылеит, ирақәԥеит, игьежьырцаз ирылшоз зегь ҟарҵеит. Мусик Ҭаниеи уи иҩызцәеи абжаҩык дыргьежьит. (Араҟатәи аилаҩынтра атәы ҩтәуп ҭынч.)
Ҳаанхеит хыхь, асопкаҿы, аҩбатәи абаталион иатәыз  аибашьыҩцәа. Еиҳарак изықәгәыӷуаз Анцәа иакәын. Егьырҭ инхазгьы гәыԥ-гәыԥла, уаҩы иҽимырбакәа, бнала ахьаҵра иалагеит. Абаталион аҿынтәи иаанхазгьы аҭагылазаашьа иҟаз ангәарҭа, аиҳабыра (абаталион аиҳабы, аштаб аиҳабы, акомиссар, аротақәа реиҳабацәа уҳәа) рҽааизырган, аилацәажәара мҩаԥыргеит: иҟарҵаша, мҩас изқәылаша уҳәа азҵаарақәа еимаркит-еиҿаркит. Аҵыхәтәан ирыӡбеит Гьиви Смыр игәыԥ ахьыҟоу ашҟа ицарц даргьы. Арахь, иаанхаз аамҭагьы маҷын, алашьцара ҩҩ-сааҭк ракәын иагыз. Арота аиҳабы – Џьонџьик рациала адырра ҟаиҵеит акомандатә пункт ахь ирыӡбаз иахырҳәаауа еиликаарц. Уантә адырра ҟарҵеит «иахьынӡауа ахәы нышәмыжьын» ҳәа. Аха аҭагылазаашьа убас иҟалеит, уаагыло иҟамызт. Џьонџьик рациала диацәажәарц иӡбеит Гьиви. Уи иеиҳәеит ҳҭагылазашьа зеиԥшраз. Гьиви дақәшаҳаҭхеит иара ишҟа ҳнеира, аха игәы нызкылоз ыҟан. Џьонџьик Гьиви ус диҳәеит, иҟалозар, игәыԥ аҿынтә ҩыџьа амҩа здыруа ааишьҭырц. Гьиви мап икит, избанзар амҩа минала ичаԥан, урҭ шҭахоз идыруан. «Шәарҭ уа ӡәыр шәзыԥшаауазар асапиор-мҩаԥгаҩцәа, амҩа шәықәла, иҳәеит. (Араҟа иҩтәуп Џьонџьик рациала дзацәажәоз Гьиви иакәымкәа, аӷа иакәзаарын. Урҭ реицәажәара атекст ҩтәуп излаздыруала.)
Уамашәа иубаша, «шьҭа цашьас иҟаҳҵозеи?» ҳәа ҳлакҩакуа ҳашгылаз, 30–:0 минуҭ мҵыцкәа, ҩыџьаҟа ааит. (Ааишьасгьы иҟарҵаз здыруада?!) Ҳара ҳаиԥш еилаҳәоуп, аԥсшәа рҳәоит.
– Гьиви Смыр иахь шәцар шәҭахызар, абри амҩахәасҭала шәдәықәлар, ахәы шәшықәу мацара иара иҿы шәнанагоит, – рҳәеит.
Аҩныҵҟатәи аилаҩынтра иҟаз иахҟьоу, мамзаргьы Џьонџьик рациала Гьиви даниацәажәоз, дара бжьаланы иазыӡырҩуазу, ишакәхалакгьы, иааит ҳа хьтәаз иаҳзымдыруаз џьоукы.
Амҩа ҳанықәлоз (Гьиви ишҟа ҳцоит), «амҩаԥгаҩы» ҳаԥхьа дгылан, ана-ара аминақәа ыҵоуп ҳәа аҭыԥқәа ахьаҳирбоз абӷьыц канӡақәа ықәын, акасыш, аиха уҳәа – убас мацара 80 ҭыԥ рҿынӡа ҳбазар акәхап. Ҳнеигон ԥшьшьала, ҳаԥсы ҳиршьон лассы-лассы (аамҭа игар иҭахызар акәхарын «ҳамҩаԥгаҩы»).
Ус ҳнеит дәҳәыԥшны ихтыз хәык аҿы, доусы ҳахьгылақәаз ҳтәеит. Ақәаԥсатагьы алеира иалагеит. Ҳамҩаԥызгоз, – Ара шәтәаз, сара маҷк снаскьаны, иҟоу аусқәа гәаҭаны саауеит, – иҳәан, абна днылаланы дцеит.
Ҳаизыԥшын акраамҭа. Ихабар аныҟамла, ҳрота аиҳабы Џьонџьик адҵа ҟаиҵеит ҳазлааз ала ҳгьежьны ҳдәықәларц: – Араҟа, – иҳәеит, – ачарҳәара ҳазууп, шәыҽгәашәҭ.
Ҳгьежьны ҩажәаҟа шьаҿа ҟаҳҵахьан еиԥш, лада-ҩадалеи ҳаихсра иалагеит, ҳара рыбжьара ҳабжьахеит. Ас еиԥш ҳаихсра ианалага, ауаа ирҳәо-иҟарҵо иақәымшәо иқәхеит азныказы. Ахысра есааира иӷәӷәахо ианалага, доусы рхы ахьынахоз иҩт гәыԥ-гәыԥла. Ахқәа ҳхыууаа ицон, аҵла рымахәқәа ираахон, ахысыбжьқәа аԥсҭара иҵыҩуаз улымҳақәа ҵнахаауан, уцәа уҭанарӡыӡон. Еицыз ҳҿынтә хыхь ҳаанхеит ҳмаҷыҩны, егьырҭ зегьы абна илалт, «шәгьежьы» ҳәа иҳамҳәаз арбану, аха изаҳауадаз.
Џьонџьик дахьгылаз аҭыԥаҿ инхеит жәахаҩык рҿынӡа, ҳаргьы хазы ҳгылан, жәаҩаҩык ҳаҟан. Ҳарҭ, жәаҩаҩык
еицыз, аҿыџьра ҳаҿахеит. Амш лашьцеит, ақәа алагеит, ҳажәҩахыр иҭаҳарԥаша  ҳәа акгьы ҳамамызт. Узҵагылаша ҵлагьы ыҟамызт, доусы ҳахьгылақәаз ҳтәеит ақәа ҳхьыҵәҵәа. Ауха ҳаицын абарҭ ацәаҳәақәа зыҩуеи, Анзор Тәанбеи, Аслан Быҭәбеи, Русик Аргәыни, Вадик Ҳагбеи, Автандил Лакрбеи, Дыгә Лакрбеи уҳәа егьырҭгьы.
Араҟа исхашҭыз акы ыҟоуп. Гьиви ишҟа ҳазгоз «амҩаԥгаҩы» ҳанааигоз, иҭаххеит еиликаарц шаҟаҩы ҳаҟоу. Аӡәаӡәала ҳаишьҭагыланы ҳахьааиуаз, – Шәҽышәыԥхьаӡа! – ҳәа адҵа ҟаиҵеит.
– Иазууазеи заҟаҩы ҳаҟоу? Уара иууалу ҳгароуп, – аниҳәа Џьонџьик, «амҩаԥгаҩы» ус иҳәеит: – Амина уҳәа, иҟамло иҟоузеи, ахыԥхьаӡара удыруазар, угәы ҭынчуп.
Иҟаз ахыԥхьаӡара анеиликаа, иамхацәгьахазар акәхап ҳахьырацәаз, дзыбналазгьы уи азоуп.
Ҳгылоуп, алашьцараҿы акгьы ҳбом, ҷытбжьык анго ҳӡырҩуеит. Ус еибаҳҳәеит: «Уахашаанӡа абраҟа ҳгылазаауеит ҳаиҭамҵкәа, ҳагьыцәаӡом» ҳәа.
Ахьҭа ҳакит, цәгьала аҵх наҳгеит асааҭ №Қ:0 рҿынӡа. Ақәа алеира иаҟәыҵит, амза гылеит, абнара аҩныҵҟа маҷк иаалашеит. Асааҭ 3 рзы Џьонџьик дызцыз иманы дааит ҳахьтәаз. Ҳаицны амҩа ҳақәлеит аӡахьы ҳалбаарц, нас ҳарны, ҳа ҳтәқәа рахь ҳцарц. Ажәак ахымҳәаакәа узавсуам, ауха ҳаԥсы еиқәырханы, алашьцараҿы, мҩахәасҭак ахьыҟамыз, наџьнатә ара дааӡаны идыруазшәа, акгьы ҳмырхькәа ҳалызгаз Қарбеи Гәынба игәеилгара, иааирԥшыз агәаӷьра, агәымшәара.  Уи ҳаԥхьа дгыланы, асааҭ 6 рзы ҳнеигеит пицундаа ахьтәаз аҭыԥаҿ. Уаҟа сааҭк аҟара ҳаԥсы ҳшьеит, нас амҩа ҳақәлахт. Иацы ҳазлақәлаз амҩа бааԥсы ала ҳанҭалт...
Ақәа шлеиц илеиуан, ҳшыбааӡаз ҵаҟа аӡаҿы ҳлеит. Аӡы сҭалт, сырт. Абна снылатәаны сымаҭәақәа сырҩеит. Ахьҭа сакуан, слаҳәит, сқыџьқыџьуан, арахь, хазы амла сакуан. Сгәы аангылар ҳәа сшәон. Сҩеит изулак Уазабааҿы. Араҟа дсықәшәеит амедеҳәшьа Зина Ақаҩԥҳа, Анцәа илԥха зауша, аспирт слыржәит, ахәшәқәа сылҭеит, маҷк акрысфеит. Ажәакала, сыԥсы еиқәхеит. Схы сақәгәыӷуа саныҟала, амҩа сықәлеит – сцоит Шубараҟа, ҳгәыԥ ахьтәоу адачахь.
Хыхь санҩеи, амҩаҿы амца еиқәҵаны итәан гәыԥҩык аибашьыҩцәа, рымаҭәақәа дырбон, саргьы сынрыдгылан, сымаҭәақәа сырбеит. Араҟа дсықәшәеит Уанчка Лакрба. Ҳшьапы ҳзықәгыломызт, убасҟак ҳааԥсаны ҳаҟан, ацәа ҳакуан. Иҳаӡбеит, ҩнык аҿы ҳнеины, ҳаԥсы ҳшьарц, ҳацәарц. Ус егьыҟаҳҵеит. Асааҭ 10 рзы инышьҭалаз асааҭ 15 рҿынӡа ҳацәан.
Ахәылбыҽхан аҩызцәа ԥыҭҩык ҳаиқәшәеит – ҩажәаҩык рҿынӡа. Ҳахьгылаз амашьына ааин, ҳҩақәтәаны Шубараҟа ҳцеит.
5.07.1993
Шубара
Шьыжьаахыс ақәа алеира иаҿуп. Ҩнык аҿы ҳаицыҩноуп Рауль Гәынбеи сареи. Аҽазыҟаҵара ҳаҿуп.
Уажәы асааҭ 6 ыҟоуп. Амш цәгьоуп, ақәа шлеиц илеиуеит. Иацы ҳала ишабоз ҳвертолиот ҭадырхеит. Аԥырҩы Ешба дҭахеит ҳәа ҳаҳаит, аха нас иҳауз адыррала, уи иԥсы еиқәхеит.
Шубара аибашьыҩцәа реизгара иаҿуп. Уажәшьҭа аиааира мгакәа аҩныҟа цашьа ҳамаӡам. Ицақәазгьы, ыргьежьны иааргеит.
06.07.1993
Шубара
Иахьа асааҭ 13 рзы дәрыԥшьаа ргәыԥ зегьы рҽеизганы еилацәажәеит. Уаҵәы ашьыжь асааҭ 7 рзы Шьромаҟа амҩа иқәлоит.
07.07.1993
Шубара
Иахьа асааҭ 6 рзы ҳгыланы амҩа ҳақәлеит. Амш еихашьшьуп, аха ақәа алагоит уҳәаратәы иҟам. Акыр ҳнеихьан еиԥш, ҳааҭгылт, избанзар ҳҩызцәа ааҩык рҿынӡа ҳашьҭахьҟа инхеит, урҭ ҳахьӡар ауп. Ҩҩбагьы, еиҭах иахеиԥш, амҩаԥгаҩы ҳаизԥшыр акәхеит. Лассы имааит. Иааит аҷкәынцәа итҟәаны ирымаз абаандаҩы – ашәаныуа дрыманы. Уи ҳаигар акәын ҳцараны ҳахьыҟаз аҭыԥ аҿынӡа.
Ашьха ладарала ҳҭаланы ҳлеиуеит, аԥсҭара ҳахьыҵоу амҩан ӡыхьк хьшәашәаӡа иааиуан, уаҟа маҷк ҳаԥсы ҳшьеит, аӡы ҳжәит, аӡы змамыз рфлиагақәа рҭәны иҟарҵеит. Амҩа ҳақәланы ҳашнеиуаз, аӡиас илеиуаз ҳҭаланы ҳҿынаҳхеит. Аӡы ҳашҭаз мацара ҩҩбаҟа километр ҳлеит. Аӡы ҳанҭыҵ, амҩа ҳнанылахт, километрак ҳцеит, ҳныҟәеит. Ус ҳнеит Каман.
Гәымсҭа аӡиас ҳанхықәгылт, уаҟа ацҳа ихыз ҳақәсны, ҳнеит Камантәи ауахәамаҿы. Араҟа, ауахәама аԥхьа, аҭӡамцқәа ҳаҽрывакны ҳнатәеит. Ҳаԥхьа иааихьаз аибашьыҩцәа ыҟан. Аӷа аснариадқәа ааишьҭуан меигӡарахда, ацҳа ҳанықәлоз ҳарбазар акәхап.
Асааҭ 10 рзы ҳазынтәык, ҳарҭ аҩбатәи абаталион иаҵанакуаз, ҳҭыԥқәа алхны ҳтәан, ҳаԥсы ҳшьеит,
акы ҳнацҳаит. Ара ҳааиаанӡа, иалацәажәо исаҳахьан Камантәи ауахәамаҿы ԥҳәыск ҳаибашьыҩцәа ԥшьҩык лшьит, аха нас ларгьы дыршьит ҳәа. Ииашоу, имцу еилыскаарц сҭаххеит. Сахьынаҵаа-ааҵаз исарҳәеит, уи дышьны атраншеиа дышҭажьу. Снеины дызбеит: ҵкы еиқәаҵәак лшәын, 40-ҟа шықәса лхыҵуан, лыхцәы еиқәаҵәоуп, ԥҳәыс ԥшӡакы, лхаҿы аагьежьны.
Сзызҵааз исарҳәеит уи шыҟалаз. Ҳа ҳтәқәа Камантәи ауахәама ашҭа ианҭала, лара аиқәаҵәа лышәҵаны ҳаибашьыҩцәа дырԥылт. Аԥҳәыс ашәы лышәҵаны данырба, акгьы лзымуӡакәа, илывсны ицоит ҳәа ишаҿыз, илкыз аграната (алимонка) ируааӡа иршәны иргәыдылҵеит. Ҳаруаа аӡәы ихы иаахеит, уи инԥаны иахькаҳаз иԥжәеит, ҩыџьа ашьит. Даҽакгьы лыршәын, уигьы ҩыџьа ашьит. Нас ларгьы дыршьит.
Слызхәыцуан ари аԥҳәыс: «Дназцазеи абџьар кны ҳар дыргәыдларатәы? Иабалзаанагеи абрысҟак гәымбылра? Далазгалада ашьоура?» ҳәа слызхәыцуан, аха сызҵаарақәа рҭак сзыԥшаауамызт. Схәыцуа сышгылаз, хҩык ҳаибашьыҩцәа, сышьҭахьала иааиуаз, рцәажәабжь салнахит схәыцра. Руаӡәы икын ажыга, аԥҳәыс анышә лықәыԥсара иалагеит. Уи сыла иамырбакәа саақәгьежьны, сҩызцәа ахьыҟаз ахь сцеит.
...Камантәи ауахәама ааныжьны ҳақәҵит асааҭ 1:Қ:5 рзы, ашьыбжьон. Ацҳа ҳақәсны амарда ҳанаҿалоз аӷа ҳаибазар акәхап, аснариадқәа раашьҭра далагеит – икаҳауан ҳааигәа-сигәа, ҳаҽкаҳажьуан, нас еиҭах амҩа ҳақәлон. Ҳнеиуан амарда ҳаҿаланы, ҳаидарақәа хьанҭан, ҳшьамхқәа кәадахеит, ҳшьапқәа аарлаҳәа еихаҳгон, аԥхӡы ҳалҵуан. Ус акыр ҳҩаскьахьан еиԥш, аснариадқәа ҳаԥхьа амҩа ианаҳало иалагеит, аҳацаҟьа ашьапаҿы ҳаҽкаҳаԥсеит. Иааиуан еишьҭагыланы аснариадқәа. Ҳамҩаԥгаҩы ас еиԥш аҭагылазаашьа
аниба, ԥхьаҟа ҳамгакәа, амҩа ааихҵәаны, ахылаӷьара дынҭалеит, бнала мацара, мҩахәасҭа ахьыҟамыз ала ҳиманы ддәықәлеит. Аха аӷа ҳаибон, иснариадқәа баша икаҳауамызт, иԥжәацыԥхьаӡа ҩыџьа-хҩы ааҳалнахуан. Амҩа ааиҩҵәаны, сҩызцәа злацаз аладара сынҭалон еиԥш, ҳаԥхьа амҩаҿы аснариад каҳаит, иагьԥжәеит – абжьы даара ицәгьан, ҵаҟа аладара сахьаҿагылаз ахԥша саршәит хԥаҟа метра, ашә-ҵла ду игылаз ашьапы снаваҳаит, скаска схы ахьчеит аҵла санаваҳауаз. Минуҭк аҟара схы сзымдыруа сышьҭан, нас сҩагылт, сгәы хынҳәуан, сыблахаҵ гьежьуан, слымҳақәагьы ԥжәаз џьысшьеит, абылфҩы сгәы иқәышәшәон. Санкаҳауаз аламҭалазы сылаԥш дыҵашәеит Шука Быҭәба – уигьы ахԥша даршәит, аха иԥсы еиқәхеит, амала ихы ихьуан. Убас Виталик Тәанбагьы даршәит уи ахԥша, Џьонџьик Тәанба дардагәеит маҷк, илымҳа иамаҳауа дҟанаҵеит. Уи аснариад мыжда, џьаҳаным иагаша, ҳаибашьыҩцәа хазынақәа аӡәырҩы рыԥсҭазаара иалнахит. Убарҭ рхыԥхьаӡараҿ дыҟан Дәрыԥшьтәи аибашьҩы гәымшәа, аҵеи иаша, зҩызцәа рҿы ҳаҭыр зқәыз Тәанба Тута Хәыра-иԥагьы (аснариад аԥҽыха иаахаз дагеит).
...Снеиуеит ԥшьшьаала аладара сҭаланы. Снеиуеит, сгәыи сдақәеи еиҟәжәома уҳәаратәы сыҟоуп. Сыла иабо зегьы – ахәцәеи аԥсцәеи, аӷызбжьқәеи атҟәацыбжьқәеи – игәыҭшьаагоуп, згәы маҷу ауаҩы шьаҿакгьы изыҟаҵомызт, убысҟак игәыҭшьааган. Ана-ара иаҿажьуп аԥсцәа, аԥсуа еибашьыҩцәа ҿарацәа. Иаҿажьуп ахра, ашьа рыҵхәраа ицоит, ацхыраара рҭахуп. Амедеҳәшьцәа зыԥсы еиқәхаз ацхыраара рыҭара иаҿуп, ирыцхраауеит рҩызцәагьы.
Ҳгылоуп, иҭахаз ршьа шаҳуа ҳәа ҭоуба ҟаҵо.
...Снеиуеит амҩа саныланы, сашьа Гагарин сизхәыцуеит, ак ихьмашь ҳәа. Ус сылаԥш дааҵашәеит
Амедико­санитартә баталион
иара, сыгәгьы ааҭынчхеит. Аха уи агәҭынчра наӡаӡам, аамҭалатәуп, избанзар ҳаԥхьаҟа иаҳԥеиԥшу ҳаздыруам. Аладара ҳҭаланы ҳашнеиуаз, ҳааҭгылт, ҳаԥхьа инеиуаз амҩаԥгаҩи асапиорцәеи ҳааныркылт, урҭ амина рбазаап. Ҳахьгылаз ҳлатәеит. Амина ыҵырхаанӡа ҳәа ҳаԥшуп. Сышьҭахь итәоуп Мусик Ҭаниеи, Гагарин Габниеи, Кәынҵал Гәымбеи, Абӷаџьаа Резои, Адгәыри, Аслани, Оҭар Быҭәбеи уҳәа егьырҭгьы.
Аӡы ҳарраны ҳахьыҟаз ааигәара ҳаннеи, ҳааныркылт.
Асааҭ 18 ҟалахьан, хәылбыҽхан. Адырра ҟалеит доусы ҳахьыҟоу ҳаагыларц ҳамҭакы, уаха асааҭ 3 рзы аӡы арра ҳалагарц. Ус егьыҟаҳҵеит, асааҭ 3 рзы ҳгылт, аӡәаӡәала аӡы арра ҳалагеит ашаха кны. Аӡы ҳаныр ашьҭахь ҩажәа минуҭ ҳаԥсы ҳшьеит.
Асааҭ џҚ?5 рзы асапиорцәа ҳаԥгыланы ашьхара инаҿалеит. Ҳамҩа даара ицәгьоуп, ахра ҳаҿаланы ҳнеиуеит, уамашәа иаҳбеит – абар, шьҭа ҩымшуп амҩа ҳануижьҭеи, ҳафарагьы иагуп – «иабаҳзаанагеи абрысҟак амч?» ҳәа.
Ҳнеиуеит ҳаишьҭагыланы, ақәа алагеит, анаҟә хылеит, ахьҭа аҿалеит. Аснариадқәа иааиуа ҳҵыхәахь икаҳауеит. Ҳаԥхьа игыланы инеиуеит «Шьараҭын», нас дәрыԥшьаа, урҭ ирышьҭаланы иҩеиуеит ҟәланырхәаа, урҭ рышьҭахь – гаграа рбаталион. Ақәцәан ҳхаларц егьшҳагмыз, ҳаԥхьа игылаз «Шьараҭынаа» ргәыԥ аҿынтә аӡәы амина иҵаԥжәеит, изшьапык амнахит. Уи ацхыраара иҭан, нас ԥшьҩык ахыза даалаҳәаны дрыма ицеит.
Уажәы асааҭ 6 ыҟоуп. Гьиви Смыр игәыԥ аҿы ҳнеит. Даара ҳгәырӷьеит. Урҭ ԥшьымш раахыс абра итәаны иаҳзыԥшын. Араҟа иҟан дәрыԥшьтәи аҷкәынцәа: Шулиа Ҭаниа, Грышьа Ҭаниа, Аслан Гәынба, Сурам Гәбаз уҳәа егьырҭгьы. Араҟа дсықәшәеит ԥыхьатәи сеиҳабы Лиониа Цыгәбагьы.
08.07.1993
Шьрома
Ахықәаҿы х-гәыԥк еиқәшәеит: Гьиви Смыр, Чиркбаиа, Латариа, иара убас Ака Арӡынба ргәыԥқәа. Раԥхьаҟа ишьҭаз аус иалацәажәеит. Аибашьыҩцәа, сахьрыхәаԥшуа избоит, ргәалаҟазаара бзиоуп. Егьа иааԥсаны иҟазаргьы, рҩызцәа иахьрықәшәаз ргәы шьҭнахит, илахҿыхӡа иҟоуп. Уи сгәы иахәеит.
Арҭ ах-баталионк рыԥсы ахьынӡаршьоз, ԥхьаҟа идәықәырҵеит асапиорцәа амҩа ҭадырцәырц. Избон урҭ аџьабаа ду шырбоз, аминақәа ыҵырхуан имшәакәаны, амҩа ианганы, насҭха ишьҭарҵон (ашьҭахь иаҳбеит, џьара-џьара жәаба–жәохә мина ыҵхны ишьҭан). Итәоу ҳазынтәык ҩҩ-сааҭк рышьҭахь иҟалараны иҟоу ажәылара акәын хәыцырҭас иҳамаз. Шьрома ишакәхалак иахьа игатәуп. Егьа уадаҩра ҟаларгьы, уи аԥсуаа иртәхар ауп, арысҟак аџьабаа баны ахәаҿынӡа ианааи, хьаҵшьа ыҟамызт.
Адырра ҟалеит амҩа ақәларазы. Аԥхьа ицеит дәрыԥшьааи ҟәланырхәааи, нас агәыԥ «Шьараҭын». Урҭ рышьҭахь иааиуан Гагратәи абаталион. Гьиви Смыр даҽа мҩак ала дцон, адҵа имаз хазын.
Амҩа ҳнықәлоны еиԥш, амш цәгьахеит, адыдмацәыс ҟалеит, ведрахыла акәын ақәа шлеиуаз. Доусы ҳахьгылақәаз ҳгылан, ҳбааӡеит, ҳлаҳәит. Аха усгьы, ақәа кыдбганы ишлеиуазгьы, амҩа ҳақәлеит. Ҳнеиуан абнара ҳалаланы. Ҳашнеиуаз, дәҳәыԥшк ҳаԥхьа иаацәырҵит. Уи уқәсны уцар акәын 50-ҟа метра. Нас еиҭах абнара унылалон иҩадараны. Хәҩы-хәҩыла иҩны аиасра иалагеит. Уҩны умцар, аӷа ахәаҿынтә уибон. Ҩҩбагьы, абраҟа анаҟә ихыз цхыраара ҳазнауан, ҳахьчон, ҳаҵәахуан, адәҳәыԥш ааихҵәаны ацаразы ҳарманшәалон.
Ажәылара аҿынӡа сааҭк ауп иаанхаз. Ҳнеиуеит ҳаццакны, аамҭа шмаҷыз ҳдыруан. Ҳнеиуан ҳааԥсара ҳхаршҭны. Шаҟа ҳазааигәахо аҟара, ҳҟазшьагьы аҽаԥсахуан. Шьроманӡа алеиразы ԥшьышә–хәышә метра шҳагыз, артиллериала Шьрома алахысра иалагеит. Уи даара аус ауит, аԥхасҭа ду ҟанаҵеит. Артиллериа ахысра анааиқәтәа, «ура!» ҳәаны, бџьар-хкыс ирымаз ала ихысуа Шьрома иналалат  ҳаибашьыҩцәа. Раԥхьаӡа Шьрома иалалеит дәрыԥшьааи ҟәланырхәааи. Ажәылара иалагеит асааҭ қҚ№5 рзы, қҚ:0 азы ақыҭа иалан ҳа ҳтәқәа.
Араҟа иҟаз аиҿахысра атәы еиҭаҳәашьа амам. Ахысыбжьқәеи атҟәацыбжьқәеи ухы ахьугара узымдыруа уқәдырхон. Ажәҩан убаӡомызт, ахысыбжьқәеи агранат абжьқәеи улымҳа ҵырхуан. Алҩеи ахәшәбылфҩи аҳауа лассы иалҵуамызт. Автомати апулемиоти ҿааихак рымамызт. Ҳнеиуан ҳҳәазаны. Ахәаҿы ҳаннеи, ахысра ҳалагеит ахаҳә ҳҽавакны ҳахьиаз аҟынтәи. Џьонџьик Тәанба ипулемиот аус ауан, ипозициа лассы-лассы иԥсахуан. Ҳарҭ ҩыџьа автоматчикцәа, наҟ-ааҟ ҳиваиан. Дхысуа дышнеиуаз, дааҭгыланы рықәҿиҭуан иҩызцәа, ргәы шьҭихуан. Ара сара срота аиҳабы идызбалаз – абысҟак ахысра шцозгьы, иара ипулемиотгьы ԥсшьаха аиҭомызт, дышхысуазгьы днаԥшы-ааԥшуан. Аибашьыҩцәа ахьтәашаз, позициас иалырхышаз реиҳәон, илаԥш рхын.
Аиҿахысра шцоз, убас аҭагылазаашьа ҟалеит, ҳаибашьыҩцәа рхы иҩахар амуа. Убри аминуҭаз Џьонџьик ибжьы рдуны рықәҿиҭит: – Шәымшәан, шәҳәазаны даҽа ҭыԥк ахь шәиас! – ҳәа.
Раԥхьа днагылан, иҽыларҟәны иҿынеихеит. Ҳнеиуан ҳишьҭагыланы. Ҳнеигеит иахьшәарҭамыз ҭыԥк аҿы. Уантә ахысра ҳалагеит ҳаргьы.
Ус ҳшеиҿахысуаз, сара даҽа гәыԥк ашҟа сианагеит, Џьонџьик дахьцазгьы сымбеит, иубогьы иҟамызт. Схы ларҟәны сыҩуа сышнеиуаз, ҟәланырхәаа рыҷкәынцәа сырбеит. Санырба, сықәҿыҭра иалагеит «уҽкажь!» ҳәа. Сыҽкасыжьит. Убри аамҭазы апулемиот ахқәа саԥхьа иҵакшо иалагеит. Скәымпылны, амардара иаҿагылаз абардра сҽыласыжьит. Сахьыҟаз дҳәазаны дааит Гәынба Џьонџьик Шьааиб-иԥа. Ҳиоуп адгьыл ҳҽаларԥсны, ахқәа ҳаԥхьа хәба–жәаба сантиметр рҿынӡа иааигәаны иҵакшоит. Ҳпозициа ҳзыԥсахуам. Маҷк ахысра анааихсыӷь, сҳәазаны спозициа сыԥсахит. Ҭыԥк алхны санынатәа, сыҵаҟала сахьынаԥшуа избоит жәохә–ҩажәаҩык рҿынӡа аибашьыҩцәа штәоу, аха цқьа исзеилыргом изусҭцәоу. Дара сырдырын, сыхьӡ ҳәаны ҿырҭит: – Арахь улеи! – ҳәа. Леишьас иҟасҵозеи, 50–ҵ метра иладароуп, ахаҳәрдырра сҽаҭаны сымлеиуазар, леишьа сымам. Адгьыл хтыроуп, цәҳәыроуп. Сгылоуп, шә-хәыцрак схаҿы иааиуеит. Арахь, ҵаҟантә сықәҿыҭра иаҿуп: – Улбаа, уаҟа урбоит, уҭахоит! – ҳәа. Сгылоуп, аҭалара сзымгәаӷьуа. Излаугәаӷьуазеи, ушыршьуа удыруазар?!
...Сгылоуп ақыҭа салаԥшуа, иҟасҵара сзымдыруа. Ус сышгылаз, схәыцрақәа насыхҟьан, мчык насыхеит ԥхьаҟа. «Сыршьыргьы – сыршьааит» сҳәан, сҩагыланы, сыууаӡа сыԥан, ахылаӷьара сынҭалеит. Сшыҩуаз мацара ҵаҟа санлеиз, сышлеиз цқьа исгәалашәом. Исгәалашәоит, итәақәаз рнаҩсан адырԥара сшаҿаиаз сгәы аҭыԥ иҭамгыло. Аԥхӡы исылҵуаз ақәа сарбааӡазшәа сҟанаҵахьан.
Итәақәаз санрылаԥш, избеит, ахәцәа ыҟан ҟәланырхәаа рҿынтә. Валери Ҭраԥшь дыхәны дышьҭан, уи ацхыраара иҭаны, дидтәалан Гьена Блабб. Уа дыҟан Ӡыкәыр Ҳагбагьы, ихаҿы ашьа аҿашы дтәан. Дыхәны дыҟан Мас Цәышбагьы – иарӷьа-шьапы хәын. Уи дидтәалан
Рома Воуба. Иара убас ишьапы хәны дышьҭан Ҭемыр Ҭарба (ауха асааҭ 3 рзы дыԥсит). Иарӷьа-уаҭәа кылжәаны ганха диан Даур Гәыблиа, уи ацхыраара ииҭахьан Арзаабеи Смыр. Уаҟа иҟан Гьена Смыр, Славик Цәышба уҳәа егьырҭгьы.
Ус ҳаштәаз Адик Цәышба хәык дықәгыланы ҿиҭит: – Дәрыԥшьааи ҟәланырхәааи ӡәыр шәыҟазар, сара сахь шәааи! – ҳәа. Ҳахьтәазгьы ҳаибон. Ҳҭагылазаашьа шыҟаз ибазар акәхап, ҳҭигарц ақәикит. Ҳақәҿиҭуан: – Шәымшәакәа, аӡәаӡәала шәхал! – ҳәа. Ҳҩагылан, ҩыџьаҩыџьала ганк ҳҽаҭаны, амардара ҳнаҿалеит. Ҳҩеит иара иҿы. Аиаша ауми, аарлаҳәа сшьапқәа еихызгон. Хыхь ҳанхала, уаҟа аибашьыҩцәа 30-ҩык рҿынӡа ахырӷәӷәарҭа кны итәан, ахысра иаҿын. Ҳаргьы урҭ ҳанрылатәеит. Сашьагьы абраҟа сиқәшәеит, Игор Ҭаркьыли иареи еидтәалан. Иҟан иҵегьы дәрыԥшьаа рыҷкәынцәа.
Салыбеи (Ака) Арӡынба Аԥсны афырхаҵа
Руслан Кәулаа
Аԥсны афырхаҵа, агәыԥ «Шьараҭын» аиҳабы
Абраҟа аиҿахысра ӷәӷәа цон, иара убас аснариадқәа ааиуан, ишәарҭан. Аха уабацоз, ҳтәан ахаҳәқәа ҳаҽрывакны. Ҩнык аҿынтә пулемиотла ҭаха ҳаиҭомызт аӡәы. Уи дахьтәаз анырба, адырра ҟарҵеит: «Агранатомиот змоу иагәыдышәҵа уи аҩны» ҳәа. Игоргьы аӷа дахьтәаз ибеит, инаиқәкны дхысуан еиԥш, дызгашаз ахы иқәшәеит. Аиҿахысра анааиқәтәа, Игор Ҭаркьыл далыргеит.
Араҟа рыӡбахә мҳәакәа узрывсуам Ака Арӡынба, Вадим Ҳагба, Иура Қардаа, Оҭар Маргазиа, Валери Гәынба, Леонид Чамагәуа, Валера Гьегьиа – зегьы жәаҩаҩык рҿынӡа. Ака инеигон еиҳа иахьеилашуаз аҭыԥ аҿы. Аӷа иабџьар кажьны, дыҩны дцон. Амца ирыжәырҵоз рхы ахьыргара рзымдыруа иҟанаҵеит. Имаҷҩымкәаны иҭадырхеит, аӡәгьы дырҳәынҷеит.
Араҟа ихы бзианы иааирԥшит Оҭар Маргазиа. Уи ифырхаҵара ак ахымҳәаакәа узавсуам. Ажәылараан иҩызцәа раԥхьа дгыланы днеиуан иааиуаз ахқәеи аснаиперцәеи рыгәхьаа мкыкәа.
...Ишнеиуаз хәы-ҳаракырак инықәгылт. Уантәи ахысра маншәалан, аӷа инеирҭа-иааирҭақәа зегьы рбон. Ус илаԥш иааҵашәеит ԥшьҩык аӷацәа амҩа ишангылаз. Иҩны индәықәлоны еиԥш, Оҭар ипулемиот аус аируит – аԥшьҩыкгьы лаишьҭуеит. Абарҭ зусҭцәоу гәарҭарцаз иахькажьыз ианнеи, аӡәы дааиуан дара рахь инапы шьҭыхны. Уи инақәырццакны ахысыбжь геит, Вадик Ҳагба иаԥхьа игылаз дҭахеит, уи агәыԥ «Шьараҭын» иалаз иакәын. Аблиндаж иҭатәаз рахь дхыст пулемиотла Оҭар, уагьы ҩыџьаҟа лаишьҭит. Нас даҽа ҩҩ-гранатак рылаижьит.
Абасала дәрыԥшьтәи аҵеи Оҭар Маргазиа иааирԥшит агәымшәара. Уи дааиваҟәыло агәымшәара аазырԥшыз дреиуоуп Ҭаниа Мусик Леуард-иԥагьы. Уи иҩызцәеи
иареи шьхала илбааны, ахысыбжьқәа гәхьаас имкыкәа, аҳацаҟьа иаҿысны ҵаҟа амҩаҿы иааит. Х-мҩак ахьеихагылоу аҭыԥ аҿы арымарахь ала игылоу аҩны иакәшаны инатәеит жәохәҩык рҿынӡа. Уаҩы дыҟаӡамшәа анырба, ашә аартны дныҩнашылеит Мусик. Аҩныҵҟа иҟан апатронқәа рацәаны: апулемиот атәқәа – жәохәиашьикк, 7,қ апатронқәа – быжь-иашьикк, 5,45 еиуаз – ԥшь-иашьикк, хыԥхьаӡара рацәала апатрон ҿырпны, алифчикқәа, абушлаҭқәа, арациа, аҭел, аминаԥжәага шьақәгыла. Ачуан азна акортош жәуа иҭан, амца еиқәын. Абарҭқәа зегьы дәылганы ҳаруаа ишаны ирырҭеит.
Уи аҩны аҭыԥ иқәҵаны ианалга, анаҩсан игылаз, ҩҩбаны еихагылаз аҩны ашҟа рҿынархеит. Агәашә ианнадгыла, иҭынчран, аҩныҵҟа аӡә дыҟоуп уҳәаратәы ирымбеит, аха Мусик длакҩакуа дгылан, адҵра иҭахымкәа, цәаныррак иоуит аҩны џьоук шыҟоу азы. Ус шьҭыбжьқәак иаҳаит. Урыс ҷкәынак даашьҭыхны, агәара инҭалеит. Рҩыџьагьы аҩны наҟ-ааҟ рыҽшаны инаватәеит, егьырҭ рҩызцәагьы рҽырмазеины игылан, ицәгьарахар ирыцхраарц. Ашьҭыбжь шгац игон, адәахьала ашә аркын. Аҩныҵҟа иҩнатәаз дхыст, уи инақәырццакны Мусикгьы ашә иарбаны дхысит. Аҩныҵҟа аҟыжбжьы геит. Шьҭа идырын, уи ма дхәын, ма дшьын. Аҩбатәи аихагылаҿгьы шьҭыбжьқәак геит, даҽаӡәгьы дшыҟаз рдырит. Мусик аԥҽыхатә гранат амацәаз аамхны, аԥенџьыр ала ауада иҩнаижьит – итҟәацит, аҩны амца акит. Абасала раԥхьатәи аидыслараҿы афырхаҵара ааирԥшит дәрыԥшьтәи аҵеи Мусик Ҭаниагьы.
...Амшгьы ахәлара аҽазнакуа иалагеит. Аибашьыҩцәа уаҳа рылымшо иааԥсеит, ҩаха-ҩымш уахгьы-ҽынгьы рныҟәареи, амш цәгьа ирықәшәази, ажәылареи ишдыркаразгьы, ибааӡаны ишыҟазгьы, адгьыл цәаакы иқәианы идыршеит, ахьҭеи амлеи ишакуаз.
 14.07.1993 шықәсазы дҭахеит Оҭар Маргазиа, Каман афронт аҿы. Уи дицҭахеит Беслан Ҳалуашьгьы. Аснариад ирылаҳаз рыԥсҭазаара иалнахит ҩыџьа аибашьыҩцәа гәымшәацәа, афырхацәа.
09.07.1993
Шьрома
Аҟәараҳәа ҳаиҵасуа ашьыжь ҳҩагылт. Ус ҳаӡбеит, ҩнык аҿы ҳнеины, фатәқәак ыҟазар, иҳаԥшаап ҳәа. Раԥхьа ҳназыдгылаз ҩын дук акәын, аҵаҟа амца еиқәҵаны итәан ҳаибашьыҩцәа. Раԥхьа иргыланы ҳаҽҳарԥхеит. Уа ҳаҩныҵт, избанзар шьыжьнатә аӷа аснариадқәа ааишьҭуа далагеит. Џьонџьик ҳаԥхьаднагыланы иҿынеихеит, ҳаргьы ҳаҽшаны – агәарабжьарала идәықәлаз, абаҳчақәа ирҭалаз, аҩнқәа рганқәа зыҽрывазкуаз уҳәа – ҳнеиуан амҩақәа ааихҵәа-ааихҵәо. Ус ҳнеит ҩнык аҿы. Ҳахьнеиз аҩны аӷацәа штабс ирымаз акәын. Актәи аихагыла ахаҳәтә блокла хԥа–ԥшьба риад ишьҭыхны ишәаҳан ашәқәеи аԥенџьырқәеи, аӷәраҵаҿы 40-ҟа каруаҭ гылан (ҩҩбаны еихагылоу), ацәарҭа, ахыза уҳәа – ара иахьышьҭалоз акәын. Рыфатә-рыжәтә меигӡарахда иҟан. Аҩбатәи аихагылаҿгьы блокла ичаԥан (ԥшьба–хәба риадла). Аҩныҵҟа рыштаб ҩнан. Ахԥатәи аихагылагьы блокла иҟаҵан. Ажәакала, ахырӷәӷәарҭа ӷәӷәа ҟаҵаны иҟан. Ҳаруаа аӷәраҵа иныҵатәеит маҷк рыԥсы ршьарц, акы инацҳарц. Ирԥшааит ашә, араса, анаша, апомидор-рҵәқәа, аҩы уҳәа. Илатәаны акрыфара ишаҿыз, асопка аҿынтә аӷацәа ирбазар акәхап, аҩны аихсра иалагеит. Иаахеит ԥшьба–хәба снариад, еилабгеит аӷәраҵа, ҳар уи аҭыԥ аанырмыжьыр ада ԥсыхәа рмоуит. Араҟа ахәцәа рацәаҩхеит, урҭ алганы, БМП иаҭаны идәықәырҵеит.
Ҳпозициа ааныжьны ҳнеиуан агәарақәа ҳнарҭысаарҭысуа, аха аӷа ҳаибон, аснариадқәа ҳашьҭаланы иааиуан ҳахьнеилак. Амҩан Ражден Ҳагбеи сашьеи рнапқәа аснариад аԥҽыхақәа раахеит, аха иуадаҩмызт, инрыцәхасит ауп.
Ус ҳашнеиуаз, аиҿахысра ӷәӷәа ҟалеит. Дырԥаран ҳнаҿалан, аҳацаҟьа ҳнаҵаиеит еицыз.  Аснариадқәеи ахқәеи ааиуан кырцхҵас. Абраҟа еицыз агәыԥ ҳаԥсы ҳақәԥшит. Ҳаԥсы зланхаз иахьауажәраанӡагьы иџьасшьоит. Ҳаицын Џьонџьик Тәанба, Ражден Ҳагба, Гагарин Габниа, Рома Тәанба, Анзор Тәанба, Русик Аргәын, Адгәыр Тәанбеи сареи (егьырҭ сгәалашәом).
Ҳахьиаз ишәарҭахо иалагеит, ҳҭыԥ аанаҳмыжьыр ада ԥсыхәа ҟамло аҿынӡа ҳнеит. Џьонџьик ус иҳәеит: – Доусы ишшәылшо ала шәылбааны, шәпозициа шәыԥсах акәымзар, ҳазынтәык ҳҭахоит.
Уаақәацар, уҭахоит, иҟауҵозеи? Цас иауазшәа, исхаз скаска схыууаан аладара инҭалт. «Абраҟа акгьы ҳмыхькәа ҳалҵыр, нас уаҳа ахы ҳагом» ҳҳәон. Џьонџьик ибзоурала аригьы ҳалҵит акгьы ҳмыхькәан. Шәыкҟа шьаҿа ҟаҳамҵацкәан, еиҭах аиҿахысра ҳалашәеит. Абраҟоуп ҳаԥсы ҳахьақәыԥшыз, усгьы-усгьы шьҭа ҳҭахоит ҳәа акәын ҳхы шаҳбоз. Сашьцәеи сареи ҳаиҿаҳаит уа, ҵла-шьапык ҳҽаваҳажьит, адгьыл ҳҽаҟаратәны ҳиан. Сааҭк аҟара ахысра цон. Арагьы лыԥхала ҳалҵит. Иахьшәарҭамыз ҭыԥк алхны ҳнатәеит, ҳаԥсы маҷк иаҳшьеит, ҳашьҭрагьы ҳнықәлеит. Иалаҳхыз аҭыԥ убас иманшәалоуп – аӷа иснариад аума, ахқәа иааиуа роума – акгьы уԥырхагамызт.
Асааҭ 1№Қ:5 рзы адырра ҳауит: «Џьонџьик ирота иманы аштаб аҿы днеиааит» ҳәа. Уабацои, амҩа уаныло иҟам, аснариадқәа есминуҭ иԥжәоит. Џьонџьик ус иҳәеит: – Сара раԥхьа сцоит, шәара нас шәнеи ашкол аҿы – ҳәа.
Ддәықәлеит иара, ҳаргьы ҳнаишьҭалеит. Ҳнеиуеит амҩа ҳаныланы, ҳаидарақәа ҳрыҵоуп. Амра ԥхоит, ишоуроуп, аԥхӡы ҳагоит.
Ҳнеит. Ашкол аԥхьа дтәоуп иаԥхьа арациа ргыланы аштаб аиҳабы Дбар. Ҳаниба, – Арҭ араҟа ишәмыргылан, иахьшәарҭам ҭыԥк ахь ижәга! – иҳәеит.
Аснариадқәа ишакәым ала иааиуан араҟа. Џьонџьик дааҳалҵын, агәара дынҭыҵны, амҩа ааихҵәаны иҿынеихеит аротазы ҭыԥк иԥшаарц. Ҳаргьы ҳнаишьҭалт. Ҭыԥк аҿы ҳнеит, аха аснариад ҳаԥханаҵеит. Ҳнеит даҽаџьара – уагьы иамуит. – Изакәи, амхылдыз ҳамоушәа, ҳахьцалак ишԥаҳашьҭоу?! – иҳәеит даахәмарны Џьонџьик.
Ус ҳашнеиуаз, баҳчаран ҳанҭалеит, гәаҩаран. Уаҟа ҳаҽшаны наҟ-ааҟ ҳнаҿатәеит. Аснариадқәа шааиц иааиуан. Џьонџьик ҳагәҭаны дтәаны дцәажәон ҳгәы ҟаҵо. Ус снариадк ҳханы иԥжәеит, уи аԥҽыха Џьонџьик инапы иаахан, ашьа наҿашит. Иаразнакала иҿарҳәеит ажгут ала. Еиҭах снариадк ԥжәеит. Шука Быҭәба ҿиҭит: – Шәеиха, ҳҭыԥ ҳаԥсахыр ауп, акәымзар ҳҭахоит! – ҳәа. Адруҳәа зегьы ҩагылан рҿынархеит аԥхьа ҳахьтәаз ҳҭыԥ ахь. Абаҳча ҳагьааҭыҵит, даҽа снариадк аԥҽыхақәа Џьонџьики, Раждени, ыҷкеи ирықәшәеит. Урҭ рахьынтә Џьонџьик ихы иаахеит, егьырҭ ахәит.
Ари ҟалеит асааҭ 1ҷҚҷ рзы, шьыбжьон. Абасала, даҽа ҩҩ-минуҭк еиҭамҵыр, дәрыԥшьаа ррота зегьы ҭанҵәон уа. Ахәцәа ацхыраара рыҭан, идәықәҵан агоспиталь ахь.
12.07.1993
?. Асапиортә жыга хәыҷы
Аппба Дима Гьаргь-иԥа диит 1965 шықәсазы Дәрыԥшь ақыҭан. Тәанихәатәи абжьаратә школ далгеит 1981 шықәсазы, иара убри ашықәсаз дҭалоит Черкессктәи автомашьынамҩатә техникум. Аҵара дышҭаз арра дыргеит 1983 шықәсазы. Арратә уалԥшьа нагӡаны дхынҳәит 1986 шықәсазы. Иара убри ашықәсан дцоит Черкесскҟа иҵара ацҵаразы, дагьалгоит 1987 шықәсазы. Аусура далагеит Гәдоуҭатәи ГАИ аҟны амҩатә инспекторс. Аус иуан 1987 шықәса инаркны 1991 шықәсанӡа. Аибашьра ианалага, аԥсадгьыл ахьчараз игылаз иҩызцәа днарывагылт. Иахьауажәраанӡагьы амца далагылоуп, дныҟәахьеит акырџьара иоуаз арратә дҵақәа рынагӡаразы.
Иҟоуп иԥсҭазаараҿы ихамышҭуа аибашьра иадҳәалоу ахҭысқәа. Урҭ рахьынтә абраҟа иааркьаҿны салацәажәоит афронт апозициақәа руак аҿы ҳаиқәшәараан, имаз аамҭа маҷ ихы иархәаны исеиҳәаз хҭыск атәы.
1993 шықәса ииуль 12 рзы дызлаз аԥшьбатәи абаталион (Гьиви Смыр хадара ззиуаз) Ахбиук аҳаракыра ргеит. Ахәы рнапаҿы иааргеит ашьыжь асааҭ 11 рзы. Ауха асааҭ №Қҷ рзы аҳаракыра ааныжьны илымбаар ада ԥсыхәа рмоуит. Избанзар ҩынтә ирыкәшахьан аӷацәа, аха акгьы рмыхькәа иалҵуан. Аҵыхәтәан, аӷацәа жәыларыла акгьы рылымшошәа анырба, аминаршәгала ҳаибашьыҩцәа ирылахысуа иалагеит. Иара убас апулемиотқәеи автоматқәеи ҿааихак ҟарҵомызт.
Аҳаракыра ҳаибашьыҩцәа рнапаҵаҟа иахьынӡаҟаз, доусы рҭабиақәа жны иҟарҵар акәын. Дима иааиԥыхьашәаз асапиортә жыга хәыҷ ала иҭабиа ажра
дналагеит ишәыз агимнастиорка ааишәыхны иаԥхьа игылаз аԥса амахә аҿы инхшьны. Уи аԥса-ҵла агәыцә иахьадкнаҳалаз харантә уахәаԥшуазар, аӡә дадгылоушәа убон. Дымшәаӡакәа аҭабиа ажра даҿын, 30–ҷ сантиметр раҟара ижхьан. Иабџьар ааигәа иҟамызт, уи хәбаҟа метра инахараны иаԥхьаҟа џьара ишьҭан. Иаалырҟьаны ахысыбжьқәа го иалагеит, игимнастиорка ахьыхшьыз жәабаҟа хы аахеит.
Ахысыбжьқәа есааира ицәгьахо иалаган, Дима деиҭаҵуа дзыҟамлеит. Уаҳа царҭа анимоу, иахьижыз аҭабиаҿ дҭаиеит. Иаамҭа инақәыршәаны, анышә ҭыхны иахьеиқәижьуаз ахқәа аахон. Урҭ ааиуан акырцх еиԥш, ҟамала еиҩырссаны иамхушәа акәын ишыҟаз иҭигаз анышә. Уи азбжак ԥсаҟьаны, Дима дахьҭаиаз иқәнаԥсеит, егьырҭ иааиуаз ахқәа ихыууаа ицон...
Минуҭқәак раԥхьа аҭабиа имжызҭгьы, дҭахон, уи деиқәнархеит иикыз асапиортә жыга хәыҷы. Игимнастиорка акәзар, ахҭыԥ иаганы, икылжәжәа ишьҭан.
Абри аҩыза ахҭыс атәы иара иҿала исеиҳәеит Дима Аппба.
2. Ҳалуашь Аслан Фазлыбеи-иԥа
Ҳалуашь Аслан Фазлыбеи-иԥа диит 1959 шықәсазы. Тәанихәатәи абжьаратә ашкол далгеит 1976 шықәсазы. Ашкол даналга ашықәсан дҭалоит Аҟәатәи акулинартә ҵараиурҭа, далгеит 1977 шықәсазы. Заанаҭс иоуит – ачысҟаҵаҩ-атехнолог. Арра дыргеит 1978 шықәса, маи мзазы. Аррантә дхынҳәит 1986 шықәсазы, маи мза. Аррантә данааи аусура далагеит Афон, ачысҟаҵаҩс.
Аибашьра ианалага инаркны амца далагылоуп иахьанӡа.
– Ҳгәыԥ аҿы дыҟан арота аиҳабы Зурик Џьениа ҳәа агәымшәа, афырхаҵа, ҳҩыза гәакьа. Уи еибашьҩы еиҿамск иакәын, дшәомызт, иҩызцәа раԥхьа дгылан, дҳацәҭахеит.
– Иҭахашьас иҟалазеи? – ҳәа азҵаара ныҟасҵеит.
– Ахбиукынтә ҳадҵа нагӡаны ҳаауан, – иажәа анагӡара дналагеит Аслан. – Амҩан  ҳаицын Мирод Гәажәба, Алик Конџьариа, Едик Ҭарнаа, Едик Сақаниа, Зурик Џьениа, Толик Абӷаџьаа, Габниа (ихьӡ сгәалашәом). Алики Зурики еизааигәаны еицнеиуан. Ус аҳауаҿы аҳаирплан абжьы аагеит. Ҩышәҟа метра бжьан инеирацын «Звезда» ҳәа иахьашьҭоу аҭыԥ аҿы аҳаирплан анаархала. Толик рықәҿиҭит «шәыҽкашәыжь!» ҳәа. Рыҽкарыжьит. Алики Зурики рыҽкарыжьит иахьгылаз.
Аҳаирплан СУ-25 иканажьыз акассета «ашарикатә» бомбақәа каҳаит Алики Зурики рыбжьара. Зурик дахьиаз иаахеит аԥҽыхақәа маҷымкәа. Урҭ рахьынтә ҩҩба ихагәҭа иаахеит, егьырҭ ицәеи-ижьи ирхысит. Уи убас даҟәаҟәеит... Исхашҭуам, Зурик дахькажьыз, уи дшаҟәаҟәаз атәы, уи наӡаӡа сыла дыхгылазаауеит, – иҳәеит Аслан.
– Ажәакала иҩысҭаахаз ахы азуҳәар ҟалоит, – иҳәеит Аслан.
16.07.1993
Шубара
Ҭарба Џьон Ақсенти-иԥа
Ҭарба Џьон диит 1970 шықәсазы, Дәрыԥшь ақыҭа. Тәанихәатәи абжьаратә школ далгеит 1987 шықәсазы. Ашкол даналга, Аҟәатәи акулинартә ҵараиурҭа (ҩышықәсатәи) дҭалеит. Уаҟа дшыҟаз дыргеит арра 1988
шықәсазы. Дыҟан ақалақь Ленинград, амшынтә шьаҟауаа рырхәҭа дақәшәеит, бжьымз дыҟан. Уантә диасит ақалақь Иарославль ахь, уагьы амшынтә шьаҟауаа рҿы дыҟан. Аррантә дхынҳәит 1990 шықәсазы.
Аррантә данааи, дызҭаз аҵара далгеит, иоуит ашәҟәы – ачысҟаҵаҩ аԥшьбатәи аразриад ала ҳәа. Шықәсык аҟара аус шиуаз, аибашьра иалагеит.
Аибашьра ианалага, август мза 20 раԥхьаӡа дақәшәеит Едик Ажьиба напхгара ззиуаз аԥшыхәратә гәыԥ. Агәыԥ еиднакылон ҩажәаҩык рҿынӡа. Ноиабр мзазы диасуеит Гьиви Смыр напхгара ззиуаз аԥшьбатәи абатолион ахь.
Гьиви Смыр игәыԥ даналашәа инаркны аибашьратә ԥсҭазаара алашыҩкра дынҭагылт. Уахгьы-ҽынгьы тәамҩахә ҟамҵакәа, ноиабр-декабр амзақәа рзы еиҿикаан иҟан аԥшыхәратә гәыԥ.  Агәыԥ иалаз иреиуан: Кока Лакербаиа, Дима Аппба, Алик Хәупориа, Ахрик Ҭаниа, Џьон Ҭарба, аишьцәа Ҭопариӡе Вовеи Славики. Ари агәыԥ аҿы аԥшыхәцәа еиҳабыс дрыман Вова Аҩӡба.
– Шәарҭ еицыз агәыԥ зныкыр шәцахьома аԥшыхәра? – ҳәа азҵаара ныҟасҵеит.
– Раԥхьаӡа акәны ҳцеит адҵахьы декабр мзазы. Асы шьҭан. Ҳгәыԥ адҵа аман: ақыҭа Амзара, аӷа импыҵахаланы имаз, ааигәа-сигәа иҟоу аҭагылазаашьа гәаҭаны, игьежьны иаар акәын. Аидыслара ҳҽацәыҳахьчон, аԥшыхәра акәын хықәкыс иҳамаз. Февраль мзазы аԥшыхәра ҳасабла ҳдәықәҵан Ахалшени, Сухум-ГЕС рышҟа...
Дҵас ирыман: атехника ахьгылоу, аӷа ир, уи иобиектқәа рҿы шаҟаҩы ыҟоу, адзотқәа уҳәа, рыла иабо зегьы гәынкыланы иааргарц. Еицыз агәыԥ Џьон Ҭарба, Дима Аппба,Ҭемыр Бениа, Славик Ҭопориӡе.
Имыццакӡакәа, рҿаԥхьа иқәгылаз адҵа нагӡаны иааит. Урҭ игәарҭеит атанки апушкақәеи ахьыҟази ауааԥсыреи. Ихынҳәит акгьы рмыхькәа.
Ицеит ашьыжь. Асы шьҭан. Инхеит ҩаха. Уахынла абна агәҭа илатәаны идыршон.
– Амза февраль 10 рзы ҳдәықәҵан аԥшыхәра...
Лиосик Цыгәба еиҳабыс дрыцны ицеит Ахалшени ахәаҿы иубо «амардуан» ҳәа изышьҭоу аҭыԥ ахь. Еицыз: Џьон Ҭарба, Дима Аппба, Славик Ҭопориӡе, Лиосик Цыгәба. Зегьы фҩык ыҟан (ҩыџьа рыхьӡ игәалашәом). Арҭ еицыз дҵас ирымаз Ахалшени аҳаракыраҿы иҟаз ҳаԥык аԥшаара акәын. Уи анырбалак, игәаҭаны, иҭҵааны, анеишьа-ааишьа зегьы баны, игьежьны иааны аиҳабыра рҿы ирҳәар акәын. Нас аиҳабыра уахь ар дәықәырҵон, аҳаԥахьы, уаҟа апозициа кны итәарц. Ари агәыԥ – аԥшыхәцәа амҩа ианықәла нахыс  ҳаибашьыҩцәа аснаиперцәеи апулемиотчикцәеи ирыхьчон. Урҭ тәан «Медведь» ҳәа иахьашьҭоу аҳацаҟьа ақәцә. Нырцә аҳацаҟьа иқәтәан аӷа иснаиперцәа, урҭ рыбжьара ибжьан километраки ҩышә метреи.
Ҳаԥшыхәцәа ахәы аҿалара ианалага нахыс, урҭ ирыкәшаны итәахьан аӷацәа. Ҳаснаиперцәа ахәы иахьықәтәаз рациала адырра рырҭеит ирыкәшаны иштәоу. Адырра ҟарҵеит игьежьырц.
Игьежьит. Иааит Шубара. Ауха имтәакәа, дрыԥшааит «Монах» ҳәа изышьҭаз, Иура захьӡу дыԥшааны дааргеит «Медведь» ҳәа иахьашьҭоу аҭыԥ аҿы. Убри аамҭазы дара ҳаӷацәа хара-хара, рышьҭахь игыланы иааиуан амҩақәа рҿы аминақәа шьҭарҵарц. Ҳарҭ еицыз ҳҭыԥ аҿы ҳааихьан  аамҭазы, апост иқәгылази дареи еиҿаҳаит. Аиҿахысра ианалага, аҭыԥ аҿы иҟаз Гарик Смыр, иҟалаз ӡбаны, иабџьар иманы, ахысра абжьы ахьгоз апост ахь дцеит. (Ҳарҭ ҳанааи ҳбааӡан, ҳамаҭәақәа
ҳшәыхны арбара ҳаҿын Гарик дыҩны данцоз.) Апост аҿы днеит иааҩҵәаны даҽа мҩак ала. Убраҟа аиҿахысра ишаҿыз, дызгашаз ахы иаахеит. Дара цеит акгьы рмыхькәа, иагьылашьцеит, ахысра ианаҿыз ақьалаҿы иааизгьы гыланы ицеит. Иреихсуан, еиҿахысуан, аха ирыцәцеит.
Гарик даашьҭыхны аҭыԥ аҿы дааргаанӡа иԥсҭазаара далҵит...
– Џьон, иҟоума иухамышҭуа, ула ихгылоу ахҭыс аҵыхәтәантәи ажәылара аан.
– Иҟоуп. Ахьӡ сгәалашәом уи ахәы, Камани Ахбиуки рыбжьара иҟоу ахәы ауп сызлацәажәо. Уи ахәахьы ҳхалеит раԥхьа аԥшыхәразы. Жәибыжьҩык ҳаҟан, еиҳабыс дҳаман Ваниа Аҩӡба. Ҳхалт. Ҳанхала, хҩык: Мирон Џьугелиа (дҭахеит), Рома Ӡаԥшьба, Џьон Ҭарба – адҵа рыман аснаиперцәеи апулемиотчикцәеи ахьтәоу рҭыԥ ааилкааны иааирц.
Амш бзиан. Дара ахьтәаз рҭыԥ аҿы инеит, аха аӡәгьы рымбеит. Иахьтәақәаз ахәқәа, рыԥсы ахьыршьоз, иахьыцәоз уҳәа зегьы хәыц-хәыц игәарҭеит, аха дара ыҟамызт.
Араҟа иазгәаҭатәуп,  арҭ ахҩык аԥшыхәцәа адҵахьы ианцоз, рҩызцәа иаанхаз ирарҳәеит, дара рыдҵа нагӡаны ихынҳәаанӡа ирзыԥшырц.
Аԥшыхәцәа рыдҵа нагӡаны ишаауаз (иалырдыраауазеи, рҩызцәа иааныжьны ицахьан), аҭыԥ иазаигәахо ианалага, рҩызцәа ицаз рҭыԥан, уи аҭыԥ аҿы иааины итәан Лиониа Цыгәба ивзвод, аха уи арҭ аԥшыхәцәа ирыздыруамызт. Ԥшьаала иныҭгыла-ааҭгыло ишааиуаз, инеираны иахьыҟаз аҭыԥ аҿы ирбеит ауаа рацәаны ишыҟаз, ирдырт арҭ ҳаибашьыҩцәа шракәыз, иааираны ишыҟазгьы рдыруан. Аха араҟа рыцҳарас иҟалаз, ҳаибашьыҩцәа ҳаԥшыхәцәа ҳаӷацәа ракәыз џьыршьеит.
Ирзаигәахо ианалага, аԥхьа Џьон дгылан, «ақырҭцәа ааит» рҳәан, рыҽкарыжьит. Џьон ус иҳәеит: – Сара соуп, шәымхысын, аԥшыхәрантә ҳаауеит! – ҳәа.
Џьон, амина, иаԥхьа амҩахәасҭаҿы ишьҭаз, абӷьыжәқәа ахҩаны, дахысит, дахысит Ромагьы, рышьҭахь игылаз Мирон дахаҳаит, изшьапык хнаҵәеит (иарӷьа), иара убас аминатә ԥҽыха илахь иақәшәеит.
Мирон ас еиԥш анихь, маҷк ҳааидхалеит. Мирон ацхыраара ахьынӡаирҭоз Џьон ус иӡбеит: ахәы амҩа аԥҵәарҭа злаҟоу ала иԥшаарц. Ус дышнеиуаз, 30 метра днеихьан, иԥсны ишьҭаз Баҭал Шәлымба днихагылт. Уи хәымш ҵуан араҟа дышьҭеижьҭеи...
Амҩа иԥшааит. Мирон дааргеит. Аӡы ианыр, иԥсҭазаара далҵит...
20.07.1993
Шубара
Аҩбатәи абаталион аилазаара:
абаталион аиҳабы – Арӡынба Ака Зосим-иԥа, аиҳабы ихаҭыԥуаҩ – Цәышба Адик Гьаргь-иԥа, аштаб аиҳабы – Лиова Кьылба,
акомиссар – Қардаа Иура Антипа-иԥа.
Абаталион аихшарақәа:
1. Дәрыԥшьтәи арота аиҳабы Абӷаџьаа Леонид Тониа-иԥа,
акомиссар – Гәынба Валера Кәасҭа-иԥа.
Арота шоит ԥшь-взводкны:
актәи авзвод аиҳабы – Ҭаниа Зана Вова-иԥа,
аҩбатәи авзвод аиҳабы – Гәымба Рикәа Кьаӷәра-иԥа,
ахԥатәи авзвод аиҳабы – Ҭарба Џьон Аксенти-иԥа, аԥшьбатәи авзвод аиҳабы – Сабуа Гьена Илиа-иԥа.
2. Ҟәланырхәатәи арота:
аиҳабы – Аҩӡба Џьамал Мсураҭ-иԥа, акомиссар – Гәыблиа Руслан Владимир-иԥа. актәи авзвод аиҳабы – Рафик Надараиа,
аҩбатәи авзвод аиҳабы – Смыр Тарас Уанка-иԥа.
3. Арота «Шьараҭын»:
аиҳабы – Кәулаа Руслан Ингиштер-иԥа, акомиссар – Аҳәба Беслан Џьума-иԥа.
Аҩбатәи абаталион амедеҳәшьцәа: 1. Ҭаркьыл Ира Кәычкан-иԥҳа,
№. Завиалова Ира Владимир-иԥҳа, 3. Амқәаб-ԥҳа...
Асанитартә гәыԥ:
1. Ԥациа Хьымца Хьӡыр-иԥа (џ ш.9, 2. Чычба Фираҭ Ҟәыҟә-иԥа (џ ш.) 3. Гамсаниа Иура Хәыхә-иԥа (47 ш.) 4. Ҭаниа Вова Уаҳаид-иԥа (џ ш.)
5. Ҳагба Дудик Хәшьыҭ-иԥа.
Аҩбатәи абаталион асҭаршын – Уанчка Лакрба. ԤԤ Ԥ
Аҩбатәи абаталион аиҳабы Арӡынба А.З. ахәылбыҽхан, асааҭ 2ҭҚ:0 рзы, инапаҵаҟа иҟоу аиҳабацәа ааизганы аицәажәара ҟаиҵеит амҩа иқәлараны ианыҟаз
аламҭалазы. Акомбат ирылеиҳәеит иахьцо, изызцо, иҟарҵараны иҟоу аус, насгьы раԥхьаҟа ауадаҩрақәа шырзыԥшу уҳәа. Иара убас дазааҭгыланы далацәажәеит доусы авзводқәа рхы шымҩаԥыргаша, излашәозаалак аҭагылазаашьаҿы аилаҩынтра ҟамларцаз дрылабжьеит. Иахьнеиша ианнеилак, аидыслараан ишәаны ихьаҵуа лахьы ӷәӷәа шиҭахо ргәалаиршәеит. Нас ирҭаз азҵаарақәа рҭак ҟаиҵеит. Аҵыхәтәан ирылеиҳәеит аҽазыҟаҵара иалагарц, шәца анырҳәо аминуҭаз зегь хианы иҟазарцаз.
21.07.1993
Иахьа шьыжьаахыс амш бзиоуп, амра ԥхоит иахмырҟьацәакәа. Заа игылаз аибашьыҩцәа амцақәа еиқәҵаны ирыдтәалоуп. Зегь ԥшуп аиҳабыра рҿынтә амҩа ақәларазы адырра анбаҟалои ҳәа.
Асааҭ 10 рзы Шубаратәи аштаб аҿы снеит ҳкомбат дызбарц. Ҳаиқәшәеит. Снаидгылан сиазҵааит: – Иахьатәиала амҩа ҳақәлома? – ҳәа.
– Узазҵаазеи? – ҳәа дсазҵааит иаргьы.
– Гәдоуҭа аштаб аҿы сцаны саар сҭахын, – аҭак ныҟасҵеит, сзызцоз аус атәгьы иасҳәеит.
– Ибзиоуп, уца. Амала, акы унапы ианысҵоит, иузеилкаауазар?.. – иҳәеит, блалагьы сааимидеит.
– Сымч зықәхо акәзар, мап ацәыскуам, – сҳәеит савтомат кны сахьгылаз.
– Уаха амҩа ҳақәлоит. Уахьнеиуа, Гәдоуҭа, ма Афон, иахьыҟазаалак иуԥшаар ауп аба иаҵәа ҩҩбаҟа метра, аҩбатәи абаталион ирызхаша алента злыҵша.
– Еилкаауп, – сҳәан, сидҵны сҿынасхон еиԥш, – Уаагыл! – ҳәа ибжьы сықәиргеит.
– Уаҳа кыр шәхашҭма?
– Мап, Афонҟа абыржәы машьынала дцараны дыҟоуп Рауль Смыр, уи уицца, – иҳәеит акомбат.
Раульгьы имашьынагьы аштаб аԥхьа игылан. Ҳаибадырит.
– Хә-минуҭк рышьҭахь сцоит, – иҳәан, снеины амашьына снақәтәеит.
Амҩан излеилыскааз ала, Раульгьы аба иаҵәа дашьҭан ибаталион азы. Еибаҳҳәеит уи еицаҳаԥшаарц.
Гәдоуҭа ҳанлеи, аштаб аҿы снаргеит, уаҟа дызбеит Валера Гәынба, иасҳәеит сыззааз, насгьы уаха сахьцо (сымҩа ахьхоу) – урҭгьы сахьыҟоу рдыруазарц азы. Сахьцоз анеиликаа, шәҟәы-бӷьыцк аҿы инарбаны, ҳнеидыҵит.
Уантә ҳцеит Заур Аҩӡба аус ахьиуаз. Ҳаззааиз атәы иаҳҳәеит. Ҳақәиргәыӷит, – Ишәзысыԥшаауеит, – иҳәеит, – аба иаҵәа. Иара убас Рауль ибаталион азы иҭахын асапиортә жыгақәа, шәкы инареиҳаны афлиагақәа.
Ҳаззааиз ҳауит. Шубараҟа амҩа ҳақәлеит асааҭ 17 рзы, ҳҭыԥаҿ ҳҩеит 1ԥҚ?5 рзы. Амҩа ҳақәлаанӡа абаталион иаҭахыз аџьаԥҳаны рырҭеит аибашьыҩцәа, ирзышьҭыхуаз ргеит. «Мышьҭабзиала!» ҳәа амҩа ҳақәлеит ахәылԥаз асааҭ 2ҭҚ?0 рзы. Ҳамҩа хоуп Шьромаҟа. Уа ҳаннеилак, ҳамҩа хазуп.
Ҳнеиуеит амҩа ҳаныланы, ҳаԥхьа игылоуп аԥшыхәцәа, урҭ дрыцуп аинрал Дбар. Ҳнеиуеит абнара ҳалаланы, ладароуп, амҩа цәгьоуп, километрабжак ҳамнеицкәан, илашьцеит. Егьа аџьабаа ҳбазаргьы, ҳлеит иҟьаҟьараны иахьыҟаз адәаҿы. Каман ҳазааигәахо ҳаналага, ҩыџьараҟа ҳаԥсы ҳшьеит, избанзар ҳашьҭахь игылан иааиуаз ҳхьымӡо иалагеит. Каман ҳнеирц азы рацәак шыбжьамыз, аиҿахысра ицоз абжьы ҳаҳауа иалагеит. Ҳааҭгылт, аха уи ҳара иаҳԥырхагамызт.
Асааҭ 24 рзы, ҵхабжьон, Каман ҳнеит. Аиаша ауми иуҳәаша, араҟа иааузымчҳартә еиԥш аҳауа цәгьан, аснариадқәа иҭадырхаз арахә рбаафҩы адәы уқәнаргыломызт.
25.07.1993
Каман ааныжьны Шьромаҟа амҩа ҳақәлеит асааҭ №Қ?0 рзы. Шьрома ҳҩеит асааҭ ҷҚҷ рзы. Араҟа сааҭк ҳаԥсы ҳшьеит. Ҳцараны ҳахьыҟаз ахь амҩа ҳақәлеит асааҭ :Қ№0 рзы. Ҳааира иазԥшны иҟаз аԥшыхәцәа ҳаԥхьа игыланы рҿынархеит.
Ҳнеиуан аӡәаӡәала ҳаишьҭагыланы, аӡәгьы ҿиҭуамызт. Аԥшыхәцәа ҳдырццакуан, избанзар ашара ааигәахо иалагеит. Уи ҳара иаҳԥырхаган, ишылашьцо ҳнеир акәын ҳтәарц ҳахьыҟаз аҭыԥ аҿы. Иахьшәарҭақәазгьы ԥырхага ҳмоукәа ҳнеит ачаирҭа аҿынӡа. Араҟа ҳаԥхьа игыланы иааиуаз ҳаибашьыҩцәа рҭыԥқәа алхны итәахьан.
Ҳкомбат взводцыԥхьаӡа адҵақәа риҭеит, абраҟа апозициа кны ҳаштәо, насгьы аамҭа маҷ иҳамоу ҳхы иархәаны, доусы ҳҭабиақәа ҟаҳҵарц. Ус иагьыҟарҵеит зегьы.
Аӷеи ҳареи фышә–бжьышә метра ҳабжьоуп. Макьаназы дара роуп ихысуа, ҳара ҳаҽцәыраҳгом. Доусы русқәа ирҿуп. Ҳкомбат џьара тәамҩахәк имам. Убысҟак ҳныҟәахьеит уахыки-ҽнаки рыла... Дмыцәадымтәа дҳацын иаргьы. Уажәгьы алада-аҩада дныҟәоит, игәеиҭоит аҭагылазаашьа, ириҭоит адҵақәа, доусы иахьтәаша-иахьгылаша, рхы шымҩаԥыргаша реиҳәоит. Авзводқәа зегьы рациала драцәажәоит, ргәы шьҭихуеит, дрылабжьоит. Уигьы азмырхакәа, доусы
иахьтәақәоу днеины игәеиҭоит рпозициақәа зеиԥшроу, акыр рыгзар, иреиҳәоит.
(Абарҭ ацәаҳәақәа анысыҩуа аӷа пулемиотла ҳара ҳахь дхысуеит, ҳаибаны акәӡам, ус дхысуеит.)
Абаталион ахьтәоу хәы ҳаракыроуп, ҳарӷьарахьала чаирҭоуп, иааҳакәыршаны шьхароуп. Ҳтәоуп, амра макьана ашьха иавымҵӡацт. Уажәы асааҭ қҚ№0 ыҟоуп. Мрагыларала хәык аҿынтә аӷа пулемиотла ахысра далагеит, ахқәа ҳхыууаа ицоит. Ашьыжь иуаҳауеит ақыҭарбаӷьқәа шеиқәҿырҭуа, иара убас игоит алашыбжьқәа.
Ҳтәоуп ҳнаԥшы-ааԥшуа, ҳгәыҳҽануп, ҳӡырҩуеит. Уажәы-уашьҭан иаҳԥеиԥшу ҳаздыруам. Ҳкомбат ԥхьаҟа, ахәахьы аԥшыхәцәа дрыцны дцеит, иҟоу аҭагылазаашьа ибарц. Ҳаизыԥшуп. Данцоз доусы адҵақәа риҭеит – ижны рҭабиақәа ҟарҵарц. Ажра салагеит қҚҷ рзы, маҟҿаҳәаранӡа ижны салгеит асааҭ 7 рзы. Доусы рҭабиақәа рыжра ишаҿыз, «Отбои» ҳәа адырра ҟалеит акомбат иҿынтә. Аамҭа ҵҚ:0 ыҟан.
– Избан? – ҳәа ианҵаа, акомбат иҳәеит: – Даҽа позициак ахь ҳаиасуеит, авзводтә ԥшыхәыҩцәа-амҩаԥгаҩцәа шәыргоит уахь.
Уа ишәарҭоу ҳәаак ыҟан. Уи хә-минуҭк рыла аихҵәара улуршар ауп. Уигьы уҩны, убӷа, ухы ларҟәны, ишулшо ала уҩны уцар ауп аҩадара уаҿаланы, нас ладараны уҭалар ауп.
Актәи, аҩбатәи, ахԥатәи авзводқәа машәырда иахысит уи аҳәаа ҵҚҷ рзы. Уажәы аԥшьбатәи агәыԥ аҽазыҟаҵара иаҿуп (аамҭа ҵҚ:59. Ицоит ҟәланырхәаа, урҭ ирышьҭанеиуеит агәыԥ «Олень».
Аиашаз, ахалара даара иуадаҩын. Амҩа ҳахьынӡақәыз, 100–?50 метрацыԥхьаӡа амҩа ҳзырбоз ауаа гылан. Доусы иахьҳахәҭаз ҳҭыԥқәа рҿы ҳаннеи, акомбат (асааҭ ԥҚ?5 рзы) аротақәеи авзводқәеи реиҳабацәа ааизганы, иҟарҵаша,
раԥхьаҟа ишьҭоу аус шымҩаԥыргаша, уи азнеишьас иамоу, насгьы, зегь раԥхьа, аҽыҵәахырҭатә блиндажқәа ҟарҵарц реиҳәеит. Иара убас ахәы ҳаракырахь идәықәҵан аԥшыхәцәа. Урҭ иша-шаны хыџьара-ԥшьыџьара иалихыз рҭыԥқәа дырбаны амҩа иқәиҵеит. Абрысҟак дааԥсаны дшыҟазгьы, дымтәакәа деиҭацахт ахәахьы, аҭыԥқәа цқьа иҭиҵаарц, абаталионқәа рҭыԥ ԥсахны амҩа ианықәло излацашаз амҩа алихырц.
Аҩбатәи абаталион ааишьа бзиоуп, аӡәгьы дхәым, дшьым. Уажәы асааҭ 9 ыҟоуп, шьыжьуп. Амра иԥхо даара ишуп, ишоуроуп, уцәырҵуа иҟам.
Асааҭ 11 рзы, абаталион ахьтәоу аҟнытә мрагыларала узҿаԥшуа ахәы ҳаракыра, Ахбиук ҳәа изышьҭоу аҿынтә ахысыбжьқәа го иалагеит. Ихысуа аӷа иоуп. Дхысуан хәбаҟа минуҭ.
Аибашьыҩцәа аблиндажқәеи аҭабиақәеи рыҟаҵара иаҿуп.
Асааҭ 1?Қҭ ыҟоуп. Ахбиук аиҿахысра цоит, уаҟа аӷацәа ирҿагылоу Афонтәи агәыԥ ауп.
1?Қ?0 – ҳзыҩнатәоу аҩнқәа ирхыууаа ицоит аминаршәга иаанашьҭыз аснариадқәа. Иара убас ҳашьҭахьҟала ҳазҿаԥшуа ашьхараҿы аиҿахысра ӷәӷәа цоит. Араҟа иҟоуп Џьума Чиркбаиа игәыԥ;
1?Қ?5 – ԥыхьатәи ҳҭабиақәа ахьыҟаз, ачаирҭа аԥхьа икаҳаит аминаршәга иаанашьҭыз аснариадқәа ԥшьба;
1?Қ№0 – иара уаҵәҟьа икаҳаит даҽа ҩҩ-снариадк;
1?Қҷ – ҳахьтәоу ҳҵыхәаны иҟоу амхы иалаҳаит х-снариадк;
Аҽнытәи ахысрақәа
1?Қҷ – ҳааигәара икаҳаит ҩҩ-снариадк, аҩнқәа архыџхыџуан;
1?Қҷ – аминаршәга иаанашьҭыз аснариадқәа ҩҩба каҳаит, урҭ рыԥҽыхақәа ҳзыҩнатәоу аҩны ахыб иқәыԥсон, иҭаԥсон агәарԥ;
1?Қ:0 – ҩҩ-снариадк каҳаит гаграа ахьтәоу аҭыԥаҿ. Иубоит алҩа хаччыла иахьҩеиуа;
1?Қ:1 – аминаршәга иаанашьҭыз снариадк каҳаит ҳаҵаҟа иҟоу абаҳчаҿы;
1?Қ:4 – ҳа ҳтәқәа град ала ихысуан аӷа ипозициахь;
1?Қ:5 – аминаршәга иаанашьҭыз аӷа иснариадк каҳаит ачаирҭа ахәаҿы;
1?Қџ – икаҳаит быжь-снариадк, ԥырхага ҳамам, ҳтәоуп зегь рыла ҳҽырхианы, аӷа ажәылара далагар, амца ижәаҳҵарц;
1?Қџ – аӷа иааишьҭыз аминаршәга аснариадқәа ҩҩба каҳаит ачаирҭа аханы;
1?Қџ – аа-снариадк каҳаит ачаирҭа аҵыхәаны игылоу ақәыԥсҳа анаҩсан. Иахьак гаграа ирықәнакӡеит, ҳара уаҟа ҳаҟоу џьышьа;
1?Қџ – убри аганахьала икаҳаит даҽа ԥшь-снариадк;
1№Қ?0 – аминаршәга иаанашьҭыз аснариадқәа жәаҩа каҳаит ачаирҭа ахахьы;
1ҷҚ№5 – икаҳаит даҽа ԥшь-снариадк;
?:Қҭ – хә-снариадк каҳаит ҳҵыхәаны;
?:Қҭ – иԥжәеит ԥшь-снариадк ачаирҭа аҵыхәаны; 1:Қ№0 – икаҳаит х-снариадк ҳааигәара иҟаз амхы
аҵыхәаны;
?:Қ:2 – аснариадқәа фба каҳаит ҳазлааиз амҩаҿы; 1џҚҭ – иҭынчроуп, ԥшыхәра иҟоу ҳаибашьыҩцәа
рыда егьырҭ зегьы рыԥсы ршьоит;
?џҚ?0 – Ахбиук ахықә аҿынтә ахысыбжьқәа ааҩуеит.
Ҳкомбат ааҩык рҿынӡа аԥшыхәцәа дәықәиҵеит ихысуа 288
дарбану аилкааразы. Ихынҳәит ҳаԥшыхәцәа уаҩ дрымбакәа.
Адәахьы даара ишоуроуп, уныҟәо иҟам, амра цоуп, аԥша аҵам. Ҳпозициа ибзианы икны ҳтәоуп;
1қҚҷ – аӷа иааишьҭыз аминаршәгатә снариадк каҳаит ҳҵыхәаны, 30-ҟа метра набжьаны, аӡәгьы акгьы имыхьӡеит;
1қҚҷ – Ахбиук ахәаҿы ахысыбжьқәа гоит;
1қҚ:5 – аӷа еиҭах ԥшь-снариадк дәықәиҵеит Шьрома ахахьы, анышәынҭрақәа ахьыҟоу, атҟәацыбжьы еиқәымтәацкәаны еиҭах даҽа ф-снариадк уаҟа икаҳаит;
1қҚџ – аӷа БМП ала ҳпозициахь дхысуеит, иааишьҭит ԥшь-снариадк;
1қҚџ – БМП ала даҽа ф-снариадк ааишьҭит;
?қҚџ – Ахбиук ахысыбжьқәа шгац игоит;
?ҵҚҭ – жә-минуҭк рыла аӷа ҳпозициа аганахь ала артиллериатә снариадқәа 68 каижьит;
?ҵҚ?5 – даҽа ԥшь-снариадк каҳаит ҳпозициа аганахь
ала;
?ҵҚ?6 – ҩҩ-снариадк каҳаит ҳпозициаҿ;
?ҵҚ?7 – х-снариадк ачаирҭа иалаҳаит;
?ҵҚ?8 – ԥшь-снариадк ачаирҭа аҵыхәаны игылоу аҳа
ааигәара икаҳаит;
?ҵҚ№0 – ҩҩ-снариадк каҳаит ҳааигәара (аминаршәга
атәқәа);
?ҵҚҷ – ҩҩ-снариадк каҳаит (атанк иаанашьҭыз); 1ҵҚџ – атанк иаанашьҭыз аа-снариадк каҳаит, аӡәгьы
иԥырхагамхеит;
?ԥҚ?0 – ԥшь-снариадк каҳаит ҳпозициа аганахь ала; 1ԥҚџҭ–иҭынчроуп уажәы. Уи ихы иархәаны,
ҳкомбат дцеит ԥшыхәра ҳхахьы иҟаз асопкахь. Амҩа ааихҵәаны днеит ахәаҿы. Дыԥшыхәуа дыштәаз, ибеит ицәыхарамкәан, километраки бжаки набжьаны,
дәҳәыԥшк аҿы ишгылаз аӷа итанки и-БМП-еи. Дмыццакӡакәан иҟаз аҭагылазаашьа ҭиҵааит: иахьгылаз, насгьы иааҟәымҵӡакәан ҳпозициахь ишхысуаз ибеит. Адырра ҟаиҵеит иахьахәҭаз аҭыԥ ахь, дрыҳәеит аамҭа мгакәан, ирласны а-ПТУРС аарышьҭырц.
Акомбат дхынҳәны дааит, иибаз атәы реиҳәеит иеиҳабацәа. Сааҭк аҟара анҵы, иааит ПТУРС ала ахысыҩцәа. Маҷк рыԥсы аныршьа, ихалт аҳаракырахь. Иагьхысит, аха илҵшәадахеит;
1)Қџ – ҩҩ-снариадк ааит ҳпозициахь (атанк атәқәа).
2ҭҚ?0 – ҳкомбат дычмазаҩхеит. Аухаҵәҟьа, Гагратәи аԥшыхәцәа ҳацырхырааны, ҳкомбат Шьроматәи амедпункт ашҟа даҳгеит. Амҩан, Шьрома ҳлеиаанӡа, даара аџьабаа рбеит аҷкәынцәа, акомбат иааилымшаҵәҟьо дыҟан, аарлаҳәа дныҟәон. Шьромантәи машьынала ддәықәырҵеит иахьахәҭаз.
25.07.1993 Шьроматәи ахәы
Акомбат дычмазаҩханы данца ашьҭахь, абаталион иалнахыз аҭыԥ, доусы рблиндажқәа уҳәа ирыгыз-ирыбзаз гәаҭаны, рырҽеира иалагеит. Зегь ҟарҵеит ишахәҭаз еиԥш.
Арота аиҳабы Леонид Абӷаџьаа Рикәа Гәымба адҵа ииҭеит ивзвод иманы ахәы ҳаракырахь дцарц ԥшыхәра ҳасабла. Уи игәыԥ иаланы ицеит Оҭар Гәымбеи Аслан Абӷаџьааи. Урҭ дҵас ирымаз аҳаракыраҿы итәоу Џьон Ҭарба игәыԥ рыԥсахра акәын. Авзвод аиҳабы Рикәа Гәымба ауха иигаз аибашьыҩцәа гәыԥ-гәыԥла – хҩыԥшьҩыла иша-шаны, жәаба–жәохә метра рыбжьаҵаны иртәеит. Бџьарлагьы ишахәҭаз еиԥш еибыҭан, уи аганахьала акы иацәшәо иҟамызт. Лацәеихьшьк ҟамҵакәа иштәаз иаадыршеит.
06.08.1993
Аԥсуа телехәаԥшрала август 5 рзы Шьрома аиҿахысра ыҟан ҳәа адырра ыҟан. Қарҭаа ирыԥхьаӡоит Аҟәа ар алгара дара рзын ааха дуны ишыҟоу. Шеварнаӡе Қарҭ иқәгылараҿы ус иҳәеит: Аԥсныҟа, Аҟәа Мхедриони ар зықьҩык рҿынӡа шдәықәҵахо ҳәа. Ари мап ацәыркит Аԥсны аиҳабыра. Аԥсуа делегациа напхгара азызуа Хашба, аурысцәа рҿаԥхьа иҳәеит ари шиашам, анапаҵаҩра иҟарҵаз апункт шеиланаго. Шәачатәи аилатәара қарҭаа ацныҟәом. Ажәакала қарҭаа рыҩныҵҟа аилаҩынтра ыҟоуп.
Џьаба Иоселиани иқәгылараҿы ус иҳәеит агырцәа рзын: «Арҭ амаамын-ԥшра змоу агырцәа рхы рзымдыруазар, иахәҭоу ашьауӷа ӷәӷәа иақәыршәатәуп!» ҳәа дықәгылт.
Ари ииҳәаз агырцәа ишԥагәныркыло шьҭа? Агырцәа Сенаки иргаз қарҭаа рмацақәа еиланаԥсеит. Қарҭаа рыр Аҟәа алгара дара рзын аҵахароуп, трагедиоуп ҳәа ирыԥхьаӡеит аполитикцәа.
07.08.1993
Каман
Асааҭ 1:Қҷ ыҟоуп, аҽнышьыбжьон. Амш шоуроуп, ажәҩан аҿы аԥҭақәа хыуп. Стәоуп Каман ацҳа аԥхьа, ашәшьыраҿы. Аԥша хьшәашәаӡа иасуеит, аԥхӡы аасыланарбеит. Ацҳа аҵаҟа аибашьыҩцәа аӡәык-ҩыџьак
аҽыкәабара иаҿуп. Шаҟа иҭынчроузеи уажәы, ахысыбжьи атҟәацыбжьи гом.
Схәыцуа сахьтәоу иаасгәалашәт амш...
07.07.1993. Каман.  Уи амш Шьромаҟа ажәылара ҳанцоз атәы. Иаасгәалашәт ацҳа ҳарны амарда ҳанаҿалоз. Амарда ҳшаҿаз аӷа ҳгәаиҭан, аснариадқәа ааишьҭуан. Икаҳауан ҳхы-ҳҵыхәахь, иԥжәон. Егьа ҳҽацәыхьчаны маҷк ҳҩаскьазаргьы, иҳацрасит. Еицыз ҳҩызцәа ԥшьҩы-хәҩы ҳалнахит, ԥыҭҩыкгьы ахәит...
...Стәоуп ацҳаи аӡи сырхыԥшыло. Заҟа хәыцра – гәырҭынчга акәымкәа, агәҭахәыцра сзаанагозеи ари аҭыԥ. Саҿаԥшуеит уи амардара усҟан ҳазҿаз. Амарда иаҿагылоу ашәаԥыџьаԥ, усҟан ииаҵәҟаҟараӡа иҟаз, уажәы иҿыблааны, амахәқәа хыжәжәаны, аҳацаҟьақәа еилаԥыххаа, амҩа ҭыжааны... – улаԥш анахыуго угәы аҵәуара иакуеит. Акыӡӷра уназҿаԥшуа зегьы  ахаҳә ԥҽыха  иаакәыршаны аиаҵәара блахкыга иҟоу иаарылукаауеит. Ирылукаауеит ирыцҳахәхәа, арыцҳара аԥштәы ахьыкәкәа иахьыҟоу.
Ацҳа санԥшыло стәоуп. Иаасгәалашәт уи амш, ацҳа уқәлар аныҟамлоз, уқәларгьы, уҩны, умч шзахәо уқәсыр акәын, избанзар аӷа иснаиперцәа уеихсуан. Уажәы аибашьыҩцәа ҭынч инеиааиуа иқәуп. Камантәи ауахәама саҿаԥшуеит. Ааигәа-сигәа игылоу аҩнқәа аснариадқәа раахан, иҟәаҟәаса игылоуп.
Илеиуеит аӡы ԥшьшьала, аибашьыҩцәа ҭаланы аҽыкәабара иаҿуп.
Сахьтәоу сышьҭахь ала игылоуп аҩны, ацҳа аԥхьаҵәҟьа, аӡы ахықәан, аура 25–ҷ метра ыҟоуп, аҭбаара – жәаба. Уигьы ахәра ӷәӷәа амоуп, аснариадқәа аахеит имаҷымкәа, аҭӡамцқәа аԥҽыха ҭыԥқәа анпыҟҟала иҟоуп, ахыбгьы азбжак амхуп.
Стәоуп ацҳа ахы ахьаанҵәо нырцә ала. Стәоуп схәыцуа. Ахәыцрақәа ак цеит шысҳәо ак ҿыцҳараӡа иаацәырҵуеит. Уи асахьа саԥхьа иаақәгылоит лабҿабоушәа. Уи амш мыжда-еиқәаҵәа аан, ацҳа ҳақәсны амарда ҳанаҿала, аӷа аснариад анҳалаижь, амҩа нымҩахыҵ, Тута мыжда, иареи сареи ҳаидгылан, аснариадқәа анԥжәоз, аҳацаҟьа ҳҽадкыланы ҳааиуан. Ус ҳашнеиуаз, сара ԥхьаҟа сцеит. Ҩажәаҟа шьаҿа ҟасҵахьан еиԥш, аснариад ҳхахьы икаҳаны иԥжәеит, аха аӡәгьы акгьы имыхьит. Амҩа ааихҵәаны, амҩа нымҩахыҵ, алҭаҳараҿы игылаз ашә-ҵла ду снавагылон еиԥш, еиҭах аснариад амҩа ианаҳалан, иԥжәеит. Уи абжьы цәгьеи ахыԥшеи абылфҩы уҿанагалон.
Сара сахьгылаз ахԥша саршәын, аҵла саваҳаит. Абылфҩы исҿасыз лассаамҭа исхыҵуамызт, сгәы хынҳәуан, аӡәара сакуан, сеимҳәон. Сыҵаҟа 25–ҷ метра инеиуаз аибашьыҩцәа раԥхьа икаҳаит аснариад, хәҩык ҭахеит, егьырҭ ахәит. Ари избаз сыла ихгылоуп уажәгьы. «Абааԥс сыԥсуеит, шәсыцхраа» зҳәогьы ыҟоуп. Уи аӷызбжьы уажәгьы исаҳауашәа, абна илыҩҩ иааиуазшәа ауп.
Сахьтәоу снаҩсаны адырԥарагьы сылаԥш сзаҟәгом, уигьы иадҳәалоуп хҭыск.
...Исхашҭуам атраншеи дахьҭажьыз, лыԥсы лшьошәа акәын дышиаз, лызҟәаҟә дықәиан, лыла ҭырхаха дыԥшуан, сахьлыхәаԥшуаз дысҿаԥшуазшәа сгәы иабон. Уи лыла агәы еиқәаҵәақәа џьарак иԥшуан. Сылаԥш лхызгеит...
Сҿынасхеит аӡы аҟәарахьы, ауахәама ашьҭахь ала ҭынч стәаны иҟоу аҭагылазаашьа схаҿы иаазгарц. Стәоуп схыԥшыло аӡы. Уи леиуеит ашьшьыҳәа, аҵаулара рацәак идуум уаанӡеиԥш.
...Исгәалашәоит уи амш, гаграа аӡы ирны ианааиуаз, аӡәаӡәала, маҟҿаҳәара инеиҳаны, иааԥса-икараха, «оҳ, гәышьа» ҳәа аҟәара инықәтәон. Уажәы уи аҟәара
ахықә амашьынақәа ықәгылоуп, аӡы ауаа ҭаланы рҽыркәабоит...
...Стәоуп. Сазхәыцуеит аамҭа шаҟа аҽеиҭанакызеи. Уажәы аҭынчра иахаԥоу ари аҭыԥ ԥшӡа, уанӡа ишәаҟьаны, ибналаны иҟаз аԥсаатә, уажәы урҭ рыбжьы угәы шьҭырхуеит, угәалаҟазаара аҽакхоит...
Иҟалоит аҭынчра, ауаҩи аамҭеи еицныҟәаратәы. Амин!
09.08.1993
Аладатәи Ешыра
Амш еихашьшьуп, ақәа алагоит уҳәаратәы иҟоуп. Ҳтәоуп аибашьыҩцәа рыгәҭа. Сыҟоуп ахԥатәи абаталион аҿы. Аибашьыҩцәа наҟ-ааҟ еиҿатәаны аицәажәара иаҿуп, ргәалаҟазаара даара ибзиоуп.
13.08.1993
Шьрома
1?Қ:0 рзы сҩеит Шьрома. Сзықәтәаз амашьына иахьысҭахыз аҭыԥ аҿы сналбааит.
Сгылоуп снаԥшы-ааԥшуа, сылаԥш сзаҟәгом саԥхьа сызҿаԥшуа аҳацаҟьа,  абӷанҷ хаҳәырдырра илашьҭуи. Аҵаҟа 25–ҷ метра гәаҩараны иҟоуп. Ишьҭоуп аџьтә қыдқәа, уи аблиндаж ҳасабла уныҵатәо иҟам .
Уажәы араҟа сыла иабо  аԥхьеи уажәи уи иамаз ахаҿсахьа абаҟоу. Уанӡа аиаҵәара аҿаҳәҳәы иҟаз, уажәы ибылны ашәаԥыџьаԥ игылоуи, ахаҳәқәа,  аҳаскьынҵәҟьа убом.
20.09.1993
Бырцха ахәы
Иахьа ашьыжь Шьромантә асааҭ 7 рзы Бырцхаҟа амҩа ҳақәлеит Гьена Сабуа, Оҭанди Оҭырба, Сулҭан (Гагарин) Габниеи сареи. Асааҭ 9 рзы Бырцха ахәы ахырӷәӷәарҭа кны итәоу аҩбатәи абаталион аҿы ҳнеит. Ашьыжь ажәҩан аԥҭақәа хылеит, аҳауа хьшәашәаӡа аԥсҭара иҵалеит.
Уажәы асааҭ )Қ?5 ыҟоуп. Анаҟә ахылара иалагеит. Ҳаибашьыҩцәа ахьтәоу доусы рҭыԥқәа ҟарҵеит, амш цәгьа аан ақәа рмысырц. Ус иаалырҟьаны ақәа алагеит. Анаҟә ихыу х-метрак уаԥхьа игылоу дунарбом.
Амш анааилга, асааҭ )Қҷ азы абаталион аиҳабы дцеит дәрыԥшьаа ахьтәоу аҭыԥ ахь апостқәа шыҟоу ибарц. Уантә дхынҳәны дааит 1ҭҚ?5 рзы. Иҭыԥ аҿы егьырҭ аиҳабацәеи иареи иҟарҵараны иҟоу, раԥхьаҟатәи русқәа уҳәа ирылацәажәон.
Ус еицәажәо ар рымца ишахатәаз, «Шьараҭынаа» ррота аҿынтә ҩыџьа аԥсҭара иҵаланы иааиуан дара рахь. Урҭ рахьынтә аӡәы аҵәы иахаҵаны икын агәы, агәаҵәа уҳәа аныҳәараан ишыҟарҵо еиԥш. Ишааиуаз акомбат инидгылан, аҵәы иахаҵаны иркыз наидыркит дахныҳәарц. Иидыруаз ала дныҳәеит – ҳазынтәык ҳагәҭакы ԥшӡала ҳахьӡарц. Игылақәаз «Амин!» рҳәеит.
Асааҭ 1№Қ?0 рзы акорректировшьикцәеи акомбати инаскьеибахьаны еицәажәо инагылт. Минуҭқәак рышьҭахь урҭ амҩа иқәлеит рҿаԥхьа иқәгылоу рыдҵа анагӡаразы – аԥышәаратә хысрақәа ҟарҵарц.
Асааҭ 1№Қџ. Аԥҭақәа ҳаракны ихыуп, ақәа алагоит уҳәаратәы иҟоуп. Срылсны игәасҭеит ҳаибашьыҩцәа, ргәалаҟазаара даара ибзиоуп абжьааԥнеиԥш акәымкәа. Иахьа ротацыԥхьаӡа ачуанқәа кнаҳаны акәац ажәра
иаҿуп, рхы иақәныҳәоит. Изықәтәоу ахәы ҳаракыра 580 метра ыҟоуп, ақәцәан ҟьаҟьароуп, Аҟәа уалаԥшуеит. Араҟа аӷа атехника иманы иҽырӷәӷәаны дтәан. Арантә аӷацәа Гәымсҭатәи–Ешыратәи ахырӷәӷәарҭақәа рҿы ҳар ирылахысуан, аԥхасҭа ӷәӷәа ҳарҭон. Ари аплацдарм аҿы аӷа аблиндажқәеи аҭабиақәеи ишахәҭоу еиԥш иҟаҵаны иман. Иҟаҵан иара убас, атраншеи хышә–ԥшьышә метра аура аманы.
Асааҭ 13 азы аҩбатәи абаталион аҿы дааит аинраламаиор Дбар. Уи абаталион аиҳабацәа еизганы драцәажәеит, дазҵааит иҟоу аҭагылазаашьа. Иарҳәеит абаталион адҵа аиура ишазԥшу. Иааиз ираиҳәеит Гәымсҭа аганахь ала иҟоу аҭагылазаашьа, ирҭақәаз азҵаарақәа рҭакқәа ҟаиҵон. Аҵыхәтәан, афронт аҭагылазаашьа иблала ибарц азы, асааҭ 1ҷҚҷ рзы, еицны рҿынархеит аҩбатәи абригада аиҳабы Гарик Саманџьиа, аҩбатәи абаталион аиҳабы Ака Арӡынба, Лиова Кьылба уҳәа аштаб аусуҩцәагьы. Урҭ рымҩа хан арыӷьарахьтәи афланг ахь, ҳкорректировшьикцәа ахьтәоу. Уаҟа инеит асааҭ 1:Қҭ рзы.
Ҳкорректировшьикцәа акоординатқәа ирҳәо ала ҳминомиотчикцәа ибзианы аус руеит. Аснариадқәа каҳауеит аӷа иобиектқәа рҿыҵәҟьа. Иубарҭоуп ахәцәа ирыҵагыланы иахьнарго, иара убас аԥсцәагьы машьынала иахьнарго.
Асааҭ 1:Қ?8 азы Душман дахьтәоу иааигәара иҟаҵамкәа игылоу ацҳа иақәшәеит аӷа иааишьҭыз аснариадқәа.
Асааҭ 1:Қҷ. Ҳкорректировшьикцәа ирбеит, ари абжьарак ҳаибашьыҩцәа ҭаха рызымҭоз ҩнык иҩнатәаны ишхысуаз.
Асааҭ 1:Қџ рзы, аӷацәа СПГ ала ихысын, аснариадқәа ацҳа ааигәара икаҳаит. Аҵыхәтәан Дбар адҵа
ҟаиҵеит: зҽыԥхьакны итәоу аӷа ипулемиотчикцәеи СПГеи уҳәа уаха ишакәхалак иҭадырхарц.
Еицәажәон иҟарҵараны иҟоу русқәа рҵыхәала. Нас «абзиараз» ҳәа нараҳәаны, дцеит.
Асааҭ 17 рзы «Шьараҭын» арота, адиверсиатә взвод «Тишина», иара убас ҟәланырхәаа рвзводки илбааит акомбат дрыцны аӷа ипозициахь. Хыхь Бырцха ахәаҿы инхеит дәрыԥшьаа, «Оленаа», ҟәланырхәаа рвзводки, иара убас Хонӡиа игәыԥ жәааҩык рҿынӡа.
Асааҭ 19 рзы аӷа иҳаирпланқәа ҩҩба алахысит Ешыратәи ахырӷәӷәарҭа.
Уажәы араҟа исҳәарц исҭахәу, ҳаибашьыҩцәа ҵаҟа ианлеи, аиҿахысра ҟарҵеит. Зегьы раԥхьа иргыланы рыӡбахә ҳәатәуп «Тишина» агәыԥ. Урҭ ирыцҟьеит аӷа иобиектқәа, апулемиоти СПГ ахьгылази, убас аӷа еибашьыҩцәа маҷҩымкәа иҭахеит.
Аҩбатәи абаталиони Душмани еиԥылт. Аухатәиала абаталион аҿаԥхьа иқәгылаз адҵа нанагӡеит. Иҭамхакәа инхаз аӷа дхьаҵны дцеит.
Ахәылбыҽхан, асааҭ 20 рзы, аӷа ддәықәлеит арымарахьтәи афланг ала. Уи ахәы инапаҿы иааигарц иҭахын, аха ҳаибашьыҩцәа иԥылт хымцала. Зегь рылымкаа иӡбахә ҳәатәуп Џьон Ҭарба. Уи ивзвод иманы дахьтәаз дахымҵит, аӷа ишьҭахьҟа ддәықәырҵет.
Аухашаанӡа аԥшыхәцәа лацәеихьшь ҟамҵакәа иаадыршеит...
21.09.1993
Бырцха ахәы
Ашьыжь амш еихашьшьуп, хьҭоуп. Аибашьыҩцәа ар рымца еиқәҵаны итәоуп. Иаха аԥшыхәрантәи иаақәаз
рқьалақәа ирыҵаианы ицәоуп. Урҭ иаха аус бзианы ируит.
Ашьыжь, асааҭ 7 рзы акомбат Арӡынба ротацыԥхьаӡа ԥшьҩы-ԥшьҩы еидкыланы, жәбаҟа ҽы кәадырны идәықәиҵеит Каманҟа аснариадқәеи афатәқәеи ааргарц. Еиҳабыс дҟаиҵеит Сулҭан Габниа (Гагарин). Хазы, Автандик Лакрба арациа аккумолиаторқәа  иманы дцеит ҽыла.
Асааҭ )Қџ азы рациала адырра ҟалеит ҳбаталион ззыԥшу «ашәҟәқәа» амҩа ишықәлоз ала.
Асааҭ 1ҭҚҷ рзы акомбат аротатә еиҳабацәа еизганы драцәажәеит иахьа ицараны иахьыҟоу аус азы, доусы аротақәеи авзводқәеи иҟарҵараны иҟоу, ҩҩбагьы, рус алҵшәа аиурц азын ишаҭаху аццакра, агәымшәара, алеишәа ҷыда, еиҳарак, арациа еснагь ирыбжьазарц, аиҿахысраан рхы шымҩаԥыргаша: џьара рҽавакны, ихысны, нас рпозициақәа ԥсахны ԥхьаҟа ицаларц. Акомбат ацәажәара ашьҭахь азҵаарақәа ирҭоз рҭакқәа ҟаиҵеит. Аҵыхәтәан, акомбат игәаанагарала еиӷьуп ҳәа иԥхьаӡеит раԥхьа адиверсиатә гәыԥ «Тишина» дәықәларц, урҭ ирышьҭаланы идәықәларц арота «Шьараҭын», ҩажәа минуҭ рышьҭахь идәықәларц ҟәланырхәаа ррота, урҭ ԥыҭк ианыласкьалак, ирышьҭаларц дәрыԥшьаа ррота.
Ус еицәажәо иштәаз, рациала адырра ҟалеит Тарнаа ирота аӷа изушкеи БМП-ки ҭадырхеит ҳәа. Ари ажәабжь ҳаибашьыҩцәа даара ргәы шьҭнахит, ргәалаҟазаара еиҳагьы иацнаҵеит. Иахьатәи амш азы аӷа ицәыӡит «ҩҩ-хапыцк».
Асааҭ 1?Қҷ азы аснариад аагара ицаз ааит ԥшьҩык. Ирықәыз реидарақәа рықәхны инышьҭарҵеит, 40-ҟа минуҭ аҽқәа рыԥсы ндыршьаны, еиҭах амҩа иқәлеит аснариадқәа раагаразы.
Дәрыԥшьаа рбаталион
Асааҭ 1№Қ?5 рзы иааит даҽа хҩык аидарақәа рыманы, урҭгьы аидарақәа рықәхны идәықәлеит аснариад аагара.
Асааҭ 1№Қ:0 рзы аибашьыҩцәа аџьџьаҳәа еицәажәо аԥсҭара ишыҵатәаз, «Воздух» ҳәа бжьык ҿацаӡа аԥсҭара иааҵаҩҩит. Ари заҳаз ҳаибашьыҩцәа атраншеии аблиндажқәеи рахь рхы ԥхьаркит. Ус, аҳауа аҿынтә аҳаирпланқәа рыбжьы геит, аԥсҭара иахыԥраауа иалагеит, аснариадқәа канажьит «ҳашәҟәқәа» злаауаз ала. Ҳахьтәоу ҳазегьы ус ҳҳәоит: «“Ҳашәҟәқәа”акгьы рмыхькәа ихаландаз» ҳәа.
Асааҭ 1ҷҚ№8 азы акгьы рмыхькәа хыхь Бырцха ҳаибашьыҩцәа ахьтәоу ихалеит ҳаззыԥшыз «ҳашәҟәқәа» – 73-ҩык рҿынӡа. Урҭ рахьынтә 36-ҩык дәрыԥшьаа роуп. Зегьы анааи, акомбат Ака ацәаҳәа иқәыргылан драцәажәеит. Иреиҳәеит ари ахәы закәу, ианыргозгьы ҳаибашьыҩцәа шаҟа уадаҩра иақәшәаз, абжаҩык, ахәра зауқәаз иахьа ишҳалагылам. Иреиҳәеит, аӷа ицәыӡыз ари ахәы еиҭах инапаҿы иааигарц шиҭаху, зныкымкәа игарц иҽшазикхьоу, аха ишбашахаз...
Иааиз аибашьыҩцәа арота еиҳабыс дҟарҵеит Колиа Џьонуа, уи иҩызас дҟарҵеит Даур Кәыҵниа. Дәрыԥшьтәи авзвод аҿы еиҳабыс дҟарҵеит Рамиз Ҳагба. Акомбат адҵа ҟаиҵеит аҩбатәи абаталион амҩа ақәлара рҽазыҟарҵарц.
Рызегьы анааидыҵ, гәыԥ-гәыԥла игылақәаз сынрыдгыланы сразҵаауан ргәалаҟазаара шыҟоу азы, избанзар уажәы ицон ажәыларахь, ҳҭыԥаҿы иаанхо ари ахәы ахьчара рылшо, ирылымшо иахырҳәаауа збарц сҭахын.
Ус сышнеиуаз, ашә-ҵла дук аҿы аҷкәынцәа ааҩык рҿынӡа шеилатәаз сынрыдгылт. Урҭ ирыцыз амедеҳәшьа сылаԥш лыдхалт, аха лара сылбомызт, ахәшәқәа ларҭмаҟ рҭаҵара даҿын. Азныказы, «сыла сажьома,
абри абра дабаанагеи?» ҳәа схәыцуан. Лхы ҩышьҭыхны данаасҿаԥш, дызҿқәаз даарҟәаҵын, ашырҳәа дҩагылан, дааины аԥсшәа салҳәеит, сгәыдылкылт. Сгәы ԥшааит, азныказы, исҳәо сҿамшәо сааҟалт. Ашьҭахь ҳаицәажәеит. Дсазҵааит лашьа арахь џьаракыр ихабар збахьазар ҳәа. Лара дахьынӡасацәажәоз, сызхәаԥшуаз лаԥхьа икыдыз апатреҭ акәын – уи лхаҵа Адгәыр Сангәлиа иакәын. Ҳаиҿцәажәараан ус лҳәеит: – Арахь санаауаз Манана сылбан, саалышьҭуамызт, – ҳәа. Слазҵааит: – Ҳаџьараҭ џьаракыр дылбама? – ҳәа.
Уажәы асааҭ 1:Қџ ыҟоуп. Аибашьыҩцәа  иахьыҵатәоу сылаԥш рыхьӡом. Ус «воздух».. Аҳауаҿы аӷа иеибашьыга ҳаирплан хыуп ҳәа абжьы аагеит. Ҳаибашьыҩцәа џьабаа мбакәа, иҩны инеины ирҭатәеит рҭы8қәа. «Даараӡа иҭабуп» ҳәа раҳәатәуп ҳаӷацәа, урҭ аҭабиақәеи аблиндажқәеи хышә метра аура аманы атраншеии «ахьҳарҭаз» азын. Ари ахәаҿы ҳаибашьыҩцәа шааиуаз рдыруазаарын, аџьабаа рыдмырбеит, имазеины ирзаанрыжьт.
Ҳаиԥырҵра аамҭа ааигәахо иалагеит. Аккара ҳахьыҵатәоу «Шьараҭынаа» ррота амырзаҟан аԥсуа аркәашага адырҳәоит. Аҩбатәи абаталион аибашьыҩцәеи ҳазԥсахуази еикәшаны инагылт, амырзаҟан аркәашагабжьы ахара ицон. Ашәаҳәара, акәашара лассаамҭа еиԥҟьомызт. Уи аамышьҭахь аҽыхәмарра ҟарҵеит. Автандик Лакрбеи уи иашьа Кокеи аҽқәа дырхәмарт. Урҭ рышьҭахь Гәурам Ҳагба аҽы дақәтәаны, дыҩны ҵаҟа адгьыл аҿы ишьҭарҵаз ачабра иақәыз абаз шьҭихт. Ныҳәак еиԥш ахәмаррақәа цон...
Уажәы асааҭ 1қҚ:7 ыҟоуп. Бырцха ахәы ааныжьны, мҩамш иқәлеит агәыԥ «Тишина». Уи еиҳабыс дамоуп Игор Заицев. Жәааҩык ыҟоуп. Урҭ анца ашьҭахь, амҩа иқәлеит «Шьараҭынаа».
Асааҭ 18 азы рациала иҳаҳаит очамчыраа Бабушера ҳаирпланк шҭадырхаз, даҽа ҳаирпланк антәоз ишԥжәаз. Ҳаԥхьаҟа ицахьоу «Тишинеи» «Шьараҭыни» неираны иахьыҟоу ианнеилак ашьҭахь, аиҳабыра рҿынтә адырра анҳаулак, дәрыԥшьааи, ҟәланырхәааи, «Оленааи»
рҿынархоит.
...Ахәы сықәгыланы салаԥшуеит Аҟәа. Ус сышгылаз, Ака Арӡынба ҽыла даасыдгылт. Иасҳәеит «Шьараҭынаа» ахьцаз сцар шысҭаху, иҟоугьы еилыскаарц. Мап сцәимкит.
Аладара сҭаланы сышлеиуаз ибжьы сықәиргеит: «Уахьнеиуа Гәуслик рациала дцәырҵааит» ҳәа.
Амҩа саныланы ашыршыҳәа сышлеиуаз, «Шьараҭынаа» ргәыԥ аҟынтә аӡәы даасԥылеит. Уи ишьапы аарла дықәгылан, иԥсыԥ алагаҩагара ицәыуадаҩын, даара дааԥсаны дыҟан. Иааишьеи иҿаԥшылареи сгәамԥхазт, сиазҵааит: – Иҟалазеи? – ҳәа.
– Абааԥс, уышьҭахьҟа угьежьны уца. Хыхьынтә жәаҩык раҟара ааугароуп, ахәцәа хҩык ыҟоуп, аӡәы даара дыӷәӷәоуп, – иҳәеит.
Уаҳа ажәак мҳәакәа саақәгьежьын, амарда снаҿалеит иахьынӡасылшоз сыццакны. Ҳҩызцәа ахьгылаз рцәаара анызба, савтоматла хынтә схысит. Схысыбжь заҳаз ахәы иқәгылаз рықәҿысҭуеит ирласны жәаҩык рҿынӡа ылбаарц, ахәцәа ыҟоуп ҳәа. Ишызбоз ҟәланырхәаа иҩны аладара инҭалеит. Ианысзааигәаха, ирасҳәеит «Шьараҭынаа» ррота аҿынтә хҩык хәны ишыҟоу, урҭ рахьынтә аӡәы даара дшыӷәӷәоу.
Сгьежьны сҿынасхеитт. Ихәны аԥхьа иааиуаз Џьамбул Матуа санааидгыла, – Абааԥс, аӡы сыржә, – иҳәеит. Сԥатлыка аацәырзган, аӡы исыржәит. Наҟ-ааҟ иҵагыланы ихәны иааргоз Ҭемыр Ҵәыџьбагьы, – Аӡы, – аниҳәа, исыржәит. Уи дрыманы амҩа иқәлеит.
Аладара сҭаланы сышлеиуаз, иаасԥылт ацәарҭа дылаҵаны дшааргоз иӷәӷәаны ихәыз Резо Амҷба. Дәҳәыԥшк аҿы амҩа нымҩахыҵ днышьҭарҵеит. Ҳашԥшуаз аладара дҭаланы дыҩны иаауаз Ира Ҭаркьылԥҳа ихәны ишьҭаз дниххахит. Уи длышьҭарххы дааит Ира Завиаловагьы. Ихәны ишьҭаз ацхыраара иҭара иалагеит. Дааит, иара убас, Марина Ҭаниа-ԥҳа. Арҭ ахҩык ацхыраара ҟарҵеит. Ахәцәа харгалт хыхь. Уантә арациала адырра ҟарҵеит ахәышәтәырҭахь амашьына аарышьҭырц. Ахҩык агаубица аснариад иахәит.
...Иахьа ашьыжь аахыс ҳцоит ҳәа ҳҽазыҟаҵаны ҳаштәаз, аиҳабыра рҿынтә адырра ҟалеит «шәаагыл» ҳәа. Избанзар уажәы ажәыларахь иҟоу аротақәеи ҳареи ҳаилаҳар ҳәа ишәеит. Убри аҟнытә уаха араҟа ҳаанхоит.
22.09.1993
?. Аладатәи Каман
Асааҭ 1:Қ?0 азы Бырцхантә ҳалбааны ҳтәеит Аладатәи Каман аҿы. Уантә ҳақәҵит 1қҚ?5 рзы. Ҳмашьынақәа ҳрықәтәаны ҳаргеит акьыртә зауади  зауади рҿы. Урҭ аҩба ҭыԥк аҿы игылоуп.
Уажәы асааҭ 1қҚ№0 ыҟоуп, ҳтәоуп акьыртә зауад аҿы.  Ҳармарахь игылоуп ашьха Цугуровка, арыӷьарахь – Бырцха. Ҳааины ҳанаатәаҵәҟьа ҳаԥхьа шәметрак икаҳаит аснариад аӷа иааишьҭыз.
1қҚџ азы Бырцха иаҿарыжьит 23 снариад, иара убас Бырцха ахәы иаҿаԥыржәеит «агәыртә» снариад, Цугуровка иаҿарыжьит жәаф снариад.
Уажәы асааҭ 17 ыҟоуп. Аснариадқәа аҿаԥжәара иаҿуп Бырцха. Уажәы ҵаҟа иҟоу ҳаибашьыҩцәа рҭагылазаашьа шыҟоу ҳаздыруам.
Уажәы 1ҵҚҭ азы аград  Бырцха ахәы иқәҳаит. Уи абжьы цәгьа Цугуровкеи Бырцхеи ирныҩуан. Цугуровкеи Бырцхеи рыгәҭа амҩа бжьыгоуп, уи цоит Аҟәаҟа. Наҟ-ааҟ рыбжьара 150 метра бжьоуп.
Абыржәы асааҭ 1ҵҚ?0 ыҟоуп. Ацхыраара ласы амҩа ианыршәланы иааиуеит, ахәцәа раагара ицозар акәхап. Асааҭ 1ҵҚ?2 азы аа-снариадк аҿаҳаит Бырцха, амраҭашәарала азқәа ҳазҿаԥшуа.
Асааҭ 1ҵҚ?3 рзы ԥшь-снариадк аҿаԥжәеит Цугуровка,
мрагылара ҳазҿаԥшуа, ҳахьтәоу иҩаҳхыкны. Уи атҟәацыбжь анааиқәтәа, инақәырццакны Бырцха иқәҳаит х-снариадк.
Дәрыԥшьаа ррота тәоуп иахьшәарҭам ҭыԥк аҿы, гәыԥ-гәыԥла рыҽшаны.
Уажәы асааҭ 1ҵҚ?5 ыҟоуп. Бырцха ахәы аӷа иснариадқәа ақәжьра дшаҿыц даҿуп. Хыхь иааныжьны ҳалбааит ахәы зыхьчо ҳҩызцәа дәрыԥшьаа 36-ҩык рҿынӡа. Уажәы урҭ шыҟоу здыруада, абжаҩык ахысыбжь змаҳац ыҟоуп.
Асааҭ 1ҵҚ№0 азы быжь-снариадк Бырцха ахәы иқәҳаит.
Уажәы маҷк иааҭынчрахеит, џьаргьы шьҭыбжьы уаҳауам, адунеи дагәошәа иҟалеит минуҭқәак. Ҳахьтәоу нырцәи-аарцәи ашьхақәа ирҿаҳаз аснариадқәа, уи иахылҵуа ахәшәбылфҩы уԥынҵа иҭасуеит.
Асааҭ 1ҵҚ№3 азы ҳахьтәоу ииасит ҟәланырхәаа.
1ԥҚ№5. Амҩа ҳақәлеит, ҳалалеит ақыҭа Ҭависуԥлеба. Аибашьыҩцәа неиуеит икәараҵо, амхқәеи агәаҩақәеи ирҭысуа. Гәаҩак ҳҭанагалан, уаҟа маҷк ҳаԥсы ҳшьеит. Агәаҩа ҳанааҭыс, ҳналалт ақыҭа Иашҭхәа.
Ҳнеиуеит атрасса-мҩа аган ҳҽаҭан, Иашҭхәатәи ақырҭцәа рыбжьаратә школ аҿы ҳанавала, ҳаанҿасит. Ҳтәеит аанда ҳҽавакны, аӡәи-аӡәи аинтервал х-метрак
ҳабжьоуп. Араҟа иҟоуп «Тишина», агәыԥ «Шьараҭын», «Олень», ҟәланырхәаа, Хонӡиа игәыԥ, дәрыԥшьаа.
Араҟа рыӡбахә ҳәатәуп ҳрадистцәа, ааԥсара закәу ззымдыруа – Алмысхан Ахба, Даур Тәанба, Ҭырқьба  – урҭ ирыбзоуроуп ԥхьаҟатәи ҳцара.
Асааҭ 1)Қ?5 рзы ҳа ҳтәқәа арт-обстрел иалагеит. Урҭ ахьынӡахысуаз аҩбатәи абаталион ԥхьаҟа ацара иалагеит. Ӡы-хәашык иҭанагалеит, аҭыҵра ус имариамызт. Азныказы, аибашьыҩцәа ааилахеит,  агранатомиоти апулемиоти ԥжәо ианалага... Аха ус егьа иҟазаргьы, аӡәи-аӡәи еиқәҿырҭуан, «Шәымшәан, аилыхара ҟамҵакәа, ирласны хыхь шәхал!» ҳәа. Абжеиҳараҩык хаҳә дәҳәыԥш хәыҷык аҿы ианхала, адәҳәыԥш ахьынҵәо акалҭ аҿы агранатомиот аӷа иааишьҭыз ԥжәеит, иара убас аӷа ипулемиот ахысра иалагеит. Ҳаибашьыҩцәа азныказы ишьҭалеит, уи адагьы ԥсыхәа амамызт, нас иҩагылан аладара рҽаҭаны асфальт-мҩахь икылсит, доусы аротақәа рыҽшаны ақыҭа Бырцха иалалеит. Ари ахәаҿы дхәын «Шьараҭын» агәыԥ аҿынтә аӡәы. Уи ацхыраара илҭеит амедеҳәшьа Марина Ҭаниа.
Ахәы амҩа данықәырҵа, алашьцара ҳалахан, «Шьараҭын» ргәыԥ ҳалашәеит Маринеи сареи. Иҟаҳҵозеи, ҳрыцны ҳхалеит ахәахьы. Марина илҭаххеит ҳалбаарц дәрыԥшьаа ахьыҟоу. Харҵәы банкак сыԥшаан, илысҭеит илжәырц. Днаҿыхәоны дааҟәыҵын, ус лҳәеит: – Ака изаҳгап, – ҳәа.
Ауха ҳалбааит. Марина дәрыԥшьаа ахьтәаз днаганы дааныжьны, сцеит сара сус ахь.
2. Бырцха ахәы
Ашара сааҭк аҟара шагыз аӷа гаубицала ҩынтә дхысит ҳахьтәоу аҭыԥ ахь, ԥырхага ҳмоут. Аԥҽыхақәа ҳааигәа-сигәа икаԥсеит.
Асааҭ 1?Қ№5 рзы аӷа иҳаирпланқәа ԥшьба ҳхыԥрааны, аснариадқәа кажьны ицеит. Ҳаҵаҟа иҟоу ақыҭа Ҭависуԥлеба иалаижьит абомбақәа, ҩнык амца акит. Уажәы ҳтәоуп (дәрыԥшьтәи арота) ари ақыҭаҟны, Ака Арӡынба ҳаԥхьаҟа дцахьеит, ҳазԥшуп уи адырра аныҟаиҵо ҳәа.
23.09.1993
Бырцха
Иахьа ашьыжь қҚҷ рзы ҳаибашьыҩцәа ахырӷәӷәарҭа кны иахьтәоу адәахьы ахьҭа иакызгьы дыҟоуп. Иаха шаанӡа ирыхьчон рҭыԥқәа.
Асааҭ 1?Қ№5 азы ҳаибашьыҩцәа ақырҭуа еибашьҩык дыршьит, апулемиот кны дшааиуаз.  Иара убас иҭархан аӷа иҳаирплан.
Асааҭ??Қџ. Аиҿахысра цоит...
Асааҭ 1ԥҚ№0. Ҳа ҳтәқәа ахысра иалагеит, аӷа аминомиот аснариадқәа ааишьҭуа далагеит. Ҳаибашьыҩцәа ахьтәоу ирылаҳахьеит жәаа снариад.
Асааҭ 1ԥҚҷ азы ҳахьтәоу дааит Фазылбеи Аҩӡба и-БМП иманы. Уи игәеиҭоит аҭагылазаашьа, насгьы БМП ахьиргылаша аҭыԥ.
Асааҭ 1ԥҚ:0 – ҳартиллериа аус бзианы иауит, аӷа иобиектқәа ирылаԥжәон... Аӷацәа аӡы Басла ирны ацара иаҿуп. Алратә-бна илалеит. Имаҷымкәа ҳаснариадқәа алра илаҳаит. Аӡы ирны ацара иаҿуп...
Уажәы асааҭ 1ԥҚџ ыҟоуп. Ҳаснариад каҳаит ал дуқәа рыбжьара. Ҳартиллериа сакәхшоуп, аснариадқәа ахьканажьуа иахьахәҭоу азы.
Уажәы асааҭ 19 ыҟоуп. БМП-2 хысуан аӷа иобиект ахь.  БМП-2 аҿы еиҳабыс дамоуп Зураб Шьаҟрыл. Уи ихысраны иахьыҟоу аҭыԥ аҿы инеины игылт.
1)Қҭ азы БМП ахысра иалагеит.
Уажәы асааҭ 1)Қ?5 ыҟоуп. БМП-2 ааины инагылеит. Уи аекипаж еиҳабыс дамоуп Русик Алшәынба. Уи ахысра иалагеит аԥсуа школ-интернат ааигәа-сигәа иҟоу аӷа иобиект ахь, иҭнарҟьеит имаҷымкәа аснариадқәа...
Иахьа шаанӡа снариадла ахысра иаҿын наҟ-ааҟ...
24.09.1993
Бырцха
Иахьа ашьыжь аӷацәа аминомиоттә снариадқәа раашьҭра иалагеит. Ҳаибашьыҩцәа ахәқәа рҿы итәаны ауха шаанӡа иԥшыхәуан.
Асааҭ ԥҚҷ азы, ашьыжь Бадақи Мусики ахьтәаз иҩагылан, аҩны аӷәраҵа иныҵалт рҩызцәа ахьтәаз. Саргьы ашәхымс схыҵны сныҩнашылон еиԥш, Мусики Бадақи ахьтәаҵәҟьаз аҭыԥ аҿы икаҳаит аминомиоттә снариад. Уи абжьы цәгьан.  Аҩны аԥхьа аа-метрак икаҳаит. Разҟыс иҟаз, абжьааԥны еиԥш, агәара ҳақәзар, абжаҩык ҭанархон. Иҭабуп ҳәа иаҳәатәуп Аслан Абӷаџьаа.
Аухантәарак ихысуан... Абџьарқәа рыцқьатәын, амасла рымаӡамызт. Аслан дцеит аԥшаара, иԥшааны иааигеит жәа-литрак зкуаз амасла. Уи анааига, еилагылаз, 27-ҩык рҿынӡа аӷәраҵа иныҵалеит. Рабџьарқәа арыцқьара ишаҿыз, аминомиот аснариад агәара иқәҳаит. Аслан даҽа хә-минуҭк дахьцаз дынханы дааизҭгьы, абжьааԥны еиԥш агәара ҳақәгылазаауан, аснариадгьы ҳҭанархон. «Иҭабуп Аслан, иахьа ҽнак ҳәа аԥсра ҳахурԥеит».
Ус абџьарқәа рыцқьо ҳаштәаз, дыхәны дааргеит «Оленаа» реиҳабы Царгәыш, инапы ахәит аснариад, имаҳә – Руслан Сангәлиа дашьит.
...Иахьа ашьыжь аахыс аӷа артиллериатә снариадқәа аашьҭра далагеит. Ҳганахьала ахәцәа ҟалеит, иара убас иҭахақәазгьы ҳбаталион аҿынтә.
Ҳахьтәаз, асааҭ )Қ№2 азы, хҩык атҟәацәа ааргеит, ҩыџьа – қырҭцәоуп, аӡәы – даурысуп.
Иахьа ҟәланырхәаа рахьтә ԥыҭҩык ҭахеит...
Уажәы 1ҵҚҷ ыҟоуп. «Шьараҭынаа» реиҳабы дҭахеит...
Ацхыраара рҭахуп аџьаԥҳани ауааԥсыреи рыла. Иахьа ԥшьынтә ирыжәлахьеит, аха дара рҭыԥ рымԥсахӡацт, иԥхьарцоит акәымзар.
Уажәы асааҭ 1ҵҚџ ыҟоуп. Ҳахьтәоу ҳханы, ажәҩан аҿы иԥжәеит ф-снариадк, «агәыртә» ҳәа изышьҭоу.
Уажәы асааҭ 1ԥҚ?5 ыҟоуп – ахысрақәеи атҟәацыбжьқәеи еиқәтәеит.
Асааҭ 1ԥҚ?6 азы аӷа градла ахысра далагеит.
Асааҭ 1ԥҚҷ азы аӷа жә-снариадк ааишьҭит аминомиот атәы, аԥҽыхақәа ҳазҵатәоу аҩны ахыб иқәыԥсоит.
1ԥҚҷ – даҽа ҩҩ-снариадк каҳаит. Аӷәраҵа ҳхәыҵатәоуп, аԥҽыхақәа ҳааигәа-сигәа икаҳауеит.
25.09.1993
Иахьа ашьыжь ҭынчроуп, аӷацәа рганахь ала артиллериатә хысра ыҟаӡам.
Уажәы асааҭ )Қ№5 ыҟоуп. Ҳахьтәоу ҳаԥхьаҵәҟьа икаҳаит агаубица иаанашьҭыз аснариад. Аԥҽыхақәа аҩны ахыби аҭӡамцқәеи ирықәҳаит, аибашьыҩцәа рганахьала ԥырхага ҟамлаӡеит.
)Қҷ рзы даҽа ҩҩ-снариадк каҳаит агаубица иҭнарҟьаз.
...Иахьа амш бзиоуп. Ашьыжь шаҟа ишоуроу, шьыбжьон иҟалаша сеидру...
Уажәы маҷк лҭынчрахеит.
Аасааҭ 1ҷҚ?0. Аӷа иааишьҭуеит агаубицатә снариадқәа, иааишьҭхьеит жәеизаҟа.
Асааҭ ҷҚ№5. 21-ҩык амҩа иқәуп. Ҳаҿатәеит ателевышка. Сааҭк инеиҳаны аиҿахысра цоит. Ҳарҭ араҟа ҳааиаанӡа Лиониа ҩымш раахыс дтәоуп.
Асааҭ 1џҚҷ ыҟоуп. Ателевышкеи ҳареи 30 метра ҳабжьоуп, амҩахәасҭа-марда ҳаҿаланы ҳнеиуеит. Хыхь ҳа ҳтәқәа ықәтәоуп, ацхыраара рҭахуп.
Асааҭ 1џҚ:0. Ателевышка аҿы ҳнеит. Уи ҳавсны ҳлеит 150-ҟа метра, дәрыԥшьаа 22-ҩык ҳхалеит. Араҟа аиҿахысра ӷәӷәа цоит, ухы шьҭыухуа иҟам. Апулемиоти аснариадқәеи уҳәа ахы шьҭыхха урҭом. Ҳаибашьыҩцәа агәымшәара аадырԥшит.
Авышка иахысны ианҭала, аибашьыҩцәа аԥсара иҵалеит рыҽшаны. Ахысыбжьқәа ухы еиларгоит, угәы ӷәӷәамзар ухы еилагар ҟалоит.
Абар уажәы асааҭ 1џҚџ ыҟоуп. Ахысыбжьқәа улымҳа ҵырхаауеит.
Абыржәы саԥхьа дааԥсаха дааит апулемиотчик аурыс Саниа. Уи ицхыраара рҭахуп ԥхьаҟа.
... Наварбеи Аҩӡба дыршьит, Шурик Џьонџьуа даара дыӷәӷәаны дхәуп, дынхо здыруада.
Авышка ианавс, ахырӷәӷәарҭа кны итәеит ҟәланырхәаа фҩык рҿынӡа. Урҭ ирылшаз аҳәара даара иуадаҩуп. Араҟа сҳәазаны сышнеиуаз, дысԥылт Рафик Надараиа – ҟәланырхәаа рвзвод аиҳабы, уи илшаз еиҭаҳәашьа амам.  Иара убас, уи диватәан Зурик Шершелиа. Саниба, «уа уҽкажь» ҳәа ибжьы сықәиргеит.
Иацы (№4.09.19939 аӷацәа Аҟәатәи ашьха ԥшьынтә атака ҟарҵеит. Аԥшьынтә раан ихьаҵит.
Иахьа (№5.09.19939 ашьыжь аахыс аӷа ибаталионқәа ҩҩба атака ҟарҵеит, ҳара ҳганахьала 30-ҩык рҿынӡа ыҟан. Аӷа дзымааит.
Амедеҳәшьцәа агәымшәара ӷәӷәа аадырԥшит, автомат кны ахацәа реиԥш еибашьуеит.
(...Оо, аԥхьаҩ, арҭ ацәаҳәақәа анысыҩуа снапқәа ҵысуеит, сгәы аҭыԥ иҭагылом, слымҳақәа ԥжәома сҳәо аҿынӡа иҟоуп. Аснариадқәа ҳаԥхьа икаҳауеит, уи абжьы цәыршәага-хлымӡаах џьаҳанымуп. Сҭыԥ сыԥсахыр сҭахуп...)
Аснариадқәа маҷуп. Рафик Надараиа аиҿахысра ӷәӷәа шцоз дцеит, аснариадқәа ана-ара икажьқәаз шьҭыхны иааигеит ааҵәак абжа, агранатомиот атәы.
Рафик дагьцеит дҳадҵны, ҳаԥхьа ҩажәа метра аснариад каҳаит аминомиот атәы. Схы еиҟәжәома сҳәо аҿынӡа снеит, ахысыбжьқәа схы ҭырҟьан, иҟасҵо сыздыруам.
Гагарин, Виталик, Рикәа уҳәа зегьы ԥхьаҟа иҟоуп. Ажәакала аӡәгьы ихабар сыздыруам. Ахәцәа рацәоуп. Абра саԥхьа, ана-ара иҩасхыкны 30–ҷ метра, ҳаибашьыҩцәа – аԥсцәа ԥшьҩык рҿынӡа шьҭоуп.
Асааҭ 1қҚ№0. Згәы ҭрысны аҷкәынцәа ицақәазгьы ыҟоуп, аха урҭ гәыбӷан руҭо иҟам.
Асааҭ 1қҚҷ. Ҳтәоуп ахырӷәӷәарҭа кны, авышка ҳашьҭахь 80-ҟа метра иҟоуп. Сара ԥсак ашьапы садиалоуп. Сханы, аԥсаҿы Виталик Тәанба дадиалоуп, уи иханы – Виталик Анталаа. Аиҿахысра маҷк ианааиқәтәо, ҳабжьқәа еиқәҳаргоит «уҟоу-сыҟоу» ҳәа. Ҭаха ҳазымҭо аснариадқәа роуп.
Абыржәы маҷк сҭынчхеит, аха уи баша сгәы сажьоит ауп, сцәеи-сжьи ҭынчым...
...Уажәы маҷк иааҭынчрахеит, минуҭқәак. Сахьтәоу, сышьҭахь игылоу авышка сахәаԥшуа стәоуп – заҟа хәыцра, шаҟа гәҭыха узцәырҵуазеи ари аминуҭ азы...
...Сахьтәоу саԥхьа автоматк кажьуп иԥхасҭаны, аснариад, ма аԥҽыха аахеит уҳәаратәы, уалахысратәы иҟам...
 Абарҭ ацәаҳәақәа рыҩра данаҿыз аамҭазы иааиуаз ахы дагеит Кәасҭа Габниа.)
Аҵакы
Уаҵәтәи амш азы... Е.В. Ҭодуа . . . . . . . . . . . . . . . . . . . .5
Аибашьра амҩа анылара (№4.08.–ҷ.12.19929 . . . . . . . .12
Иҳалшоз зегь ҟаҳҵар акәын...(?0.01.–№5.09.19939 . . .220
Аибашьра акорреспондент Кәасҭа Габниа имшынҵа
Дневник военного корреспондента Константина Габниа
(на абхазском ӷзыке)
Аҭыжьразы ишьақәырӷәӷәоуп Нарҭдырреи адәынтәи афольклорҭҵаареи рцентр аусзуҩцәа реизараҿы
Аредактор Е.В. Ҭодуа Акорректорцәа: Е.В. Ҭодуа, Н.С. Барцыц Атехникатә редактор Е.В. Ҭодуа Асахьаҭыхҩы Р.Т. Габлиа Компиутерла еиқәиршәеит А.Ш. Беренџьи
Аформат 6ҭхԥ ?/3. Атираж 500. Иҟаҵә.акь.бӷь. 20. Аҿаҵаԥҟа 
