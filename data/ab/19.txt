НИКӘАЛА КӘЫҴНИА

Аҩымҭақәа реизга
Ажәиԥшьтәи атом
Ажәеинраалақәа

Аҟәа
Аԥҳәынҭшәҟәҭыжьырҭа
2018

ББК 84 (5 Абх) 6-5
Кә 94

Кә

Кәыҵниа, Н. Ҭ.
94 Аҩымҭақәа реизга. Ажәиԥшьтәи атом :
ажәеин­раалақәа / Никәала Кәыҵниа. – Аҟәа :
Аԥҳәынҭшәҟәҭыжьырҭа, 2018. – 560 д.

© Кәыҵниа, Н. Ҭ., 2018
© Аԥҳәынҭшәҟәҭыжьырҭа, 2018

СУАСИАҬ ЗҨААНӠА ИСҲӘО
Исмоургьы ауеит уи аҩыха, –
Ашара сахьымӡаргьы ауеит.
Иааскьоит иара аҵх еимыхуа,
Иаарҳәны ишьҭанаҵоит адунеи.
Сыеҵәахә кыдуп макьана,
Избоит хара сцарашәа,
Аха исыхоит аган ахь
Аамҭа – сагарц сегьыхәжәа.
Абаша саргәашеит, абаша,
Срышьҭуам, сыршьаҳаит амаҷсаҷ.
Сашьҭанҵәеит, хыдароу, сиаша,
Смаҷымкәа даара сармаҷт.
Схы иананырҟьа, ишәаӡыӡан,
Иҵалеит аҩ шьоук ана.
Урҭ сара ахаангьы исыццом,
Ирдыруеит урҭ зықь маана.
Сара, иззымдыруа акада,
Уаҩ дзымжьац, дзымҟаҭәац,
Ԥхыӡлагь, гәымхарак сҽаҭан,
Скаххаа шәыбжьара сымтәац.
3

Ишәгәаласыршәашан ишәхашҭуа:
Сықәмызт адгьыл схазы,
Саныҟам иҭашәымҵан сашҭа
Саныҟаз иҭызхуаз сыԥсы.
Ишәмоуааит игәыхьны, ихыхьны,
Аӡымшын ихыӡларгьы снышь,
Сцоит сара исыхьшаз зегь сыхьны,
Саныҟамгьы сшыҟаз сыншәыжь.
2008
***
Угәы цеит ҳәа
акы ыҟамкәоу уаҳа!
Ушнеиуа
зегьы урызхәыцуа уааҭгыл.
Ирҵәахыз дцәырҵып,
ишьҭырхыз дкаҳашт.
Иааз дцароуп,
иҟам даакылсп.
2008
АПҞАҚӘА
Еқрем Хышба изкны
– Сара сызлацәажәо санду лбызшәалоуп,
Уи лоуп сара саԥсшәа сзырҵаз,
Саԥсшәа рыцҳа! Уи ала сманшәалоуп,
Уи ауп иагьызмырӡыз сқьабз, сара сҵас.
Исҿырхыргьы алшон – ҳрылан атәымуаа,
Аԥсшәа иацны урҭ ражәа саҳаит.
4

«Аԥсшәа уман иахьанӡа уанзымаа,
Уаҵәынӡа неишьас иумоузеи, ҳаит!..»
Ужәоуп сара ас еиԥш анысҳәо, санхәыцуа,
Аха усҟан, зны, санхәыҷыз,
Избомызт аԥсшәа сҿыҵшәар ишыӡуаз,
Хнырҳәышьагь аиушамызт уи, анцәиныс,
Аха дыҟан санду, зегьы здыруаз,
Зегьы зхызгаз, ахара иԥшуаз,
Аҵхқәа дрылан уи уаҟа дуазыруа,
Диашьапкуа дгылан Ҳазшаз, –
Адунеи ду ҳаламӡырц аԥсуаа,
Иҳамазарц уи алԥха-агәыԥха.
Егьамам, нас, атәымдгьылгьы ҳақәӡааит,
Егьырҭ зегь ракәым, ҳаԥсшәа еиқәырха!
Уи илбон, ианеиқәҳарха ҳажәа,
Ӡыхәашьк иаҭан ҳанаамтәа ҳбызшәа,
Адгьыл ҳақәзаргь иагараан ҳагәжәажәо,
Мышкызны ҳара ҳаамҭа аауашәа.
Лыбла иабомызт, апҟақәа ҳхалан
Ишнеиуаз харантә рыбжьы анлаҳа,
– Ипҟақәами?! – лҳәан, длалбааны лхала
Ашҭа днықәгылт, даагәырӷьан еиҳа.
– Ипҟақәоуп! – сҳәеит, сҩаҵаԥшын ажәҩан.
Еишьҭалан урҭ неиуан хара.
– Уааӡырҩи, нан… Аԥсышәала ицәажәоит,
Уааӡырҩи, иаасырҳаи сызхара…
5

– Уи шԥа, санду?! – илакәшьашәа сгылан.
Лара ажәҩан даҵаԥшуан хыхь,
Акреиллыргахуазшәа уахь уи лаԥшыла.
Дшааргәаҭеизгьы гәасҭеит уа гәыхьк.
– Арҭ аауеит Аԥснынтәи, иудыруаз…
Ҳазшаз иумчуп, сыԥсы нархьыгӡа… –
Аҵх далан аухагь дуазыруа,
Саргьы ацәа сагомызт зынӡа.
2008
АЛХАЗУР ДКӘАШОН
Аибашьҩы гәымшәа Алхазур Сулеиманов
ихьӡынҩылоуп
Днарылууаан аҳәса, ахацәа, – еилагылаз, –
Инкаршәны иҵарс иикыз лабақәак,
Дкәашо даақәлеит Алхазур. Иԥылан,
Дрыцәкаҳар ҳәа иагьаашәеит ҳәсақәак.
Аха дкәашон Алхазур дышьҭхысаа,
Изшьапык дықәгыла, ддардха.
Дааҭгылеит нахьхьи џьара иаҳҿахысуаз, –
Игәы имҟьазшәа збеит сара ҳаӷа.
Ахацәа рнапқәа еинырҟьон уаҟа агәгәаҳәа,
Аҳәса ҵәыуон, Алхазур дыччон.
Икнырԥаазшәа ҳаԥсцәагь гылан раҳәа,
Еинышәашьа змам ааигәа еиҿакшон.
Зылаԥш дыҵшәоз ықәгылт ршьапԥынҵа,
Дицкәашарц дааивагьежьт ҭыԥҳак.
6

Алхазур дкәашон уа лаԥш ихьымӡо,
Алхазур ишәон уажә шьоук рҳақ.
Ари ахҭыс сеигәырӷьоит, сгәы ахәуеит,
Исыланаҵоит кәашарак мыч ҿыцк.
Данаҵахазгьы убри аҽны акәзар сгәахәуеит,
Ишицәыӡрагь ҳаӷа Аԥсны аницәыӡ.
2008
ИАХЬАНӠА СЫЗЛААЗ
Смааргьы ҟалон иахьанӡа, машәыршәоуп
Сааины сышгылоу ара, шәыгәҭаны,
Сара амҩан џьара ашҳамгьы сыржәуп,
Санҿажәкуаз, ӡыхьуп ҳәа уи ааҭтаны.
Аха аџыр ԥаҵа сыҭазу, уазҵаа,
Ҳазшаз илаԥш хаа схызу, сеиқәхеит.
Џьаҳанымҟа схы рхан, иансызцасӡа,
Срыцәцарц, џьанаҭҟа сеихеит.
Исхашҭызшәа сыҟоуп сахьҭаҳаз, сахьҭыҵыз,
Салазшәагь сыҟоуп убас еиԥш аԥхыӡ,
Схаҿы исзаагом урҭ, амҩан исцәыӡыз,
Илаҳәажәқәаха ицаз инасхыҵ.
Иҟан ианызбоз араҟа зегь башан,
Исхашәарызшәа ана-ара аҟәараӷ.
Аранӡа сшаашаз адыруазар, иашан,
Схы сааҩахаанӡа исылгон агәаӷ.
Сгәаҟуа сынҭыҵыр, сҿаԥхьа аӡқәа хыҵуан,
Ажәҩан схаҳара џьысшьон – саршәон.
7

Аккара сыҵан, бнашоуракаҿ, сыӡуан,
Снеиуан схы схыҵуа, сгәы сахаԥжәон.
Ацәҳәырахь санкылсгьы, уи нҵәара ақәмызт,
Иԥсыртаҷгаха иқәхоит ҭакарк.
Сара слакә ауаа ирарҳәахьаз лакәмызт,
Иҟалон уи сагар, сагаӡар, –
Сжьа-жьо, сахьымаара, наҟӡа,
Акы саццон, саццон, сацәцон,
Амш санаргәаҟӡа, аҵх санаргәаҟӡа,
Ҵашьа змамыз ара акы сҵон.
Салакылԥон уи сара усҟан
Агәыр аҵа – ҽазныкгьы сеиқәхарц.
Аӡәгьы ситәымкәа, зегьы-зегь сырусхан
Саацәырҵуан, шәахшәа лассы сынкабарц.
Сыбла ихгылоуп амшын ду ихыӡлаз,
Ашьха исыцҟаз, ахра иагаз.
Избалоит сара иахьанӡагьы ԥхыӡла
Изымааз, аха усгьы иаауаз.
Урҭ аауан сара сышьҭақәа ирхылан,
Схаҭа рышьҭа схылан сааскьон,
Џьара ҳаиԥырҵуан, џьара ҳааидыххылон,
Еикәаргьежьуа ԥшацәгьак иагон.
Нас, уаҩ дыҟамшәа зызбои исыцааз,
Саазгазеи усгьы, схәыцуеит, нахьхьынтә?
Сыӷба ӡааҟәрылар, ацәқәырԥа шлақәа сыҵас,
Срыма иаарызшәа збон сҟәарахьы.
2008
8

ИААИТ ҲАРА ҲААМҬА!
Иааит, иҳәеит, ҳаамҭа,
Иааит, иҳәеит, иааит!
Аҳамҭақәа рҳамҭа
Ҳауит – ҳаиааит!
Иааит ҳара ҳаамҭа,
Ишеит, уара, иша!
Ҳлашәуп – ианҳазгәамҭа,
Ҳласуп – укәаша!
Иааит ҳара ҳаамҭа –
Иаауҭаху ҳәа!
Ахра иаҿамдаз –
Акәаԥраҿ уҳәҳәа:
Иааит ҳара ҳаамҭа –
Убжьы раҳауаз,
Уҩыҵԥала ашамҭаз,
Геи шьхеи урыбжьаз,
Иааит, иҳәеит, ҳаамҭа,
Мҵәыжәҩада ухал!
Иааит ҳара ҳаамҭа,
Уас асаркьал.
Амш акгьы амҭо,
Иба узыхьӡара.
Иааит ҳара ҳаамҭа
Ҳанцоз ҳашцара!
2008
9

***
Сышьҭахьҟа схьаԥшыр, избо гәыҭшьаагоуп,
Сыԥсы иҭахазгьы ҭнахрашәа иааиуеит.
Иара аԥсҭазаара исыҭоугьы еижьагоу,
Схы макьана мчыла саиааиуеит.
Срылҵрашәа сыҟан, еилаҳанто исхаҳаит
Ицаз, урҭ уаҳа изымааран иҟоу.
Иаҳәызба сылсуашәа зызбои аԥсцәаҳа
Сахьгылоу, сахьтәоу, сахьнеиуа – сахьныҟәо!
Аду санаргәаҟуа амаҷгьы сыцрыхоит,
Зҽыҵәахшәа иҟаз хахаӡа исԥылоит.
Уи гаӡаразар, адунеи зегь сыгәҭыхан
Аҵх сахьалоу, амш сахьаԥыло?
Саахьаԥшуеит сышьҭахьҟа, схьаԥшыр сҭахымшәа,
Сақәшәом арахь исхьынҳало рыцәцашьа.
Сҽаасыриашар амуа, сегьхьымжәо
Сгылоуп сыҵлоушәа ԥшак санканажьуа.
Саԥхьаҟа ишьҭоу сылнагоит мчыла
Сышьҭахьҟа инсыжьуа, мцоушәа исыцрасуа.
Саԥхьаҟа ишьҭоу сгылан саргылом,
Стәаргьы сартәом, абжьарак, ишԥазуеи!
Снаскьоит саԥхьаҟа ӡыбларак сҽаҭан,
Сықәҳәан сагоит уи, аф асааит.
Саԥхьаҟа ишьҭоу блеиҵыхра снаҭом,
Сахьӡаанӡа арахь исԥыҩлан сашьуазаап.
2008
10

***
Сара шьҭа сзыцәшәаша ҳәа акгьы сымам, –
Ари адунеиаҿ исзышьҭам џьаргьы ҭаҵәах.
Рхы ахҭынҵо шьоук анашьҭоу ртәы-рымаа,
Срылагылоуп сгәы каршәны сара ахацәа:
Адамра иҭазгало акрыҟоума – сзыхӡыӡо,
Сара истәы, уара иутәы – зегь аанхоит,
Ицаз цеит, уахьынҳалар – иузырҿыцуам,
Иузырхынҳәуам, арахь, аихаҵәҟьагь хоит.
Сара ажәҩан ҭбаа саҵаԥшуеит илакәшьо,
Сара адгьыл ду снықәиоит схәыҷханы,
Нҵәара зқәым адунеи ду сакәшоит
Гәаныла, сшықәыц, мҩакы сықәуп сеиханы,
Схьаақәа ансылҟьо, иансылсуа урҭ ҳәызбоушәа,
Сыҽрысымҭарц иҟасҵоит ҩаԥхьа шьаҿак.
Сгәы иснамҭац ара сусқәа зегьы ӡбоушәа,
Схы сыхьуеит ԥхьаҟа мардак санаҿам.
Аха усгьы ианысиааиуа сыхәда иқәҳаз,
Ицаҵәҟьарашәа анызбо саамҭа схыс,
Слымҵахар ҳәа сшәоит мышкызны сгәықәхан
Снапсыргәыҵа ианыргылан иаазгоз ԥҳәыск.
2008
АЦХЫРААРА ИАҲӘО ИБЖЬЫ
Слымҳа аҟынӡа иааҩит уи,
Ацхыраара иаҳәо ибжьы.
Иҟалазеи уа, изакәи
Еилазыргылазгьы схәы-сжьы?
11

Иасуаз ԥшак инымҵанарсит,
Имгаӡазшәа уи ныбжьаӡит.
Аха усгьы сҭынчра шԥарӡи, –
Сзыцәом, сықәиоуп, имшаӡац.
Сааӡырҩын, абар, еиҭагахт,
Ацхыраара иаҳәо ибжьы,
Саақәнартәеит уи сырхаго, –
Сагеит рыцҳарак снаԥшьы.
Абжьы зыбжьыз ианазҭымкаа, –
Усшәа збоу, – сааиҵанарӷәӷәеит,
Сымчыдаха, схы сҭахымкәа,
Сдәылҵырц саԥхьаҟа снеихеит.
Агәра згартә, абар, еиҭааҩит
Ацхыраара иаҳәо ибжьы.
Ӷьаҵәыӷьаҵәран слымҳа иҭаҩит:
«Сыршьит алақәа, сыршьы!..».
Сахьцо сзымдыруа, сыбналан,
Шәи гәашәи еимԥааны,
Сгәаҟ-гәаҟуа аҵх салан
Алашьцара схарԥаны.
Инеиҵақьуа аԥша ҵәыуон.
Ус иааҭгылт зегь еиқәышьшьы.
Аҵх иалаз уан уажәы-уажә
Ацхыраара иаҳәо ибжьы.
2008
12

***
Имариазшәа збан, аха имариамхеит
Аҟазаара, аҽықәкра, аҽырџыхра.
Аԥсҭазаара сара акыргьы самхеит, –
Иамсырҷаз иснамҭацәеит агәыӷра.
Ацаҟьа саҿиаазшәа, исыздыруам
Уи садҟьаны схаҳәха санҭало.
Аҿынанахар саамҭа сыруазыруа
Сышнеиуа дәышкәаӷьазк санбалап.
Сузынкылом сара араҟа сраҳан,
Иансываҩуа иҵырхырц шьоук сыцқәа…
Аеҵәақәа ажәҩан иалакнаҳауп,
Адгьыл ду иқәыҳәҳәоит ақәыцқәа.
2008
***
Сымҵәыжәҩақәа еиҵысхырц сҩеихахуеит,
Сылаԥш ажәҩан ахь иршә.
Сҿаԥхьа ԥарда хьанҭак снахан
Сеиҭаатәеит. Ӡыхьшәашәак сыржә.
Уара еилкаа, нас, сызҿажәкуа,
Сшааиуаз, сгәы кыдырба изгаз.
Снаԥшын, еимаҳахьеит гәашәқәак,
Сӡырҩын, игәыҿкаагацәоуп уазк.
Аԥхынха, исыхьи, аф асааит,
Сшааиуаз ахьҭагь сакит…
Сымҵәыжәҩақәа еиҵысхыр рымуазаап
Сықәреи исзааигәоу шьоуки!
2008
13

АЦАҞЬА САДГЫЛОУП САДХО
Ацаҟьа садгылоуп садхо,
Саҿаларц, саҿысырц сҭахны.
Сгәаҟуеит – иабыкәу сахьагхо?
Сабацо арантә сеиханы?
Ацаҟьа садгылоуп садхо,
Иамсырҷо сыкәа иҭашәоит,
Ажәадагь ицәажәаша ак акәхап,
Сыхшыҩ азымхар ҳәа сшәоит.
2008
***
Зыҽхаршалан ауаа ирылаз
Хаҵак изкыз ажәабжь ааҩт:
Дрыцҳахәха уи зегь рыла,
Иԥҳәыс дыҵалцалеит аҩ.
Аха, ус уҳәаргьы, ижәдыруаз,
(Изаҳаз ргәы изыԥжәон)
Адунеи ду зырхыџхыџуаз
Бонапарт ацгәы дацәшәон.
2008
***
Уҵыхәакцәа, рыԥсы рыӷрамӡо,
Ушьҭа ишхыз еибарҳашҳашуа,
Далаԥалазаап аӡә амца,
Аха изҭада дахьашшуа.
Аӡә дқьачақьуа, аӡәгьы длыгха…
Иҟам урҭ акы рҳасабуа.
14

Ишԥаургеи, уара агәықәха,
Ушьхәа иаҵышәшәо асаба!
2008
ИАЖӘЫЗ СААРЫВАГЫЛАНЫ
Ҳара ҳажәит, ҳаилатәоуп ҳаиқәышла,
Аҿҿа рылгоит ҳабаҩқәа – ҳажәит.
Изгарагьы џьишьоит аӡә даушла,
Дрыбжьагылан ԥаса зни уажәи.
Даазқәылаз сгәыла иҷаҷа ихьуеит,
Уи изацлахт, дшааиуаз, игәаҵәа.
Даҽаӡә ирҭоз ахәшәқәагьы имыхәеит,
Дышьҭагәышьоуп диқәгәыӷуа Анцәа.
Ишьапқәа акын, днеиуеит дцыркьыԥуа
Ишәарыцо зны ахрақәа ирҿаз.
Иқәс, ана аҵәыргылақәа ирхыԥоз
Ихашҭызшәа иҿааихахьеит дышҿаз.
Сҩызак ибла иагхазаап, даргәамҵуеит,
Иҿаԥхьа иаацәырҵит адунеи хәашьӡа.
Даҽаӡәых, дышкаԥсаз изхамҵо,
Ԥҳәыск лҿаԥхьа иршоит иԥаҵа.
Уи ишәызаап – дызҿу ихы ажьарами.
Лафқәак раҳәо дааиуеит ҭакәажәцәак.
Ԥхашьарами, рымшуп, ԥхашьарами,
Аха ирҳәо иирҳауам рацәак.
Избагәышьоит саргьы шьҭа сахьааихьоу,
Хнырҳәышьа шамам хара ицаз.
15

Сзыриааиран сыҟаӡам исиааихьоу
Арҭ ашықәсқәа. Саццоит исыхьӡаз.
Сара снаскьоит снаскьацәар сҭахымкәа,
Сара сагоит инымгыло цәқәырԥак.
Адәахьы сынҭыҵуам ақәа анхымкәо,
Рҭак ҟаҵамкәа инсыжьуеит зҵаарақәак.
Сшазыԥшымыз сықәра ахы снардырзаап:
Иац иауаз, уҽшьы, иахьа иауам!
Ҵыруа алыздом, шьҭа ҵәҩан асырсуам,
Еихасҳауам шәырқәак, жьы сҭаауам.
Дажәыр сҭахымызт ԥҳәыск, аха дысцәышлан,
Сҿаԥхьа даагылт дааиасны шьыжьык,
Иӡхыҵраха ҽа шықәсыкгьы лыжәлан,
Шаҟа лгәы ҭнаҟьаз убар – уашьып.
Аха дыҟоуп усгьы са сдунеиаҿ,
Еицакра зқәым, имажәуа ҭыԥҳак.
Амреиԥш дгылоит, нахьхьи, дысхашеишеиуа,
Аха снаӡом лара лҟынӡа – дааг!
Уи дажәуам, сыԥшуеит араҟа сгылан,
Уи дажәуам, иҵӡозеи, дсымбаӡац.
Уи дынхеит нахьхьи, сҿара атәылан, –
Ажәҩан иалшәа, исцәылаӡыз ашьац.
2008
АҨЫЖӘЦӘА АԤСРАҞНЫ
Иац иаажәыз иахьа ҳхы ҳахнахуеит,
Адунеигь аацәырҵит ихәашьӡа.
16

Инышьҭаҳҵеит ҳусқәа наҟ ҳарнахан,
Ҳааилатәеит ҳахьааиз ҳгаӡаӡа.
Уаҩ дыҟамшәа араҟа хы зхагылоу,
Ҳаилаԥаҭоу ҳазегь, иаҳҳәо ҳәам.
Аӡә дҳагуп, – дцеит иахьа дынкылаӡ, –
Ҳаизыԥшызаап баша, шьҭа даауам.
Уи даауам, ҳара ԥара ҳамам, –
Акгьы иҳахәом сџьыба иҭоу аҟәрышь.
Ана чарак ыҟоуп, ишәаҳама,
Аҵәыцақәак аажәрын, уара, ҳнашәышьҭ.
– Уара, ауаагьы ҳардыруеит, ԥхашьарами,
Ишәатәуп ачараҿ уеизгьы ахаршә…
– Ушаҟәыҵра, иҳамшәаргьы егьамам…
– Ишуҭаху, иахьуҭаху… ак ҳаржә!
Ҳҿынаҳхоит, нас, ҳара ҳнеишьҭалан
Зыӡбахә ҳарҳәаз ԥсрак ахь, ҳҭахцәаха;
Ҳанрыдашшыл, ҳнаган ҳнеиддыртәалан,
Уа аҵәыцақәак аанаҳкылеит, аха
Изызхаҳҭәало дызусҭа? Дыԥҳәыс, дхаҵа,
Ухәыцыр, уи ҳа ҳзыҳәан зегьакоуп.
Ҳтәан, ццакыра ҳамамызт, ҳабацоз,
Ҭагаланха, аамҭа бзиоуп, амш еилгоуп.
Ҳаԥхьа иқәым иҟоузеи, уаарыха,
Ишужәуа уҽаҿушьаап ррыжәтә.
Ианаажә уа, ҳагьынеиҿыха-ааиҿыхан,
Ирықәаҳҵон аԥшәмацәа ҳаҭыр.
17

– Дхаҵа бзиан, – сҳәахит, санарцәажәа,
Сымҩа анаанарт иԥхеиԥхеиуа аҩы, –
Иус ыҟан, иҳәыс ыҟан, иажәа,
Игәы дамыст, ихы дамыст уаҩы…
– Дарбан, уара, уи?!. Иԥсыз сан лоуп… –
Ҿааиҭит ҳара ҳаԥхьа итәаз арԥыск.
Лаԥшҵашәаран схы ишасыз саанлоуп,
Уи аҟәыд анылҭәалон аԥҳәыс.
Усшәа зба, ус ҟала, иҟамлазааит,
Ԥсран ара иҟаз, даҽа ԥсран,
Ацәаԥҽыгақәа ашҭа ҳҭыҵт, аф асааит,
Дшаҳхыччоз иԥсны иқәыз ан.
2008
***
Ԥсрак ахь дцан, ҳан макьана дмаацызт,
Сара сааԥсеит, скарахеит сшыԥшыз.
Исаҳар сҭахын иахатәи ллакә ссир иацыз,
Днылымкылазар уахь дызгаз аԥҳәыс.
Уи даҳгәылан, дааҟәымҵӡакәа дпарпаруан,
Ҳа ҳҿы дааи, уахь унеи, дара рҿы.
Даар дцомызт, лхаҵа длықәмақаруан,
Нас дынҭыҵуан ашҭа, дасны иҽы.
Ажәакала, адәы иатәын урҭ аҩыџьагь,
Аҽны иааир, арахь рҿаархон, ҳара ҳахь,
Иагарааны дубаргьы, дашьҭан цәҩычак
Ԥҳәыс ҟадыџь, ахаҵа ирххон икьахь.
18

Сан ддырӡит ҳәа срызхәыцуан хаҵеи ԥҳәыси,
Ахаҵа ихарааз, аха ҳлырӡт аԥҳәыс:
Рыгәхьаа лкызма лара луси сан луси…
Сара сааԥсеит, скарахеит сшыԥшыз.
Сара сыԥшуп, сара сгәы ҭагылом,
Сегьшәоит ҳгәашә сахьылагылоу, сшәа…
Иахьанӡагьы лгәаӷ сымоуп ҳгәыла,
Иагьызбоит сан дахьылгаз дмаарашәа.
2008
АҶАНДАРАТӘИ АҨЫ
И. Лакрба игәалашәара иазкны
Аамҭа уахьагаша, уахьаҟьаша
Заа идырны имаӡам уаҩы…
Ахаҵа дҿажәкын амҩан, иҟоу иҳәашан:
Деилаҳаит аҷандараа рҩы.
Ахаҵа амҩан дықәнакхьан ацәҳәыра,
Иҵаҽҽахьан, данымтәаӡа, ӡыӷьқәак,
Ахаҵа дахьцалакгьы даахынҳәыроуп,
Иҟаӡам, идыруеит, даҽа мҩак.
Дҿажәкыр, днархыԥшылон хара ӡыхьқәак,
Имҩа шьҭан асаба аныҩҩы…
Иабаҳҭаху уажә ахаҵа ихьқәаз,
Деилаҳаит аҷандараа рҩы.
Идац-ԥашә иԥхьеит, иара убри акәхап
Иҟалазгьы араҟа, уи данҿажәк.
Шҭа ԥшӡак дынҭаԥшит илакәха,
Иаатит аҷараҳәа гәашәк.
19

Аԥсыуа ажәак ааҩит игәыҭгаган,
Аԥсыуа ашәак уи харантә иаҳаит.
Ашьха дыҟан, нас, уи, дыҟан ага,
Дышьҭнакәыцәааит иибаз, изнарҳаит.
Адунеи ду ааласхеит дахьаҵаз,
Дышҿажәкуаз изгәамҭазаргь уаҩы,
Арахь дааԥшуа дгылан уи ахаҵа,
Деилаҳан Аҷандараа рҩы.
2008
***
Дилгеит рҳәеит – данырцәылга,
Иааннықәгыла ҽа ҟәарак.
Адәахьы инкарыжьт идәылган
Урҭ зиааиз гаӡарак.
Дынхеит, рҳәеит, дныдыххылан,
Иахьаатыз ашә данас.
Дыӡит, рҳәеит, лышьҭа дхылан
Уи дышцоз, дшаауаз.
Анасыԥда, рҳәеит, инҵәаша,
Шьҭа ирҽеирызеи, дыԥсып.
Изимамзеи, рышьҭасҳәашан,
Ԥҳәыск илышьҭанҵәаз насыԥ!
2008
АЛАҞЬАЛА
Иҟало сеидру уаҵәынӡа,
Аусқәа маншәалам иахьалагь.
20

Иабыкәу сышьҭызар сахьымцо
Баҩыкгьы змауз алаҟьала.
Атрышә иасуеит саагәарҭар,
Аԥырҳәа идыршәуа лабами.
Исымам, исымам ахгарҭа, –
Сабаҟоу, сабацо, сабамоу?!
Сышнеиуа ашҭа сҭарыжьлом,
Санылан – амҩа санырҵом.
Инҵәааит, инҵәааит, уара, рыжәла,
Исыхьыз, иҟоу рыздырӡом.
Изҳәада усгьы саапкызшәа,
Сижәлан силгошәа исԥылаз?!
Избада ахәдақәа ԥызжәо,
Сцарц зҭахыда сынкылаӡ?
Сыргәаҟра иаҿызар амаҷаз, –
Амла сакызар бааԥсыла?
Иамур, сургәаар, ихырџьаџьан
Сыцқәа усырбап, ҳаидыԥсылап.
Сышьҭа ихыҵуам исхьымӡо
Баҩыкгьы змауз алаҟьала.
Иҟало сеидру уаҵәынӡа,
Аусқәа маншәалам иахьалагь.
2008
***
Исыҵаҽҽо ӡыхәашьк сзацымцо,
Арахь, ҟәаракгьы сықәымӡо,
Ужәҩан саҵахеит сзаҵымҵуа,
Удгьыл сықәхеит сзықәымҵуа.
21

Аԥша еикәагьежь сажәжәалоит,
Стәар ауама схәыҵалан!
Исылсыршозеи сажәала,
Ҽа мҩакала шәсыцаала!
Исыдгыло иҟадашь
Ара, аус ахы ақәҵатәхар?
Иахьныҟәатәу иныҟәода,
Ҳхы ҳмырхозар ақәӡаарахь?
Сырхьыԥшаанӡа ибналама,
Еимбӷьыжәааит сықәлацәак,
Урхәаҽып угәалақәа
Абас адгьыл уқәхацәар!
2008
***
Дырхьынҳало зажәа еицамкуа,
Уи, дхынҳәуа, дгьежьуа,
Дааины дгылоуп дыҟаӡамкәа,
Сзышәымбозеи ҳәа иҽшьуа.
2008
***
Абзиа ибзиам ахьахьӡу,
Ацәгьа ашахеиԥш иахьдыршо,
Иахьырҳәо «аиаша егьахьӡом»,
Дарбан иҟаҵәҟьоу здырша?
Ирӡтәым мариала иахьырӡу,
Идыртәу зынӡа иахьырхашҭыз,
Ирҳәаша мҳәакәа иахьырӡо,
Иҭамҳаша ахьҭаҳауа уашҭа.
22

Унҭыҵыр, уахьцаша уахьзымцо,
Аашьа ахьумам уахьааша,
Ахаан ухы уахьахьымӡо,
Иаахьаԥшны уахьамбо узбаша, –
Башаӡа иузымгаша уахоит,
Унеилоит баша ухысхысуа,
Адгьыл уқәымшәа рбахуеит
Уаҵәызны урапан иухысуа.
2008
***
Ихы дахәаԥшуа иҿааихан – имбаӡеит.
Сыҟамзаап араҟагь ҳәа дҩагылан дцеит.
2008
***
Ашә нкыдҟьан, уҽыргәааны,
Ацара мариоуп еиҳа…
Ҳаиҩызара шьҭоуп ирааны.
Аҵәа ҿалом алаҳа.
Аха узеилаҳаз лаҳазар,
Иусыркыз аҵәа шьҭаҵа,
Иуаҳашазгьы умаҳазар, –
Уҽурдагәеит ауп зынӡа.
Уцеит ауп ухы уахьахәоз,
Иахьузеиӷьыз, нас, уцаз,
Акы унахап, акы уаахап,
Зны-зынлагь – сара сцас.
Иубахыр уахь егьшыҟам,
Иудыркыр уахьнеиз аҵәы,
23

Умеихашеи уара аҩныҟа,
Уишьҭаԥало џьара аӡәы.
Ахынҳәра мариам, ирааны
Зегь анышьҭоу, иааурҳа.
Ашә нкыдҟьан, уҽыргәааны,
Ацара мариоуп еиҳа.
2008
***
Агәараҳәа асаркьал иасуеит,
Аамҭа ааҳәын, ирзааиуа рбан,
Сара арҭ сырхаанхар шԥазуеи, –
Дара иртәыртәзар ауарӷан!
Иацтәи ражәеи иацтәи рашәеи
Ирырҭарц иаҿуп ҽа ҵакык.
Аха рыҭуан алҩақ иашәуеит
Ишьҭаҩуазар даҽа гмыгк.
Уи дыгмыгзааит, дагьеицәазааит,
Аха рыхьӡ ихыз – дыртәыз.
Дынцәамзаргьы, шьҭа дынцәазааит,
Дара ыҟаз, дара ҭәыз.
Иахьырмыԥхьаз иқәасқәасуеит,
Дара иртәым иахьынҳалт.
Инеины зны икнырхыз иасуеит, –
Зегь еизызго асаркьал.
Иабаҭаҳаи иааины ҳашҭа,
Иузкуазар рымҩа кы,
24

Сара зыгәра ргаша сашьҭоуп –
Еизо ираҳәатәу акы.
2008
***
– Уарԥысра абаҟоу, ахаҵа?
– Иалта, Воронеж, Казан…
– Уахь иуцәынхазеи, уабацо?
– Сабацо, саатәеит ауп, сааԥсан.
– Уарԥысра абанхеи егьирахь?
Ара ашьҭақәа нымхеит рацәак.
– Иааҭгылеит Волга иахьныруаз,
Иабан иааигәахазшәа еҵәак.
– Насшәа уҭәымҭа уҭагылан,
Уабацоз уахь, зегь ааныжь?
– Сымҩа ааихылҵәеит даасԥылан
Ԥҳәыск, арантә улзыԥшишь…
– Уалазшәа сыҟами Таллин,
Изакәызеи уа унзырхаз?
– Сцеит сара уантәигь сыбналан,
Уаҟагь сызнымхеит, аф аст!
– Уалаӡны уҟан Одесса,
Унхацәеит уахьнеиз Барнаул…
– Уи дышьтәын, стиуардессак,
Снаҟьа-ааҟьо, уама сҭалыргылт.
– Питер утәахын уажәаанӡа,
Москва уҭанамыжьлеит агәашә…
25

– Салҵит уа сара амца.
– Араҟа уагьаатәеит уеимгәажә!..
Уарԥысра абаҟоу ахаҵа?
– Иалта, Воронеж, Ҟазан…
– Иахьа ухы абахоу, уабацо?..
………………………………………………..
………………………………………………..
Изқәаҭыԥ дашьҭан, иааигәан.
2008
***
Иаахымкәаӡо, ақәабаа-сабаа рылаҭәо,
Ихы аарылмыҳәҳәо игхақәа дахьрылатәоу
Џьашьахәыс дҳамоуп, уамашәа ҳааиршанхоит:
Сара сыгхоуп иибо, уара угхак иршахуеит.
Иеиӷьу рахь дабаҟаху, иеицәоу иԥсы рылаҭоуп,
Дагьызрылҵран дыҟам уи игхақәа дахьрылатәоу.
Ҳусқәа ҵәык нарылаҵо, ҭаҭынкгьы дахошәа,
Ибонаҵы уаргьы саргьы ҳазҭагьежьуа ӡмахушәа.
2008
АԤХЫӠҚӘА
Сызрылымҵуа срылоуп ԥхыӡқәак,
Ԥхыӡ цәыршәагақәак. Сыршьуеит.
Дысҭахӡамкәа ҩысҭаак дсыцлан,
Агәашә сынҭыҵаанӡа сижьеит.
Сҩызак диеиԥшын уи акырӡа,
Даатәеит сҿаԥхьа иҽыргаӡа.
Аха арахь ихьӡ сыздырӡом,
Ижәла сгәалашәом зынӡа.
26

Ихы ибоу дахьааиз даԥшәыман,
Дтәан арантә дымцарашәа.
Абрахь ауп ҳәа шәара шәымҩа,
Ахаҵа дцәажәон уамашәа.
Џьара сдәықәигалт уаала ҳәа,
Сиргәыбзыӷрашәа дкакон.
Исымамыз акы даҳәон
Исымазгьы ҽакы игон.
Снаскьаган, шьоукы срыҭан,
Дхынҳәны сҭыԥ ахь данаауаз, –
Ауаа сыман иара идагь, –
Шьоук арахь атрышә исзаст.
Ҳхьибажәахуан ҿыц ҳаихьӡахын,
Ҳанҭаҳахт ҳазҭымҵуа ӡмахк.
Цқьа изҭымкааз иажәа сахәуан,
Исиааирц егьагмызт гәаӷк.
Сыхәдацәа ҵикааит цәыршәагак,
Сыбла шааԥшуаз сижит,
Акы сахо, ҽакы сагәо,
Агәаҟра сшаҿыз сааԥшит.
Иара абас ҟаларгьы ауазу?
Избон сышьҭазшәа схы ҭаԥҽы.
Ари ԥхыӡзу лабҿабазу
Макьана имааиӡацызт схаҿы.
2008
***
Арахь шәмааин шәак ҳазҳәа ҳәа,
Сара иаархәо шәаҳәаҩым.
27

Сара араҟа акгьы саҳәом,
Иахьааинырҟьогь скәашаҩым.
Ҳара ҳаԥхьа ишьҭоу дәызар,
Ара ԥхьахә арҭашам сҽы.
Цәгьа ишәымбозаргь сҿы еихакызар,
Еихакышьак амам сҿы!
2008
СЫЦӘАП ҲӘА СЫҞОУП...
Сыцәап ҳәа сыҟоуп уаҳа сымҿыхо.
Иудыруеи избаргьы убас сара ԥхыӡк,
Сақәтәан снеиуашәа иқәкәашо ҽыхәак,
Гәыӷракгьы сыман сахьашьҭаху сцәыӡ.
Ицаз ауп, ԥшаашьа змам ауп уи сцәыӡгьы,
Гагоушәа имҩасуеит, сылаԥш нахьӡан.
Ԥхыӡ еиԥшым ара са сыԥхыӡгьы, –
Сназқәылаз адгьыл аԥлакь еиԥш ицан.
Ангылашьа абаҟаз, снеир акәын иарха,
Сыԥрышан амҵәыжәҩақәа сыманы збар,
Сықәҟьа снахысыр сҭахын сара арха,
Салҵыр сҭахын иԥеиԥеиуа аҭакар.
Сымҩа сарҟьалоу, наарак саҿалон,
Сҽыхәа арха иазныжьны саауан,
Гәаныла шьҭа ажәҩангьы салан,
Арахь, саԥхьаҟа ашьхақәа ааԥшуан.
Амҩа снамҭеит аԥхьа исыԥгылаз,
Исыҵакәымпылны идәықәлеит хаҳәқәак.
28

Ирықәшәон нахьхьи, ахара, сылаԥш,
Бӷабқәак …цаҟьан, хаҳәран сахьцалак.
Избон, арҩашқәа леиуан ишәахха,
Шьауардынқәак ԥыруан ҳаракӡа.
Саҿан сара ашьха сшәарахха,
Снаскьон сара, сзымца, сызца.
Иабыкәу, нас, сымчқәа ахьсылӡааз, –
Аҩеиха смоукәа зны сахькаԥсаз?
Ари адгьыл избахьоу дгьылӡам,
Ари ажәҩан цқьан санаауаз.
Сахьааиз… Иабыкәу усгьы сахьааиз, –
Саҭахымшәа, истәымшәа, истәшәа?
Амҩа рыҭо, аганахьшәа сааиасп, –
Саиргаанӡа гмыгк агәыԥжәа.
Истәыламшәа сналаԥшуеит тәылак,
Сналаӡуеит санааскьа дунеик.
Имаӡамкәоу уаҳа ауаҩ ԥыла!
Ӡык иаанагаз аԥша иагахьеит!
Сыцәап ҳәа сыҟоуп уаҳа сымҿыхо,
Иудыруеи избаргьы убас сара ԥхыӡк,
Сақәтәан снеиуашәа иқәкәашо ҽыхәак,
Гәыӷракгьы сыман сахьашьҭаху сцәыӡ.
2008
***
Исгәалашәо ҭыԥ аасырҭом, сықәрыкшоит,
Сдырхынҳәуеит, сдыргьежьуеит, сҳараркуеит,
Ажәҩан ахь схаргалоит исыҵас, насх,
Аԥсаатә еиԥш, ҵаҟа сҭарҵоит сыкәкәаӡа.
29

Исгәалашәо, ахаҳәқәа реиԥш, ихьшәашәаӡа
Исныруеит, зынгьы саншәалалоит рыԥлакь ца.
Урҭ сара исыцрыхоит сахьцалакгьы,
Урҭ сара исышьҭоуп сахьцалакгьы.
Сдырҿыхоит – ацәа сықәҳауа салагар,
Схы схашҭыр – иааин иаасҿагылоит.
Срыларгалоит ицахьоу, аха изымцо,
Исывагылан, сымш иацны снаскьазго.
Схы рҿышуам исгәалашәо, исмаҳаша,
Иаакылсны, слымҳа ианҭарҳәогьы убап.
Удыргылап уԥсны уқәзаргьы – ихызаҵәха исылҟьоит,
Сызлымго хьааны уамаамҭа исыцроуп.
Сыԥсы анҭарҵо – срылақәлоит ажәҩан,
Сыԥсы анҭырхуа – срымпыҵҟьан саагылоит,
Асаркьал абжьеиԥш урҭ анааиқәтәо,
Инасыҵасуа, срыма ицоит ауаа рахь.
Исгәалашәо шәара ишәхашҭзаргьы амуеи,
Исыман саацәырҵуеит, ирҿыцтәу нарҿыцуа.
Иухоуршҭыша ҳәа акгьы ыҟамзар акәхап, –
Ацәгьагь абзиагь неидкыло изгалап.
Саартәарым исгәалашәо, саргьежьлап, сархынҳәлап,
Сықәнаҵап, сықәнахп, – сагозаргь сагап.
Хы иҭыкәкәаз, гәы иазнымхаз уаҳа,
Уахьымҵәуан, уашьҭамлан, иҟамызшәа ишьа.
Сара исгәалашәо, исхамышҭуа исыцу,
Акаҭа сҭашәазшәа сызгәылахан сааиуа,
Сгәы иҭагьежьуа иҭоуп, схы иҭагьежьуа иҭоуп.
Иԥсҭыхгоугьы ԥсҭаҵагоуп, уаахәыцыр,
30

Иԥсҭаҵагоу! Уи ахаан, иудыруаз,
Иҭнахран иҟам уара уԥсы.
2008
ИРХАМЫШҬ УА
Шьоук анрываз ааҵрақәа,
Ахыхәараз, имԥсырц,
Иааира сыԥса тҟәацрахеит,
Дама ицеит асырӡ!
2008
***
Саргәаҟуан ааигәазны исхыҵыз:
Фынтә жәаба, уара, фынтә!
Срызхәыцуан исцәырӡаз, исцәыӡыз,
Арахь зегь шьҭрақәлар сҭахын.
Ишрымамгьы дырны хнырҳәышьа,
Сцон сшырԥырҵра снарԥырҵ.
Амҩа снангылахит сӡышо,
Зынгьы иаасҭаххахит сыԥрырц.
Иаашәан, сымҵәыжәҩақәа еиҵыхны,
Сцозшәа ирцәымҵарсны хьӡык,
Срылҵызшәа рбазаапеи сҵысхан,
Аҭамӷьар исзасуаз иацык.
Дгьылгьы жәҩангьы сыртәымыз,
Срыбжьан, сызлаҟаз ак мырӡ.
Зны сагон иахьцатәымыз,
Зынгьы иахьцәырҵтәыз саацәырҵт.
31

Сықәгара иашьҭалаз саамҭа,
Исыҵасны снанагоит мчык.
Сканажьуеит, саргылалоит аамҭа,
Снаскьаргьы сҭахуп ҽа хәыҷык.
2008
« САЛАӠУЕИТ, САЛЫЖӘГА…»
«Сан Москва дызган, дамаабит…».
Москва инхо аԥсыуаки сареи
ҳаицәажәара аҟынтә

«– Салаӡуеит, салыжәга, шәуаами,
Сахәаҽуеит ҽа ԥыҭрак сынхар,
Нан, сара исыхьуа хәшәы амам, –
Слымҳа ааҵнахит шәҭамӷьар.
Сышьҭалар – мчылашәа сыцәоит,
Сааԥшыр – сгылан сыԥшуеит.
Аметро иҭалаз хышхыҵәоит,
Ишышкамсха арахь иҭыппуеит.
Сабацо аҳауа анысзымхо?
Уанҿажәкуа, – уҭахызаргьы угәыӷь, –
Утәаз акәакьаҿ уеиҭымха, –
Унаҿыхәап ҳәа уҟоу аӡыхь!
Унҭыҵыр – узааирым аҩнынӡа,
Уцозар – уахьцаша узцом.
Ҽакала сарԥхоит сара сымца,
Ара сара ахаан сыԥхаӡом.
32

Сыҟоума мамзар исхашҭуа,
Сыбла иныҵшәар ҳәа сшәоит:
Арантәи сықәыԥшуеит ашҭа, –
Сашҭа! – ашьац қашәқашәоит.
Сабацеи, аамҭалашәагь акәзааит,
Сабацеи, сабаӡи сахыҵ!
Сынхара сҳәынҭқарра хәыҷ акәзаап,
Исзалымхуа иалоу сыԥхыӡ!..
2008
***
Ари адгьылаҿ исхызгаран иҟаз
Зегь схызымгац – сааиуеит макьана,
Ианаатәу сеиҭаахынҳәуа аҩныҟа,
Иангылатәу саагыло аганаҿ.
Ари адгьыл сықәнагалт схаҵан,
Аҳәса сгәы аԥхара нарыҭо
Сахьааиуаз еидаракгьы саҵан,
Уи уаҩы изгомызт са сыда.
Саауан зны сақәымшәо изуа,
Издыруа, исзымдыруа сҭыԥ.
Гәырҩазар – сгылан сқьызқьызуа,
Сарԥыруан амҩан насыԥк.
2008
***
Дыздыруаз дырдыруан, дагьџьаршьон,
Дҟарҵар ҳәа ишәон еиҳабыс.
Аӡәгьы изымҳәеит, иԥхаршьан,
Уи дзакәыз – дышкаҳԥыз.
33

Акаҳԥцәа ҳәа днарышьҭалт, –
Аҽ иаҳәаша – акәадыр, –
Иагьынареиахеит ишьҭахь
Иқәҵашәа зҿаазхаз ҳаҭыр.
Ажәа умеикуеит, дҩаҵҟьан,
Уирцәажәом, аа, жәа зҿам.
Ажәа гәыԥжәага уанацҟьо
Убжамҽамшәа унхоит, убжамҽам.
Уҿаҵа усаан инаниԥаап
Узлаҟам ала иузыԥшыз, –
Аӷьыч уӷьычушәа анибо,
Аԥсы уаниԥхьаӡо ԥсыс.
2008
***
Сахьынҭыҵуа саламҳарц
Сҽацәысыхьчоит ҭыӡшәак.
Ари са сус алам ҳәа,
Наҟ снахоит шәақьк.
Аха исхалеит алаҳәа,
Исхаҟыруа еиҭах.
Сгәы аҵәымыӷ алыҳәҳәо
Даҽазныкгьы избахт.
Сызқәа алаԥш алырҟьоуп, –
Уи бааԥсыла исыхьт.
Сызларыжьуа салыргом
Иалахәмаруа сгәыхь.
Дызбом наҟ инахаша
Исгәыҵаркуа ашәақь…
34

Исышәҭ, ҭаҭынкгьы сахашан,
Сацәышәыхьча ҭыӡшәак!
2008
САРА СЫЗԤЫРХАГОУ
Сырԥырхагаҵәҟьоуп урҭ, сызԥырхагоу,
Сықәгатәны, сшәарҭан сызбаз, –
Сахьыҟоу мацарагь иархагоит,
Ицәажәоит саԥсамшәагь абазк.
Иҟам ыҟоушәа ирхәыцуеит,
Иҳәоушәа иҳәам раҳауеит.
Ираҳаша раҳаанӡа ирцәыӡуеит,
Сышьҭақәа ирхылан иаауеит.
Иаԥхьоит ақьаад исзанымҵаз,
Ианысҵаз анырхуам зынӡа.
Сцазшәа иҟоуп сахьымцаз,
Саазшәагь уахьтә сыгәгәаӡа.
Исыцлаз сыгхазшәа рбахуеит,
Исыгхаз ахарҵоит аҵәы.
Саныхраз ражәа уабахәо, –
Аӡәы инаиаԥигоит ҽаӡәы.
Игәарҭоит сымҩақәа ахьнагоу,
Сышьҭа ахьанҵоу, иахьанҵам.
Изуа рԥырхагоуп, исҳәо рԥырхагоуп,
Избаргьы, исаҳаргьы сҭахӡам.
Иԥшуп иҭабозар ҳәа сӡыхьқәа,
Измоугьы абас дара шьны:
35

Сынхар ҳәа ишәоит егьысмыхькәа,
Дара ыҟамкәа, ҳаԥхьаҟа зны.
2008
***
Ҳәашьа змам санаадхала – сгәы ҭанарҽылон,
Сыԥсы ҭнахуан аргама уи, ҳәашьак змам.
Алаапк еиԥш, ацқәа хырџьаџьаны ижәылон,
Иԥхасҵан – ицом уи, иааргьы иаауам.
Ҳәашьа змам сара сымҩа ианаҳалт,
Ҳәашьа анысзаҭагь, избон, садыргон.
Сахыԥар сзахыԥом, сызнахом уи уаҳа,
Сымч аназымхагь дунеик еиқәыбгон.
Адгьыл иқәҭәар, ӡышхәашәа иажәып,
Аԥсы еивнагарын уи адгьылгьы акыр.
Ҳәашьа анысзамҭа, исиааип, саражәып,
Иҟалап нас сышәқәагь маатыр.
Ус анакәха, иаҭатәуп ҳәашьак,
Еиҟәнажәо дыҟоуп – дагааит деиҟәжәаны!
Сгәы скыдхо, ус сгылазар баша, –
Ҳәашьа сзамҭо иҳәатәыҵәҟьоу, сшәаны?
Рнапқәа еибаркуп иадгыло цәырҵны,
Ҳәашьа змам рҳәаанӡагь изжуа.
Игылоуп урҭ аахынҳәыхызшәа сырӡны,
Еилкаашьа рзамҭо зныхгьы сзыршуа.
Ҳәашьа змам ҳәа акрыҟоума усгьы!
Аха уи анысзымҳәа – сыҳәҳәеит.
36

«Дхагахазаап!» – ааргәахәт исзыԥшызгьы.
Адунеи ду ҽазныкгьы иааҳәуеит.
2008
***
Иурымҭо уашьҭалоит, иумазкуагь ируазеи,
Иахьынҳалар – уараапкып, мчылагьы ирымужәап.
Дара иртәым рызҭода, баша изыруазыруазеи,
Итәааит уи ианааланы – ирымамгьы рымоушәа.
Уахьырмышьҭуа уҿынаухоит,
уҿаԥхьа агәашәқәа ныдҳаларгь,
Еимуԥаалашт акакала, –
иԥжәоу ацҳагь хуҵалап.
Еиҟәжәаны иҵаауазар –
унапқәа унарыҭәҳәала,
Амҩа уқәыз – мҩа лашоуп,
узтәарым ухәыҵалан.
Ажәа ахьурымҭо уцәажәап
идмырцәажәо рыхьӡалагь,
Ажәа ахьурымҭо изҳәаша
ирзымҳәогьы уҳәар ами.
Иузымдыруа уазҵаауа
аамҭа ахьнеиуа уаццала,
Уҽаҭангьы акәымкәа,
иҳәҳәатәхар – уҳәҳәарами.
Иурымҭо уашьҭалоит,
уахьырмышьҭуа уҿынаухоит…
2008
37

***
Сгәысҽанылҵон иаха ԥҳәыск, сахьышьҭаз
Даасхагылан (саашәеит – шәыла дҭалаҳан):
– Иушьҭыҵрашәа баша иубеит иушьҭаз,
Уаамнаԥшы-ааԥшыр – уззыԥшым уеиҭалаҳап…
Уҽрылга уара арахь, урыцымцан иуцымцо,
Иувагылашәа ҟарҵозаргь, урҭ ахаан иухәашам.
Изтәашам дара ҽнакгьы иуҵаԥжәо уҵамҵо,
Аамҭа умам, уааласы, арантә уқәхәаша!..
Ашә илахаз дысзыԥшуп сахьцо уаала ҳәа, аха
Сгәаҟуа сышьҭоуп сиарҭаҿы – сызгылаӡом.
Нас, исоуаанӡа уи ара ак лаҳәаха,
Дгагазшәа иара уаҟа ашә дагьнылаӡуеит.
Сшәаны сааԥшит, саауазырны, акы сахәаҽуа,
Сиарҭа саақәтәеит снаԥшы-ааԥшуа, скәаҩӡа,
Схы сызлахәо акы збозар – сахәашан,
Аха, умбо, снапгьы араҟа уаҳа ак аҩӡом.
2008
***
Сыԥсы бысҭан зны…
Иҟалома ас уаҩы уизныҟәар:
Имҵарсны бцеит!
2008
АҚӘРА ИАЦУ ХӘЫЦРАҚӘАК
Уаҳа алаӡом сгәы, шьҭа уаҳагь сзышьҭыхуам.
Саазҵагылаз ари ахра, башазаап, сызхалашам.
Агәкажьгақәа ааскьоит арахь, исышьҭаххуа,
Иацтәи амра иахьа избом исхалашо.
38

Икыдыҩрыз ҭагалантәи абыӷь ҩежьқәа сыҵаԥсеит,
Шьаҿақәак ҟасҵоит ԥшьаала, срылалан.
Ашәыр зҿаҳаз ҵлак анаҟа аидара иаҵаԥсуеит.
Иҿызхуа дзыҟамзеи?! Снеиуеит схәыцуа, сымала.
Ихьҩежьуп ари амш. Иара абри акгьы салаӡап.
Ахра шанха сыхәаԥшуеит, – иабазаап схьаҵрашәа.
Изурызеи, амч исымоу шьҭа ахара сзалацом,
Иагьзызбозеи, иараби, лассы асыԥса тҟәацрашәа.
2008
***
Сара исхьаау уара иухьаахом,
Сара исгәалоу уара иугәалам.
Сықәызгаҵәҟьогь уара иухьаахом,
Уадызцалеи сажәеинраала, –
Угәы иасуам, ухы иасуам
Уи иамҳәазгьы, уи иаҳәазгьы.
2008
***
Ублақәа шааԥшуа уахьыршьуа,
Иааиуа умшқәа ахьуцәдырӡуа,
Иуаам ууаҩым ҳәа уахьыршьо,
Зыҽӡан итәаша ахьцәырҵуа;
Уимоу, иахьааиуа рҽыҭҳәаны
Ихаззала-хаззала ишәылоу,
Ирзымҳәо леилажьшәа иааҳәахны,
Инхазгьы аагоит ҳәа иахьжәыло;
Аԥхьа идыргылоз ахаҵа
Игәаан хшьырак дахьҭарҵаз
39

Унанагар – аидара уаҵоуп,
Уагьзықәтәом ҭынч уара убарҵа.
Шьҭа саныԥсуа ҳәа уԥшума,
Иҭахәхәа ицәаз урҿыхап.
Идырынгьы уҟаз ишумам
Дҽа хышә шықәса аԥсыха, –
Даҽа хышә шықәсагь
урҭ уҽузрыҭом…
2008
САЛАМ ШӘҞӘЫК АҬАК
Ҳашԥаҟаху, Жагәа ихы цагәышьеит,
Шьыбга аныха дарҭеит, иааибарххан.
Ҳарихан ахаангьы лҭыԥ лызныжьуам,
Баҳкәажәуп ҳәа дықәдыртәеит ахан.
Илыҵаҟьан ддәылырцеит Какашьа,
Иахьааизаз, чаракаҿ, жәаха.
Чакәа иҟалҵоит Накәа лыҟаҵашьа,
Цәыхьман адәы дықәхеит дҿаҳаха:
Уршьуазаргьы иухәо акы иҳәашам,
Ихы каканӡа дтәоуп уа, иааиԥҭраҿы,
Ашәахьа иааихәан, ицәырӷьычит ахәаша
Ҵыԥх Наантә иаҳзааргаз аҽы.
Аб дҭыҵын, аԥа дҭатәеит абахҭа,
Иагьеиԥшуп дара урҭ – Дыгә, Бинагә.
Ааигәа зны Мас аӡыхәашь даҳҭан,
Дамгаӡеит – алакә, уара, алакә!
40

Лажә дырзықәгом дахьнықәдыртәаз днаган,
Иигаша игахьеит, аха дцаӡом.
Ишԥабзиаз иркызар ҩаԥхьа ҽагак,
Дкако дықәтәоуп, арахь кәтаӷь иҵом.
Чарак еиԥш иԥсхәы иуит Гәадала,
Дугәаламшәо, иаб иоуп уи ахца.
Дахьымаара иԥа дцеит дыбналан,
Дҭаркырц акәын, наҟ дышьтәуп зынӡа!
Иԥҳа «луардынқәа» лассы-ласс илыԥсахуеит,
Иахьа иԥырҽыр – уаҵәы иаархәоит ҿыцк.
Ианхәа илызку шәа Баҭа иҳәахуеит,
Дшаааиуаз иара убригьы ицәа дҳацәҭыҵт.
Шәаҳәацәоуп, кәашацәоуп ирыцу,
Аамҭа зтәу. Уаақәлар – укәашап.
Уанхәа дызбом, уабхәа рыцҳагь дыӡу…
Дара убарҭгьы дыркәашар ҟалап.
Ихы аҵәы иахаргылан дҳалоуп,
Џьарнас ҟадыџь, – ацәгьаҳәаҩ, аныхтә.
Аҿамӷьар думдыруеи, аӡмах дҭалан,
Аҳәажә еиԥш ифҩы геит. Амыхьтә!
Ҳаџьабааԥҳа, – ишԥабзиаз дҳалӡаар, –
Лыбз ҭыхны дҳалахеит ашьтәы.
Дҳалоу џьушьо Хырзаман дҳалалӡа,
Дхәырҭлаӷьха дықәхеит цәгьала адәы.
Даҽазныкгьы хаҵа дцеит Гәазаза,
Дкәаԥӡа аҩны дшыцәаз лҽадҳәыс.
41

Ихы даасуа дгәарамыз Қасаса,
Дааимгац, иџьоушьап, уажәгьы ԥҳәыс.
Маџьга дшааиуаз ашәҟәыҩра даҟәыҵит,
Дырзаҟәыхуам Баџьга, уи иԥа.
Ҳгәыла ҿыц ҳақәызгаша ихәыцит,
Дышьҭаҵазар наҟ ихы хырԥа!
Ҳамаҳә дыршьит, лҽыкналҳаит ҭацак,
Ааигәа акәын уи данаҳзааргаз.
Цәыхь дыхәжәеит изышьҭымхуаз дшаҵаз,
Иҟалап дыԥсыргьы уи, аф аст!
Иҟаҵәҟьоу цәырган ара иуарҳәом,
Иҟам ыршо инаргоит, урзыԥшыр.
Сара исыгхеит, сшәоит аԥша сагар ҳәа,
Сыҟазаргьы акгьы саԥсам, идыр.
Аӷьараҳәа иҟоуп иҟамхаша,
Иҟазааша аарла иҭоуп рыԥсы.
Ишьҭа ушху уӡуеит иуҭаххаша,
Узҭаххаша уаҩ дубом лассы.
Иудырбоит зынгьы иҟам ыҟан,
Иҟоу ажәа анирҭо аҿаҳа.
Урҭ уаҩ дааир уҭаххом аҩныҟа,
Уҟаӡамзар еиӷьызшьо еиҳа…
Сажәа неир уара улымҳа аҟынӡа,
Ара иҟоу, иҟамгьы ааурҳа,
Унаҵхала, иҿымцәааит уара умца,
Унықәлала, иҟалар шәлаҳа.
2008
42

ИРЖЬАЗ
Рааигәа стәарызшәа сдырбеит аҳәынҭқарцәа,
Саргьы саақәтәарызшәа сышнеиуа сҳәынҭқарха.
Дара сыртәызшәа иаақәгылеит аарцәаа,
Нырцәаа нықәлеит срыман уахь арха.
Исҭахӡамкәа ажәҩан ахь сдыршәит,
Исықәнагамкәа сларышьҭт сыкәкәаӡа.
Самгеит, аха сара ашҳамгьы сдыржәит,
Сҟьалазшәа снеиуан зны сыгәгәаӡа.
Сҭыԥ рыԥшааит аҟьалақәа рқьалаҿ,
Ахагацәа срылсуан – хагас сыршьеит.
Саацәырыргеит, ишнеиуаз, сыргәалан,
Аҽнышьыбжьон исԥырҵт урҭ – сыржьеит.
Сшааскьоз абри адгьыл сатәызшәа,
Исыҵыууаа, икыдшәазшәа иҭалт.
Иҟаз анызба, инықәҵан ианысшәа,
Сасуа сҿаасхар сҭаххеит асаркьал.
Сыржьеит, уара! Сыԥсып ишыгәнызго:
Иҟалома гаӡасгьы сыршьар!
Аха иҳәа, иҳәа изласхызгоз
Сара абарҭқәа, абасгьы срымжьар!
2008
ИҞАН, ИҲӘЕИТ, ИАНСААЗ…
Иҟан, иҳәеит, иансааз –
саныӷәӷәаз, санҿыхаз,
Иаҳа ансымчыз, акгьы санаԥсаз.
43

Усҟан шьоук наргон иахьзымцаша ирыхан,
Уимоу, ддыргыларц иаҿын зны иԥсхьаз.
Ахьӡ рырҭан – ирзымхеит, ҽа ҳамҭак
Рымԥаан игеит сара сдырк ихаҭа.
Сзацымныҟәазар акәхап, нас, ҳаамҭа…
Уажәагь сҭахым,
уашәагь сҭахым сара шьҭа.
2008
***
Снапсыргәыҵа ианшәалаз ас-цыра, иаразнак,
Снапы ԥхамыз, инанӡыҭыла ицеит.
Сҵааршәха сгылазар акәызма, сеидру…
2008
***
Аҽнышьыбжьон, инаигәыдҵан аҟәҟәаҳәа,
Дышьны днышьҭарҵеит сҿаԥхьаҵәҟьа арԥыск,
Аамҭа дәықәлеит адгьыл иахаҳәҳәо,
Ицон абыжьқәа зегь уи аҳәҳәабжь раԥыс.
Итәаз даргылеит, ицәаз дарҿыхеит,
Еинҟьа-еинырит еибарыҩ иаауаз.
Дӡыӷәӡа даагылеит измамызгьы ԥшыха,
Арыцҳара ԥшацәгьан арахь ианыкҿас.
Адгьыл иқәбеит, иалаӡит ажәҩан,
Рышьҭақәа дырӡит ацәгьара зуыз.
Иааихахеит уи арԥыс игәжәажәо
Зхеиԥш дызҭахыз, зыԥсеиԥш дызҭахыз.
44

Дзымбацызгьы аргәаҟит – иԥсҭыхган
Арԥыс дахьышьҭаз дышьны, дҟатаӡа.
Уаҩ дахьымӡеит уи иԥсы аҿыхха, –
Уи акәхеит, изымҳәеит ажәакгьы зынӡа.
– Изхарадашь? Иара иакәзаргьы амуеи… –
Иҳәан хаҵак, даагылт дааскьашәа.
Иҳәатәым акы аанаҳалеит амҩа.
Снаидҵыр сҭаххеит уи дыхьжәа.
Ах ара ҳәатә сымамызт уаҳа.
Унаскьа, рыцҳашьарала згәы ҭәым!
Дыршьит ауаҩы! Дрыцҳауп, дыгәнаҳауп.
Ҳазшаз дитәын. Дигеит. Ҽак ҳәатәым.
2008
***
Уааԥшыроуп, уааԥшыроуп – исымам ушәшьыра
Иҵагыло рахь ахаан сара неишьа.
Шьоукы рзыҳәан уаҟа кашырран,
Кашырроуп… Ицәгьоуп сара слеишәа.
Иумҵаҳаз сгылан сырхыччоит,
Снашәылаԥшыр – сычҳара хыҽҽоит.
Шәыкәашашьа акоуп – еибаркыроуп,
Иџьоушьап – шәажәақәагь шԥеиқәшәо!
Шәусқәа сымбарц сааццакыроуп
Иблахаҵргьежьыгоуп шәахьеиқәшәо, –
Ижьоу даҽазныкгьы иахьыжәжьо,
Иҟамгьы ыҟоушәа ахьышәшьо!
Избоит, гәаҟқәак гәыбзыӷцәоуп,
Ара иалызго дарбан ахыбжа?
45

Ԥҳәыск дзеиԥхыӡуа цыӷцәоуп,
Лхаҵа дицрыхоит есымша:
Ԥшьаала иҵысларц уи лгара,
Днеины шьоук раԥхьа дкаиароуп.
Дрыҵоуп, изшәом аӡәы иуалқәа,
Ауалҳәаҩ макьана дааԥшыроуп:
Дыргароуп дызлаҳазгьы далган,
Иусқәа еилдыргароуп ашәшьыраҿ:
Машәыршәа арахь даанагазар,
Иуалқәа ирыцларгьы уазаап!
Рымҵакәашашьа анузымҵа,
Уцароуп арантә, уааццакыроуп.
Дудырзар уи, унадтәалаз зымца,
Деилкаа умаакыра змаакыроугь.
Иумаӡам уаҳагьы ԥсыхәа,
Иуҵаҽҽа инеиуеит аӡыхәашь…
Сымҩа даҽаџьара ихами,
Снанагом уахь, мап, машәыршәагь.
Уа шьоук рзыҳәан ихаами,
Уа, уаныргәамԥха, уахьдыршәуа.
Уахь сара исыԥхьо уааԥшыроуп,
Сугарцаз – сушьуазар сушьыроуп!
2008
***
Зегь зырҭаз ҽнак зегь ицәыӡуеит:
Имырхуеит хаала ма мчыла,
Ишнеиуа, изнырҵаз абӷьыцқәагь ирныҵуеит…
Анцәа иџьшьоуп, сара урҭ срылам.
46

Адунеи ду амаа ддыркызшәа
Рбоит, гәаҟ, амахә иахьаақәтәаз.
Ирыҵаԥҵәоит уи, аф анрысша
Зны рхаҿы иааргаргьы ҳхьаақәа.
Уанӡа урҭ ыҟам ҳахьыҟоу,
Уанӡа урҭ иҟаҵәҟьоу рбашам.
Ҳамҩақәа нагам рыҩныҟа,
Рышәгьы ҳадхаӡом баша.
Згарҭа рымам рацәаршьом,
Иацҵо инеиуеит ирымоу.
Аҩсҭаа дрыхьӡан, иааирҩашьан,
Арӷьа рбоит уажә иарыман.
Ирцәыӡуеит, зегьы-зегь рцәыӡуеит,
Иақәшәом излаҳаз аныхшьа.
Гәаӷк есааира ирыцәхыҵуеит,
Ирмоурашәагь сыҟоуп ахҿыхшьа.
Срыцны шьыбжьаанӡагь сымныҟәац,
Сырхьаам, издыруеит, сыргәалам,
Иҟаз рхазыҳәан, ишыҟац,
Иалаз уахь ажәҩангьы, иалаӡп.
2008
***
… Даацәырҵит, рҳәеит, аибашьра ашьҭахь
Аиааира згадашь ҳәа дҵаауа.
2008
***
Ԥардак кнашәҳа арахь шәаахан,
Уи лашәышьҭ ҵаҟа, ишьҭакшо.
47

Сара исымам иахьа шәаха,
Цәгьамзар бзиа муа изыршо.
Сызшәылаԥшуам шәус пылҳаҭқәа
Шәыман. Шәҽеибарк, шәахьаауа;
Схы схызхуа зегь шәрықәшаҳаҭқәан,
Ишәҳәогь, ижәуагь ахьауа…
Иҟаз сыбла иамбо шамбо,
Аҵәеиԥш ихыслап – иааскьацәар.
Снеир сҭахым сара уи амԥан,
Идырчцәаз – ҳагап иԥжәар.
Сыбла наҟ хара иаҟәыгаз
Еиларгьежьуа измоу ҭыӡшәак.
Зыгәра узымгаша – агәыга –
Идыркыр ҳәа сшәоит ашәақь.
Сыбла иамбааит цәала ицәажәо,
Асцена иқәхаз, имааран иааз.
Рылҩақ дара рыжәҩан ашәааит
Ҳақәзыццышәааз, ҳагәқәа згаз.
Аԥарда шәлах! Амш мшыртәуам,
Иусқәа ирыцым зегь ҳазшаз,
Дара иртәым ахьыртәыртәуа, –
Имҵарс иахьнеиуа иззыԥшуаз.
Стәаны арантә сызлалаԥшрызеи
Сгәы бжьызхуа, схы еилаԥсо,
Цқьа сақәымшәо исҳәои изуеи,
Исзырҳәаша: «Зегь хәаԥсоуп!..»
48

Аԥарда лашәышьҭ, иауазар,
Исымбаша сышәмырбан!
Аха еиӷьзар уи рмаҳазар?
Ицаша цон, иааша аауан.
Насгьы, сҿаԥхьа илеир ашьшьыҳәа,
Аԥарда шьҭасуа ҵаҟаӡа,
Сзалаԥшрым арантәи ныҳәак,
Сырҭаԥшрым блақәак хааӡа.
Цәгьагьы бзиагь уажә избама,
Аамҭа сааршаҟьап еиҭах,
Ассирқәагьы маашеи иаман.
Шәҩах, амарџьа, аԥарда шәҩах!
2008
***
Икылԥшкылӡырҩуа, ишәцәысҵәахыз арбан?
Исымҳәаз арбан – исҳәазшәа ишәаҳаз?
Сара ицәырганы иқәысҵо хәмаргам,
Аган ахь инсыжьуа аԥсастәуам абазк.
Инықәҵа-аақәҵо, илакәшьашәо ишәымоу,
Заҟара зцышәҵаз ма изыгшәырхаз,
Инаган са сакәым ианзыжьлазгьы шәымҩа,
Ихәыцны, ишьҭыхны иаажәгеит шәанаауаз.
Изеидароу шәа шәоуп, нас, шәагьрыҵаз,
Џьара ишьҭашәҵап шәышнеиуа, шәааԥсар…
Ари адунеи ду уаҩрала аҽарҿыцуам,
Ишахарсыц иахарсуп уи џьарк.
2008
49

***
Иаасҿагылт ицаз хынҳәыхын.
Иаагәыбзыӷит, иаамақарт.
Краамҭа игылан исзыԥшыхуан,
Акы иацәшәозшәа ҳаибабар.
Акы саман ажәҩан иалан,
Сыблахаҵ гьежьуан,
Сцон ҽакы сацәыбналан,
Иаасыхьӡар – сашьуан.
2008
***
Сындәылҵуеит, сааҩналоит, схынҳәыхуеит,
Сгәы ҭынчушәа иҭынчым рацәак.
Схы шьҭыхны агәашә ахь сыԥшыхуеит, –
Имҩахыҵран иҟоуп сасцәак.
Сыԥшуп, уи сылымшо уаҳа,
Инаскьазгар – сҭахцәак саарзыԥшуеит;
Сыԥшуп игылап ҳәа икаҳаз,
Сҩызак иаара сазыԥшуеит.
Сшашьҭаз сашьҭанҵәеит, иашан,
Саргәаҟуеит, – сахьымӡаӡеит, – уск.
Анцәа идырааит данааша,
Сылзыԥшуп иахьантәаракгьы ԥҳәыск.
Изгар сҭахуп гәырӷьаҽҳәашак,
Истәыстәыр сҭахуп адунеи;
Сахьзымцашагь ихьӡала сцашан,
Сизыԥшуп сара саԥхьаҟа ҵеик.
50

Срыцҳашьа исывнаго хыкгьы,
Усқәак снаруа уаҵәазы,
Мшык сзыԥшуп сара, ҵхыкгьы,
Сышьҭызԥаауа, иҭазҵо сыԥсы.
Иарбан ахьаҵра иунаҭо,
Узынгылоугь ԥлакьшәа ианшу!
Саҵарха ицазшәа зхы зжьада,
Иааирак ааскьоит, сазыԥшуп.
Сымҩа мариамызт саашәазаргь,
Исылҟьазаргь сышәара аҵәы,
Сыԥшуп, амра ҭашәазаргь,
Игылап ҳәа ишгылац уаҵәы.
Иҟоуп уи, зегьы ириааиуа,
Саргьы инасаҩс изцарым:
Издыруеит саџьалгьы шааиуа,
Убригь сазыԥшуп, изӡарым.
2008
СЫЗЛААИУА
Сызлааиуа… Уҭахызаргьы илакәшьа,
Ихоумҵан, иуҭаххап – ихаҵа,
Аԥсышьа, сҽазыскыргьы, сақәшәом.
Саԥырҵуеит ма наҟ сҽыргаӡа.
Ашамҭеи амра аҭашәамҭеи
Акалоуп, сҟазшьалоуп сшырԥыло:
Иацтәи амши иахьатәи саамҭеи
Сымоуп аԥсра иаҿаргыло.
2008
51

***
Ажәак ауп ииҳәазгьы: «Сыбдырма?..»
Дылҿаччашәа иуит, дааскьан.
Лҽыргаӡашәа дгылан Сырма,
Иҟаӡам шьоук рахь дыԥшуан.
«Ари сара сами, Сырма…»
Имоурашәа ибан аҭак,
Даҽазныкгьы дҵааит: «Сыбдырма?..»
Иагьныҟаиҵеит шьаҿақәак.
Сырма егьҟамлазшәа дгылан,
Сырма дшанхашәа дыԥшуан,
Инеихылҟьеит нас уи лылаԥш,
Гәаныла уа абасгьы лҳәан:
«Уздыруеит, уагьыдсырдырша, –
Убас усымоуп уеилкааны…
Аха уаҳа арахь узыршам, –
Уӡқәа цеит иҭыкәкәаны.
Исзышьҭымхуа, уҳалагылан
Иуҭахыхуп сыхьӡ уҳәар!
Усыздыруам – ауаа урылаӡт,
Уаргьы иудыруаз ухаршҭ!..»
2008
САРА СЫҞА, СЫҞАМ…
Сара сыҟа, сыҟам – аӷа ицасгьы
Уа уҟалароуп… Уара агәашә унҭыҵ,
Урызхәыцуа сызхьымӡазгьы сзыхьӡазгьы,
Унарылагарц ари адгьылаҿ зегь ҿыц.
52

Арахь саазгаз амҩа убла иҵшәаз,
Ацҳа ихысҵаз уанӡа ихызшәа убаз…
Урҭқәа аамҭалоуп. Ушнеиуа ушьапқәа уҵшәаар,
Ма уԥсылмыткуа уқәхар уахьагаз, –
Иузеиқәысҵаз амца уаршаҳәшаҳәып,
Иныҵхәраап уҿаԥхьа сара сӡыхь.
Ицаз хынҳәып, иҟам акы уаҳәап.
Амҩа уқәыз – уагарым агәҿыӷь.
Цашьа сара исоурымызт уахьцаша,
Иалашәозма мамзар уи сыԥхыӡ.
Сзахьӡарымызт уара шьҭа узыхьӡаша,
Сара ҽа мҩакалагь сааит, уазхәыц.
Ианҳәатәыз сҩагылан ажәа саҳәон,
Цқьа сазхәыцны исҳәон сара иҳәатәыз.
Сҽынарыласыжьуазма агәараҳәа,
Издыруан сахьатәымыз, сахьатәыз.
Сара уи аиԥш иага здыруан усгьы.
Иуҳәо ыҟоуп, иумыхәаша шьҭаҵа.
Ари адгьыл ҳаҭахуп, дад, шьҭарнахысгьы.
Сара сааԥсеит. Сара скаԥсеит. Уца.
Сара сыҟа, сыҟам – аӷа ицасгьы.
2008
АМҨАН, ЗНЫ…
Иабацаоз адәыӷба ҳаман, –
Нкылашьа змам аҽыҩ?
Бара иҟалаз баҳама, –
Сахыҵуазшәа збон сыхшыҩ!
53

Уи ааҭгылар, инҭагәҭасны, –
Рацәак нымхаӡеит, рацәак! –
Блалбаауан. Ус ауазма,
Бара абрантәи бахьцалак!
Сара сныжьны, егьҟамлазшәа,
Сшалаз сзалымҵуа сыԥхыӡ…
Сара аусқәа збон абасшәа:
Банынасԥырҵ – сыӡт ауп, сыӡ!..
Анаҩс иҟахузеи уаҳа…
Хьӡы змам акы саршәеит.
Сааргәырӷьан, сгәы ацәкаҳан,
Амш шнеиуаз иааилашәеит.
Адунеиаҿ акгьы саҳәом.
Адәыӷба неиуеит иҳәҳәаны,
Ҳаиԥыларан ҳшыҟам саҳәо
Уажәгьы, уашьҭангьы, ҽазынгьы.
2008
***
Амҩа ҳзанылар мышкызны уи рыцқьан,
Снаивагылап зегь ирхадыршҭыз рыцҳак.
Уанӡа сықәларан сыҟаӡам рымԥан
Изгарц иаҿу ҳажәлар зегь рымԥаан.
Сыбла иамбар шԥасҭаху уаҳа,
Бнатоурак наҟ сасуеит, ҳаиҿаҳар.
Ҳахьнеиуа, ажәырҭ еиԥш, пылҳаҭ бааԥсрак ҳалхо,
Урҭ рҿаԥхьа сышьҭаларан сыҟам суарҳалха!
2008
54

***
Саԥхьаҟа ишьҭан урҭ, исԥыларан иҟаз:
Бзиагь цәгьагьы – ԥсрагьы бзарагьы.
Ишԥамариаз, иџьоушьаша, усҟан
Аҳәарагьы аӡарагьы, аарагьы ацарагьы!..
Агәхьаа скымызт сагозаргьы аӡиас, –
Сҽаласыршәуан ихышхыҵәаз Кәыдры.
Зегьы бзиан амшқәа аныбзиаз,
Ианыцәгьазгьы урҭ бзиан са сзы.
Ақәа кыдхаҽа идәықәларгьы сцәылон,
Асы кыдҳа ианлеиуазгьы сцәын.
Сҟьаларгьы амуаз – абнара сылан,
Амшын схылеит, арахь сааҭацәын.
Абзиа сагон сара акәа сҭанаршәын,
Аха аҟәараӷ еиԥш ацәгьа схашәан,
Исылахәмарырц мпылк еиԥш санаршәуаз,
Аамҭа сшьа сда иҭанаршәуан.
Ныҳәан исымаз, ныҳәан, ҳәарада,
Снарылагылаанӡа снеины ԥсрақәак.
Акгьы ыҟамшәа збон зны иарада,
Аԥсра сышьҭа ианхымҵ сахьцалак…
Урҭ зегь акакала саԥхьаҟа ицәырҵуан,
Бзиагь цәгьагьы, ԥсрагьы бзарагьы,
Аха гәаныла сахьыҟоу шәыздырӡом,
Сахьынхаз сара арантә санцагьы.
Аа, махәык сахьынҳалоуп смаамынха,
Снапы сырххоит иҿысхырц ҵәақәак.
55

Исыҵагылоу лаԥшыла сахьлымхо,
Иҟалҵар сҭахуп зегьы рҭак.
Лара дыччоит, деиҭаччоит ахьхьаҳәа,
Иаргьежьуеит уи сахькақәхаз сыблахаҵ.
Адунеиаҿ акымзарак саҳәом
Абри лбарада, илеиԥшугь дсымбац.
Дыччоит ауп, уаҳа дегьцәажәом
Дцаанӡа сылаԥш ҽазныкгьы илыхьӡоит.
Уи илҭахызар, исхыку ари ажәҩан
Сҵәақәа шыску сҩалашәкәа сцоит.
2008
***
Ухы уааҩах, уара, ихәылашьны ирымоу,
Иушәыхны ишьҭаҵа наҟ иааины иухаԥаз.
Арҭ амшқәа абас мацара ицарыма,
Еиҳа еиӷьны иааицәырҵп иудырбаз.
Ԥсеивгагак ыҟоуп, аамҭала иҵәахызаргь,
Уааигәа ишьҭазаргьы амуеи, иԥшаа.
Умҩа кым, мап, ҳәаак уанахысуа,
Ԥхьаҟа уҿынаха, уақәтәоушәа аԥша.
Адгьыл шьҭам уахьнеилак еиқәыцәашь.
Амра шгылаша дырны иҭашәар,
Уҿынаухар – иухыҵәаз урхыҵәап,
Ушьҭахьҟагь царҭа абаҟоу, уаашәар.
Арҭ амшқәа абас мацара ицарыма,
Иага ссир уара уаԥхьаҟа иубап.
56

Ухы уааҩах, нас, ихәылашьны ирымоу,
Урыцҳара хәылашь – дунеик ааихыккап.
2008
***
Сымала сыҟаз, самкуазаргь суада.
Адунеи самкуазаргь, сымала сныжь!
Инуҟьозар, ухы знуҟьаргьы зуада,
Уҽузамҭо уанхықәхала аӡыжь!
Сымала сныжь, араҟа снеиҩеиуа
Адәқәа срықәыз, наарак саҿаз,
Иҭацәу гәы зызҭам адунеиаҿ
Ааҵрақәа срываз абас.
Ухаҵаз, рымҳәеи, нас, ахаҵа,
Иауазар, ҽа ԥыҭрак снаскьахп.
Сеидара-срыцҳара сымала саҵаз,
Иузназгар – умш аабыжьнахп.
2008
***
Абри ахаҵа издыруам дшыԥсыша,
Акы иазырҭәышам иԥсы.
Изгәаҟуа аӡәы дааизыԥшышам,
Дрылҵны даагылеит хазы.
Абри ахаҵа иҟоу даргәамҵуам,
Дырԥырҵт, инижьт ицахьаз.
Ҳаизалгашам ҳбылуазаргьы амца,
Издыруам ҳахәра змырӷьаз.
57

Уахьнеилакгьы схаҵоуп ҳәа дгылоуп
Агәы аазызмырҟәандаӡаз ԥҳәыск.
Уиԥылала – ахаангьы дуԥылом,
Иузыҟаиҵом даалаган уск.
Хаҵа дахьыҟам днанагар – дхаҵоуп,
Дузгәаҭом ахацәа рыгәҭа,
Изышьҭымхша аидара даҵоуп,
Имҵарсны иреиҳау ажьыхәҭа.
Аӡы уагозар – маҷк дааласышам,
Дмаакыран дҟалашам, аф ист!
Сиҵашьыцуеит – издыруам дшыԥсыша.
Абри ахаҵа издыруам… дшыԥсыз.
2008
***
Сҽызцәысҵәахуа дыҟам, ишәцәысҵәахуа сымам,
Шәцаргьы, шәааргьы, сануп шәнапсыргәыҵа.
Арахь шәшаныԥшылоз шәкарахеит сымҩа,
Иҳәатәым ажәақәакгьы еибышәҳәоит иныҵак.
Сыџьмахьчамыз, сыкәа иҭыжәбаауеит ашәха,
Шәгылоуп сқәацә хәыҷ шәахәаԥшуа иханха.
Дысԥыраҳаит амҩа ианысҵаз дқыдбажәха,
Сыздыӡлоз насԥырҵит схала санаанха.
Шьыбжьышьҭахьк, исыҳәоз срыҳәо саацәырҵын,
Машәыршәагь аҟәрышь ааҭымҵт аӡәы иџьыба.
Снарықәыххуан зны ашҭақәа цәырҵәан,
Иԥсуан иахьгылаз аҳәсақәа схыбаан.
Ақыҭа салсуан сҽыхәа ԥаџьԥаџьуа,
Сымҩа аныркуазгьы саџьал сахыԥон,
58

Уажәы, саамҭа сгәы абас ианармаҷуа,
Исҳәоит, еиҭасҳәоит ажәак: «Сызҭахыда?»
Зегьы сыртәын, хаҭала сызтәыдаз?
Изгаша згеит, аха ирысҭаз абаҟоу?
Исҳәаз сара исзынужьуама, ақыҭа?
Уи уаҳаргьы уҭахымхама, Аҟәа?
Џьара акы ыҟазар, сышьҭахьҟа инсыжьуа,
Уи шәара ишәымаз, сеигӡома сҳәашан.
Сгәы ҭазмыргыло, амца сыхзыжьуа:
Иниакәкәеит сымшқәа зегь башан!
Урҭ иаарылԥалоит ҽыхәак кьыркьыруа,
Инахыслоит ашҭа зегь цәырҵәан.
Аха иақәтәоу дызусҭоу сыздыруам,
Уи хара дызцашогь сыздырцәом.
2008
***
Уаӷа дуаӷоуп. Иага уҵеигалап,
Иагаџьара, ушнеиуа, умҩа икып;
Уизыԥшӡамкәа уашҭа дынҭаххып, –
Угәуҽанӡамкәа аҽнышьыбжьон улалаӡп.
Уқәиццышәаап наҟ, уаӷа дуаӷами,
Хәыҷи дуи мшаҭакәа инирҵәап…
Срыцҳаишьар, дсыцхраар Анцәа, –
Саӷацәа рықәгара сахьӡап.
Аха иҟоуп амца насыхзыжьуа,
Исызхымго, сықәзырхало схәушәа, –
59

Уара утәқәа аӡы уаналарыжьуа,
Уара утәқәа уанырҭиуа урахәушәа.
2008
ААҴРАХЬТӘ
Ааҵра савахеит сцаԥхақәа сырӡын,
Иҵарҟаца иаркуп сара сышәқәа.
Сызлааз амҩа ианыкьасоз сырӡын,
Сыбла иамбогь снараҩсуан ҩныжәқәак.
Сымҩахыҵыр – џьара амца шаҳәшаҳәуан,
Иҭылашо исԥылон, издыруан, уаџьаҟқәак.
Сара схыбра – саҳҭынра заҵәык саҳәон,
Сара уи сымбеижьҭеи саргәаҟуан.
Сышьҭахьҟа ишьҭаз сылҵит – сыршәымыз,
Амҩан уи маҷ-маҷ иԥсасиуан,
Санааскьа, инсыжьыз сдунеи ҽак ашәымыз,
Уи, иныҵак, ҽа шәакгьы аныҩуан.
Арахь сықәҟьа саауамызт, сласымызт,
Аха исышьангьы збомызт шьамҭлаҳәқәак.
Иахьсырӡыз Анцәа идырааит исымаз,
Снарыхҟьашо сҿанаасхаз ахаҳәқәа.
Сзықәгәыӷуаз сџьыба иҭаз цаԥхақәамыз,
Ирылаасыртып ҳәа сыҟамыз сышәқәа.
Аха ишакра иакыз узартуамызт,
Уцаԥхақәа мыӡкәа унархыларгь ҩныжәқәак.
Аха иӡит, ишыӡра урҭ ыӡит,
Сцаԥхақәа ыҟам арахьгьы анахьгьы.
60

Иҟамлаша ак ҟалозшәа сназхәыцит,
Ԥшаашьа змамыз иахьша анахьгьы.
Ԥсыхәа ҟаҵазҭгьы ԥсыхәа анамаз…
Ааҵра саван сгәаҟуа, сырԥхамызт.
Ашә аазыртышаз наҟ уаҩ дыҩнамызт,
Аус злазгьы уи акәын, цаԥхамызт.
2008
СААУАН ГӘАҨАҚӘАК СЫРҬЫСНЫ…
Саауан гәаҩақәак сырҭысны,
Сааскьон сықәлан сара хәык.
Схы збон зынӡа сарԥысны,
Сыԥан саҵасуан махәык.
Саахынҳәызшәа сшыҟаз сыӡны,
Акы сеигәырӷьо саауан.
Саауан сара шьоукы срыцны,
Шәхы абахоу ҳәа сҵаауан.
Ирхарԥахын урҭ маҭәажәқәак,
Рхылԥа еицаҟьақәа рхаршьшьын.
Иаарылагьежьт ҳшааиуаз гәашәқәак,
Қәабк иҭарҵахт цәык ршьын.
Мцакы еиқәаҳҵеит нас агәгәаҳәа,
Акәац ҭаагеит нас, ижәын.
Исҿатәаз жьыхәҭак данаҳәа,
Снаихәаԥшзар, скьаҿ ишәын.
Иааибарччақәеит аҟырҟырҳәа,
Инеицәхасшәа, сызлатәаз.
61

Акы аасзеилымкааит урҭ ирҳәаз,
Аха издырит ргәы иҭаз.
«Абыржәы ҳанбеиӷьу…» – иҳәахын,
Даасхагылеит ҽада дук.
Изымбацыз ракәны избахын,
Аа, дахьрылатәоу са стәык!
«Даҳаргап!» – иҳәеит зегь раԥхьа
Хәшәык ааҭыган, аха нас,
Иара итәала дагьаасхаԥхьан,
Шәақь иагәыцәын сызҭаԥшуаз.
Избагәышьеит уажә зегь ҿыцны,
Срылатәан сгәы зфахьаз,
Сабаанагеи абарҭ срыцны,
Ԥхыӡла акәзаргьы, афаст!
Изымбашаз сыбла ихгылан,
Исмаҳашазгь саҳаны,
Аԥхыӡ аҿгьы сузнымкыло,
Сара саақәтәеит сцәырҳаны.
АВТОБИОГРАФИАК
Салиааит ақыҭа, ақалақь салаӡт.
Избаз еицакит, исхашҭт исаҳаз.
Сааит аранӡа ӡыбларак сшалаз,
Ԥыла сымам – избом исырҳаз.
Исырҭаз сзымгеит, исоуз сызныжьуам.
Исарҳәаз сызхамҵеит, сахьыргоз сымцеит.
62

Сыҟоуп сахьҭаркыз, ҳәаақәак срыхрыжьуам,
Хьаас ирымам хьаас иҟасҵеит.
Сыззааз ракәым сахьааиз исԥылаз,
Зны аиаша засҳәаз роуп сызжьаз.
Снаскьазгарц идәықәлаз сааигәара игылам,
Исхыҽхәошәа игылоуп сызшьуаз.
Схы сырхазшәа збахуеит аҩныҟа,
Уи ахьгылаз ианықәгьежьуа аԥша.
Зегь ахьыҟоу ҳәа сцоит егьахьыҟам,
Усышьҭаз, ухаҵоуп, уаҵәызны сыԥшаа!
2008
***
Ушдыршаҟьо угә иасуеи ух иасуеи,
Иаашьҭургоит ҽнак зны атаз.
Уԥсы шҭазаашаз дырны умҩасуеит,
Уи ухахьы имааикәа уԥсы анҭаз.
2008
***
Ԥхыӡ хаан уалоуп аԥсҭазаара угәы анарҟәандо,
Уанаргәыбзыӷуа, лнапқәа ухьысуашәа ԥҳәыск.
Унеиуеит усҟан ҽа дунеи хәашьк уҽамҭо,
Акәтаӷь былгьошәа убарц уҭахны шьҭарнахыс.
Аха аԥсҭазаара ԥсҭазаароуп, ус ауама,
Ахы иқәнаргылап умш, удунеи аанарҳәып.
Идәықәлап аԥша иҿнаршәаз абӷьыц хәыҷ еиԥш
уаман,
Уампыҵшәап џьара, амҩан бааԥсыла улаҳәып.
63

Уанҿаз еиԥш, уанажәгьы уаргәырӷьап, уарҵәыуап,
Уахьымцаша уашьҭып, иҳәатәым унарҳәап,
Абнатоурақәа ирылоу абгақәа уыууа
Арахь рҿаархазшәа аҵхқәа иудырбап.
Хызаҵәха иулҟьап агәаҵәажәпақәа ирмаахаз, –
Алымҳақәа ирҭамлаз улымҳа ҵнахып:
Уԥсы ухырхуа, инымҵәаӡо хьаақәан,
Ицаз аахынҳәны уашҭа иҭаххып.
Уашҭа иҭалап зны ахәхәаҳәагь ихысуа,
Удыркәашап, удыршәаҳәап, иухугаз ухаршҭ.
Иубап уназлагылаз аамҭа уаԥысуа,
Зегьы уриааирашәа, ҽнак, иаауҭаххар.
Иалшоит убасҟангьы аҩысҭаак даацәырҵыр,
Умҩа даангылар деиқәараха џьнышк.
Иҟалом иара убысҟангьы угәыӷрақәа урӡыр,
Убасҟангьы, ухьамҵкәа, уаԥхьаҟа уԥшышт.
Иҟоуп уахь, уаԥхьаҟа, иҟамлац, иҟац,
Ажәтәтәи ахҭысқәа ахьуԥылало ҿыц.
Ухы умагәыхьха уаақәлала аҩныҟа,
Аашар, зегьы рҿыцуа, урызхәыцуа, унҭыҵ.
Аԥсҭазаара аӡымшын уаламӡкәа уалаз,
Умшәар, ухьамҵыр, иацәугап насыԥк.
Иудкыл ишыҟоу, ҟалашьа анамам ҽакала,
Аԥсҭазаараҿ иҟоуп, иԥшаа уара уҭыԥ.
2008
***
Инхазеи? Уаахәыцыр, егьнымхеит,
Аамҭа ихнаҩеит ихнатыз.
64

Сқәаршаҩны слеит, сагьазымхеит
Ари адгьыл – иҿажәкуа исзыԥшыз.
Дунеи дук – мазарак – сыҭан,
Иац амҩа ҳақәлеит ҳаицны.
Уаҩытәыҩса изгәамҭеит са сыда,
Уи сӡамҩа ианыст лаӷырӡны.
2008
ҲАԤХЬАҞА ИШЬҬОУ РАҨСУОУ СЫЗДЫРЦӘОМ
Уаргьы ишьҭоу раҩсуоу сыздырцәом
Уаргьы саргьы ҳашьҭахьҟа инхаз…
Ҳашьҭахьҟа инхаз иахьанӡагьы сдырцәом,
Саԥхьаҟа иааиас иаагылалоит цас.
Хәыҷроуп, ҿароуп сахьаахьаԥшуа инсыжьыз
Аамҭа иазымгаз, иагаз хараӡа.
Амҵәыжәҩақәа сызҭаз, амца сыхзыжьыз
Уашьҭаҩуа уашьҭаз, ухаҵоуп, уахьӡа.
Ԥхыӡу, сыбла ихымҵуа иххалоу,
Иаахьаԥшрашәа сыбжьы насыргар,
Ӡӷабцәак ана еилагылоуп рхала,
Рҽеибарк арахь рҿаархоит, абар.
Иҩасыхҟьоит, баагәасҭан, сара амца,
Саагәырӷьоит – ҽазныкгьы ҳаиқәшәоит!
Ари бара шбакәу хасҵо, исызхамҵо
Сахьгылоу сгәы кыдшәар ҳәа сшәоит.
2008
65

***
Ақалақь далоуп уи еиӷьишьо далӡаар,
Иҭахушәа арантәи дахьымаара дцар.
Аха мышкы шьыбжьаанӡагьы дзалҵуам,
Акы агхошәа уи дахьымӡар, дахьӡар.
Саахәыцын, дышлеиԥшу уи, анцәиныс,
Икархаз, згара изаԥырымҵуа аԥҳәыс.
2008
***
Издыруа, исхашҭуа, сназхәыцуа сшыԥсыша,
Акы саргәырӷьо, ҽакы сарҳәацәо,
Ус снаскьалароуп, сшыҟац, сышӡышо,
Амшқәа шысзымхо, аҵхқәа сцәынҵәо.
Снеилап адгьыл сықәланы схала, –
Зегьы срыцны, скәаҩӡа, сзаҵәӡа;
Исхьынҳалоу срыцәҩеиуа, срыцәхало,
Сцаҵәҟьо урҭ зны санрыцәца.
Сыргәыхьха, сырхыхьха сызлиааз,
Снасыԥны, исмоуа насыԥ, –
Суаҩыми, – иаахьаԥшаанӡа сниасп,
Сшашьҭоу, сегьшашьҭаӡуа сҭыԥ.
2008
***
Дызбақәахьан уи иахьадагь, –
Зҽырҩашьан зны исыхьӡоз,
Са сызшьуаз амҵәыжәҩа инаҭан,
Егьҟамлазшәа исаҩс ицоз.
66

Уажә данызбагь, даакәанызан,
Иҭаххеит симбазшәа дцар.
Дцааит, имҩа уахь данызааит,
Ҳәатәгьы ҳамам даасыхьӡар.
2008
АХЬҬА
Ишықәарқәашьеиуаз салҵын ақыҭа,
Ақалақь сԥылеит еимҳәа-еимсо,
Уаҩ дамкуазшәа сыҟан са сыда.
Ахьҭа, аха ара шьоук анеиза,
Ԥҳәыск дахьгылоу «сызлымгаша сыхьзаап»
Лымшуп, лыԥс цәгьа иааивҵаханаз.
Дгәарҭан, дҽеим – гәаҵәыхьзаап,
Дацәцартә уи дыҟоуп макьаназ.
Дхахаӡа дҭыҵын ахаҵа,
Даакылст аҟәараҳәа деиҵасуа.
Кас дук лхалҵеит аҭаца,
Лусқәагь дырҿуп дқәасқәасуа.
Ахәыҷқәа нышәкыл! Ируамеи,
Адәқәа инарықәлеит еибарыҩ,
Асы еигәыдҵо, ихәыҷқәами,
Шьҭа рызхараҵәҟьа ихәмарып.
Урышьҭаз – иуҳәо раҳашам,
Ахьҭа рыларҵашт урҭгьы.
Аӡынра ҳажәлеит, уабашшуеи,
Ҳамганда, схәыцуеит, аурҭгьы.
67

Ԥхарак ахьыҟоу уанзымца,
Аҵааршәха ара акы угәы аҳәом,
Ахьҭа!.. Исцәыцәама сымца,
Зны сыҽҳәатәанеи сшаҳәшаҳәуа.
Ԥшоума, нас, сыҵлақәа хызжәо,
Иааиқәтәеит шысҳәо, еиҭасуеит.
Адунеи зегь ахьҭа иакызшәа
Зызбо сыздыруам, сеиҵасуеит.
Џьара сымҩахыҵуеит, ишԥахьҭоу
Ражәагьы русгьы, иаагәасҭан…
Сагозаап, аԥхараҵәҟьа сшашьҭоу,
Ҽакы сацәынхаргьы, сара ахьҭа!
2008
ШЬЫМА
Сҵаауеит, узҵарыжьыз иарбан машьыноу,
Иарбан трақтору ицаз ма иухысны?!
Уара избахьаз уакәӡаҵәҟьам, Шьыма,
Иац акәмыз арахь уанааиз уарԥысны!
Уанааҳалагыла, ҳуҵаӡит, иашан,
Аҭыԥҳацәа рыбла уа уда уаҩ дамбеит.
Аха аԥсҭазаара ахәархь еиԥш уанахуа,
Рацәакгьы унаруам, рацәакгьы уарцәажәом.
Иаауҿагылар – ҩраԥа унанашьҭуам
Уаҵашәар… Избан, уара, усгьы
Иҿаҿаӡа изуннаҵаз уи ашьҭа!
Иаазхьамԥшӡакәа ицоу иузнаузгьы…
68

Угылоуп избахьаз уакәӡамкәа, Шьыма, –
(Саргьы сгылоуп уҿаԥхьа аф сысны)
Сҵаауеит, узҵарыжьыз иарбан машьыноу,
Иарбан трақтору ицаз ма иухысны!
Ухаҿы анаалаша, укаҷырақәа аныҵит,
Ицахьаз ҳаамҭа – ҳаҷкәынра – сналаԥшт.
Сахьгылаз ҟалашьа змамгьы сназхәыцит:
Цашьак ыҟазҭгьы арбантәи ҳабналан!
2008
МИРАНДА
Ашҭа даақәлеит дԥарԥалыкьха,
Узылхьымӡо дцоит Миранда.
Днаскьацәар уи – ҳнапы лыгхап,
Ашәшьыраҟны ҭынч даатәанда.
Аха уа дызлатәарызеи,
Инымҵәаӡо лымҩа гами.
Ари ашҭагь дызлакрызеи,
Макьанатә ҳдунеи дакуамеи!
2008
***
Инықәҵан сҿаԥхьа зегь анысшәа,
Иреиҳамхагәышьеит зны иреиҳаз.
Изызбазеи иҟазгьы ыҟамызшәа,
Исаҳашагь акәмызшәа исаҳаз?
Дысшәырба уи ахьыҟоу здырша, –
Узымжьо, ахаангьы мцра злам.
69

Снызкыло аӡқәа зегь снарыршан, –
Схьагәгәагь сышьҭахьҟа саауам.
Сдырҩашьоу, схаҭа араҟа сҩашьоу,
Сара истәыму аамҭа сызлашәаз,
Избалоит сыздынҵәало башан,
Иара уи акәхап асгьы саахәызжәаз.
Акрыздыруоу, еиҭа ихәлама, ишама,
Амши аҵхи мчылашәа инеиԥшьы,
Сықәлан сааиуеит, зегь сымпыҵышшама,
Сдагәахоу, иаргом акы абжьы.
Сызлагьежьуа амш санаргәамҵуа,
Сзашьҭалом иӡыз – усгьы иӡт.
Иԥхыӡхарын са сызлаз иахьанӡа,
Исхасыршҭып – иҽеим уи аԥхыӡ!
2008
***
Ԥҳәысеибак длыцуп дылхьымӡо,
Наарак даҿоуп, даҿахо,
Дцарц даҿуп уи дахьзымцо,
Дыҟам арахьгьы дҿахо.
Аха аԥҳәысеиба илуамеи
Даатәар, даахьаҵыр аԥсык,
Данылт инымҵәаӡо амҩа,
Длыман дҭалоит ҳаԥык.
Арҩашқәа леиуеит ишәахха,
Инеины ихықәтәалоит ӡыхьк.
70

Имам ахаҵа ихы аха,
Имам агәыхьгьы, ахыхьгь.
Ус дааины амҩа даангылоит
Илаԥш иҵымшәац ԥҳәыск.
Иналықәшәан аԥҳәысеиба лылаԥш,
Ишибоз, иаразнак, аф лыст.
Дкабеит иара уа длаԥшҵашәаран,
Дагоу даамҵарсны аԥша.
Дзавымсуа даадхалеит наарак,
Ахаҵа ицәыӡ дазыԥшуа.
Аԥсҭҳәақәа неиуан ихыкны,
Дгылан акы даршәаны.
Ибеит аԥҳәысеиба илыгны,
Неихыркәагь змам ҭакәажәны.
2008
АУАҨЫ СЫШИШЬҬАЗ…
Сааԥсеит. Ауаҩы сышишьҭаз сааԥсеит.
Уара ууаҩымшәа, егьигьы дуаҩымшәа
Амҩақәа сшырныз исыԥссеит.
Саныԥхамшьа, сышнеиуаз санымшәа,
Уаҳа ҳәашьа аасзамҭазаргь ҩымыз
Ма ҩышықәса – исҳәеит ушуаҩымыз.
Уара угәааит усҟан бааԥсыла,
Иаҳҳәаргьы, иҳамҳәаргьы, ҳаилыҵит.
Қәак сцәын, сы хьшәашәак сылан,
Изулакгьы умҩа саныҵит.
71

Сцон даҽаӡәы ишьҭа сынхылан,
Аӡын, аԥхын, ҽынла, уахынла…
Сара ауаҩы сышишьҭаз сааԥсеит.
Иаатәахьеит икараха жьакгьы,
Сара сзымтәеит уаҳа, сқамсеит,
Снапы сҟьан, силҵит сашьакгьы.
Изуаз зуан, изуамызт исзымуаз,
Сара сзышьҭаз сишьҭан, дуаҩымыз.
Ахан иқәтәаз снаимышьҭит ихан ахь
Ақәацә иҩназ иԥхеишьеит иқәацәажә.
Сара схы ахьсырхаз ахь иханаз
Исзымдыруаз снарылсит, снарацәажәт.
Шьоук дагәахан – сара сҿаҳахазаап,
Уаҩ дахьыҟам ахь сымҩа сырхазаап.
Уаҩ дахьыҟам иҟоузеи? Цәҳәыроуп,
Уаҩ дахьыҟам афы ықәсуазар иқәсааит.
Сара ныҳәак ахьрымоу схынҳәыроуп,
Уахь сназго мҩамшуп, сегьықәзааит.
Ҭӡы хьшәашәан снадгылт уаҩымрак,
Сагьамырԥхеит уаҟагь аӡә имра.
Сара ауаҩы сышишьҭаз сааԥсеит.
Саахынҳәыр ҟалон шьҭа аҩныҟа.
Аха сакәшарц сцон адунеи,
Издыруан: уи дыҟан, уи дыҟан,
Ауаҩы ҳәа изышьҭоу, ауаҩыҵәҟьа!
Исызгәаҭаӡом уи сара ицәгьа.
Хшла дкәабамзаргь, хшла дкәабоушәа
Сааҵатәоит снеины ишәшьыра.
72

Дысзааигәахап уи – дсашьоушәа, дысԥоушәа,
Уи дахьыҟоу сышьтәхаргьы срымшьыроуп!
Ауаҩы дуаҩызар – дахьнеилак дуаҩыми,
Саргьы уи ида ԥсҭазаара сымам.
2008
***
Дқәарқәашьеиуа дахьгылаз
Иҩны иаллырҟьаз амца
Сарԥхозар ҳәа далаԥшуан ахаҵа.
2008
АКАҲУА АХЬЫРЖӘУА
Зегь ахьырҳәо, зегь ахьыршәо,
Рцәа ахьырхырхуа еиҳабацәак,
Унеи уаргьы акаҳуа ахьыржәуа,
Иуҭахымзаргь уи рацәак.
Уаарылагыл зыбз иафо,
Згәы кыдгылаз, иажьаз,
Ихәлаанӡа аҟәара иавоу,
Зыԥсы ззымшьаӡаз, изшьаз.
Улымҳа иҭаҩып иумаҳаша,
Амца ухнажьып узышьҭаз.
Акгьы шбашам, зегьы шбашоу
Иалацәажәап шьоукгьы нас.
Уара иҟаҵәҟьоу уздырӡом,
Иҟаз ыҟамкәа иудырбашт.
Дузыхьчом ахара здырҵо,
Уанагәыдло баша абааш.
73

Иабоудыруеи урҭ ушԥыршәо,
Иҟоугь ыҟамшәа узырбо,
Угылоуп уа, акаҳуа ахьыржәуа,
Амшын ахьрыҵоу ицәқәырԥо.
Зыҽзырҭынчлоз ҭынчра имам,
Игәы ирдоит аҵә иахаз.
Ҳақәызгаша ҟаларыма,
Дықәаагазар иҳаӷаз?
Зегь ҳаур, акгьы ҳзымхо
Ҳгәаҟуа ҳақәломашь адәы?
Аӡә деихбаала, ҽаӡә деиҭымха…
Ҳәашьа узаҭом зегь ртәы.
…Иааилагылт адунеи иамкуа
Арахь иааиз ааигәашәа,
Ҳәашьа змоугьы, ҳәашьа змамгьы
Иахьа абраҟа ирҳәарашәа.
2008
АНЦӘА СИҲӘОИТ
Анцәа сиҳәоит: ҳаумырҩашьан,
Зны ҳуоуа ахьырхәтәыс.
Аиаша иахьыӡзааит аиаша,
Ҳара иаҳтәу ҳара иаҳтәыз.
Ҳаҵоумҵан, амарџьа, гәнаҳа,
Гәнаҳа ҳамазар – иаҳхых.
Ҳаихысны ҳцарым икаҳаз,
Ҳабла дамбазар – ҳарҿых.
74

Ҳалаҭхаџьуа ҳтәааит иҳамоу,
Иҳамам ҳашьҭамӡааит, ҳархәыц.
Ҳмыцхәымхааит, ҳусқәа аргамаз,
Ҳашҭа дҭамгьежьааит аҵәхәыӡ.
Иааҳгәаларшәала ҳзықәшәазгьы, –
Ҳалҵны ҳшааиуа апылҳаҭ.
Иахьагьы, уаҵәгьы, нас-насгьы
Хы зхагылоу ауаа ҳаҭ.
2008
***
Ауахьад ирцәынхаз аҽыццышә ахала
Адәы иаақәхеит, абар, икьыркьыруа.
Ицазшәа иахыку ажәҩан илалаӡ,
Зышьҭа ихыз ахьацәыӡыз аздыруам.
Илабылгьеит ашьацра, аҽканажьын,
Иҩагылан, ҽазныкгьы икьыркьырит.
Уи уажәыҵәҟьа адәеиужь ааннажьып,
Ус ара ахала ишамамгьы адырит.
Ажәҩан ҵыккамыз – амш ду хазынан,
Ахәрақәа уман ушьҭазар – иарӷьап.
Аха аҽыццышә ара егьаҭахымызт.
Аҽыццышә иазхомызт ицаз ауахьад.
2008
***
Усҟан ҳара иаҳхагылаз ҽа жәҩанын,
Ҽа дгьылын шәаргьы саргь ҳазқәыз.
Ҳаҵаԥшуан амра аагылар ишанан,
Ҳарԥырра џьаҳшьон шәахәак анаҳхьыс.
75

Аӡаӡа кабаанӡа ҳнықәбар ҳәа ҳшәазшәа,
Ҳаԥсқәа ылахон итатаӡа ашьац.
Аԥша иасуаз игәыҿкаагоу ашәазшәа,
Иаргьежьуан зны-зынлагь уа ҳаблахаҵ.
Сара сзыҳәан амш ду гәыбзыӷын,
Сгәы арԥшаауан аҵх сызлашәаз.
Стәаргьы ауамызт, саԥхьаҟа ак сыхон,
Схахьы иаамго уаҵәызны сшажәуаз.
Амшқәа сыԥхьон ахацәа рдунеиахь,
Аҳәса ирхьынҳалон уажәы-уажә сыԥсы.
Ԥынгыла ыҟамшәа збахуан сахьнеиуаз,
Зегь ааҳәаанӡа ус-ус сара сзы.
Ишнеиуаз ацәгьеи абзиеи анеихьыс,
Аргама ианаацәырҵ арахь имаӡаз,
Дцеит дысԥырҵны аҭыԥҳацәа иреиӷьыз,
Унха ҳәа уара ара хаҵаҵас.
Саҵахар алшон убас еиԥш еидарак,
Сакәаҳар алшон убас гаӡарак.
Иҭаҳауа идәықәлон, – есааира ладаран, –
Мҩамызт сызнылоз сара сахьцалак.
Аха убасҟангьы имцеит исымпыҵшәан
Сызхьынҳалаз ашаха, ус, ишырххаз,
Зыц хырџьаџьаз гыгшәыграк сҽампыҵжәан,
Аҩеира саҿын сшаҿыц – зегьы рцас.
Сҿаԥхьа ианаат адунеи аҽырҿыцны,
Уи сыхәаԥшуан цәгьа ишанхашәа, –
76

Сыҟазшәа, иашан, сшыӡра зны сыӡны,
Исҭынха душәа ма исаӷашәа.
Шьацрак снылагылт саԥхьа, схәыҷхазшәа
Уа сара ҿыц аныҟәашьа сҵон.
Скаҳауан, сгылон, скаҳауан насшәагь,
Аха усгьы сцон, ԥхьаҟа сцон.
2008
УАСИАҬК АЦЫНХӘРАС
Алашара сыбла ихбало,
Сахьаашьҭахаз ус сышьҭоуп,
Адунеиажә акгьы сзалам,
Уи аамҭалашәа ҳаҭоуп.
Хыдарала сымшқәа ныху,
Кыр ҟасҵазаргь сымԥхьаӡеит.
Сшамҵагылаз сара сныха,
Сымч мырхакәа, аԥсра сыхьӡеит.
Шәаамыргәамҵкәа сықәлап сымҩа,
Инхырҭәалап шьоукгьы арыжәтә…
Исыздыруам сара исымоу,
Аха исымоу иашьҭоу ирышәҭ!
2008
ЖУКОВ ИЕИԤШНЫСШЬАЛАЗ
Жуков диеиԥшын даара-даара
Уи ахаҵа, ауаҩ џых.
Дшыҟасҵаз гәеиҭоу гәҩарас,
Ашырҳәа арахь дааԥшыхт.
77

Ҳааидыӷәӷәалашәа лаԥшыла,
Ажәа еибымҳәо ҳааиҿагылт.
Инаиҟәызгарц сашьҭан сылаԥш,
Аха илаԥш сыннакылт.
Уи иаҳәон: «Саргьы ссолдаҭын,
Аибашьра амҩақәа сырнын.
Намыгӡашьа змамыз ҳадын,
Ҳаԥхьа ишьҭан игам Берлин.
Уи ҳамгар ҟалозма – ҳаӡуан
Ҳара усҟан, уи ҳамгар,
Асолдаҭгьы ахаан дхьаҵуам,
Дхьамҵыр раԥхьа игылоу ар.
Берлин ҟәыбаса ишьҭаҳҵеит,
Ҳбираҟ хаагалеит Реихстаг…
Иахьа иаҳҳәо, иахьа иаҳҵо
Даҽакымзааит, аха иааг…
Ҳазлагылаз ҭоурых хҭысын, –
Инадырҳәыз нас, иаадырҳәыз.
Ҳаиааизааит, настәи усым,
Нас зегь ирҭаз ԥаҵарҳәык…
Дзышьҭаз закәызеи, хьӡызма?
Дсолдаҭын уи, дсолдаҭ!
Амаршал Жуков усгьы дизма,
Унаихысуа, анышә даҭ!»
Даацәырҵызма длаԥшҵашәаран,
Дыҟам, дыӡит!.. Иахь сыԥшыхт.
78

Жуков диеиԥшын даара-даара
Уи ахаҵа, ауаҩ џых.
2008
***
Сара дсырҽхәаргьы, дсырџьаргьы, даԥсазар,
Ауаа дрылоуп, дырдыруеит зегь рыла…
Иҟалап сара сшааиуаз сааԥсазар,
Аԥсышәак наиасҳәарц сыҩны сзиԥылом.
Ҳааидхаларгьы, ибап уи, сгәыбзыӷцәам,
Дыззыԥшу ажәа дуқәак сызҳәашам.
Изааигәашәа иҟазгьы ражәақәа ныхцәам,
Еибажьаша ҳамам – зегь башоуп.
Дызлаҟоу далаҟоуп, дыҟазааит усгьы,
Дахьзынӡацо дцалааит иара итәала.
Иныҳәамкәа далҵны даагылеит изкызгьы,
Гаӡакгьы ихьӡала изымҩит жәеинраалак.
2008
***
Саҭамыз, панове, шьҭа сара уаҳа
Снықәларан сыҟам Варшаваҟа ахаангьы.
Аха исгәалашәоит уи снапқәа раҳан
Санаҵагылаз сзыҩнаӡлалоз бхангьы.
Аамҭалашәа уи ҳара ҳаҵәахуан, ҳҩыџьагь,
Лылаԥш ҳаҵакны ҳшаалгозгьы Ванда.
Адунеи зегь шԥаччоз усҟан, баныччоз,
Иауазар, быччаԥшь ҽазныкгьы исҿыршанда.
Аха иамуа шьҭа усгьы иауам ауп,
Инхазгьы иубарҭамшәа ҳашьҭахьҟа инымхеи.
79

Сыгага сышьҭа ихуп игәамгәамуа,
Ауаа ирылоу, срылӡаау, сеиҭымхеит.
Аҵла иага иӷәӷәазаргьы, икаҳар –
Иузыргылашам… Ибгеит сара схангьы…
Саҭамыз, панове, шьҭа сара уаҳа
Снықәларан сыҟам Варшаваҟа ахаангьы.
2008
ИНАСЫМҨАТӘНЫ ИУАСҲӘО
Ҳаҟаз ус ҳшыҟац, ашьшьыҳәа,
Ара сара – атәым, уа уара – атәым.
Ҳаицәажәар – иҳамам еибыҳәатә,
Еибаҳҳәар – иаҳҳәап иҳәатәым.
2008
***
Дааир акәын ҳа ҳамнеир,
Ҳаибар акәын ҽнак дҳамбар.
Дгәырӷьон уи ирҽеитәу ирҽеир,
Дааԥсарызшәа ибон даатәар.
Дықәын ҳатәык иҳауазшәа,
Уаахьаԥшаанӡа дыҩны дцон,
Избон данцозгьы арахь даауазшәа,
Уахьгьы арахьгьы днарыхьӡон.
Аԥсраҿы дубон, ачараҿ,
Улаԥш иқәшәон уахьцалак.
Аамҭа шишьҭазгьы илахәмаруа
Дыҩуа дҳашьҭан, аха дааг!
2008
80

***
Ҳаҩнаҵаҟа иҵатәахын,
Исгалашәоит сара, лажәк.
Арахь зҿаазхаз дабахуан,
Иааиртаанӡагь уи агәашә.
Иазышьҭымхуаз акы иаҵан,
Иаҭахӡамкәа уахь иԥшрын.
Ҳақәигозаргь уи ахаҵа
Иҩагылан џьеи ишрын.
Иажәхьеит ҳҳәон, ихьанҭамыз,
Аха акрыфарахь уанаԥхь,
Иҵыхәаршәшәон, иузышьақәкуамызт,
Иҭаларц иалагон ҳдулаԥ…
Итәоу дарбан, уара, ааҵраҿ, –
Ҳаҩнаҵаҟа ма даагәашәҭ, –
Дышнылҟьара ҳаԥхьа ашьацра,
Иаасгәаларшәо ани ҳлажә!?
2008
***
Сҩызак исзимҳәац ажәа хаак…
Иреицәеишьоит амзақәа март, –
Дазыҵҟьоит март мза жәахагь, –
Саниз ауп – иҟалом иааиаҳар.
Иагьмартны, имшуп, иагьжәахан!
Ианихыр ҳәа сшәоит уи амзар…
Сҩызак исзимҳәац ажәа хаак.
Дыжәдыруеит дызлаҟаҵәҟьоу сҳәар.
2008
81

***
Шәара сшәыцлом – схы санагха.
Схы сацзар – шәаргьы сшәыгхом.
Уалгьы сықәхом, ус анакәха,
Саԥсаӡамшәа адәгьы сықәхом.
Шәара сшәыцлап – сыԥсы ансылоу,
Схы санахәо – шәаргьы сшәыхәап.
Адунеи инахыго сылаԥш,
Снеилап сақәтәан сара сҽыхәа.
Сынҽыжәуҳәар уара уҽыжәларц –
Уҽырԥагьа ара узыбжьалом.
Сара исымаз сыхьӡи сыжәлеи,
Сырдыруазааит зегь сыбжьала.
Уаргьы ушьҭысхып сара усҟан,
Ҳашьха дуқәа ураҟарастәып.
Уара уусқәа саргьы исусқәан
Ҳнеилар, уаџьалгьы харастәып.
Зегь ирасҳәо, ус анакәха:
Ахаан сбашан адәы сықәхом.
Шәара сшәыцлом – схы санагха,
Схы сацзар – шәаргьы сшәыгхом.
2008
***
Сара уаҩы сихьынҳалам,
Сиҿагылам ма дмышьҭуа,
Ҳара иҳалам усгьы дҳалам,
Ҳара иаҳтәым сиԥхьом шьҭа.
82

Ажәҩан сатәуп – ажәҩан салаз,
Дгьыл сатәызар – дгьыл сатәыз.
Хақәиҭрада аамҭа салаӡп,
Кыр сарҭәуазар – уи сарҭәыз.
Имҩа хысҵәарц сышԥангыло
Анцәа иишаз! Уи газ
Иахьинаҭо џьара ԥыла,
Ихыку ажәҩангьы еихыкказ.
Уи саҵалом зны сеишьылӡа,
Сыԥҭахаргьы – сааласыз.
Ицагәышьеит иагаҩ сылӡаа, –
Дузыргылом зны иԥсыз.
Аха срыцны иԥсызгьы инхазгьы,
Мҩакы сықәуп Уаҵәахьы,
Избоит аранӡа сеиқәзырхазгьы,
Уи баҩ алам, игәаӷьы:
Умцан иутәым уахьынҳалан,
Игатәым умган, иауам,
Ҳара уҳаиԥшны, ара уҳалан
Иурӡызгьы урӡт, иаауам.
2008
***
Иаасмоуӡеит анаҩс џьара ббарҭа…
Бысцәагазшәа инышьҭасны хьшьык,
Иҭацәӡа сҿаԥхьа иаагылахит бпарта,
Ашкол ашҭа бааҭамлазт шьыжьык.
Дабаҟоу, дабанхеи, дабацеи, дабаӡи?
Иаадыргәаҟт зҵаара гәарҭак сыхшыҩ.
83

Сышҩаҵҟьара сгылан, аха саахьаҵит,
Аӷәра аҿархха саагылазшәа сҽыҩ.
Лымҩа ркызаап дшааиуаз дкәаԥкәаԥуа, –
Лышьҭа дышхызгьы здыруан цәылдызк, –
Ишьҭарҵахьан ҷкәынцәак аарықәшәан ирабан,
Аӡәгьы дахьгылаз аҵықьҳәа дхыст.
Аҩныҟа дхынҳәит илҩыҵракны лшәыра,
Аҩныҟа дхынҳәит – дахьааиз даатәеит.
Илыхьыз хьымӡӷылшьоу, уаҳа ак сыздыруам,
Дцеит уи арантәи, днықәхәаша дцеит.
Сзаламгылеит рацәак саргьы ақыҭа,
Сымҩа иахьа сахьынхаз ахь иааган,
Ҽа дунеик дагеит уи, дызтәыда,
Лҽаҭан дахьаатәаз ҽа ганк?
Иҟалап уи шьҭа дҭакәажәызар,
Хәыҷ гәарҭак дранзар анду.
Аамҭа, аҽардагәан, аҿгьы еиханаршәызар,
Исшәырба сара лгәашә ахьарту.
Смаҭацәа ныжьны лашҭа сҭашылон,
Ашәшьыраҿ саатәон уа, ссасха.
Зегь еилыскаарын уаҟа лаԥшыла,
Сахьаатәаз ара сынхозшәа уаха.
Саԥхьаҟа ишьҭамшәа сызнылаша сымҩа
Стәоуп сара уаҟа сеиқәышла, аф сыс,
Игәаӷ бааԥсыла иахьанӡагьы ишсымоу
Зегьы зхароу, исызхымгоз цәылдызк.
2008
84

***
Ҳналсны ҳҿынаҳхеит ақыҭа.
Ажәҩан ахуҳәа илагоит.
Длымамшәа сан са сыда,
Снапы санкны сылгоит.
Ақәа дәықәлаанӡа ахаҽаҳәа,
Аҵырҵырҳәа иаамацәыс,
Сан рыцҳа акы даҳәон,
Исыздырмызт уи закәыз.
Цҳакы ҳақәлан, ишԥашәарҭаз,
Ҳақәҟьар алшон – ицҳаҵәрын.
Иҳамазма ԥхьаҟа царҭа?
Иамур – ҳашьҭахьҟа ҳхынҳәрын.
Аха ҳнеиуан ақәа ҳцәылан,
Аԥша ҳажәжәо, ҳанҵәаха.
Сан рыцҳа саԥхьа дгылан,
Шәарҭа сымамызт уаха,
Аҵх лашьца сналашәаргьы…
Уара идыр, нас, дахьагаз,
Агәы саақәхеит шьҭа сымшәаргьы,
Сынкахәыцуа сара нас,
Имҩамызт уи, ҳазнылаз,
Имацәыс уа, иммацәыс,
Ҳаиԥырнагеит аамҭа анылас,
Аҵх далаӡит сызцыз.
Цәгьала салахеит ақыҭа,
Сахьак збоит – сеиланагоит.
85

Длымамшәа сан са сыда,
Снапы санкны сылгоит.
2008
***
Ацәа дакуазу, дыҟазу ижәны,
Дхырсысуа дахьаатәаз аҽҳәа дыҽҳәаҳаит,
Ажәала мацара дышьҭарҵеит дкәыжәкәыжәны,
Сасгьы ԥшәымагь иаархамышҭӡеит уаҳа, –
Ацәа дакуазу, дыҟазу ижәны,
Дхырсысуа дахьаатәаз аҽҳәа дыҽҳәаҳаит.
Иҵӡозеи уиаахыс! Аҩыжәра даҟәыҵхьеит,
Дажәит, дкаԥсеит, иааилымшо уаҳа.
Ивагылаз ӡәырҩы адгьыл ианыҵхьеит;
Ханқәак дыргылеит, қәацәқәак еилаҳаит.
Иаархамышҭӡеит уаҳа: дыҟазу ижәны,
Дхырсысуа дахьаатәаз аҽҳәа дыҽҳәаҳаит.
2008
***
Уус аламшәа уахәаԥшуеит баша,
Ааҵраҿ угылан, уҽрыцҳатәшәа, сус.
Сықәнагозаргьы – иумбаша убашам,
Иуоур ҳәа ушәан рххатәыс.
Аха иҟам сус, уара уус ҳәа,
Уаахәыцыр, иҳамоуп зегь уск…
Улымҳа изҭамлазеи усҟангьы исҳәаз,
Изузымдырзеи сусгьы ухы ишанҟьарыз!?
2008
86

ЗҼЫЗЗЫМШЬЫЗ
Сқәыԥшын, зынӡа сқәыԥшын сара усҟан,
Ааԥынха, аҩсҭаа аԥсра ансгәаирԥхаз.
Ишьҭысхаанӡа инышьҭаҵан сызламгацыз аусқәа,
Аҽшьра схы иааҭагьежьит абас.
Арахь сатәӡамкәа саақәгылеит абарҵа,
Сгәы акы иармаҷӡан, сааилышшеит.
Ажәҩан аалаҟәит уа иҟалаз абарцаз,
Адгьыл иаахаӷәӷәеит, арахь имшеит.
Аԥхыӡ бааԥс еиԥш, саазалымҵуа уаҳа,
Акы салан – иархәашьуан сыхшыҩ.
Сызҭымҵрашәа збон ҳҵеиџь ду сҭаҳан,
Сагьзақәымтәо уаҳа ҳара ҳҽыҩ.
Избеит царҭакгьы ыҟаӡамшәа, снықәлар,
Ашҭа снықәсыр – сымҩа аанҵәарашәа.
Снаишьҭаԥшыр бзиан сара сықәлак,
Иасҳәаргьы сгәы иҭаз ҩбаҟа ажәа.
Иҭаҳәахаа ицәан сани саби,
Сашьцәа, саҳәшьцәа… Иаҳҭаақәахьаз сасык.
«Сынҭыҵпи наҟ, схы ахьынахоугьы сцапи», –
Сҳәан, снеиҭаҵит саԥхьаҟа аԥсык.
Слалбааит нас ԥшьаала, сынхакәыцуа,
Дысиааиуа, сымч иқәымхо исхаԥаз.
Аҩсҭаа иифаз сакәзаргьы, сыҽсырӡуан,
Зны, аҟамзаара еиӷьны аныснарбаз,
87

Аха ақәӡаарагь шхыдараз ангәасҭаз…
Схынҳәуазар – схынҳәыроуп сышхынҳәра,
Саныԥшылон џьаргьы игам мҩахәасҭак.
Имариан аҽны… Имариамхаӡеит аҽшьра!
Иҟаз абоу, ааигәа лакгьы уыууан.
Абжьы ааҩт аҿаҩҳәа иҿҟьаз махәык.
Амш саԥылеит сара сгәы сҭаҵәыуо,
Иагьаацәырҵит иааины сҿаԥхьа хәык.
Исыԥхьозшәа збеит сара уи арантәи,
Иахьгылаз рымахә аадыршәшәеит ҵлақәак.
Снықәиарашәа снеины ара, ара амҵан,
Саазыԥшит сахьгылаз акы аҭак.
«Усгьы акәзааит… Нас сара сабацо?!»
Иаасаҳазшәа сааҟалт сан лыбжьы,
Гаӡароуп, уи хыдароуп ҳәа хаҵак,
Даагылт сҿаԥхьа илахь еиқәышьшьы.
Хьыӡрацара иҟазшәа, иццакы-ццак,
Сара сашьцәа хынҳәны арахь иаауан.
Сшакызгьы рыцҳарак сагәыҵак,
Ишлеиц ақәа леиуан, асы ауан.
Аамҭа цон иниас, ицаӡомызт,
Сара сдагәан, сҿаҳан, сегьлашәын.
Адунеи ду уаҳа исылаӡомызт,
Аԥсабара избартә шәык ашәын.
Ус уи адунеи ду ааилаӡыӡан,
Исҳәаз аҳаит, исымҳәаз аҳаит,
88

Иԥҭахәашьха исхаҳаз акы схыҵуан,
Сара сҟынӡа ааишьа змамыз ааит.
Саҳәшьак дахьгылаз арҵәаа ааҭлыргазу,
Слымҳа ҳәҳәабжьы цәгьак иҵнахит.
Иҟаз ыҟан – ԥхыӡзу лабҿабазу
Сзымдыруа шҭакгьы сынҭаххит.
Уи ашҭа дықәын дԥарԥалыкьха
Иацы зны сгылан сыззыԥшыз.
Уажә амш даалызбааит илыгхан,
Илзымдыруа дызлаҳаз закә мшыз.
«Уара уоума, – иҳәахын, – ҳабӷа ԥызҵәаз?» –
Дааины саԥхьа даақәгылеит ҳҭынхак.
Еихьымӡа-еиԥымӡо амҩа иқәын сҩызцәак,
Иҟалаанӡа рҽеишьа змамыз гхак.
Ихылама адунеи зегь сышьҭа,
Сықәнаргылом уаҳа уи абжьы,
Ухаҵоуп, нас, уара абарҭқәа рышьҭахь,
Ухы илагәыдҵангьы уҽшьы!
2008
***
Уандәықәлаз иац акәушәа уҽы кәадырны,
Ма – шьапыла, аԥша уажәжәо, убӷьаауа,
Умԥсыр ада ԥсыхәа шыҟам дырны
Аԥсра уҽамҭо, аԥсра уҽамҭо уахьаауа,
Ианумам ушьҭа ихаҳало рызхьаԥшха,
Уандыргәамҵуа, иануцрыхо ахыцәхәыц,
89

Иаха умаҵәҟьамшәа иухьаахаз аԥшқагь,
Уҿахьынаухо, арахь даарылҟьоит ҵәхәыӡк.
Зегьы урылҟьа уцазшәа уи ибахуеит,
Уи ибахуам ухы зқәуҵо, узызцо.
Ииҳәо улымҳа иҭалом – акы иҳәахуеит,
Даҽазныкгьы умҩа икыхуеит, дкәараҵо.
Агәхьаа икума уи егьырҭгьы иухьырҳәо,
Акгьы удму уара араҟа, ак уд…
Уцо-уаауа абриак ауп усҟан иуҳәо:
Аԥсыха сыҭ, аԥсыха сыҭ, аԥсыха сыҭ!
2008
***
Уанҭахо уеиқәзырхаша урышьҭалоит уҩны,
Иҭахо арахь ианеихо убналашт.
Уажә узбама, ари аҳабла уахыҩны,
Уаргьы ахәараҳәа хыдарак уалашт.
Ишԥабзиаз ухылҩаԥсылҩаха ажәҩан
Уҩалаӡ уцар, зны ара урымбаӡазшәа.
Аха уаҩытәыҩса иааиламӡо уажәа
Уаарылахеит иугәҭасуа урызцасшәа.
Уззыркра рыздыруам, акгьы уаназкымха,
Инаухәаԥшқәан, уԥҳәысым, уагьхаҵам.
Уара уакәзар сахьнеилакгьы исымхо,
Иара ҳҳаблагьы иӡыхәашьха иаҵоу?!
2008
90

ИЦӘОУ ИАХЬ
Уалахеит ацәа, ԥхыӡхап узлымҵуа,
Уахьгәаҟуа иубогьы здырхуада ԥхыӡ.
Уеиџьыԥӡа ушьҭоуп, иуцәыцәахьоу умца,
Уҭыӡқәа хьшәашәазшәа сыҟоуп аҵәхәыӡ.
Иԥаџьԥаџьуа иаугылаху ашҭаҟны ҽыхәак,
Иаунеихра, алакәаҿ еиԥш, уаашьҭԥааны рашьк.
Уалахеит ацәа, еиӷьзар умҿыхар?
Ахҩахара улшом – уцәаз уҽкажь.
2008
***
Зегь гәаҭан – агәы аҭан, ахы аҭан, –
Иахьзатәугьы изаны, иахьшәатәугьы ишәаны,
Дысшәырба шәара уи, иааиуа ус, гхада,
Гхак ҟасҵар ҳәа сантәоу сара араҟа сшәаны!
Усқәак сырцәыбналан, срылаҳаит усқәак,
Хҭысқәак саарылҵын, абар даҽа хҭыск!
Исзымдыруа саақәхар араҟа сҽыззыскуа,
Исзымдыруа, иҿыцу мҩақәакгьы сырнысп.
Аамҭа сзалсрым уаҟагьы гхада,
Акы сацәцаргьы, исоуп даҽа гхак.
Шәахьнымҳалан уи! Арадагь, иахьадагь…
Аха уи иирҳашам саӷак.
Днеилааит, нас, иман, аҵәы иахаркьакьан,
Гәырӷьаҽҳәашак еиԥш имангьы дцаз,
Идыруаз мышкызны иусқәа дрызԥагьан
Дцәырҵрангьы дшыҟам гхак ҟазымҵаз.
2008
91

***
Ауаа нагақәа, аҟәышқәа, аҟәышӡақәа
Избалоит икажьушәа ихаххала ргәышҵақәа.
Иҩыҵхахеит урҭ рҭыԥан хыдақәак.
Урҭ шааиуаз ара аҭыԥқәа рызҭада?!
Ус иага ссир убап ари ажәҩан аҵаҟа,
Ашьха ухаларц уадхала, нас, ацаҟьа!
2008
***
Ашә ааимысԥаауан, снықәыххуан ашҭа,
Иааиуаз сасцәамыз, сгәырӷьан снарԥылон.
Насыԥ ду сыман усҟан, исхашҭуам,
Сышьҭнахрашәа ажәҩан кеикеиуа исхагылан.
– Исҭахымызт сысасцәа царгьы, изынхомызт
Урҭ ахьааиз ара даҽа хаха.
Сара схазыҳәан мацара сынхомызт,
Сара ахаангьы исымамызт схы аха…
Сыззыԥшыз шьоук арахь имҩахыҵуам,
Иабыкәу урҭ рыӷба ахьӡааҟәрылаз?..
Зегь сгәалашәоит, уаргьы снаузхәыцуа,
Каин иеиԥш зны сысасцәа ирылаз.
2008
***
Ҽа ааԥынраки ҽа ԥхынраки шысҳәоз,
Ҽа ԥхынраки ҭагалани сшырзыԥшыз,
Сааит абранӡа, адгьыл агәы цәысҳәан;
Цашьа сымам, царҭагь сымам шьҭарнахыс.
Аха усгьы, ажәҩан иалоу ԥсаатәшәа,
Ак сымҵәыжәҩа ааиҵнахуеит сахьыԥшлак,
92

Исыхьлакгьы ҽеикәаԥсашьа сақәшәом,
Ҽа ааԥынрак, сымшуп, ҽа ааԥынрак!
2008
***
Аҵх цеит. Ицәаша зегь ыцәан,
Измыцәоз ҳналалеит ҽа аамҭак,
Еиҭасыжәлахт хәыцрақәак хышхыҵәан,
Исзыҟамҵо зҵаарақәакгьы рҭак.
Сызлагылоу иац инсыжьыз қыҭам,
Цәҳәырак саннагалахын, сеимдон.
Сҩаҵагылахт снеины пирамидак.
Мысра сыҟоуп. Абар, Тутанхамон…
Ацәҳәыраҿгьы бнаршәырак сылоуп,
Сзырҟьало шәкы ыҟами, сегьыӡп.
Сзалымԥшыртә аҭоурых ҵаулоуп,
Сара уи сҽагәыласхалоит ҿыц.
Сара снеиуеит исмырӡқәашагь ырӡны,
Гәыӷрак арантә ахара сагон, –
Цхыраарак сиҭошәа даацәырҵны
Зҿы арахь ихам Тутанхамон.
2008
***
Сымч ақәымхеит сымч зқәымхаз:
Дуаҩымхеит зынӡа игәымхаз.
Зыҽзырдагәаз иимырҳаит –
Аиаша зымцо иркәаҳаит.
Сымч ақәымхеит сымч зқәымхаз:
Хара дсызмыргылт исымхоз, –
93

Дысзыԥхамҵеит исхьынҳалаз.
Иаргьы саргьы ҳцахьан ҳлалаӡ!
Сымч ақәымхеит сымч ззымхаз:
Исдырбон ихазшәа имхаз.
Иашак ааргеит, акыр ҵын,
Аха ишымцыц иара мцын.
Сымч ақәымхеит сымч зқәымхаз:
Ишҽадаз инхеит иҽымхаз.
Ашьапқәа аҵырхт сымч зықәхаз.
Сзымцеит, иҳәеит, схы ахьсырхаз!
2008
***
Сгәы зыцәцаз сгәы рцәымцакәа сыҟазҭгьы,
Рыԥсы ҭаны исымазҭгьы исцәыԥсыз,
Сназԥырҵыз, инасԥырҵыз ракәызҭгьы
Мыш лашак иалызбаауаз, анцәиныс
Саҟара шсыцлоз! Ижәбахьаз сакәхозма,
Хнырҳәышьа змам сзырхынҳәуазар ҽнак:
Амҩа сықәлар, сара асҟаамҭа сықәхозма,
Сцәыӡқәакгьы сыԥшаар алшон, аха иааг!
Сгәы ҭызшьааз сгәы ҟарҵартә изыҟалом,
Ламыс змамыз ламыс роуам шьҭа.
Схалагь сыҟаз! Аԥшаҳәала сныҟәалап,
Снеилап сықәлан схәыцрақәа еиԥхьытта.
Цҳа хымкәа аӡы иҭалаз дзыруама,
Зиаша ырӡны зыхгьы зырӡыз диашазма?
94

Ԥшаашьа змам акы сшашьҭоу здыруада,
Амшын схыӡлар, зны арахь саашазма?
2008
ИШАНДА, ИШАНДА!
Аҵх далоуп далагәаҟуа. Иараби, шьҭа иаашанда!
Адунеи ӡлачны ишԥаҟоу, амра гылан иааԥшшанда –
Ари адгьыл бааӡажжыра – амш маҷк иааласхарын
Саҭахымшәа сгәы ишыснаҭо, саргьы маҷк
саҭаххарын.
Ишанда, ишанда! Аҵх далоуп, аҵх далоуп
далагәаҟуа.
Иқәихрын, наҟ ишанда, иааины иқәҳаз уаха иҟәаҟәа.
Иуҿагыло арахь рҿаархар, иуҿаӷаӷо, рыцқәа хны,
Уабацари уара усҟан – амш уԥылар иҵхны?!
2008
***
Ӷа думамкәа уанаатәа – уа думамкәагь уаақәхеит.
Иузымдыруа уҿаԥхьа иаагылт зегь наҳә-ааҳәын.
Иҟоу ыҟамшәа аҿанаанаха – илакәхеит,
Иумпыҵҟьаны идәықәлеит, иузырхынҳәуам уаҳәан.
Уаӷа даныҟаз – уажәы-уажә шәеидыслон,
Шәнаскьа-ааскьон –
шәархынҳәуан шәышьҭахьҟа шәеимак.
Аӷа думазар – душьырц уиҿахыслап,
Ушәазар – аҵа даҵаԥшлап уеимаа.
Уҩны уахьнеиуа, ахш еиԥш ухыҵлап,
Ишԥоууеи, угәаӷ нкылашьа анамам!
95

Уи дызлақәугаша нас акы ухәыцлап,
Ара уҟа, унеизаргьы Панама.
Сингапур акәзааит, ма – Монте-Карло…
Уахьнеилакгьы иудыруеит, иухашҭуам
Уара аӷа дышумоу уахьгәарло,
Уаҵәы зны дҭаҳаргьы шалшаша уашҭа.
Уара уимыхәар – ууацәа аацәырҵып,
Уҩызцәа аакылсны уааигәара игылап.
Узҭаху иарбан ирцәуӡо, иуцәырӡо,
Иеибышәҳәап, шәааидтәалар, иахьыҟамло ԥыла.
Иахьамуа жәбап, ишәҳәап иахьауша,
Инеибышәҳәап шәахьжәыло, шәахьхьаҵуа.
Аӡәгьы ддәықәлап дшәымпыҵҟьан, даушла,
Аԥсҭазаара, дадхеит, ус еиԥш иага ацуп.
Иҟалалакгьы, иҟалап ауаҩ ихәогь,
Амала, умтәазааит, ҩызада, ухаҟәӡа.
Дԥаџьԥаџьуа дақәтәан дымцааит уаӷа уҽыхәа,
Аиҩызара акәзар, иԥсҿыхгоуп, ухы ақәҵа!
2008
***
Аӡәы иҿаԥхьа рхы лаҟәыхуам,
Идмырҽыцшәа итәоуп ашьац.
Изҿыц иаҿуп иузаҟәыхуам,
Иҩуа иашьҭоуп изышьҭац.
Ргәы ҭәышам, рыԥсы ҭәышам…
Исҳәоит урыс ажәак – позор!
96

Ишиго иасҳәар аҵарҭыша,
Аус сеиҭап прокурорк.
2008
***
Аиааира згаз иоуп ииашоу ҳәа рҳәахуеит…
Ииашазаргь акәхап уи ганкахьала,
Аха зны-зынла аиааирагьы угәы ахәуеит –
Аиааира аламыс, ауаҩра ахьалам.
Ақыҭа иалсыз ишьҭарҵеит иццышәха,
Ицҟьашәҟьа иргеит ақалақь иалаз;
Ишьны ирфеит шьоукы аԥҳәысеиба лыжәхьа,
Аҟәҟәаҳәа еихсит аҟәарҭ ахьыхтәалаз.
Лцәа ԥырҽит ԥҳәызбак, еиқәымшәак
Лыгажәык дааисуа дихәахәеит.
Аҩны иныҩналан, ара егьырҭахымшәа,
Ирбаз зегь аагахуеит ҳәа иахеит.
Аиааира згаз дрызгәамҭеит арыцҳа,
Агәаҟ дышгәаҟыз дахьыҟаз дынрыжьит.
Ихырхит иеиқәшәаран иҟаз шьоук рыцҳа,
Хара здымыз дахьҭаркыз дҭырмыжьит.
Ицәҳашҳауан, иҵзырҟьоз рыжәтәын,
Уқәнамыргыло рыбжьы ахара инаҩуан,
Иргаз ргеит, инрыжьуазгьы рышәҭан,
Аиааира аагеит ҳәа иаҵахаз неиуан.
2008
***
Уаха, иага зундазгьы, сарцәаҵәҟьом, сарцәом,
Иахьа исызгәамҭоз сыбла иаахгылан,
97

Сыцқәа рзыҵымхуа рҿаархахуан аарцәа,
Нырцәаа ргәалақәак рыман исԥылон.
Гәаӷк иаршуан урҭ уахьгьы арахьгьы,
Шьыцрак иабылуан мцоушәа ирыцрасны.
Аҽыриаша игылон иахьша анахьгьы,
Иашак рымпыҵҟьарц идәықәлеит ишьҭасны.
Ахыдақәа ақыҭақәа иахьрылаз еилыхон,
Ақалақь иалӡааз ирмоуит ҵәахышьа.
Саԥхьа иқәыԥсоз кылхын алыхәҭа,
Аха усгьы амца сыхрыжьуан.
Арахь иҩнаргалт идәылганы ирымаз,
Рхы ржьон уи иамоушәа рҽеишьа.
Иаирҳәарц даҿын аӡәы иҩымаа,
Шьоук аагылеит саԥхьаҟа рҽеиҩшан.
Аарцәаа раԥхьа идыргылаз дарныгын,
Дышьтәын нырцәаа иахьа изымҵахырхәоз.
Ахԥатәи агылаха имҭа дырдықын,
Амҩа аҿықәан даацәырҵит иҽырхәан.
Гыгшәык еиԥш саршәеит исԥаҳалаз, сарцәом,
Сызлыҵыз-сызлымҵыз ласит – исыхьӡеит
Схьызҳәоз хәмаруашәа аҽыҟаҵа – ихәмарӡом,
Ақьышә снықәҵашәа исаҩсын – имцеит.
Гәыфагак сықәҵан сахьышьҭаз ихызан,
Исылҟьаз сылақәа ҭнахуа исыхчын.
Сласын, сышьҭухыр – аҵысхә саҩызан,
Сыԥсы сыхәламӡо, сҳаҭоушәа сырчын.
98

Сыбжьаӡыр сҭахын, акы сыннакылон,
Саман уи сгәы сахаԥжәо,
Аҵх иалызбааз, ашьыжь сҩагылар,
Исымбар ҳәа, избарҳәагь срыцәшәо.
2008
***
Аԥсҭазаараҿ ари ҿыцмызт, ари ҿыцын
(Хыдарахарын уи сара сгәы ахьыԥнажәоз):
Сахьцалак сыԥсыр ҳәа ишәоз ирыцын,
Ирыцуп иахьанӡагьы сымԥсыр ҳәа ишәоз.
2008
***
Ирмаҳар, уара, ишәшәырҳа ҳәа
Срышьҭам – срылалом сыҳәҳәо.
Шәхахьы иаажәымган ишәарҳәо,
Иҳәам зегьы-зегь анаҳәо.
2008
***
Башамашак иакәмызт,
уи усҟан деиҳабӡан.
Даартын, дмаӡан,
закәанк еиԥш даԥҵан.
Ииҳәоз раҳар акәын,
ирҳәоз иара имаҳаӡо,
Џьаргьы данымцозгьы,
дцозшәа ҟаиҵон зегь ахьцо.
Ҽнак даасԥылеит –
еизарак ахьтә даауан.
Уи аԥсшәа сеиҳәаргьы,
исеимҳәаргьы ауан, –
99

Дуаҩ думыз, днасывсны
данцозгьы убарын, –
Уажә саниба, –
ихала амҩа данын, –
Аԥсышәак аасеиҳәан,
даацәажәеит абас:
– Абри саԥхьеит,
саԥхьа инықәҵан, сахьтәаз.
Ҳаизара нымҵәеит –
ҳамш зегь агон.
Абри ашәҟәы акәымзар,
иахьа сеилагон…
Қәҵарак рыдыркылт,
изыԥхьоз ааԥхьаран.
Аӡәы дтәар – ҽаӡәы дгылон,
изҿыз какаран.
Ирҳәоз саҳазшәа рбон –
исмаҳаит.
Ишубо, сахьаатәаз,
сдырра азсырҳаит.
Абри ашәҟәы зегь
саԥхьеит бӷьыц-бӷьыц…
Нас, уара иҟоу
ҽеила уазхәыц:
Алымҳақәа џьгәоуп,
асасақәа аартуп.
Уаҩ дысԥырхагамкәа
срылҵт, иҭабуп.
100

Ииҳәоз саҳаит уи,
иҟазгьы збон.
Избон, абас ала,
атәыла еилыбгон, –
Жәлары зегьы ирзеиԥшыз
еизара дук шцоз,
Шәҟәык аԥхьарагь
ауаҩы данахьӡоз.
2008
***
Иааз данзымаа, ицаз данзымца…
Ус ак ыҟан зны, санҿаз.
Амҩа дықәхацәеит са сҟынӡа
Згәы аҭра иҭыҵуа насшәа иааз.
Дааит уи анасыԥ лгәыҵак,
Далагыла, илхыҵәо, ҿымҭ.
Адунеи ҽакала ирҿыцуа,
Ихьааго ишьҭысхырц сахьаҿым.
Даргәаҭеиуан сгәы казыжьуаз,
Даҿын иахалҵарц даҽа цәак.
Аха еилыскааит санынлыжьуаз
Ара дагьшыҟамыз рацәак.
Дыҟан ахьӡын – дыҟаӡамызт,
Дааит ахьӡын – дмааӡеит.
Иҟаҵазгьы ҟаҵаӡамызт,
Дынкабазшәа ҽнак дагьцеит.
Егьи, ашҭа иҭҟьаз мариала,
Иаанаганы аԥша иагаз,
101

Аҵәымаӷ еиԥш сгәы далан,
Дынхазшәагьы збон дахьааз.
Инеилаҳаз хҭысқәак дырӡуан,
Имаатрашәа шәқәак лакуан.
Сшыԥшымыз, ус, даацәырҵуан,
Дхаран, зынӡагьы дааигәан.
Агәгәаҳәа еиқәылон сымца,
Сцәашьы сцәыцәар ҳәа саашәон;
Иааз данзымаа, ицаз данзымца,
Еҵәақәак сханы иҿышәшәон.
2008
***
Ачарахь ддәықәызгалаз лыԥҳацәа
Данааиларҳәа, лхы анырҳәа,
Ҵкы ԥшӡак аныналшәырҵа,
Ларгьы данаачча акыркырҳәа,
Абри џьара дызбахьеит,
Дызусҭадашь ҳәа аԥшәма
Иԥҳәыс хазына дылзыԥшуан.
2008
АНЫШӘЫНҬРАҾ
...Аԥсыха ҳаур –
ҳаргьы ҳааишт зны арахь».
2008
ЗМАҴУРА ИАМЫРХЫЗ
Змаҵура иамырхыз иидыруа рыздыруаз егьырҭ,
Змаҵура иамырхыз ииҳәо егьырҭ ирыҳәашам.
102

Иаргьы шәаргьы, данамырх, цқьа шәеибадырт,
Шәнеины иара иҟноуп уажә шәахьашшуа.
Ара дыҟамшәа дыҟан иҭыԥ данахӡыӡоз,
Шәеицәыхаран, убас еиԥш днаскьаган,
Дшыжәбарҭазгьы, иара иҟынӡа шәзымнаӡо дыӡуан,
Ашьха дшыҟаз, зны днықәгылон ага.
Ишәҳәо имаҳаит уи, бызшәала шәеибамкуа,
Иаҳаргь, ижәбон уи, илымҳа ак ҭамлеит.
Дшаҟьо адәы дықәын усҟан уи амгәаз,
Сакып ҳәа даныҟамыз ахьҭа ма амла.
Иҿанааиха иҭаҵәахны имаз даарыхан,
Ахҿыхраз иҭыҩра дҭыҵны данаақәтәа,
Алақәа реиԥш, шьоук арахь иҿаӷыӷуан,
Даатәеит аҿыгә аақәгар ҳәа ихагәҭа.
Иамырхыз днеин даҿагылозаап ацәгьа,
Игәыжәла шԥацәгьоу – џьеи дузынкылап!
Ииҳәо хоуҵар, уи ииҳәо уаҳаҵәҟьар,
Дамызхыз амхны рхаҭыԥан дургылап.
2008
***
Ақалақь даламӷьацо далоуп
Ишалԥсаара иалԥсааз ақыҭа.
Игәы инаҭоит анаара даҿалан
Днеиуашәа, дихыччошәагь уа хыдак.
«Уабаанагеи?!» – имшуп уи аҟьала,
Иара иҩыза, аҟьала, уи ахыда.
103

Ҭаҭынк дахоит амҩаду дантәалан
Ихы рхашәа дахьынтәааз, уахь, ақыҭахь.
Уадак мҵаирсын аибашьра ашьҭахь,
Даалыхашәа иухын ҭакәажәыкгьы,
Абарҵа дықәтәоуп дықәԥшуашәа иашҭа,
Иқәҿаҳәаны имоуп ана жәыкгьы.
Аха ақалақь иалаӡом уи ажәгьы,
Ақалақь қалақьуп, уара, иқыҭам.
Аԥҳәыс ҟадыџь лхы лбоит даҳкәажәны,
Арахь аӡәгьы длымам иара ида.
Ихы иҭоу рацәакгьы дарманшәалом,
Ихы иҭоу инарбахуеит уа шьоук рышәқәа:
Амла уакыр – аӡәы иџьыба уҭалап,
Ахьҭа уакыр – ишьҭуԥаароуп кьынтыжәқәак.
Иҭаркызгьы ус лассы дынҭрыжьуам,
Дыҭрыжьын, дыргеит ҩаԥхьа абахҭахь.
Ақыҭауаҩ далоуп изынмыжьуа
Ари ақалақь, хыдарамгьы зҳәахда!
Нахьхьи рашҭа иқәиааит аҳәакама,
Уԥсыр уԥсит араҟа, угәхьаа зкыда..
Уаҩ дацымлеит ақалақь аргама,
Цәаӷәаҩык данагхоз уи ақыҭа.
2008
***
Сҿынасхар акәхоит шьҭа инеихшьала
Изуз, исҳәаз – сызхьымӡаз, сзыхьӡаз.
104

Акы аагоуп, игәасҭан, арахь шьала,
Сара истәымызт аидара сызҵаз.
Уи ддаузар акәын, ма, дыӷламха,
Даарылыҳәҳәо днеилар акәын зны…
Ахра схаларц ацаҟьа санамхоз,
Исгәалашәоит, шьоук ааԥшуан иԥсны:
Салҟьан сҭалар, ӡиаск сагарызшәа
Иҟан уа – иақәгәыӷуан-иацәшәон,
Икьаҿцәахон, иауцәахон ма исшәоз,
Аха усгьы амҩан акы сшәон.
Акы шьҭысхыр, даҽак наҟ ишьҭасҵон,
Иансымамыз ыҟамызт ҳасабтәк,
Ихасымҵоз хасҵомызт, ихасҵоз
Иацәыскуамызт сара ахаангьы мап.
Сцар ҟалон уск снадхәашала,
Ааигәа снеиран сыҟамызт ҽа уск.
Сҿынасхон насшәа зегь неихшьало,
Иқәхуа, иқәҵо снадтәалон сызҿыз.
Сҿынасхап ҽазныкгьы зегь неихшьало.
Исымазшәа шызбоз зегь ҳасаб,
Сзалымҵуа ҽа ӡыбларак салаз,
Исыргылаанӡа аҵыхәтәантәи акәаԥ.
2008
***
Узгаз амҩа абна инылаӡт,
Уагьаҵәахит – уи бнатоуран.
105

Урзыԥшаауам ушьҭа ихылаз,
Иҟам шьҭа аҭакгьы роуран
Иӷьаҵәыӷьаҵәуа изызҵааз, –
Унзырхаз закәи уахьцаз?
Уанылама иреиӷьу тәылак, –
Уқәӷьацама даҽа дгьылк?
Узгаз амҩа абна инылаӡт,
Уззыԥшымыз акы уԥылт.
Уа уагеит, уагьагаӡеит, –
Умҵанарсит наҟ, уаӡеит.
Бзиа уҟоуп, ус анакәха,
Арахь иҟаз ҳанухашҭ.
Ари ԥхыӡхарым, илакәхап,
Дунеи ҿыцӡоуп, уазынхашт.
Мҩакы арантәи уама ицеит,
Уаҟа инҵәазар – инҵәаӡеит.
Иахьцалакгьы, уи хынҳәыроуп –
Амҩа, мҩа хара, узныз.
Уқәымхааит, амарџьа, цәҳәырак!
Ус ҟалазшәа, сгәы ааҭрыст,
Иуԥылода, стәоуп сҵаауа,
Умҩа уаман ианаауа?
2008
ЗҼЫЗЗЫШЬҬЫМХЫЗ
Ажәҩан иалаӡам иԥсаатәхан, –
Рҽырзышьҭымхит урҭ, иԥрышаз…
Идырчыз сырдашан саҭәҳәан,
Инасхьыс имцар шьоук рышҳам.
106

Ишԥарацәоу рыбла иамбо,
Ишԥамыцхәу уи иабазгьы!
Сыздырҷаблаз саамҭа самԥо,
Уи азакәзар сызкашәазгьы?
2008
АҬОУРЫХ АХЬТӘ
Рҿаархеит арахь урҭ еидгылан,
Иҟазшәа уажәраанӡагь еилаҵәан.
Ажәҩан иԥҭа хәашьха ихылон,
Далырхуан дахьалаз аӡә ацәа.
Ихадыдуан зҽоужьны иаатәаз,
Алымҳақәа ирҭаҳәҳәон иардагәартә.
Ирыцлар зҭахым ирызгәаауан.
Иҭарҵон ирԥыраҳаз иагәан.
Иҟаз иҟам ҳәа азырҳәон,
Ианыз анӡамшәа ианырхуан.
Аԥшәма игәҭасны дахырҳәон,
Ирхагылан ацәаҟәа аҽырхәан.
Ргәы ааилахынҳәны ирԥырҵыз
Ирышьҭан, инармышьҭырц ҩраԥа.
Изҳәода урҭ шаҟаҩ дырӡыз,
Шаҟаџьара ирхаҳаз асаба!
«Еидгылароуп иҟоу, амарџьа!
Ҳаидгылар – зегь рыла ҳаиааиуеит!..»
Иеидгылаз ражәа анхарҵа,
Уаргьы саргьы ҳақәгараз иааиуеит.
2008
107

СЫМԤСИТ, ИҲӘЕИТ, УСҞАН…
Сымԥсит, иҳәеит, усҟан, зны саныԥсышаз,
Хгашьа анамамыз нас сызлаԥшуаз;
Исывшьаан, инаган ианарҭоз атыша,
Сызҭаҳан иҟаз ақәабгьы аншуаз.
Сымԥсит сара усҟан. Еиҭаҳәашьак амам
Сгәы мхаҳәхакәа иахьанӡа сызлааз.
Салагылоушәа збоит уи адрама,
Иныҵакшәа исҳәалоит зынгьы суаз.
Сгәы иснаҭеит сааԥшыхызшәа сыцәан,
Салазшәа сгәаҟуа, сеиҭагәаҟуа, ԥхыӡк.
Сырхәаҽуеит исгәалашәо схыҵәан,
Снарылаҳан исхызгаз зегь ҿыц.
Ԥҳәыск дысхьынҳалоуп ацхыраара даҳәо,
Сеиламгонда, дҵәыуоит дышҵәыуац хәыҷык.
Сышнеиуа снықәҳауеит дгьылк агәараҳәа,
Схы саазынхахуеит исымамкәа мчык.
Сеиҭархәаҽуеит исгәалашәо схыҵәан,
Снарылаҳан исхызгаз зегь ҿыц.
Сгәы иснаҭоит сааԥшыхызшәа сыцәан,
Салазшәа сгәаҟуа, сеиҭагәаҟуа ԥхыӡк.
2008
ИШԤАҲАХЬИ УСГЬЫ…
Ишԥаҟалеи, ишԥаҳахьи усгьы иаҳмыхьшаз, –
Ианбаҭабгеи, ишсоуҳәара, ацҳа иҳабжьаз?
108

Уаҩрак ааиуан зны, иугәаларшәа, ӡыхьшәа,
Усҩызангьы акәым, уанысшьоз ешьас.
Усҟан, ианаабоз анык ҳаицлыхшазшәа,
Ҳаицықәлазшәа ари адгьыл хазына ду ҽнак,
Ҳгәы иаҳнаҭон иааиуаз ҳамшқәагь лашазшәа, –
Ҽҳәакы ҳанааҽҳәатәоз хьҭакы ҳанаклак.
Машәыршәа саанахәар, уагап ҳәа умшәакәа,
Салугарц, зегь раԥхьа, уҽоуҭон аӡы.
Сзықәгәыӷуаз, саԥхьа исыргылоз уа уакәын,
Сызхьыԥшыз, исхьыԥшыз уара уакәын иацы.
Изызбо сыздыруам иумамшәа хҿыхшьа,
Хырқьиашьагь умам сызжьаз-сызҟаҭәаз…
Ишԥаҟалеи, ишԥаҳахьи усгьы иаҳмыхьшаз, –
Ианбаҭабгеи, ишсоуҳәара, ацҳа иҳабжьаз?!
2008
***
Аус дарҭеит. Аӡы дарҭеит.
Аныхагь дарҭеит ус ишааиуаз.
Ихьзеи иара урҭқәа рзыҳәан!
Дшыҟац дыҟоуп. Акгьы игӡам…
Иахьа ашьыбжьышьҭахь, ибарҵа дықәтәан,
Ақалақь далаԥшуан дыгмыгӡа.
2008
***
Зны-зынла сара аратәӡам,
Сызҭагылоугь даҽа аамҭоуп.
Сашьҭахуп ус дук схы ақәҵан,
Аус усҵәҟьоуп, ихадоуп.
109

Дҳәынҭқарума, даҳцәажәцәан,
Дшаҭо ҳивагылт аӡәы.
Иблахкыгақәоуп аҳкәажәцәак,
Ицар – урыхьӡап уаҵәы!
Иааиуа аамҭеи аԥша иасуеи
Иаци иахьеи ианрыбжьас,
Саанагазар иудыруазеи
Петербургынтә тарантаск!
2008
***
Зегь цеит сара саԥхьаҟа иниас,
Иҟоу сышьҭахьҟа инхазгьы?
Сызмыруа схықәхалеит ӡиаск,
Арра сҭахны зегьы рцасгьы.
Сааизар, аракәзар сахьааишаз,
Уахакгьы араҟа сааԥхьап.
Сынкылангьы самоуп исиааишаз –
Сдәы иаҵәа иқәсуа уахьадк.
2008
***
Араҟа ирҟьалоуп сара сыцәа:
Сызқәымгәыӷуаз сахҭынҵоуп.
Ара акы мҵарсуп, ишьҭкәыцәаауп,
Ишоуп, ишыршазгьы маӡоуп.
Ианықәымӡа, адгьыл иҵоу
Шынеимаркуа шьоукы ԥсып.
Иҟалаша урҭ азхәыцуам,
Ирго ирнаҭозар насыԥ.
110

Сҟазҵада араҟа стәымшәа, –
Дарбан гәымхоу исхаԥаз?
Сыԥсы ҭырхуеит сара истәымшәа
Гәаҟра згым Аԥсны сзырбаз.
2008
***
Угаӡамзар ари адгьылаҿ ушԥамшәо!
Зегь дәықәлар – уаргьы уцароуп агаҟа.
Ахагацәа уаарылахоит ухы еиқәшәамшәа,
Дара раасҭагь уара ухаҭа ухагахан.
Изакә мцузеи иӡхыҵраха ишәыҵаҽҽо,
Шәазыԥшуеит шәгылан уи аиаша ҳәа…
Утәаз, нас, иухыччо урылаччо,
Ахьыршәыгә иахьашьҭалаз абаша ҳәа!
2008
***
Амҩа сшықәыз схы сахьымӡо,
Аамҭа сыхәлаҵәан саражәт…
Уара уцап, дад, са сахьзымцо, –
Унылагылап даҽа гәашәк.
Уналаԥшып адунеи ҿыц,
Уқәс уҿынаухар ҽа дәык.
Уаргьы саргьы ара ҳанеилыҵ,
Умҩа иқәгал сара стәык.
Уеизгьы-уеизгьы џьара иухәашт,
Уаназыԥшым, уахьазыԥшым.
Уагозар – уагап иухан,
Имшхап умшқәак анымшым.
111

Уаарԥхап, еиҿоукыр умца,
Иагьуанаҳәап уи ажәабжьк:
Амҩа сшықәыз схы сахьымӡо,
Иуҿаԥхаанӡа ҳәа шьыжь шәаԥшь.
2008
***
Ирзышьҭымхуа-ишьҭырхуа, ирылымшо-ирылшо,
Ҩыџьа аҵала идәықәлеит дунеи дук.
Ари адгьылаҿ урҭ ршеит ауаа аныршоз,
Еилкаангьы ирыман иахьнеитәым, иахьнеитәу.
Иахьнеитәым…
Иабыкәу, нас, уи, иахьнеитәым?
Извыстәу арбан ахагақәа ахьеилоу?
Ирбаз:
инеитәын, иахьнеитәымгьы инеитәын!
Иааҩло азхом, иазхом уахь инаҩлогь.
Иагозшәа рҳәалон аӡыблара ишьҭнахны,
Аха инеиуан уи дара рҽаҭан.
Аамҭа, аамҭа цәгьан – ирнаҭаз рыҿнахуан,
Асеиԥшгьы абаҟоу, рҳәалон, ҳара ҳҿада!
Зегь рымазшәа иҟан – аҳауа рызхомызт,
Ирыхәланагалон уи хьӡыдак ишҳамха.
Аԥсаатә еиԥш, ажәҩан ахь баша еихомызт,
Иҩеиуан урҭ уахь ацаҟьа иамхо.
Иҟамыз ҩыџьа, реидара ишаҵаз,
Ишџьаршьоз мацара ахра иаҿысуан.
Иҟан урҭ ҩыџьа, аԥҳәыси ахаҵеи.
Тәамҩахә змамыз, зыгәқәа заԥысуаз.
112

Аамҭа аӡлагара иалагон ҩыџьа,
Амҩа иқәын шәкы-зықьгьы рыгны.
Аха ицон урҭ ирҿагылаз иахыччо,
Рхы рбон азы рҩыџьагь иаӡәыкны.
2008
ИААИЗ
Ак рымақәан иааиу, иргаша иашьҭоу,
Иӡыз рыԥшаарц рҿаархоу урҭ, иааиз?
Исыздыруам ҽынкылашьа ирымамгьы гәашәҭоу,
Ианаагыла арахь, ҳаԥхьаҟа шааиас;
Сара избаз: ак рыхон раӷәрақәа рымжәо,
Даргьы ааԥшуан, ҳарбаргьы рҭахымшәа.
Иахьцаша рымоуп, цатәызар – иагьцанда,
Дызбом сара араҟа урҭ ирҿахахо.
Ҳара ҳазхьымӡаз рацәами, ирыхьӡанда,
Ҳара иахьанӡа ҳазмыхәаз ҳабахәо!
«Шәца, нас!» – Ҿаасҭуеит иааиз снарԥыл, –
Аҳәынҵәа ҳҿамҟьакәа, шәышькылқәа шәрынгыл!..»
2008
***
Иааиқәтәахьазар акәын шьҭа саркьалқәак,
Амҩа сықәнаҵ слымҳақәа ҵызхуаз.
Аха урҭ еиқәымтәаӡозаап, суалқәак
Срыҵалан саауазар сара абас.
Сыцәа зырҟьалало урҭ суалқәа
Сыҵдырҟьалоит – исымоу роуп шәатәыс.
Арҩаш еиԥш ацаҟьа саналҟьогь
Исхасыршҭуам дунеи дук сшатәыз.
113

Уи еилаҳар – сбаагәара еилаҳап,
Уи бжьаӡыр – схаҭагьы сыбжьаӡп…
Асаркьал еиԥш ажәҩан салакнаҳауп,
Агәыр еиԥш сыларшәуп ашьац.
2008
***
Аамҭа нкылашьа анамам,
Ианнеиуа уи ԥшак еиԥш ишәхашәышә,
Сышәгәалашәоз сызгәаламшәар амуа,
Сышәхашәыршҭыр ззеиӷьу сышәхашәыршҭ!
2008
АҼЫБӶАҞАЗА
Сакәшан сҭалеит, сҽы аӷәра сахо,
Хара иныжьны сышьҭа ихыз.
Атрышә иасуа, рнапқәа рхахо,
Арахь исԥылон сызҭахыз.
Сызҭахымыз хьаан ирымаз:
Изсаԥымгеит дара ртәык!
Даҽаџьара ихазааит рымҩа,
Ҽазны инықәлап даҽа дәык.
Саашәыдыххылт адгьыл цәырҵәан,
Сашьны сыҟоушәа арыжәтә.
Сара изысҭаху сыздырцәом –
Аԥхьахә иашьҭанҵәоз ирышәҭ!
2009
***
Иаанаго сеидру ақьаадбӷьыц ианысҵо,
Ианысҵаз анырхыр – сгәы абаарын уи.
114

Ирацәацәоуп ианысҵо иахҭнысҵо,
Ирацәацәоуп… Уҵаашт – изакәи?
Иааркьаҿны аҭак абас иҟаҵоуп:
Ианысҵо иахҭнысҵо… Схаҭа сахҭынҵоуп!
2009
АҴХ ИАЛОУ
Ааира уадаҩын, саахәыцын, уаханӡа,
Имшынха саларшәын амш сызлаауаз,
Сааскьон сара арахь, ак хаҵо, ҽакгьы хамҵо,
Сыҟан, ак амур, нас ҽак ауас.
Аҵх саалагылт, ҟәаракаҿ, сааӡазшәа,
Иртәхар сызмыруа саԥхьаҟа ӡык,
Снеихаргьы сҭахны, ари аамҭа сазцасшәа,
Исхьынҳалар сҭахымкәагьы мцык.
Аҵх иалызбааз амш иатәыз роуп,
Сзыцәцаз ауп ҽазныкгьы ара сзыхҟьашо.
Сыблақәа хызҩар – иҟамшәа имҩасроуп,
Ианаму, схәыцуеит, са соума изыршо?!
Са соума ириааиуа иаанаҳалар сымҩа
Сыԥсы зцәызгаз, амш иазынхаз?!
Сымчқәа сымчым, гәаҳәарагь сымам
Сгәы ҭызфаауа срылаԥшуа, аф аст.
Аҵх ԥсҭыхга иалаӡша аналамӡ,
Амза гылом, еҵәакгьы збарым.
Уаҵәтәи амш акала санаалом,
Хаалагь, мчылагь уи сазцарым.
115

Сахәланагалоит аҵх сацәымцар,
Сацәцаргьы – иҟалап сеилагар.
Ибжьаӡоузеи усгьы уаҵәынӡа,
Уаҵәынӡа, насыԥшәа, неишьак ҟалар!
2009
***
Дәык ҳаицықәын. Мышқәак ҳрылан.
Иаҳхагылан усҟан жәҩанк,
Иааиуаз ныҳәак ҳаицаԥылон,
Иҳазгәамҭакәагь ҳажәуан.
Ҳамш абаҟаз, ҳаҵх абаҟаз,
Ҳҿаԥхьа ӡқәакгьы ҭыкәкәахьан…
Аԥсҭазаара цәгьа саргәаҟын,
Избоз сзымбо сартәахьан.
Аха усгьы, сгәы еилгамыз,
Иҟаз, иҟалазгьы збон.
Сымҩа шәымҩа ахьгаз игамызт,
Ҳаиқәзыршәозгьы ҳаивнагон.
Ишәхьаамызт сара схьаа,
Шәцеит шәавсны слахьынҵа,
Снымхаӡозшәагь сыҟан шәхаан, –
Дгьылк ҳаицықәмызшәа зынӡа.
2009
***
Ахьҭа алалазшәа, ахәараҳәа
Еимҳәо ааҵра иавахеит ԥеруал.
Иҟам шьоукы иҟалаз нараҳәо,
Исхашҭхьаз гәарабжьарақәак срыбжьалт.
116

Ишанхашәа исыхәаԥшуеит исԥыло,
Аԥсышәакгьы рҳәоит иԥхашьашәа.
Иҿырҳәахьоу гәашәқәак срылагылоуп,
Сырҭаԥшуеит шҭақәак сшанхашәа.
Исыздыруам амҩақәа сахьырго,
Исзеилкаауам исыхан сызлааргаз.
Схәыцрақәа храқәак сырҿыргоит,
Сыҟан, сыҟоуп, сыӡуеит сара нас.
Ак санаҳәоит ажәҩан, иаалаҟәызшәа
Сааҵахоит, исзымдыруа сахьцо.
Изакәызеи сара сгәы еиҟәызжәо,
Иԥшатлакәха хҭысқәак ансыхьӡо?
Адәы сықәхеит сымала, ахәараҳәа
Еимҳәо ааҵра иавахеит ԥеруал.
Зегь сҭахуп, арахь акгьы саҳәом,
Ишсықәыцгьы исықәуп шьоукы руал.
Ицаз роума, иҟоу роума, иааиуа
Ируалу сара исзымшәо сызҵахаз?
Сырхаго, изакә бжьузеи иааҩуа?
Сахьынхаз абыкәу – сахьҭахаз?
Иааскьо акы сҽасҭахуеит сга ҳәа,
Ахаан сгәы иҭамшәақәац схуп.
Дысхатәахуп сара сан, аккаҳәа
Илҳәо мыткәмоуп. Гарашәак сҭахуп.
2009
***
Дыршьызар, иҟазар акәхап дызхыршьааз,
Бла иахьамбо, иахьымаара игәараз.
117

Дцәырҵуоу сыздыруам иҟаҵәҟьоу здырша,
Иахьа иршьыз ихарамгьы ихараз,
Аха уаҵәызны, – ианааиқәтәа, ианҭынчха, –
Ианынарықәрыҳәҳәа аусқәа зегь ахәа,
Даацәырҵру арахь, ома зегьы мҽхак,
Ауаҩразы ажәақәакгьы иҳәахуа
Уи ацәгьауҩы?! Иҟалап дырхаԥазар,
Дцәаԥҽыгаха, дызцәазгьы, дызжьызгьы.
Дааины абра џьара ҳааигәара дтәазаргь,
Дшьуп уи иршьыз дызшьызгьы.
2009
***
Саԥхьаҟа ишьҭаз зегь сышьҭахьҟа иныжьны,
Схарахаԥшуа сгылоуп, анаҩстәи сацәшәо.
2009
***
Зегь сҭаххазар акәхап сажәымҭыҽха,
Исымпыҵышшо смышьҭырц снархьынҳалт.
Исыздыруам абри адгьыл иқәхаз,
Ашьацраҿы сҽынеиҵых сышьҭалт.
Саныхәыҷыз еиԥш, еиҭа сарчыхәчыхәуеит
Сҿаԥхьа ашҭа хызҩо аҳаскьын.
Сышьҭнажәарц акы арантә исыхон,
Аҽсыларԥсны ҽакы ара сакын.
Сырхәаҽыр ҳәа саашәеит сылабжышқәа,
Сыбла ианаахгыла исзыԥшыз.
Иҵысуа хара амшын ихын анышьқәа,
Сызлагылаз амшгьы закә мшыз!
118

Сыԥсы ласӡа ажәҩан иалакнаҳан,
Уи насыхшәашт аамҭа саргаӡар.
Акы аасзаламкәа адунеи ду уаҳа,
Исҭахымызт сара арантәи сцар.
Сгылан сшьамхқәа арсны, ихьышьаргәыҵа
Сакәыхшон ԥсы зхоу зегьы Ҳазшаз,
Даҽа ԥыҭрак уи сигарц сигәыҵак,
Асаби иеиԥш, сыцқьаӡа, зны сшааз.
Анцәа сиҳәон иҵегь сааирҟәышырц,
Исимырҟаҵарц, сажәымҭыҽха гаӡарак,
Иахьыларҟәтәым схы ахаангьы иласырҟәышам,
Уи скуп ишьҭыхны сахьцалак.
Аха адгьыл, згәы снықәшәаз срыцха,
Сахумбаан, сымҵанарсуа ԥсаатәк.
Уи аныжьра сцәыхьанҭоуп арыцҳа,
Зны исықәшәаргьы – ишысзыԥшым сазаап.
2009
***
Иагаҩы ирышьклаҳахьеит, сара сыдагь,
Аха исиааима уи, сазҭархама!..
Иага аургьы, иага аршаргьы, имчыдоуп
Агәымхара, имчыдоуп, нарха амам.
2009
***
Сакит, иҳәеит, сшааиуаз, амла,
Сан исалҳәаз слымҳа иҭамлазт.
Слымҳа иҭамлазт саб исеиҳәаз,
Иԥҵәеит, иҳәеит, сыбӷа аҿаҩҳәа.
119

Сангылашаз сзымгылт, скаҳаит,
Усыцхраа ҳәа снапқәа сраҳаз,
Ҳазшаз дхьамԥшит, иҽирдагәеит
Схы самхыхәазт… Арҭқәа лакәын.
Ԥсышьа смоуит, аԥсра саҳәан,
Исдыркын, исзымҟьеит аҳәа.
Саарылахеит сӡымкәа, сҩымкәа,
Сҿанаасха арахь суаҩымкәа.
Сакит, иҳәеит, сшааиуаз, амла…
2009
***
Аибашьрақәа аанышәкыл, иауазар,
Араҟа еибашьроуп, анаҟа еибашьроуп,
Адунеи зегь акыр иатәнатәуазар,
Изтәызтәуа, иҳәеит, қьиароуп, уаҩроуп.
2009
***
Есыуаха, дҟьалазшәа, лымала дшааиуа,
Ицахьоу мышқәак днарылаӡуеит ԥҳәыск.
Илхыҵәаз хҭысқәак уаҳа дзыриааиуам,
Акы иацуп анаҩс даҽа хҭыск.
Даргәыбзыӷуеит, дыхнахуеит, дыхнахӡоит
Лара лзыҳәан иааиз ааԥынрак.
Ишьҭоуп лымҩақәа лаԥхьаҟа ибахӡа,
Насыԥ рыцуп урҭ дахьцалак.
Адгьыл датәума, ажәҩан дагама,
Акы дарԥыруа, ԥсаатәшәа дрыбжьоуп.
120

Илнаркит уи адунеи дуӡӡак амаа,
Зегь рыла дныҳәоуп, дыԥшьоуп.
Деиланарӡыӡоит дахьнеиуа лаԥшыхаак,
Дышьҭыхны уи даннартәалоит уарҳалк…
Хәыҷгьы дугьы гыла илзыԥшыхуеит,
Лара аҩада дхалаӡеит, дхал.
Абас аҵх далыхәхәа дшалоу,
Ашара лыхьӡоит, дагьарҿыхоит аԥҳәыс.
Акы иаршәазшәа идәықәлоит ибналан
Иԥхыӡымкәа-иԥхыӡны абра дызлаԥшыз –
Иааиуеит ҽа ҵхыкгьы, ицаз иацыԥтәахан,
Иааиуеит ицаз, аха изымцо мышқәак.
Дахоит аҩысҭаак есыуаха иаӷа,
Маалықьцәакгьы цәхалоит ихымкәаӡо қәак.
2009
***
Сара аиааира згеит, иҳәеит,
Шәара – иаашәԥыхьашәоз зегьы.
2009
***
Са сызмырцәаз иамырҿыхаз,
Сгәы ҭызшьаазгьы змаҳаз,
Иҽабаазшәа рбахуан сҽыхәа
Сақәтәан ԥагьа санаауаз.
Санарԥыруаз рыбла иамбоз,
Амыргәырӷьа схы ианҭаз,
Рдунеи сатәымкәа самԥон,
Сышьҭа инхаҳало иаауаз.
121

Иџьасымшьеит зны ҳанеилга.
Ҭәа ахьырбаз ҭәа еизыҳәҳәоуп…
Ажәеинраала итәуп иззеилкааз,
Изаҳаз изы ашәа ҳәоуп.
2009
***
Зегь зыцрыхоз, зегьы змырхыз,
Дыҟамызшәа рҳәон анаҩс.
2009
***
Иҟоу шыҟоу ныжьшьа анамам,
Рыҽкынҵа иҟалаша ианашьҭоу,
Уара иухәаша уаҳа ак умбама,
Уааҭахеит уҭагьежьуа шәашҭа.
Аӡә дагеит дшыруаз аӡиас,
Ҽаӡә дӷьазкит ацаҟьа дшадхоз,
Уазыԥшын уара акы – иузыбзиаз,
Узышьҭазгьы иутәымыз акәхап.
Иҟалашаз ҟалеит уара уда,
Уаарыламгылаӡакәа шьоук уаҳа,
Уӡбахә раҳаргьы рҭахымхеит ақыҭан,
Уашҭа уқәызгашаз анҭаҳа.
2009
***
Сышцара арантәи санца, ҩаԥхьа аранӡа
Саазгозеи – амҩа ианаҳалт шә-пылҳаҭк.
Сааины саатәеит ашәшьыраҿ, ара амҵан,
Сара араҟа сраҳаҭуп, сраҳаҭ.
122

Иҟоу схашҭны, иҟам срызхәыцуеит,
Сызлаԥшуа уналаԥшыр – ушәап, уеилагап…
Абар, дкарауараха ашәхымс даахыҵуеит
Анкьа зны схы знапы аақәызшьлоз саб.
2009
***
Исықәҳаз шьҭызхуа са сыда
Сааигәа уаҩ дгылам, сааԥсоуп.
Исылымго хьаа цәгьақәак сыҭан
Саартәеит аамҭак – саԥаԥсоуп.
Сыбналар – бналашьа сымам,
Избом даҽа ҭыԥк – зызцатәу.
Адунеи ааҳәуазаргьы, сымҩа
Саман инеиуеит – сатәуп.
Иҟам акы сахьынҳалоуп,
Сҽалагӡан стәоуп ацәыкәбар,
Сҿажәкуеит. Ара иахьа иҳалоу
Ҿкык уаҵәынӡа сзацәцар,
Саамҭа ҽакала иааҳәышан.
Избарын даҽакала адунеи.
Истәым, сызтәым сахьыԥшышам.
Анаҩс исзамургьы ауеит.
Схы сҩахан исҳәоит зегьы рцасгьы,
Уи ала сгәы маҷк иаасырдан:
Иҟан сара сусқәа анеицәазгьы,
Сызҵазгьы уажә аасҭа ихьанҭан.
2009
123

***
Абрахь сықәзар аасҭа ҳаиҿыхо,
Схы збо сиеиӷьымкәа ԥсык,
Сыцәар сҭахын, акраамҭа сымҿыхо,
Сыцәар сҭахын, сынҭаҳан, шықәсык.
Сыцәар сҭахын исзымдыруа иҟоу,
Жәашықәса, иагьысымбо ԥхыӡ.
Исзымдыруа сшьа сдақәа ишырҭаныҟәо,
Акгьы сԥымло, исԥырымҵуа ҿыц.
Сыцәар сҭахын, сымҿыхаӡо уаҳа,
Хышә шықәса, аҭахызаргьы хәышә.
Сҿыхап, нас, сихәитәаанӡа аԥсцәаҳа,
Иахнаҟьозар уи аамҭала ахәыжә.
Ари адгьыл, илахаз ахәа,
Иаҵала иааиуа агәамсам,
Иахьа излаҟоу ачҳара сахәом,
Сзаиааиуам истәым, исзаԥсам.
2009
***
Иаҳхашҭзар акәхап ҳани ҳаби,
Ҳааскьан, рыӡбахә ҳҳәом рацәак.
Шәааи, ицаз хынҳәызшәа аабапи,
Ҳааилатәапи, шәааи, ҭаацәак.
Аха ҳаб иааимоуӡеит ҳаха,
Дыркуп дшыркыц уи шә-уск.
Даатәалонеи ҳангьы дхахо,
Тәамҩахә лымам уажә аԥҳәыс.
124

Дцароуп, даароуп, деиҭацароуп,
Уи ддыргәаҟуеит ақә, аҵас…
Зегь лара, лараӡәк, дрыхьӡароуп,
Згәы ҳамыхәо шьоук рцасгь.
Иҳаргәашеит ҳани ҳаби,
Идҳарбеит ҳааилала ааӡаб.
Иҟаз шыҟаҵәҟьаз наҳҳәапи,
Иҳәатәу џьара ак ҳамӡап.
Ианырзымхоз ыҟан ҳафатә,
Зны, ианагыз ҳашәҵатәы;
Сара сыҩуа Кәыдры саван…
Цәыргашьа амам зегь ртәы.
Дара ирыгхеит ҳара иҳацлаз,
Дара иргәыхьын ҳара ҳгәыхь.
Салҟьа слеин зны аҳаҵла,
Сыԥсыз џьылшьоу, сан дрыцәгәыӷьт.
Ишԥарацәоу усгьы исхашҭуа,
Ишԥарацәоу хашҭра зқәым!
Сыҩуа сықәуп ҩаԥхьа ҳашҭа,
Снықәсын, иҟасҵеит иакәымк.
Ҳани ҳаби акы иарцәом,
Зегь хазыназаргь ҳаҩны,
Исызҳау, саргьы сыхәмарцәом,
Саԥхьа иқәуп акы ҩны.
Изырцәода амца скызар?
Салызгода ихыҵыз ӡык?
125

Сажәақәа дара ирызкызар,
Сахәаҽуазар лаӷырӡык?..
Исызгозар, сыԥсы згапи,
Сықәнагаанӡа арахь иаауа,
Сырзыхьчарым ҳани ҳаби,
Исышьҭазаргьы ргәы ԥшаауа.
2009
***
Ари ақалақь, сара сеиԥш, иагаҩ наскьаган
Арахь иаахынҳәхьеит – алахь еиқәҵа.
Хәылԥазыла снеиааиуа снавамлар ага,
Зны ара сшыҟазгьы ахашҭып зынӡа.
Изызбоз сыздыруам ак агхон са сыда,
Сырнын уи амҩақәа сгәы ҭыԥсаауа.
Сцаргьы анысҭахыз ыҟан ақыҭахь,
Аха снаӡаанӡа сықәҳа саауан.
Саауан сара арахь, сҿара зегь ахьыҟаз,
Сахьгәырӷьоз, сахьҵәуоз, сахьалаз мцакы.
Саауан, хара сцаргьы, сышиашаз аҩныҟа,
Избомызт – арахь иааган – ҽа мҩакы.
Сара ари ақалақь сшалаз сарԥысхеит,
Схаҵахеит, игәасҭеит иахьыҟазгьы сҭыԥ.
Аԥышәарақәа зегь араҟа сырхысхьеит,
Еиҳан схы анызбоз исыман насыԥ.
Иҟоуп уи санартәазгьы снасыԥдан,
Исырҭоз насымхуа сымшқәа анаауаз.
Сыԥсы еиқәхарцаз сыжәҩан зхыбда,
Сара сзыҳәа ахаҳә анауаз?
126

Исзымҳәац ажәоуп, исзымҩыц жәеинраалоуп,
Ари ақалақь – сзырхаз, сеиқәзырхаз.
Саамҭа цеит ари ақалақь сшалаз.
Сара сажәызааит, иара ҿахаз!
Ари ақалақь, сара сеиԥш, иагаҩ наскьаган
Арахь иаахынҳәхьеит…
2009
***
Сызҭиуаз дахьашшыз срыман иахьнеиз,
Иаргьы уаҟа дтәан, сызҭиуаз.
Ибла ҟәысҟәысуа дтәан уи инаҩыс
Шаҳаҭс иамаз агмыг иуаз.
Иӡамҩақәа ҭыҵны ицон ацәыршәага,
Дыҽҳәатәазшәа зны ирбгаз ауаџьаҟ.
Чачаа руаџьаҟ! Илшозар, дагәан
Иҭиуан уи рынхара зегь наҟ.
Аха ицәыҵагәан икҿиҳәаз уаџьаҟуп,
Иԥшӡан, уи ссирны иҟаҵан,
Акраамҭа илаԥш ақәкын, даргәаҟуан,
Иҽырҭынчшәа даатәеит нас, иӡан.
Атәым мал иҩны иҩнаижьхьан инаган,
Иазымкыз дасны иҭиуан ашьҭахьы,
Ихы аҵәы иахаргыла днавалон ага,
Ихаҭа ицәыргазшәа ақәылацәа ахьы.
Аԥсы қымқым иоуз анизымха,
Даакылсны сыҩны дыҩнаԥшит хәылбыҽхак.
«Абасҵәҟьоу?!. Утәашьа ҽеим… уеиҭымха…
Зегь мҵасуа иахьдәықәу… Уеиха!..»
127

Иара аҩнымаҭәа алигеит Уарча,
Саани мҳаҵәи еизигақәеит Ԥшьаԥ.
Имҵаирсша акрыҟоуп, амарџьа,
Дмаалықьушәа дааиуеит, шәижьап.
Ижьеит днеины сара данысзашшуаз
(Иара иеиԥшуп уа ииҳәаз заҳаз),
Иԥсы ааивигазшәагь збон ауаҩ баша…
Иӡбахә ҳәатәымызт, иҳәоу азырхаз.
Иаб дыздыруан, диеиԥшуп зегь рыла,
Арахь дааԥшуеит иузимҭошәа кьыс…
Иабгьы дуаҩушәа ақыҭауаа дрылан, –
Згәыла иқабла ӷьычны иҭакыз.
2009
***
Сахьынҭыҵыз зны, санмаҷыз,
Абна сылахахьан сҟьалан.
Аха сылҵит изулакгьы.
Саныҩеидас, ҩаԥхьа сҟьалахт,
Аҽнышьыбжьон, ауаа сышрылаз.
Изулакгьы, схы сахәан,
Саауан нас мҩакы санылан.
Узырҟьало рыда уаҳа
Уаҩ дыҟамшәа, сажәымҭыҽха
Ауаа рыжәпара слалаӡ
Сеиҭацахит, уи бнаршәыроуп.
Сзыршәозеи, анаџьалбеит,
Срылашәар ҳәа агыгшәыг.
2009
128

***
Сара исыхьуа уара иухьуам,
Сара исықәу иуқәу уӷәым.
Узыргәыӷьуа ахаан саргәыӷьуам,
Сара исыхәо уара иухәом.
Дгьылк ҳақәуп, аха тәылак
Уаргьы саргьы ҳаиднакылом.
Сара исылоу уара иулам.
Уахьгылоугьы снеин сызгылом.
Уҩазгало хара сашьҭуам,
Сзырԥыруа ухы ухнахуеит.
Узышьҭалаз акгьы сашьҭам,
Исыдугало зегь сырнахоит.
Суцәыбналахьан – усԥырҵуам,
Ушәара адгьыл уҵоуп,
Иҟамхаша уҟоуп, уӡуам,
Сыҟазар ҳәа ушәаӡыӡо.
2009
***
Исыҳәоит саҿаччарц, санааларц,
Санышәарц нышәашьа змам.
Сцоит сара арантәи сыбналан,
Сцоит сара арантәи, саауам.
Сабацо? Исԥылар сызԥырҵуа?
Иаасҿаҳар уи аҽырҿыц?
Саҿаччо уаҟагь сызцәырҵуам,
Сахьыӡша сыҟазар – сыӡп!
129

Сыҟаз араҟа, сахьыҟац,
Снеилап снапы наҟьаны.
Ианамуа сҿаасхап аҩныҟа,
Сызнымшәо схы нанҟьаны.
2009
***
Ишԥахьаагатәу уи, – аамҭа иаҳцәаҵәахт
Ицаз, ашьҭаԥшрагь уаҳа акгьы ҳнаҭом.
Аха усгьы,сзалымҵуашәа ацәа,
Акы сазхәыцуеит – сазхәыцлон иахьадагь.
Исымпыҵшәаз акоуп, ихьҟәыршәамыз,
Иӡаакәкәалеит зны сшазыԥшызгьы.
Сара усҟан бааԥсыла сыршәамыз,
Аха иахьанӡа уи сыԥсы алаҭоуп усгьы.
2009
***
Иац еиԥш, жәац еиԥш, есымшеиԥш,
Ашара адәы иқәлаанӡа дгылеит аԥҳәыс.
Иаха лыԥшәма аарла иршеит,
Иаха џьаҳаным агәашәқәа дырҭыст.
Дшааиуаз, ашамҭазшәа дыцәеит дынҭаҳан,
Лара лшьапԥынҵақәа днарықәгылт аԥҳәыс.
Адунеиаҿ акы даҳәомызт уаҳа,
Изцар абра абри арыцҳара рхыс.
Дыҩнан амаҵурҭа акы днаха-аахо,
Ашҭа днықәсит, рахәқәак еиллыргеит.
Иҟан ахаҵа иусыз, дабахәоз,
Аха авсшьа лмоукәа дагеит.
130

Аамҭа лгон акыргьы, ицаӡомызт,
Нас, дахьыцәоу длырҿыхар ҳәа дшәо,
Лхы ныҩналкит дахьыцәаз – дқәацомызт,
Дыцәан дшыцәац, ианылбогь уажәоуп:
Адунеи ду иахаану цәанырроуп
Иԥсҿыхган ирымоу, иахьанӡа иаазгаз.
Дахьлалбааз илуа, илҳәо лыздыруам…
Диашьапкуа дгылан акраамҭа Ҳазшаз.
Иаха имыцәацыз лакәмыз, дагьыцәеит
Днеины лыҽнықәылкын насшәа ҟәардәык…
2009
***
– Баша аӡы уҭахысуеит, – рымшуп, –
Ухы ургәаҟуеит, шәус егьалҵуам…
Уҽалоумыжьлан, хыда, аӡы-мшын,
Зны урышьҭуеит аҳабла уалцан…
Зегь саҳаит, аха исмаҳазшәа
Сара сгылоуп, схы насыкәаҽ.
Уи аҭыԥаҿ иааиуеит насшәа,
Сҽыназыскуеит, ус, сымԥшыкәа…
Иарбан уи? Сара исмыхәо,
Ҽаӡәгьы имыхәо – цәыҵагәыгәрак,
Исымбазшәоу, уара, исҿыхо,
Ззин снамҭо саамҭа, сықәра?!
Уи сҟазшьамызт жәынгьы ҿангьы,
Изакәызеи иахьа, сшәазшәа,
Срылагыла сцартә бзы зҿамгьы,
Дарбан, уара, ус еиԥш шәазҳәаз!?
131

Аҳабла сыхсырччартә, изуеи,
Сынхамашь ҳәа саахысхысуеит,
Исзынкылом, сгәы саԥысуеит,
Ихыдаразаргь, ӡык сҭахысуеит.
2009
***
Сныҟәнагом сара сзыдхалаз,
Иԥсҭыхгоуп – сзаԥырҵуам.
Аҽыснаҭом сажәеинраала,
Садызцалазгьы сыздырӡом.
Сдәықәнагалоит уи насыхан
Уахь, иахьыҟаӡам ҩаӡашьа.
Ихьаацәгьоуп, исыгәҭыхоуп,
Сагьаршаҟьоит, сҭанархашоу.
Ауаа аныцәоу иҭаҳәахаа,
Стәоуп сара ара скәаҩӡа.
Сахьгәаҟуа ҭаҭынгьы сахом,
Скалам, арахь, егьаҩӡом.
Сызхьынҳалоу ԥҵәар ҳәа сшәахуеит,
Сназдыӷәӷәалацәаз цаҟьоушәа.
Аҷараҳәа ус иааимшәахуеит
Сыхшыҩгьы, саԥхьа ишьҭоушәа.
Дәы иаҵәарак снықәыԥшыхуеит,
Адунеи ду ааласхахуеит.
Иԥаџьԥаџьуа сақәтәоуп ҽыхәак.
Смыцәаӡаргьы ауеит ҽа хаха.
Ааԥсарам ара са сзыҳәа,
Ихыдарам, акгьы башам.
132

Ари ныҳәоуп, ари аныҳәа,
Салагәырӷьо сцоит сызгаша.
2009
***
Иаагоит ҳәа ижәылан ахан ахь ианеихо,
Амҩадуқәа ирнылаз, аамҭа иарҩашьан
Икаҳап ироуаанӡа иахьдәықәлаз анеиха,
Ахҭысқәа ирхыццак, русқәа дырбашап.
Иагьыргааит урҭ ахан ду ижәылан,
Дрымбазааит ршьап иаҵашәаз ԥҳәыск.
Ишнеиуа раамҭа ашәеиқәаҵәа ашәылап,
Хыдарыла рымҩа ианысп.
Игәаҟуа игылаз аԥҳәыс данрызгәамҭа,
Илыгәҭасны, илхысны ианца,
Ирыцныҟәаран излаҟоузеи аамҭа,
Уи дара иртәымеи зынӡа!
Ирбозааит иртәушәа, ирзалгаша алго,
Иқәтәаз ихалан иргаз ахан,
Ахаан ирызшәашам ирықәхо ауалқәа,
Аԥҳәысгьы дырхашҭран иҟам ахаан.
2009
***
Аиаша уҳәар – џьеи угәра ргап!
Уҟазшәа ахьубо – уабаҟоу!
Ма алаба уадыргап, ма агәырҩа уадыргап
Араҟа.
2009
133

АБЖЬЫ
Сышьҭахьҟа иааиуа иҟаз рыздыршам,
Инымхеит ақьад ианиҵаз аӡәы.
Изҩыз сақәырфеит, исҳәаз сахыршьааит,
Инахалан исырҭәыз ҭадырцәит.
Ирблыз аҳауа иалоуп иццышәха,
Аԥша иагаз агеит, иагаӡеит.
Аԥсы зҭаларан иҟам инышәхаз,
Ицаз аамҭагь уабахьӡо, ицеит.
Сыбжьы шгалоз рхашҭит, санырхәаҽ,
Исҳәоз еицаркын, иаҳәоз даҽакын.
Сыҟаӡамшәа абри адгьыл сшанырхуаз,
Иахьыргара рмоуа сыхьӡ рҿакын.
2009
***
Сыҟазар сҭахуп макьана, –
Ихыҵаанӡа ашәшьы,
Сыҟазар сҭахуп макьана,
Исыԥхахалаз шьыжьы.
Уара уусгьы, сара сусгьы
Акоуп – ҳаилахәуп.
Аԥсҭазаара ныҳәоуп усгьы,
Салахәзар сҭахуп.
Сынхаӡом сара сахьцазгьы,
Уахьгьы аҵәы сахаз.
Сыҟазар сҭахуп уцасгьы,
Сыҟамзар зҭаххаз.
2009
134

АҨСҬААЦӘА РПАРАД
(Аџьнышцәа алархәны)
Адаул иасуа, рбираҟқәа ирҩахан,
Аҩсҭаацәа имҩаԥыргон парадк.
Раԥхьа дгылан даауан ԥаҵа хахак,
Даақәырцалазшәа арахь ауахьад.
Ихы аҵәы иахагылан еицаҟьак,
Уи дыџьнышызшәа сыҟан, уажәы
Диваԥало даауан ахаҿ-ҟьаҟьа,
Ишәхаркьакьашәа иаб икәымжәы.
Иԥынҵа дкылхо дрышьҭан ҭаҳмадак,
Иҽырҷкәынуа, изеивымго иԥсы.
Дызбахьан ҳәа сыҟоуп уажәадагь
Ихы каканӡа иааиуаз хазы.
Дрылагылар руамызт дыздыруаз,
Знык ианицәхас, ҽазнык ианицәхас,
Дараапкызар акәхап изыруаз,
Ихашҭгәышьеит ихы ахьдырхаз.
Дшьацәхныслон дахьнеиуаз уажәы-уажә,
Ибла иабомызт, игәы еилнамыргеит.
Ианимыхәа, инаихеит аҵәыуатә,
Иҵагылан дықәган дыргеит.
Дыччон хаҵак дахьнеиуаз дҿамӷьарӡа,
Ахыбжа ирҭозшәагь дцон деиханы…
Ишнеиуаз џьнышцәак аакылсны илеиларҵан,
Ҩардаџк днеины днагылт рханы…
135

Дшазхәыцуаз дааԥсеит аӡәы абысҭа,
Ибон иара ихихрашәа ахҷаҭ.
Еилагьежьуан џьныши аҩысҭааи,
Амра ҭашәаанӡа ицон апарад.
2009
***
Чаракаҿ снеин, игәасҭеит, изаацәан,
«Аҩны дакуамызт» рҳәозшәа саҳаит.
Сгылан схала сахьыҟазгьы схьаацәан,
Избан смааӡаргьы еиӷьны еиҳа.
Егьи ачара сагхеит акырӡа,
Иржәхьан, ирфахьан, шьҭа царан.
Сназыдтәалаз сыздырӡом, срыздырӡом,
Бааԥсыла рыбзгьы аус адыруан…
Ари адунеи саҭаарц, изаацәан
Мҩақәак сыццакы-ццак сшырныз
Сааԥсазар акәхап, исықәҳауеит ацәа,
Сагьхәыцуеит сахьаатәахыз ус:
Иҟаз, иҟоу еиҭаҳәашьа абамоу,
Исзеилкаауам сызлоугьы шәзакә уаау;
Сџьашьашәоуп шәышсыхәаԥшуа аргама:
Заацәа саау сара, сагхан сышәзаау?
2009
АШӘҬ ЕИԤШ
I
Зегьы дыжәбеит, зегьы дгәашәҭеит,
Дышәҭны дгылоуп иахьа ашәҭ еиԥш.
136

Дызтәом, лгәы адәахьы илыхоит,
Илеилаҳаз ԥшак лыцрыхоит.
Излыцәшәозеи уи дагар ҳәа?
Изакәызеи ллымҳа иҭарҳәо
Амши аҵхи лахәыҭхәыҭуа?
Дшыссиру, дшышәҭыз акәхап.
Далагылоуп лаамҭа лакәха.
Дыԥшуп уи лгәы хыҭхыҭуа.
Зегьы дыжәбеит, зегьы дгәашәҭеит,
Дышәҭны дгылоуп иахьа ашәҭ еиԥш.
II
Убас дыҟан, зынӡа убас,
Зны санҿаз, сара сзыхьӡаз.
Саахьазырԥшыз, сықәгьежь сышьхәа,
Саԥхьа дгылан уи дышәҭышха.
Нас, аф асааит, иҟалазеи,
Илхамызшәа лыԥшшәы згазеи?
Лгәаҟрақәа зегь лыхьӡама?
Аамҭа цәгьак дама ицама?
Ашәҭ иҿысхыз сыцәканӡама?
Иааиуа зегьы цоит рҳәама!
III
Зегьы ижәбоит, зегьы игәашәҭеит,
Дышәҭны дгылоуп, иахьа ашәҭ еиԥш…
2009
137

***
Досу дызҵаԥшуа иара ихроуп,
Уи аҿаԥхьа ихгьы лаирҟәышт,
Хеиқәырхагас иҟоу хыргәыӷроуп,
Ҽыргаӡароуп… Данырхуеит аҟәыш.
Илгоит иреиӷьу, дрышьҭуам ираԥызго,
Иаԥсам ала иаԥсоу рхәашоуп.
Амҩа ахьарҭо аргама агәырдысга,
Ашагь ашоуп, ахаагь ашоуп.
2009
АПОЕЗИА АХӘЫЛԤАЗ
Апоезиа ахәылԥаз уажыргьы ауеит ҳәа
Сыҟоуп. Ари ссирми, иссирми!
Уара уаҟа уреиӷьхоит ҳәа уеиҳәан
Уааиқәгәыӷт уҩызак. Уи акридырма!
Игәы азҩозма азал зеиԥшрахашаз.
Рнапқәа ааинырҟьашәа руит аӷьап-чапҳәа.
Уҩыза ургәыӷуа ииҳәоз зегь башан,
Уҟазу уи џьара акала уихьчап ҳәа
Рҿанынарха идәылҵны? Ирҳәоз нарыцҳәо,
Агаҿа давала днеиуан шьыбжьышьҭахь.
Уара ицәыругаз арбан аҿыц ҳәа
Иануҵаанӡа ианыхуа уҿанынаухаз ушьҭа?!.
Апоезиа ахәылԥаз уажыргьы ауеит, дад!
2009
138

***
Дқәыԥшуп. Лыԥшӡара сыхнахуеит.
Сылаԥш дыҵшәом дахьцалак.
Арахь иҟалаз сгәы ахәуеит…
Иҟаз дыҟан, аха дааг!
Сыбла дхымҵуазар ҟалап,
Аибашьра иахәхаз уи лаб.
2009
***
Иҭыҵны ицахьеит, ицахьагәышьеит,
Ари ашҭа – ауоу ҳәаны.
Ара шьҭа уаҳа чара рушам…
Аамҭа дәықәлома иааҳәны!
Ара иҟоу ак дырҿыцуам.
Иауп қәак, илеип сык.
Ҩызас арахь дымҩахыҵуам,
Ашҭа дҭалашам сасык.
Агәашә ҿыҩрып, ашҭа еималап,
Ақәа кылсып аҩны ахыб.
Икаԥсап ашәыр иҿалаз,
Ара џьынџьыхәа рымҵәахып.
Дшааиуа амҩасҩы дааҭгылап,
Аӡә дибазшәа, дааимҳәаны,
Инаиршәып ашҭахь илаԥш…
Аамҭа дәықәломеи иааҳәны!
2009
139

***
Ацҳа хырҵап иҭабгар,
Изҿаҟәаз дыԥшаа-дызбада!
Унықәҳәаны ӡык уагар,
Дарбаншь гәахәарак знаҭаз?
Убжьы раҳарым уҳәҳәар,
Ас ҟалақәахьеит уажәадагь.
Сгәы сыхьуеит, аха исҳәар –
Згәы знархьуа иудыруада?
2009
ГӘАЖӘ МИРОД ДААҲАЛАГЫЛАН…
Гәажә Мирод дааҳалагылан,
Ажәак ауп ииҳәаз: – Шәыҽшәырҽеи…
Лаԥшҵашәаран, аха сылаԥш
Иԥсы ҭазшәа уи даабеит.
Гәажә Мирод ишимаз гәалак
Усгьы избарҭан, иара нас
Дҵааит ҳдунеи данналаԥш:
– Абри азоума ҳазҭахаз?!
2009
АЖӘА ЗЫРҬАЗ
Атрибунахь шәышнеиз
ҳара шәнаҳагәҭасшәоуп,
Иааҟәымҵӡакәа ицәажәогь
ажәа зырҭаз шәоуп.
Ишәзыӡырҩуада
уа зсасақәа раҳан?
140

Ажәа зырҭаз
ишәырҭазеишь уаҳа?
Иаашьҭзыргада
насшәа атаз?
Ажәа зырҭаз,
амҩагь зырҭаз!
2009
***
Узлоу уанызрыламгыло,
Ианухауршҭхьоу узлаз,
Иуҭаххоит уцарц ункылаӡ, –
Ушцара уцаӡарц умҩас.
Ишыбжьырхра угәы бжьырхуеит
Ушааиуаз иубаз, иуаҳаз.
Уҟаӡамызшәа уанырхуеит,
Уҟарҵаргьы араҟа аҳас.
Иацызны ушьҭԥаара иаҿыдаз?
Урҭ роуп иахьа узжуа,
Дуҿаччахуеит ахаҿыда,
Узҭарыжьуа ақәабгьы ршуа.
2009
…СЫХӘРАК ӶЬАН
Иамугәышьеит сара сыбла ааԥшны,
Сыхәрак мжьыжькит,
сшааиуаз, сыхәрак ӷьан.
Скәыба иаҵагылашаз дыжны
Санаахынҳәуаз схаҭагьы сыԥсхьан,
иҳәеит.
2009
141

ДИОГЕН
Аамҭа еилахәашь далсны, алҩақ дашәны,
Мши ҵхи неиԥшьуа амҩа дықәлан дахьаауа,
Иацло, иацло, зынӡа иацлеит уи дызражәуа,
Дҵаа-ԥшаауа днарыхьӡоит ана-ара ауаа.
Иԥаҳалаз анаҩс иааиуагьы дшаргәамҵуа,
Нҵәара зқәым мҩакы ахара дагеит.
Амҩа дықәуп, амҩа дықәуп уи иахьанӡагь,
Ицәашьы кны ауаҩы дишьҭоуп Диоген.
2009
***
Избаз сыблақәа ирхаҳалт,
Сарлашәра иҟоуп, аф асааит!
Исыхәаран иҟаӡам уаҳа,
Ицазгьы ахьымаара ицазааит.
Аха сзалҵуамеи шәымца,
Иаасымҵәаран иҟамзаап хьаагьы,
Сыбла ихгылоуп ихымҵуа
Ицаз, аха изымцо ахаангьы.
2009
ИСЗЫНМЫЖЬУА НЫЖЬУА
I
Иааит уи амш, иааит асааҭ – ашьшьыҳәа
Ашәхымс иаахыҵны, иаасыдгылеит ҿҳәарак.
Абраҟа инҵәоит ҳәа сарҳәеит уара уныҳәа,
Иҟаҵатәуп ҳәа нацҵан акы аҭак,
142

Изакәызеи уи, нас, ацаха сымҭо,
Амҩа сыҭо-исымҭо исыхьӡаз?
Инаскьо шәнаскьа, ишәысҭо сымдан,
Уи аргамаз, аҭахызаргь, уи маӡаз.
Саргьы снаскьоит, сцом асаба ргылан,
Ԥҭак сагоит исыҵас, саанаган.
Сыбла ихгылоуп санаауаз арахь исԥылаз,
Цәыкәбарқәакгьы каҭәоит саԥхьа, инасҿыкәкәан.
Сыргәыбзыӷуа акы схы ашьышьыхуеит,
Сыкәа иҭалан, смаӷра иҭысуеит, сеимнадоит.
Аамҭа икыджәан иагаз ҭӡыкгьы ашьыхуеит,
Рҽеишьа змам бӷьыцқәак неиԥхьыттоит.
Снапқәа еиҵыхуп – сызхьынҳало ҳауак иалоуп,
Сара сеиԥш, урҭгьы агоит аԥша.
Исзеилкаауам ахылаӷьарахь ас сызҭало,
Схы шьҭыхны жәҩан ахь саныԥшуа!
II
Аха иааит, – иҟоугь иара уи акәзаап, –
Иааит уи амш, иааит асааҭ – инҵәоит
Сара исыҭаз аамҭа! Аф асааит,
Ҭынч сцап сымҳәази – сыҳәҳәацәоит.
Исызҭымкааз бжьызар, – ирмаҳаитеи! –
Гәаныла, ԥхыӡла ма аргама исыргаз?
Ҳазшаз зегьы ҿҳәарак-ҿҳәарак ҳаиҭеит,
Сагоит саргьы наҟ арахь саазгаз.
Сызмышьҭуа – сцамҭаз ак сыцрыхоит,
Иакуп сқьышә иқәкны ажәақәак.
143

Қьаадк ианысҵаз џьысымшьаз сыгәҭыха,
Иҟасҵазшәагь сыҟан зегьы рҭак.
III
Зегьы рҭак! Уи ҟазҵаз дабаҟоу?
Иҟоу дыҟам, ицаз дыҟам – зегьы зҳәаз!
Сымҩасроума саргьы ари сшаргәаҟуа,
Сгәы сышкыдхо, схы шысхыҵуа абас?
Схы нақәҵо сааиуан ус маншәалак,
Иԥсҭыхган уи аацәырҵт аҵыхәтәаны…
Ари ацәҳәыра уаҩ данымсц ашәала.
Сыԥшуп гәырҩала уажә ара стәаны.
Ихәшаха угәы икыдлаз ануҿнахуа,
Аԥсҭазаара уазыҵҟьоит, уеикәашәоит.
Аха исԥырхагаз ԥшьаала снахоит,
Иҳәатәым џьара ак самхаҳәарҳәагь сшәоит.
Сшәоит сара араҟа ргәы нсырхар ҳәа
Згәы нырхатәым, сара сгәы нзырхаз,
Ирымушаз сзыруз урҭ, иагьсарҳәаз,
Дҟасҵар сҭахым араҟа аӡәгьы ӷас.
IV
Исзынмыжьуа ныжьуа, саныԥшылоит
Ихынҳәны арахь имаауа мҩакы.
Схы ргеит шьоук анахь, еидшылан
Еимдырххоит шьыжьаахыс урҭ акы.
Изалымҵуа уара идыр аҟыбаӡыба,
Изыриааиуа шьҭа еилкаа ҭыӡшәак.
144

Ахҵысҭа, аҵәыргыла аиԥш днахыԥан,
Аӡәы даауеит, ихарззала ишәақь.
Дникыларц аӡә арантә дхысхысуеит,
Арҵәааҳәа иргахуеит ҽаӡә ибжьы.
Абар, абар, ҳашихәаԥшуа дхысуеит!
Ԥҳәыск даацәырҟьоит уа: «Сара сышәшьы!..»
Нҵәара ақәым амҩа, уи сагароуп,
Ӡқәак срырнагап, шьхақәак срыхнагап.
Исзынмыжьуа ныжьуа, снаскьалароуп,
Исыргылаанӡа аҵыхәтәантәи акәаԥ.
2009
***
Иреиӷьыз сымшқәа ныхуа, иныхуа,
Амҩа сықәлан сааскьаӡеит.
Аҳауаҵәҟьагь зны ианҿыхааз
Аамҭа абаҟаху – ицеит!
Ицеит аӡиасқәа хышхыҵәан,
Акәарақәа ҭыкәкәаны,
Сыцәар – сҭаҳәахаа сыцәон,
Снықәиаргь адгьыл агәаны.
Аԥсабара шәҭын, иҿыхан,
Игәыҭгаган, зегь ԥсы рхан.
Аԥсҭазаара аҩеиԥш саҿыхәон,
Сцон, насыԥк ахь схы архан.
Амра сыцын, амза сыцын,
Идыргьежьуан сыблахаҵ.
145

Зегьы аргаман, зегьы ԥхыӡын,
Гәырк еиԥш, илаӡит ашьац.
2009
ԤХЫӠ
Саџьал ааизар акәхап, ҳаԥсцәа срылоуп,
Аиҳараҩык ахьыҟоу – уахь – акы сагоит.
Сан илхәыхуеит акҿаҩраҿы ашыла,
Дызбоит сабгьы – уи анаҟа алу икәоит.
Саҳәшьа Ида дгылоуп ганкы лҽаҭан,
Лылахь еиқәуп, дцәажәаргьы лҭахым.
Аха усгьы акы лҳәарц даҿуп ажәада,
Даахыҵырцгьы лгәы иҭаӡам арахь ашәхымс.
Лҿаныналха ашҭа дықәлан, дцар ҳәа
Саашәан, уахь сҿынасхахт саргьы.
Ирымамшәа сангьы сабгьы исарҳәо,
Рхы аасықәыркыхуам зынӡагьы.
Иԥхыӡушәа збоит сызланагалаз,
Аха, сыԥшын, лабҿабоуп, абар,
Ҳгәыла Бадра дааиуеит ашҭа дҭалан,
Дааидтәаларц саб уи, илу икәар.
Бадра ибжьы ахыҩлон зны аҳабла,
Уажәгьы иргеит ҳәа сыҟоуп – исмаҳаит.
Ус даагылоит Бадра исшәа адабла,
Сара уахь снеинахуеит: ихьзеи, ҳаит!
Сахьаақәгьежьыз сангьы дыҟам, сабгьы,
Ԥшак дымҵарсны дагахьан саҳәшьа.
146

Иаасзамҭо уаҳа ак ҳасабгьы,
Ашҭа сҭыҵны сҿынасхахт, сашьа
Длашо акәын уи дышҳалагылаз,
Ааигәаӡоуп данцаз, абар, сихьӡоит
Шысҳәоз, дцахит уигьы абна днылаӡ,
Саргьы уахь, сахан, џьара сцоит.
Анаҩс, сышнеиуаз гәаҩак сҭанагалахт,
Сыԥсы сыман, сгәаҟуа, аарла, сҭыст.
Сцоит сара, сцоит арантә сыбналан,
Зны – сааҭгыло, зныхгьы – саахысхыс.
Бжьык ааҩуеит сышьҭахьҟа «умцан!» ҳәа,
Дӷьаҵәыӷьаҵәуа сышьҭа дхылеит ԥҳәыск
Хара ак лашон, сара стәала, имцан ҳәа
Сыҟоуп уи, уара идыр еибазыркыз.
Саџьал ааины уи сагьалаблышоу,
Исыхан уахь сагахуан мхылдызк…
Санааԥш, аҩны сыҟан. Мҽышан.
Дыччо дысхагылан уи аԥҳәысгь.
2009
***
Ааԥын илыхьыз хьаахеит ҭагалан,
Дзацәымцеит уи аԥхын дзыниаз.
Ахәра мжьыжькыр, акраамҭа еималом,
Иаргәамҵуеит иацрыхацәо итәаз.
Инхагәышьом ашәҭгьы шышәҭыцу,
Ишнеиуа аҵла бӷьыиаҵәагь ҩоит.
147

Ари адунеиаҿ акгьы ыҟам иҿыцу,
Аӡынра ааир, зегь сык ихнаҩоит.
2009
АԤСҬАЗААРА АУЦӘОУП ҴАК АНАМАМ
Атриптих
I
Иануба нахыс аԥсҭазаара ҵакыдан,
Уажәа ажәам, ушьамхы кәадоуп,
Иубоит ухы узаламкрашәа ақыҭа,
Агәкажьӡарагь ақәӡаара ахаҭоуп.
Адунеи уаҩ дықәымшәа уа уда,
Уи ҭыкка уналаԥшып шьыжьык.
Иануба нахыс аԥсҭазаара ҵакыдан,
Ихьырвырӡа иухалап даҽа бжьык.
Иануба нахыс аԥсҭазаара ҵакыдан,
Умхы лаҵам, илаҵазаргь ирашәам.
Уал удым, уаҳа харагь удым,
Акгьы зам араҟа, акгьы шәам.
Арыц еиԥш алу уахәлашәазшәа
Аԥсҭазаара уалагап – уаӷәыхп.
Уаагылап уара акы уаршәазшәа,
Ақәԥарагь аԥсахым ҳәа, ных, ных!
Иубап сажәеинраалагьы ҵакыдан,
Ианахаҳа удунеи ашәшьы.
Уагьизхьаԥшрым уаҳа уара ахыда
Аӷьараҳәа иуқәзыргаз зыбжьы.
148

II
Аԥсҭазаара ауцәоуп ҵак анамам,
Ианбылгьо ауалыр еиԥш иҭацәӡа,
Сазнымкыло инеиуеит акы саман,
Шәкы сырхьымӡо, сгәаҟуа агаӡа.
«Дызмыртәозеи!» – рымшуп, снараԥысын,
Рызхьаԥшхаҵәҟьа смоукәа срыхьӡаны.
Сара ҭынчра аазмоуӡаз арԥысын,
Иаауан аамҭа ҵәык сахаҵаны.
Уи саражәу, даҽакы саражәу,
Сеиқәышла саалагылт агәашә.
Аха ишҭыҩыц сгәы иҭыҩуеит ажәа,
Усгьы дамгац ашәа уаҩ деимгәажә.
Сазнымкыло инеиуеит акы саман,
Исызгәамҭо уаҳа саамҭа ахьца…
Аԥсҭазаара ауцәоуп ҵак анамам,
Ианбылгьо ауалыр еиԥш иҭацәӡа.
III
Хы амамзар иаҭо, ҵак амазар иаҭо,
Саахан иныскылаз аӷәра аҿарххо,
Аԥсҭазаара саццоит. Саргәаауеит, сашаҭом,
Уи зны-зынла – абар сахьҭахо!
Сгылахт сышнеиуаз, сҽыжәҟьан сканажьын,
Сгәы иснаҭан ицазшәа инасхыс.
Нас адгьыл иахыууа сназгахуаз рашьын,
Искын аҟамчеиԥшгьы мацәыск.
2009
149

***
Сшьапқәа хырҟьаҟьа, санхәыҷыз еиԥш,
Сықәлар шԥасҭаххеи, мшәан, дәык!
Уи иац акәмыз, нас, иҵызеи,
Ҽа утәык соуит, ҽа ҳәатәык.
Сыҩуа срышьҭан ԥарԥарлыкьқәак,
Гәырк еиԥш, сыларшәын ашьац.
Цыӷшәа сҩеиуан аҵла рықәцәа,
Сара насшәа – саамҭа мцац.
Имцац моу, ӡыжьшәа салагылоуп,
Иԥсҭаҵаган исхьыкәкәоит.
Ақәа сцәуп зны, асы сылоуп,
Аӡлагара ду лагоит.
Иамоуп аамҭа иалагаша,
Ҳацәыбналан уаҩгь ҳазцом…
Стәоуп сазхәыцуа салагашьа,
Арахь сахьааихьоугь сызхаҵом.
Уааи, ҳахыԥап аҵәыргыла,
Сҳәахуеит, сҩызак снаихьӡан.
Ҽа ԥыҭҩыкгьы ирықәшәоит сылаԥш,
Иааит урҭ нықәхәаша исыцәцан.
Ашҭа ҳамкызт, ҳгәарабжьара
Ҳцоит – ҳабацо? – ҳбыжьҟьаны.
Шьҭа иҳамам ҳара ԥсшьара,
Ҳнаскьоит наҟ, ҳнапқәа ҟьаны.
Ҳҿарахь акәхап, уахьынтә-ҳажәрахь,
Уанӡа ҳрылаӡлап шә-уск…
150

Ара сгылоуп уажәы сҿажәкуа
Адунеи иахьӡарц зҭахыз.
Иарчыхәчыхәуеит, аа, сшьапашҵа
Адәеиужь хызҟьо аҳаскьын.
Сышԥашлеи арахь сҟәашӡа,
Ари ԥхыӡзаргьы сҭахын.
Аха сгылоуп џьара анҵәамҭаҿ,
Сымш кьаҿуп, сыҵх ауцәоуп,
Зегь снаҭо, уаҳа снамҭо,
Сымҩа гәыӷрала инырҵәоуп.
2009
***
Ус, сшааиуаз сыԥсы ааивызган,
Сгәырӷьаҵәа адәы снықәлеит.
Исымамшәа даҽа усқәак,
Дызбанда аасгәахәит сықәлак.
Исԥаҳалоз амҩа снаҭеит,
Исыҵасны ԥшак сышьҭнахит.
Амш сашаҭеит, аҵх сашаҭеит,
Изнахатәыз зегьы ирнахеит.
Ишәаҳәозшәа збон абардқәа
Икылгазшәа сусқәа алыхәҭа…
Уара абарҭқәа… Уара абарҭқәа
Изхыржәазеи, хәылак, ухәда?!
2009
***
«Иҭабаар акәмыз схы акәара, сышьтәымыз,
Абри амҩа сананылоз!» – ҳәа дхәыцуеит.
151

Амхылдыз еиԥш ак ихан дагеит дахьатәымыз,
Аӡаӡа ишьклаш уахь хҵысҭак дынхыҵуеит.
Рашҭа дахьҭаҳаз дырқамсо рҿаархеит,
Идырҳәеит иҳәатәымыз, иутәымгьы идырузаап.
Изышьҭымхшаз шьҭых ҳәа даҵарҵан, дархәеит,
Аха усгьы дааиуан дырҩызан.
Ирҭаз дыхнахит, изгәамҭеит ицәыӡуаз
Изгәамҭеит ахаҵа – дызҭагьежьуаз ӡмахын.
Араҟа данцәыҵас, анаҟагь данцәыҵас,
Ихы ихаиршҭырц ирыцижәуан дахан.
Дшааиуаз дҵыкәкәеит, дузымдыруа игхеит,
Дырдықу, узиҿамԥшуа иҵшәаан илакыҵа,
Дыздыруаз дырбар рҭахымкәа дыгмыгхеит,
Иҟьашьит уи аҽнышьыбжьон иҵа.
Уахьгьы датәымызт, шьҭа арахьгьы датәымызт,
Ибоит ахаҵа – иҿарҵазгьы иҿыҵуеит.
«Иҭабаар акәын схы акәара, сышьтәымыз,
Абри амҩа сананылоз!» – ҳәа дхәыцуеит.
2009
***
Уи арахь дыҟаӡам, аиаша уасҳәап,
Бнакы дылахеит ажәырҭ ааицрыхо.
Ибӷа ылаԥызҵәоз ибӷа арӷәӷәазшәа
Шибоз, дааит абранӡа. Дшәырҿыха!
Аха, дурҿыхаргьы, шьҭа думырҿыхаргьы,
Анышә дагахьеит. Иара иоуп зхы азҭаз.
152

Инаскьа-ааскьашәа игылт уажә аҽыхацәа,
Рыҽдырӡхьан усгьы иҟаҵәҟьоу гәазҭаз.
Даатәеит агәаҟ иалигаша алган,
Дшааиуаз аамҭа аӡыблара иҽаҭан.
Аха иқәхеит убас еиԥш уи уалқәак,
Ус уал уаҩы иқәны сымбац ҳара ҳҿада.
Уажәгьы дхәыҵыҳәҳәоит ибла камкамуа,
Даахәыҵҟьарц арахь цәгьак ыршо,
Аха анышә ихы аиҭеит аргама,
Дарбан анаҩс иҟало здырша?!
2009
***
Сҭарҵахт исеихсны – сымҵәыжәҩақәа еиҵысхын,
Сларышьҭыхт ажәҩан сахьалаз иархаган.
Сышлеиуаз махәык снықәтәахт сҵысха,
Амахә иаҵәан, зынӡа игәазырҳаган.
Исыздыруам рабџьар ҭымҟьозу уаҳа,
Аҵла карыжьырц иасуан еихала,
Дысхыччо абажә дықәтәан аԥсцәаҳа,
Днаԥша-ааԥшуа, анаҩсшәа, ихала.
Сшизыҭрысуаз гәеиҭоу, дысцәыӡит, –
Дкабеит, сынкаԥаанӡа, шәахшәа.
Баҳчак сыҵан нас сынкахәыцуа,
Ныҳәак еиԥшыз уи схәыцра сыхнахшәа.
Сыҟамызшәа збахыз сеиҭарбон,
Иааскьон сышьҭа ихыз еибарҟьалан…
153

Сшьапқәа сыҵаԥызҵәозгьы дарбан,
Сзыргәаҟуаз сара ацәа сахьалаз?
2009
***
Иҩыҵшәаанӡа аҟәрышь иашьҭалт рызегь,
Ахьӡ иашьҭалт, иасны иеибарҽхәахуа.
Урышьҭалар, шьҭа узларыхьӡарызеи,
Урыхьӡаргьы, ушьҭарҵап џьара ухәахәан.
Имҵадырсуа рыкәа иҭоуп иҭамӡо,
Иртәым зегь еидара хьанҭан иаҵоуп,
Ишԥеидыркуеи иара абарҭқәа амца,
Аха иаанкыл, рҭыԥ иқәҵа, ухаҵоуп.
Дрылагьежьрын дҿазар, мить ҟалон араҟа,
Аха, иааг, инарыхьӡеит ауп илаԥш,
Нас акраамҭа игәы дкыдхоит дгәаҟуа,
Ҳашԥашәшьи, шәызусҭцәада ҳәа игылаз.
2009
***
Знымзар-зны сҟамлац ҳаибабанда
Сгәахәуа – сышьтәын шәааигәара сангылаз!
Аха усҟан аҽеиднамкылаӡацызт шәбанда,
Иагьабаздыруаз усҟан шәара ишәылаз!
Ишәылаз зысҳәо, шәызлашаз ҵәахызаарын,
Шәыҵапҟаӡартә, шәара адгьыл шәыҵан.
Сара ҳабжьара избахуаз еиҩызаран
Арахь, ҳаауан аӡәаӡәала шәысцәыӡуа.
Аибашьраҿгьы шәзеибашьуаз дҳаӷамызт,
Ихшәырҵәаз ҳара даҳтәын, аӷьычцәа!
154

Шәмахәар ҵаркәакәа ауаа рмал шәахамыз
Ауаҩра аҳәаа ду наҟ шәынхыҵцәан.
Аӡәы араса дақәӡит аибашьра ашьҭахь,
Ҽаӡәы – иман дшааиуаз камбашьқәак,
Анцәа сҭаумырԥшын ҳәа сшааиуаз шәашҭа,
Ари аамҭа алагеит сканажьуа.
Шәахьызбоз мацарагь схы сыхнахуан,
Сҟанаҵон иара убригь сымчыдан.
Сахьтәаз гәаныла акәукәу сыҳәҳәахуан,
Сықәҵыр сҭахын наҟ инхазгьы шәыҭан.
Аха џьаргьы сашьҭуам, имхылдызха,
Сакуп ари адгьыл, шьала иҿыху.
Сымч зқәымхо зегь сара исусха,
Ажәҩан сахьынҳаларц сҭахыхуп.
2009
***
Џьаҳанымҟа инеиуаз џьанаҭҟа ҳәа раҳәан.
Мшыцәгьан, урҭ бааԥсыла еилыст.
Аха инеиуан аанҿасрада, ргәы аҳәо
Рышьҭахьҟа ихьамԥшуа, амҩа ианыз.
Ирхаҵааит, ианнықәла, аҷҷаҳәа,
Ианааԥса, асы рықәнауа иԥшын.
Иушьуазар уаҩ ишьҭахьҟа дхьаҵуам
Раԥхьа ишьҭазар – иррын амшын.
Иҟамызт, мап, урҭ акы иннакыло,
Арантә џьанаҭ абаҳча иҭаԥшуан.
155

Уажәы-уашьҭан абар иахьырԥыло
Ҽа дунеикгьы иналаԥшит, иаашан.
Икаҳауам рымҩа иарчалан,
Иагьрызгәамҭеит, илашәхаҵәҟьоу, ҵаны,
Џьаҳаным агәашәқәа ишырҭалаз
Иззыԥшымыз амш иахьӡаны.
2009
АРГЫЛАРАҾ
Исзеиҭеиҳәаз уасҳәап сыуак:
Инацәыхарамкәа Ԥсоу
Ашәшьыраҟны дтәан аԥсыуак,
Даашьан акәу уи, дааԥсоу.
Ауараш хьшәашәа ижәыхуеит –
Иԥсырмаҷгоуп аҭакар.
Аузбек иҩны ишьыхуеит,
Ашәқәа ҿеиҵоит аҭаҭар.
2009
***
Џьаҳанымҟа инеиуа амҩа сырҭоит,
Саадыргылоит раԥхьа, сыццакырц,
Урҭ ирбоит иахьыҟало сыԥсырҭа,
Исыҵаларгь шԥарҭаху асырӡ.
Уи хышхыҵәо, нас есааира иацло,
Сшаҵәахра саҵәахуа, исыхьӡар…
Сара сҽыргызмалшәа схьаҵлап, схьаҵлап,
Иахьысҭыԥу, наҟ, џьанаҭҟа сцарц.
156

«Ҳара ҳрышьҭуам, уара уахь уабацо?!» –
Аӡә дааскьоит ираҵәашәа иҭаҷкәым,
Дылҭабгоит, дцоит уи адгьыл аҵахь,
Иҟаиҵаанӡа араҟа ҽа иакәымк.
Даасгәалашәеит уи дышлыҵабгаз еиԥш,
Имаараны иааз иахьанӡа ашьтәы,
Иҿааихар ҳәа сшәахит иара ԥасеиԥш,
Напы дамкуа, дықәымӡо агәы.
Џьаҳанымҟа инеиуа рыцҳа хыхуп,
Иаанахәоит ҭәыцк еиԥш изго ӡык.
Сара араҟа сыҟазар сҭахыхуп
Наунагӡа, уи шхыдароу сназхәыц.
Даҽакгьы сназхәыцуеит: амҩа сықәлар,
Сара исеиԥшу ҽа ԥыҭҩык сыхьӡап.
Сааигәа дгыламзаргьы амҩан сықәлак,
Џьанаҭ шьапыла агәыдыҳәа сцап.
2009
***
Иахьатәи мариам, дад, даара-даара.
Ибӷаԥҵәагахар ҳәа ҳшәо-ҳамшәо,
Амҩа ҳақәуп ҳаҵалан еидарак,
Абжеиҳангьы цәгьашәа ҳгәы ԥнажәо.
Уланашьҭыр уаҭәам, умч узымхар, –
Аранӡа иааугаз цап илеиԥхьытта.
Сара сызлоу ари амш мшымхаргь,
Снаскьалароуп хаала-мчыла еиҭа.
Иахьатәи мариам, ихьанҭоуп иаҳхьырҳәо,
Иҳашьклаԥшуа ҳҵәырлымхлар руам.
157

Адгьыл сықәнаргылом уаҵә иаҳзырҳәо,
Уаҵәтәи амш еиҳагьы имариам.
2009
***
Кыр ҟалахуама сыԥсыр ҳәа
Дтәоуп ихы дазынханы.
Хьаасгьы имаӡам изырҳәо.
Аҳәа кнаҳауп иханы.
Аԥсҭазаара ас даркаран
Уи ахаангьы дҟамлаӡац.
Изхом ахьхьаҳәа илеиуа кәарак,
Ицәырҵәан изхысым шьацк.
Аха, ишилымшогьы уаҳа,
Дцоит гәаныла деиханы.
Ишыкнаҳац аҳәа кнаҳауп,
Аҳәа кнаҳауп иханы.
2009
СЫРԤХА, ИҲӘЕИТ, СЫРԤХА!
Иаасыдгылеит аӡынра хьшәашәа,
Адгьыл ду шьҭоуп исыршәха.
Имчыдаха исыдхалеит сажәа:
Сырԥха!
Сырԥха бара аҵаа ианарӷьаҩуа,
Хкыдкыларҭада ус санынха.
Ибырҳа бара уахантәарак иааҩуа:
«Сырԥха!»
158

Сыԥсы алызгеит аӡынра хьшәашәа,
Саргәаҟыз – иамоуит нарха.
Ибдыруазааит бмапкра сшаражәуа.
Сырԥха!
Аԥша иагеит аԥша иалаз,
Сцап саргьы арантә сыԥшаха.
Сҽыреиџьыԥшәа сызлаатәари схала,
Сырԥха!
Сырԥха, иҳәеит, сырԥха!
2009
***
Ишәымкәа, ихамкәа, дҭәымкәа,
Аказы игәы мнаӡо,
Ари амшгьы итәымкәа,
Дықәлан, аа, дахьцо.
Уаҩ дыԥшым дахьнеиуа,
Иқәра дҿанаҳәоит.
Аха икаҳаз дреиуам,
Уи ашәакгьы иҳәоит.
2009
АԤСҲА ИХААН
Аԥсҳа ихаан, иҳәеит, иҳацәцаз акрыҟоуп,
Урҭ хнырҳәышьа рымамзаргь ҟалап.
Жәларык еилых имамкәа дрызныҟәон,
Иҭаацәа дышрызныҟәо еиԥш аб.
Аԥхьа дгылан уи зегь раԥхьа иргылоз,
Ирбартә иҟан ирзаԥсаз дшаԥсаз.
159

Адуцәа реиԥш ахәыҷқәа дырԥылон,
Дыԥхьаӡамызт усҟан уаҩ ԥаԥсас.
Уахгьы ҽынгьы ихакнаҳазшәа аҳәа
Игәы ҭынчмызт, иԥсы ҭынчмызт аԥсҳа.
Ижәлар рзы уи абзиа даҳәон,
Иҟаиҵомызт знымзар-зны ҽмырҳа.
Дшаҟьо дрыбжьан Аԥсны ахи аҵыхәеи,
Зшьапы кыдҟьаз ихьзеи ҳәа дҵаауан.
Игәыразра дызныз амҩаҿ ихәеит,
Зегь неидкыло, дырхылаԥшуа даауан.
Дкәалкәало дыкнеимҳаит иҩашьаз,
Дахьырхәтәын зегь рыла иахьырхәыз.
Имцырымтәырц дшаваҩуаз Аиаша
Иаԥхьа ишьҭаз амҩақәа дырныст.
Шьҭахьҟа инижьыз ԥхьаҟа даланеиуан,
Ԥхьаҟа ишьҭаз ыӡаанӡа дахьӡон.
Ари адгьыл ԥсыс иахалаз дреиуан,
Ари адгьылаҿ уи зегьы дрыхьӡон.
Инапы разқәа ирнын уи дзыхӡыӡоз,
Иззынижьуаз илаԥш хаа шырхыз.
Ара дыҟаӡамшәа зны дырцәыӡуан,
Арахь даацәырҵуан нас, данаҭахыз.
Дахамгылт атәыла иԥсы қымқымуа,
Уи злабеиаз ԥхьакуа, измырхо.
Иахьааз ицон иныкшалоз атәымуаа,
Иҭахозгьы иара абра иҭахо.
160

Аԥсҳа ихаан зегь аартын, иаргаман,
Ақьиара аҳра ауаназ, дад.
Аԥсҳа ихаан ҳадгьыл нцәа даман,
Суҳәоит, уи арии нахысгьы даҭ.
2009
***
Саауеит сара ари раҳәо, еиҭаҳәо,
Сзықәшәазгьы сахьақәшәаз аракәӡам.
Аџьнышцәа срылан. Икыхын аӡә аҳәа,
Аӡә ԥилҭак даҵан еиқәжьакца.
Ҳнаԥш-ааԥшуа ҳаалҵын бнаршәырак,
Мҩакы ҳақәын ҳазегь ҳхысхысуа.
Аӡә уажәы-уажә дҭыхон ишәыра,
Егьи даасыхьӡахит ухыс ҳәа.
Ҳаԥхьаҟа ицаз – ҳзышьҭаз дара ракәын –
Ҳкараха урҭ ҳанырхьымӡа,
Ҳара-ҳара ҳшеилалаз лакәын,
Иаадырцәашан уаҟа са сымцахә.
Аҳәа зкыз иркалон иаҳәа,
Аԥилҭа зкыз дхысуан дахьгылаз.
Ажәҩан сааҵахан, цхыраарак саҳәо,
Снеиуан сцаанӡа снарылаӡ…
Сааԥшыхит усгьы сыршьызар ҟалап ҳәа
Сгәы кылжәазшәа исыхьуа сахьышьҭаз.
Дызбан ҭакәажәык, иҟалаз рабҳәап,
Бца ҳәа наҟ дыхсырԥшылахуан рышьҭа.
Дәышкәаӷьаз сықәиан нас садыршьызшәа,
Ахҩахараҵәҟьа сылымшо уаҳа.
161

Нас сааҩахан… Сҩыҵҟьахт аф сысшәа,
Дысхагылазшәа дааины аԥсцәаҳа.
Иаауан сара сахь ишьҭызԥаахьаз аҳәа,
Ишаҵац иаҵаз аԥилҭажә еиқәжьакца…
Арии ԥхыӡмызт, илакәмызт, исаҳәан
Саладыршәомызт, иахьыҟазгьы аракәӡан.
Ақәибахра – аԥсҭазаара иацыз,
Ашьыцра бааԥс – ҳзымгаз, ҳаазымгаз.
Аамҭа иаршәаз, аамҭалашәа ихьаҵыз,
Нас игыгшәыгха абнаршәырахь иаауаз.
2009
***
Саргьы аԥсҭазаараҿ исымами ԥышәак,
Избо схаршҭуа, инасаҩжьуа саауам.
Уаҵәгьы уанышәап, иахьа уананышәа,
Уадгылап, уаццап нышәашьа змам.
Анкьатәи сҩызак ирымҭеит хҩаха,
Дшааиуаз дызиааишаз – анышә! – дыркәаҳаит.
Уи днеиуашәа уӷә хьанҭак дахо,
Шьҭа ихы дҩахаран дшыҟам саҳаит.
Иажәа иҿабеит, дгәаан, идмырцәажәаз,
Жәантә идмырцәажәаз иажәақәа нҵәеит.
Даатәеит уи ааҵраҿ дыгәжәажәо,
Акгьы рзеилам ҳәа Аиашеи Анцәеи.
Ихы иқәыжь, иыӡруаз данышәан,
Ауаа дрылоуп иахьа дҿаҳаха,
162

Исықәнагаҵәҟьоит иҳәахызшәа исзыжәуа,
Иусқәа зегь наган ииҭеит иаӷа.
Ихы даақәсуа лҿаалхан иԥҳәысгьы,
Ииуа изымдыруа даақәхеит ҽадҳәыс.
Лара дырҿуп ла лусгьы, иа иусгьы,
Аԥшәымасгьы дыҟоуп шьҭа аԥҳәыс…
Саргьы аԥсҭазаараҿ исымами ԥышәак,
Избо схаршҭуа, инасаҩжьуа саауам!
Уаҵәгьы уанышәап, иахьа уананышәа,
Уадгылап, уаццап, нышәашьа змам.
2009
***
Ицоит сара саамҭа, ихышхыҵәаны, саман,
Игәылҵыз ашәҭыш сафҩаанӡа иканӡоит.
Аԥхьаха соуаанӡа иааз телеграммак
Ицоит сара саамҭа, инықәхәаша ицоит.
Ицоит жәҩангәыла апҟақәа еишьҭалан,
Харантә урҭ сылаԥш аарла ирыхьӡоит.
Ааԥынреи аԥхынреи ныжьны, ҭагалан
Саакылсит, саамҭагь ықәхәаша ицоит.
Сышԥашлеи шысҳәоз, саалагылт аӡын,
Иҟәашкакараӡа исықәнаут асы.
Иахьанӡа гәаныла сыҷкәынра сацын,
Иабацеи, иабаӡи уи иахьазы?!
Ицоит сара саамҭа, ахызаҵә ахьымӡо,
Амца иалԥо инеиуеит са сҽы.
163

Уи сагоит сара арантәи сахьымцо,
Искым аӷәрагь ҭаршә снапаҿы.
2009
***
Сара сҭыԥ аҟны, – уаҵәы ма уаҵәашьҭахь, –
Дтәашт исеиԥшу, исеиӷьу, исеицәоу, –
Ус змаӡамыз арахь, ари ашҭахь,
Шьоукы рзыҳәа иалкаау, инцәоу.
Дааиран дааизар – дақәшәап атәашьа.
Данааԥш-ааԥшып, ииуша идырп.
Ицатәхаргьы дақәшәап ацашьа,
Са сызмырцыз ӡиасқәак дрырп.
Иҳәап сара исзымҳәаз, сызхьымӡаз,
Исызгәамҭаз ибап – ибатәыз.
Дцарым уи дықәлан дахьзымцо,
Иашак дацны даазар – датәыз.
Иҵасуа, аҽыхацәа дрыман иҩеизар,
Иитәым даргәаҟуа ирхәлап, иршап.
Дыгәрагамзар, зегь рыла дԥаршеизар,
Даазгаз аԥша дықәган дагап.
2009
***
Ирымам идырӡуа,
Изымцеит еиԥырҵ.
Ихырххьеит, цҳа хырҵом,
Иҟам иԥрырц.
Ишыхәлаз рыздыруам
Агәаҟқәа, ишшаз.
164

Анаҟа иуазыруа
Иԥшуп ирыхшаз.
2009
РЫЦҲАҚӘАК
Арыцҳақәа! Ҳааиуеит иаҳзымхошәа иҳахьхьоу,
Ҳнеихыкәласуа, ҳаибафо, ҳаибажуа,
Иуԥылошәа анубогь рыгәқәа ҭырхьахьа,
Гәықәҳақәак ируа, ирҳәо зегь башоуп.
Иумаҳар еиӷьуп – ԥсажәами ражәа,
Гәы аҵам уи, иҳәаз – иумаҳашоуп.
Аҳауа узҿыхәо аҵаа еиԥш ихьшәашәан
Уаналагылоу – уақәшәом уахьцаша.
Шьоук аԥхьа идыргылаз ашьҭахьҟа ихоит.
Аԥхьаҟа инеиша иҿагылеит, днарышьҭуам.
Ацәа иалаз иахьанӡа, ддырҿыхоит,
Иҿагьынеихоит иреиархан ишьҭахь.
Иреиӷьу даныхуп, ианырхыз данырҵом,
Еиҵаҟәаҟәа иаауеит акы рхы ақәҵан.
Зегьы здыруа иҟоу рыздырӡом,
Ишьҭоуп русгьы ишақәҵаара иақәҵаан.
Амҩа зырҭаз ицҳақәа хырхит,
Дахьнеиуа иаԥхьа ӡиаск дызмыруа
Аԥсшәа зоумҳәаша иҿаԥхьа ианхырхәа,
Игәы дкыдхон хаҵак, дуазыруа.
Амҩа иаркараз аҩныҟа дангәарла,
Иҭаацәа иреиҳәон иҟоу зегь шбашоу…
165

Ҳнеилап ҳақәлан, – ҳабацоишь? – ҳахәмарлап.
Арыцҳақәа ҳнеилап ҳаибафо, ҳаибажуа.
2009
***
Сыгәнаҳа зқәызҵаз дабанӡазцо дықәлан,
Аҩсҭаа дихьӡап уи, аџьныш дихыкәласп.
Дышнеиуа, мышкызны, исзиуз идырп,
Ихьӡап ихьӡаша, кәарак дызмырып,
Аха, суҳәоит, Ҳазшаз, днеиуаз,
Адәы дықәыз, амра ихацеиуаз.
Сара жәиԥхьыӡ ишьҭасҵом уи,
Сыгәнаҳа даҵоуп, иутәымыз имуи.
Уи дамгар ауӡом, ихьымӡар ауӡом,
Сара дсыӷрагылан харакгьы дызцом.
Сара хара сыдым, сааныжь,
Амшын ихыхәхәала инеиуазааит снышь.
Гәнаҳа саҵалом, сымҩа разуп.
Ихьанҭам уи, сыԥсеиԥш иласуп.
2009
АБЫРГ ИШЬЫЖЬ
Дымҿыхаргьы ауа, дҿыхаргьы ауа
Дшааиуаз, дааҿыхахт иахьа ашьыжь.
Дзырҿыхазгьы – рахәқәак дәықәын иҟаауа,
Ана аанда икылахеит ашьышь.
«Шаанӡа, иҭыҵаанӡа, абга рыхьӡама?
Абга ирфама, абга!..
166

Аҩны ҭыкка… Ара уаҩ дахӡами?
Игылоуп уи усгьы иахабган…»
Игәы дҭацәажәо днықәгылт абарҵа,
Ихы шьҭыхшәа днықәыԥшит ашҭа.
Ихахаӡа амра аакылҟьеит дабарцаз,
Игәаларшәо дгылаанӡа ихашҭуаз.
Иԥсы ааҭалахт, даагәырӷьахт ахаҵа,
Акы ицәалаӡшәа дҩаҵаԥшит ажәҩан.
Агәашә шыҟаз днеиуан аҭаца,
Уаҟа игылан ибеит шьоук еицәажәо.
Ицқьан ажәҩан, ихымызт уи ԥҭацгьы,
Игәырҿыхаган дналагылт ашьыжь
Харантә ашәакгьы ааҩуан уи иацны,
Иабаҟаз аанда икылахаз ашьыжь!
2009
ИАҲХАЗЫРШҬРАН ИҞАДА!
Ажәҩан ҳалан, – аамҭак ыҟан усгьы, –
Ҳашьҭыԥрааит, ҳнареиԥшхан аԥсаатә.
Ирацәаҩым ас амҵәыжәҩақәа заузгьы.
Ҳааԥсар зны, адгьылгьы ҳазаап.
Ара ишынхаз аабон ҳара иаҳусу,
Аха иҳаҵасны ҳама инеиуан ԥшак.
Ус, иаалырҟьан, аамҭа ҳашьклахысу,
Ҳҿынаҳхеит ҵаҟа ҳҭала ҽнак.
Ҳҟәыбаса ҳцаргьы ауан араҟа,
Адгьыл аҟны, ҳаиқәирхеит ҳазшаз.
167

Аԥсҭазаара ԥсҭазааран, ҳаргәаҟуан,
Ӡыжьк еиԥш ҳалагылан ҳара нас.
Ҳаннықәла ҳабжагь ҳамнахызааит,
Ҳажәа азаҳкит, ҳашәа азаҳкит уи,
Иҳашьклаҳәуаз ҳашьклаҳәцәон, аф рысааит,
Иаҳзыруаз ацәгьа рхазыҳәа ируит.
Иаҳхаҳмыршҭша ҳахьцалакгьы иҳацуп,
Ирҵәахыз аргаман, аа, иахьцәырҵ!
Зцәа зхырхыз адунеиажә ҿыцуп,
Узцом уи, уажәызаргьы, унаԥырҵ.
Ҳахьцалакгьы ҳа ҳахьааиуа аракәхап,
Ҳхьаақәа зегь наҟ инкаԥсаны
Иаҳхазыршҭран иҟада ҳаԥсаатәха
Ажәҩан ҭбаа ҳшалаз ҳара зны!
***
Жәеинраалақәак сцәыӡит, имаҷызшәа сцәыӡқәа.
Амца иахәхазшәа, рыццышә каԥсоит.
Изакәызеи иҵызхуа исҿахаханы сыцқәа?
Цәаҳәақәак сышрызхәыцуа сааԥсоит.
Акы сагоит сахьымаара исыҵас,
Сагоит, уи уаҳа арахь саанагом.
Жәеинраалақәак сцәыӡу зыԥсҭазаара зцәыӡыз?
Нахьхьи ӡлагаракгьы уаҳа илагом.
2009
***
Сара сеиԥшҵәҟьа изеиқәузеишь алахь
Ари амш ду, ихааӡа амра зхаԥхаз?
168

Ақалақь салоуп, абар, алаҟьала,
Еилкаангьы исымам схы ахьсырхаз.
Илахь еиқәуп сышнеиуаз исԥылаз
Сҩызак, исаҩсыз аԥсышәак ҳәашәа.
Илахь еиқәын сахьааҭыҵыз сгәылак,
Иԥҳәыс лахь ибжьгьы иргеит дыҳәҳәашәа.
Избеит аԥҳәысгьы лылахь еиқәызшәа,
Илахь еиқәызшәа илыцыз хәыҷык,
Сгәы ԥжәон, еилкаамызт уи ԥызжәаз,
Аха саргәаҟуан, саршаҟьон мчык.
Сылахь еиҵнамхит араҟа бла иамбаз,
Бла иабоз сылахь цәгьа еиқәнаҵон.
Иҭасмыршәыцшәа мпыл заҵәык амба,
Дәы иаҵәак ныжьны, сықәланы сцон.
Ахәмарра нҵәоу, уара, иалагоу ирҿыцны,
Сгәы акы иҭнарԥсаауеит, иҭнарԥсаа.
Саахынҳәызшәа иааидыскылаз зегь ырӡны,
Арантә сахьнықәҵрада исымам ҳасаб.
Аха сабацо? Иахьеиқәым уаҩ илахь,
Акәтаӷь былгьо иахьықәу дунеик.
Аха иҟамеи ус еиԥш атәыла,
Иҟаҵәҟьам, иҟа! Баша сеимдеит.
Изурызеи, нас, алахь еиҵыхым
Ари амш, сара сызлахаз!
Аха макьана сымчқәа зегь ныхым,
Саиааирашәа збоит исаӷаз –
169

Игәкажьгоу, агәашә аҟынӡа уназмышьҭуа,
Сымҩа ԥызҵәарц иааиуа – исҿаҳәыц…
Дәқәак шьҭоуп ихыблааны сышьҭахь,
Ашьац ҩеиуеит саԥхьаҟа ҿыц.
Сааргәыбзыӷуеит, машәыршәоу, лаԥшы хаак,
Иаасгәанарԥхоит ари амшгьы убас,
Ихәыцу, ихәыцым дунеик ахь исыхоит,
Исԥыло ирызгәамҭо иахьа сахьагаз.
2009
***
Аԥсҭазаара, мшынцәқәырԥаны саршәын,
Уи агәаншәа исыргылеит сара ашәах.
Сӡаарҟәрыло, зны ӡыхәашьқәак снаржәын,
Сықәнагарц аҿаанахеит – саршәахт.
Ԥхыӡ ҿаасҭак исзеиԥшха уи сшалоу,
Исазҳәода, исыхьӡаанӡа сгаӡара.
Иарбан цаҟьоу сара сназыдхәашало,
Сҟәыбаса санцашагь сышцара.
2009
***
Ирымҳәаша еиҭарҳәахт,
Ирымуша еиҭаруит.
Ишәоит ицо рыцәцар ҳәа,
Иҟоу нхарц, ихәмаруеит.
Иабабнало – ибналар?
Ианзеибамба уаҳа,
Ишакәым еишьҭалан,
Ианакәым еишьклаҳаит.
170

Ирымам еизыԥшыха,
Усқәак наҟ ирнахоит.
Иахьа саазырлахҿыхыз
Дара рхы рыхнахуеит.
Ирҿықәыц ауп ирҿықәу,
Рхаҿы ииз ииц ауп.
Иҩуа адәқәа ирықәуп,
Раҟара адгьыл иҵоуп.
Исыхьӡон – исхьымӡеит
Исцәыӡын – ицәыӡым,
Ицалоит – изымцеит,
Избоит, аха срыцым.
Инаскьан еибарҳәҳәо,
Иаахынҳәит ихәмаруа,
Ирымҳәаша еиҭарҳәахт,
Ирымуша еиҭаруит.
2009
***
Дыԥшӡан, дгәыбзыӷын, дагьқьиан.
Сҿаԥхьа днагылон есшар.
Дсырҵаҩын. Дсамхабеит бзиа.
Иҟаломызт бзиа дызбар.
Сааскьеит, сымҩа санысын,
Исҭахын даҽазныкгьы ҳаиниар.
Саашәеит: сҩыза диԥҳәысын.
Иҟаломызт бзиа дызбар.
Жьра-цәарак ҳаман, крыздыру,
Еилыскаан – еиӷьын снаскьар.
171

Сдәықәын акыргьы суазыруа:
Иҟаломызт бзиа дызбар.
Хаҵа дцахьан уи акырынтә,
Иҟалон лмацәаз сааҭашәар.
Аха дзакәыҵәҟьазгьы здыруан, –
Иҟаломызт бзиа дызбар.
Ақәыԥшӡа даакылсын дшамшамуа,
Иҟалон сара сеилагар,
Сгәы аангыларгьы амуаз,
Иҟаломызт бзиа дызбар.
2009
***
Сҿаԥхьа бцәырҵыр шԥасҭахыз бшамшамуа
Быԥшшәы набыхҟьаанӡа бара аԥҳәыс.
Изурызеи, бықәхацәеит уахь амҩа,
Сажәит, иҳәеит, сара ара сшыԥшыз.
Ҳаиқәшәар акәын разҟы змоу иахьанӡагь,
Хнырҳәышьа аман иҟам иҳацәцаз.
Еиҿактәын уажә аԥхьа ҳхәышҭаара амца,
Аха аамҭа ҳалахәмарит цас.
Уи бара багеит аԥша багәылак,
Бышьҭақәа арӡырц иалагеит шьыжьык.
Бсызгәамҭеит – зынӡа сааигәа бгылан,
Схьанарԥшит иаагаз даҽа бжьык.
Иҟаларын уи бара ибыбжьызар,
Уара шьҭа уазхәыцла исызмырҳаз.
172

Банызбашаз акы сарлашәт – сшьызар!
Адгьыл аццышә ықәҳаит сахьагаз.
Сахьагаз, сахьынхаз, сахьыӡыз
Уаҩы издыруам, схаҭагьы исхаршҭ!
Уажә издыруеит убасҟангьы бышсыцыз,
Сыԥсы схыҵрын сара уахь сынхар.
Ицаз боуп баргьы усгьы, изымцаз,
Беикәнаршазаргь, зымҩа арахь иаауаз.
Иҿымцәаран иҟан сара сымца,
Сыкәа зны бҭашәазар еҵәаҵас.
2009
***
Ачараҿы снеин – иҟам сдырцәа,
Ԥсышәа уаҩы исеимҳәеит аԥсраҿы,
Арҭ аҭыԥқәа сара цқьа исыздырцәом,
Иахьакәым џьара имҩахыҵит сҽы.
Ара игылаз хыбрақәак неилаҳау,
Идыргылаз ирхоуп даҽа цәак.
Ҭакәажәыкгьы ԥсышәа салҳәом уаҳа,
Зегь рхы цахьоу араҟа, нҵәа!
Саанагазшәа сара арахь шьханхыҵынтә,
Ҿарацәак ааԥшуеит ишанхашәа.
Еихлафуашәа еилагылоуп, раԥсшәа рцәыӡын,
Аха усгьы ирҳәеит ҩбаҟа ажәа –
Иаԥсышәангьы иаԥсышәамкәа, ихьырвырӡа,
Изазамазон, игылазу иашьны.
173

Мап, сара ара уаҩы сиздырӡом,
Ицатәуп арантәи – саагьежьны.
Аха, шәанаџьалбеит, сара аратәуп,
Санаалом арада даҽа ҭыԥк.
Саазлагылаз тәымуп, сара исаҭәам,
Исыман сара араҟа зны насыԥ.
Аф асааит, сиасуеит – сажәызаап,
Санҿаз ҽакы сгәын ара, ҽакы схын.
Исгәалашәо – шьоукы зны сырҩызан,
Исгәалашәо – шьоукы зны сырҭахын.
2009
***
Иахьнаҩша, иҭахәаҽӡа иҟоу, инаҩӡом,
Сыбжьы аҳауа иналаӡуа ицоит.
Дәык сықәгылоуп сымала, скәаҩӡа,
Ԥхьаӡашьа змам еҵәақәак сыԥхьаӡоит.
Икыдшәаз са сакәу уа, аеҵәа акәу,
Ишызбоз аҵх илалаӡ ицаз?
Еиҭаҳәашьа амам иҟоу, зегь лакәуп,
Исылҟьо закәи, мшәан, хҿаҵас?
Акалашәа иҟами, иаҩша зегь аҩзааит,
Аамҭа иарцәгьарц иаҿыз слахьынҵа.
Уаҵәтәиқәа сыртәхозар –
иахьатәиқәа зегь саҩсааит,
Уаҩ ибла самбоз зынӡа.
2009
174

***
Сықәҳа саауеит сара анҵәамҭахь, –
Егьсыгым, сымҩа санысп, –
Сымшқәа хыдарак иамҭо,
Санҿаз еиԥш, сгәы насаԥыс.
Иҟан санызхуаз, аха ианбыкәыз
Ианыламыз шьоукы ылхо ажәырҭ.
Скарауараха амҩа сахьықәыз
Ҳазшаз сигәаԥхазар – иусым егьырҭ.
2009
***
Изакәызеи уахагьы сызмырцәо, –
Сзыршәаз, схы иҭашәаз?
Избоит шьоукы сеимырҵәо,
Сындырхахуагь нас.
Избоит ицаз хынҳәызшәа,
Саазшәа сҿаханы.
Схахәгьы ҿыц иҳәызшәа,
Арахь сҿы ханы.
Аха наҟ ауп, наҟ ауп
Сара сымҩа ахьцо,
Уаха акы саргәаҟуеит,
Уаха акы сахьӡом.
Снеиуеит, уаҩгьы дсыцым,
Сырҭахым сызтәу,
Илабҿабоуп, иԥхыӡым.
Иабакәу иахьцатәу?
2009
175

***
Иҟамхаша! Иҟамлаша!
Дшашьҭаз, иҟаз аниаҳа,
Амҩа дықәымлеит уи баша,
Аҵәа ҿихырц алаҳа.
2009
***
Урыламӡырц уҭахызар узлагылоу,
Зынгьы ргәы ункыдлала ухәшаха.
Удырҩашьар алшоит уара иуԥыло,
Иузгәамҭаргь дахьыҟаҵәҟьоу уаӷа.
Иааузгәаар – раҳәақәа ааҭырԥаап,
Рыбз рхып, идраҵәап рҭаҷкәым,
Акы рҳәап уҿаҿы – уанырбо,
Инауаҩсыр – иузырмушеи иакәым.
Умҽыӷымхан, уажәа ырхаа уи аасҭа,
Ргәы уамысыр – уаргьы ухы ршьышьып,
Иранажьтәымгьы анранаужь, игәасҭаз,
Умариа аароуаанӡагь уршьып!
2009
***
Адунеи ду иаақәлашеит амра аацәырҵын,
Ицазар ҳәа сыҟоуп ари аӡынрагь шьҭа,
Сыԥшын, ихышхыҵәан идәықәлазгьы сырӡын,
Ажәҩан иаҵан ԥҭақәак еиԥхьытта.
Сыҟазма ари аӡын хьшәашәа сацәцап ҳәа,
Сылҵып ҳәа асы-мҟәыл, саршәын,
176

Ашәа хаан арахь аҿанаанаха исабҳәо,
Сыҷкәынхеит иаразнак, иацызны сажәын.
2009
***
Бзиа иубаша шбакәмызгьы дырны,
Агаӡа, иҳәеит, зны бзиа бызбахуан.
Еилахәашь илеиуаз ӡиасқәак срырны,
Снеины уа бҿаԥхьа снатәахуан.
Даакылсуан араҟа, иҽабаа хысхысуа,
Дынҭаҳауа иеиқәа, ҽадабаӷьк.
Дургәаар – аҵықьҳәа дхысуан,
Днеиуан нас дақәтәан иҽабаа.
Бгәашә сшылымҵуаз гәеиҭазаап насшәа,
Иара убраҟа, бгәашәаҿ сидықит.
Адунеиаҿ бнаҩс уаҩ димбазшәа,
Дыҩуа уахь бганахьшәа ддәықәын.
Ҳус, иҳәеит, ҳазлымгаша усхеит,
Агәаӷгьы хышхыҵәон, иҭамбеит.
Ашьҭахьы уи аҽадабаӷь биԥҳәысхеит,
Биеиӷьымзар акәхап, шәеибамбеит!
2009
***
Рыбзиак ыҟазаргь ухнахшам,
Икны уаатәап ухы еимлагәа,
Ирылшозар, цасгьы, гәаӷшақә
Аӡыҵәҟьагь амца ахьадыркуа!
2009
177

***
Аамҭа цоит асаба ргыла,
Слымҳақәа ҵырхит быжьқәак.
Ршьамхы рыҵӡаахьеит исԥыло,
Инархьынҳало ирыхьӡалак.
Ихцәышааӡа, рхаҿқәа шьадан,
Сықәлацәак иахьа иаацәырҵт.
Инеиуашәа ӡык рҽаҭан,
Урҭ ргәыӷрақәагьы дырӡт.
Амахә ԥҵәама изхьынҳалаз,
Ацҳа хыху иназқәыххуаз,
Избац ракәны аӡәгьы дҳалам,
Иҟам иамуз ирзауас.
Сагоит усҟан сгәалак самԥаан, –
Ашәоуп, иамаӡам ааихсыӷь, –
Схы иҭымҵуа, сгәы иҭамбо,
Иҵхәраа иааиуаз схәыҷра аӡыхь.
2009
***
Умҩахыҵ арахь, акака еицаажәып,
Улаха акәым амҽышаха шьоук рышә.
Ууаҩыми, уааи, ҳагьынеицәажәап,
Исҳәом сазгаган, мап, ари арыжәтә.
Саазқәылаз уи зынӡагьы исыжәӡахуам,
Аха, уанызба, ицахьаз хынҳәыхт:
Изжәында аасгәахәит ҩыкгьы сахан,
Уи сара сашьуазаргьы сашьыхп.
178

Иудыруазеи, уаҵәы исмоур ажәха,
Иахьа – аҵәыцак!.. Салҵып ма сагап.
Иҟам ԥҳәыск саԥхьа дцәырҵп даҳкәажәха,
Ицаз мышқәак ақәеиԥш инасхьыкәкәап.
2009
***
Иҟалом, дад, ас гәырҩала уҭәызар,
Ухы жьашәа уааила, ухы жьашәа.
Аамҭа иахьа аамҭала ҽаӡәы итәызар,
Уҿынахала, маҷк уԥсы аашьашәа.
Қәа амуӡозаргь, иубалоит икыдыбгазшәа,
Аҟәҟәаҳәа аҿаанахахызшәа акырцх;
Уҿаԥхьа дгьыли жәҩани леиқәыбгазшәа,
Илеирашәа ахаҳәгьы умҩа акырц.
Иудыруазеи иҟало уаҵәызны,
Еивугошәа, иузеивымгошәа уԥсы,
Ус ушааиуа, иалшоит, иаамацәысны,
Икаххаа амш еилгаргьы уара узы!
2009
***
Ргарҭа сымам сара араҟа исоуа,
Еиҳагьы еиҳауп исзымхо, исцәыӡуа;
Ишԥарацәоу сымш зыркьаҿуа, иагьызроууа,
Зегьы санырбо ма ҳаԥык санцәыҵоу!
Сара уара иубогь иумбогь срыҵоуп,
Еилукаап ҳәагь сыҟам сзыруазыруа.
Ирацәацәоуп сара ари адгьылаҿ сзыхӡыӡо,
Сара исыхӡыӡо уаҩ дынхоу сыздыруам.
2009
179

***
Зыԥсҭазаара мҩасыз амал ду ишашьҭаз,
Ишалаӡаз аҟәрышь алаӡаз зыԥхыӡ,
Насыԥ ыҟан сымбеит сара иашҭаҿ,
Аахыҵ сыҟаз, снанагазаргь Нхыҵ.
Уимоу, гәаҟран имаӡаз арыцҳа;
Имал инацҵо дааиуан уи амал.
Дақәшәар, амалаз ишьҭуан шьоукгьы ҿыцха,
Џьаргьы ихьӡеит, ихьымӡеит, дыбналт.
Сара усҟан сгылан саҵаԥшуа ажәҩан,
Сџьыба ҟәрышь ахьҭам самыршәеит.
Игон сгәаҵа иҭыҩуазшәа ашәа,
Еҵәакгьы шааиуаз сыкәа иҭашәеит.
2009
***
Избаз схаршҭуа, исхашҭхьоу сгәаларшәо,
Иҟоу снаҩго, иҟам сырбо,
Сара саамҭа цоит иахьа акалашәа, –
Ӡиасқәак хыжьуа, ӡиақәакгьы ҭарбо.
Сааныркылоит амҩа сызҭахьаз сԥылан,
Урҭ ирҭахуп уажә сааԥшырц, смыццакырц.
Ажәҩан шеилгоугьы, аԥҭақәа аахылан,
Аҟәҟәаҳәа илеирашәа сыҟоуп акырцх.
Ицази иаази еилалоит, еилыҵуеит,
Урҭгьы егьырҭгьы џьарак инеиԥшьы,
Шәаасзыԥшы ҳәа нараҳәан сырцәыӡуеит,
Иагьцоит адгьыл инықәбан сыбжьы.
2009
180

***
Ҳааины ҳаҟоуп, иҳәеит, сҩыза, ҳааины,
Ҳаахықәгылеит ҿҟьарак, анаҩстәи тышоуп.
Ҳаанымгылар иара абраҟа ҳхы ҳаиааины,
Ҳзызхәыцша ажәҩан ахь ҳшыԥрышоуп.
Шьоукы ирбаз ҳамҵәыжәҩа дырҟәыдызшәа,
Иҳамамшәа шьҭа уаҳа ԥрышьа,
Сгылоуп ҳәа сара абраҟа акы сардысшәа,
Сзеиҭамҵыртә макьана алу сышьам.
Исоура џьысшьоит даҽа маҷк ахәыцха,
Аҽааизгаха, уск аҽалархәыха,
Сшеилнарԥсаауа, сшеилнашьаауа сгәыҵхак,
Сдәықәнагалап уи ԥхьаҟа инасыхан.
Аԥсы ҳаразкуа мчык сара инасыҵасп,
Ажәҩан аатып – аԥҭақәа уарҳалха,
Уи сантәалан сҿынасхар, сацәыӡуам,
Исыԥхьап ари адгьыл сзыҳалалха.
Сазыхынҳәып уи арахь ажәала, ашәала,
Сиеҵәа кәеицеины хыхьынтә сахаԥхап,
Шәанымгәыӷӡо зны акала шәсырманшәалап,
Шәлаҳәны шәтәазар – скыдшәангьы шәсырԥхап.
2009
ХАҴАК ИАШШЫԤХЬЫӠ
Сыҷкәын ԥҳәыс дизаамгагәышьеит, –
Еиӷьын ус дынхар еиҳа, –
Сҭаца аҭыӡшәа салыргагәышьеит,
Дахьымаара дцеит сыԥҳа.
181

Сымаҳә дашьуп даамҩахыҵзар,
Дақәтәоуп дхызазо иҽы.
Смаҭацәа уҩуа урыцзар,
Икылугашан акаҿы.
Аиҳабы дҩагылт дымӡышәан,
Аиҵбы усгьы дхыркәыкәхоит,
Ируа ҽеим, ирҳәо ԥсышәам,
Ируагь ирҳәогь еимдырххоит.
Иамугәышьеит сыҽсырдагәар,
Уаҳа сыхәрақәагь аамӷьеит.
Зегь лыхҭнысҟьашан са сҭакәажә,
Аха дааумго – дыԥсхьеит.
2009
ЗЫҼРЫЗҬАЗ
Уи ирҭаз изымхеит, имыхәеит,
Ихамҳаит, иҿихуеит, уԥшишь,
Дшашьҭаз ирымхны сақәтәоит ҳәа ҽыхәак,
Снаган рылу сара саҿаижьт.
2009
ԤСҬАЗААРАК
Саауан схы шьҭыхны, саҵаԥшуа ажәҩан,
Ԥсаатәшәа уи сҩалашәкәа зны сцарашәа,
Аԥша исҿԥааны иагеит сара сажәа,
Аҳауа ианалаз быӷь ҩежьқәак ҿышәшәа.
Сара аҩежьха змоукәа иҿшәаз соуп,
Аӡынра ааиаанӡа исықәнаут асы.
182

Сымшқәеи сыҵхқәеи шыхсыркәшаз абас ауп,
Иҟамлеит уаҳа ҽазны ҽаказы.
Иҟаз сызгәамҭеит… Абас ауп, абас…
Аԥсҭазара сҭахгәышьан… ԥсыха зрымҭаз.
2009
***
Наҟ-ааҟ еиужьзар – еибарԥсыхуа,
Иқәибахуа урҭ аргама,
Арахь, иахьаатәо, еибаргәыбзыӷуа…
Излашоу еиҭаҳәашьа амам.
Шәак еицырҳәоит ихьырвырӡа,
Инеидаҳало иаацәырҵуеит.
Уаарылыҳәҳәар – ӡыкгьы узырӡом –
Акгьы ухараӡамкәа удырӡуеит.
***
Исзымдыруа аҳкәажәк (дзаҳәшьада, дзыԥҳәысда?),
Абаҳча дҭалан дааиуан шьыбжьышьҭахьк,
Ақалақь саламыз аҽнынтәарак усда,
Сылаԥш шаҟьо уи аԥҳәыс иналышьҭалт.
Лхы шьҭымхкәа дааскьеит уи акырӡа,
Даасывалон даасҿаччеит убас
(Иахьанӡагь уи лыхьӡгьы лыжәлагь сыздырӡом),
Издырит иаразнак ааԥынра шааз.
2009
***
Амал иарлашәыз сшәызхәыцуеит,
Сышәзыԥшуеит шәџьашьацәаны,
183

Шәареи сареи шьҭа ҳаицәыӡуеит, –
Саагылт арахь сааскьацәаны.
Саргьы сшазар акәхап лакәшәа:
Аӷәра саахалоит са сҽы –
Исҭахым шәчара сақәшәар,
Снанагаргьы шәыԥсраҿы.
2009
***
Исылуршозеи шьҭа, саахьаԥшаанӡа сажәитеи,
Еимаԥсеитеи саахынҳәаанӡа аграпара!
Исықәлоу аӡәы сара сеиҳа шәиҭеит,
Исықәлоу ҽаӡәы ус дажәит, дышгәараз.
Иҟам уи ахшара, иусгьы усмызт,
Ихьӡ зну баҟаӡам, иқьаадым.
Дызныз амҩа данырбалартә ианысмызт,
Иахьа шьҭа рыхгьы дҭам, рыгәгьы дадым.
Сзыргәаҟуаз уара идыр, сышгәаҟуаз,
Ус ицеит сара сымшқәа, сыҵхқәа, –
Ак нықәысхыр, ҽак нықәҳауа сҟәаҟәа,
Снапқәа сыважьуа, сшьапқәа аасыҵхуа.
Зны-зынла, усыхәаԥш, схы сжьахуеит,
Исымаӡам сҳәахуеит сара харгьы,
Аха башоуп, акы сахәар, ҽакы сахәом,
Сара абри адунеи ду сақәлахаргьы.
2009
184

АБАРҬ ЗЕГЬ АНЫЗБА…
Абарҭ зегь анызба,
абарҭ зегь санрылаԥш,
Сышнеиуаз,
иҟоу сазхәыцуеит сааҭгылан:
Дӷьазӷьазуа дцәырҵит
аԥсышәа зоумҳәаша,
Иуацәа тәоуп
унеин уахьизашшуа.
Аӷьычи уи дызкышеи еинаалан,
Ифо, ижәуа,
еиҩызцәан еидтәалоуп.
Ари адунеи аҟны урҭ ирԥырхагоу,
Даҽак аума, ирҭаххар – дагьдырхагоит, –
Уанаарывала зҽызшьуа амалаз,
Аҽнышьыбжьон
уцеит ауп уналаӡ!..
Аԥара змаз дигеит анцәахша,
Дыздыруеит,
дыздыруеит уи алахша.
Ивакәашо идәықәуп ихәмаруа
Иԥараз мацара,
иԥараз, иԥараз…
Ирҽхәарагьы ишаҿыц иаҿын уа
Еизаракаҿ рнапқәа изеинҟьо ачынуаҩ,
Ицәа ихырхуан аҩныҟа иахьааиз,
Рхы дықәтәан уи, дара ириааиз,
Рыԥсы зфахьаз, зегь рыгәқәа ԥызжәаз,
Илацәажәон ажәлар дыртәызшәа,
Шәҟәыкгьы ҭыҵын, иаҳәаз рмаҳазт,
Автор ирҭеит аҳамҭа иреиҳаз.
185

Дтәын уи,
уа дуқәак дыртәын,
Иныҳәаҿа ржәуан,
аԥаҭхь ду дырҭәын…
Асцена иқәыз ихыҵт шәи жәаба,
Бжьы зхамыз уа иҳәон ахапа.
Зегьы ирыхцәажәарц игылаз дҿаҳан…
Сара абарҭқәа збан, исаҳан,
Сырзасыр сҭаххеит сҩагылан атрышә,
Аха иҭаԥимҵәарц
ҽадабаӷь дук сқьышә,
Уа санзымтәа ҭынч смырқәаца,
Ааҵрақәа срывалт –
иҟасҵон ҽыргаӡа.
Ҳилгеит ҳәа
игәырӷьеит сцарц зҭахыз,
Аӡәгьы итапанча ҭыганы дхыст.
Џьаргьы сцом сара арантәи сшәаны,
Сызлагылоу срымгар сеиҟәжәаны
Аха цасгьы, урҭ зегьы рцас,
Ижәбахра сыҟоуп сраҩсны сышцаз
Шықәсыла, иаҳҳәап, абас даҽа хышә,
Иагараангьы сырзасып атрышә!
2009
***
Исышәмырҟаҵоз зегь ҟасҵеит,
исышәмырҳәоз зегь шәцәысҳәеит,
Сахьышәмышьҭуаз сшәыцәцеит,
стәеит сахьыҩнашәмыжьлоз сыҩналан.
Иҵарҟаца иашәыркыз
ашәқәа арахь иҿысҳәеит,
Изҩыз шәара шәҟны
иузымыҩуаз жәеинраалак,
186

Нас, изыжәбозеи, изыжәба,
шәцазшәа шәнасхысны,
Шәнеидаҳало шәахьнеиуаз
акырӡа шәсеиҳазшәа.
Аиааира шәгазшәа,
шәнаскьеит шәара шәхысны,
Иагьыҟашәҵеит иаасҳәаз
ажәакгьы шәмаҳазшәа.
Ишьҭоуп шәара ишәыргылаз
ҟәыбаса, еилаҳан,
Ииаст шәдунеи
шәара шәеиԥшҵәҟьа инахацәан,
Шәара ишәеиԥшу
уаҩытәыҩса дгыломызт уаҳа,
Иабаҟоу умҳәозар,
иабаҟоу ахацәа!
2009
КОЛОМБИНА
Ахьӡ ҿыц лиҭеит иԥҳәыс хазына, –
Ишааи-шааиуаз лыхьӡ иаԥыст, –
Ларгьы дарччоит Коломбина,
Аҩны зхагылоу уи аԥҳәыс.
– Коломбина! – ибжьы аагахуеит,
Дшыкҿагылоу лыкҿаҩра,
Данашьцыла, лыгәгьы иахәеит,
Гаӡаразаргь, гаӡара!
– Коломбина! – ашҭа дҭыҵын,
– Коломбина! – аҩныҟа даан.
Коломбина лҩызцәа дрыцын,
Даахьанарԥшит уи лаҳан.
187

Коломбина-Хьыбла, ҳҭаца,
Коломбина, ҳашьа иԥҳәыс,
Ииуа ибдыруеи ахаҵа,
Коломбинак былзыԥшыз.
2009
***
Венециа збар сҭахын сара даара,
Снарылсны, зны, Будапешти Варшавеи.
Сгәылацәа рҳәашьа, сынкыдҳало сгәаран,
Басла аӡиасгьы схагахан саван.
Аха Венециа схы иҭыҵуамызт усҟан,
Исыԥхьон уи, сазымдырӡо хыла;
Сзыргоз сыздыруам аганахь ҽа усқәак,
Снеиуан Дунаи аӡиас ду схылан.
Саман акраамҭа Краков сынкылан,
Гдынеи Гдански срысасны сныҟәон,
Ара сыззыԥшымыз еибарыҩуа исԥылан,
Аха гәаныла Венециа ссир сыҟан.
Венециа, Венециа! Исзымбаз, сызхьымӡаз,
Сгылазшәа убазар иуеиархан сышьҭахь?
Уажәхьазаргь, уҩагылан иабыкәу уахьымцо,
Уара уаԥхьаҟа Венециа анышьҭоу!
2009
***
Иуԥылада уахьынҭыҵыз?
Иавубаада аԥшаҳәа?
Агәымха, ауаа зырӡыз,
Аламысда, уара аҳәа…
188

Изыдтәаладаз ачараҿ?
Амаҳагьа цқьа, ашьтәы!
Издумҵодаз уара ахара,
Иқәымхада цәгьала адәы!
Деинаалаӡа дааиуан хаҵак,
Дивагылан уи иԥҳәыс,
Лцәа лхухуан шьоук рҭаца,
Уалацәажәон дышкаҳԥыз.
Унҭаҳауа шьоукы урыцын,
«Дҭарыжьхьан раб аҵеиџь…
Аӡәы ичеиџьыка уаахыҵын,
Изуҳәеит ажәак – аӷьыч!..
Дыҟам гәыраз, дыҟам қьиа,
Уи даԥсыуа, уи даурым…
Иумбагәышьар цәгьамзар бзиа,
Ԥхьаҟагь бзиа уаниарым.
2009
***
Снарыханы аган ахь ишьҭасҵеит сыбӷьыцқәа,
Ақьаад ианысҵом уаҳа цәаҳәак!..
Шаҟантә исҳәахьоузеи, шаҟантә зегьы рҿыцуа,
Сыбӷьыцқәа сырххозеи сара сахьцалак.
Стәоуп ҵхагәанынӡа, ианысҵаз аныхуа,
Ажәак аҭыԥан иргыло ҽа ажәак.
Уара идыр иахьанӡагь сзықәгәыӷуа,
Абарҵа сықәтәан еиҵасҵоит ашәақь.
Еиҵасҵоит сабџьар, сшәақь, сара сажәа,
Изқәыскыз ацәҟьара агәҭа иҭасыртәарц,
189

Сажәа ианыԥшып сышдәықәу сыгәжәажәо,
Сышгәырӷьо… Сышнеиуа сышьҭнахып, сагьарӡп.
Срылахар сгәароушәа збаз сара хыда,
Абза дызхьынҳалаша сажәа змаҳаз,
Сқәықәмашәықәмаха салҵып ақыҭа,
Ақалақь салҵып, адунеигьы ҿаҳаз.
Сыцәар сҭаххап сара усҟан сынҭаҳан,
Сыцәар сҭаххап ахаангьы смааԥшуа,
Сажәа бжьаӡып, еиҭарҳәарым уаҳа,
Аҳауа иалаз уи аман аԥша.
Ас сышхәыцуа, хыҭҟьарак иаҩызан,
Иааҩуеит арахь сара истәу ажәак,
Исҳәахьан сара уи, саахәыцын, иагьҩызаап,
Уи ауп изсышьҭоу абас сахьцалак.
Аҵх сахьалоу игоит ажәа ҿыцқәак,
Игәҭыхаха, ихьааха исыцрыхоит убас,
Саарыхоит зыԥжәаха сахьымӡаз абӷьыцқәа,
Ишшаз гәасҭарангь сыҟаӡам нас.
2009
***
«…Сара исхароу ус инхоит исхаран,
Бара быда сымшқәа ирыцым хаарак
Ҳаиныриа, макьана акгьы хьшәам,
Бара бааигәа сыҟанаҵ сажәуам.
Сара исхароу… Иаҳхаҳаршҭып, ҳаҟәыҵп,
Ҳаалаган уаҵәтәи амш ҳазхәыцп.
190

Аамҭа ҳамоуп, иҳахшаз ҳааӡап,
Ҳаидыҽырбало, ҳаивагылан ҳцап.
Ибымбари ҭыӡшәак ҳусгьы шалам,
Бсырчалар сҭахыми баҩлашала.
Сыԥсыр сыԥсит, анаҩс сымҩахҟьарым,
Сара ахаангьы бгәы басыргарым.
Дшыҟам бдыруаз бара ибеиӷьу ԥҳәыс…»
Дабаҟахыз, дыԥсхьан ари зызҩыз!
2009
АШЬЫЖЬ
Шьыжьуп. Сдәылҵны саақәгылт абарҵа,
Ааԥынроуп – иҩеиуеит аҿа,
Ашьхақәа ирхыҵны, ԥшьаала, сабарцаз
Амра аацәырҵит. Иҟасҵоит ашьаҿа –
Амардуан слалбаан, снықәгылоит ашҭа,
Ишԥацқьоу аҳауа – иулсуеит аҩеиԥш!
Шәкы срызхәыцуа сҿаасхоит, исхашҭуаз
Сеиҭанарышьҭалоит гәаныла, иацеиԥш.
Иаци иахьеи срыбжьымҵыц макьана,
Аха сагарц иаҿуп иахьатәи.
Избо ҿыцбарах избо зегь шанан,
Урҭ сышьҭырхит, исыҵаст, сдырҭәит.
Ашьхақәа шсыԥхьо, агаҟа сылаԥш
Сыршәын, уахьгьы акы сышьҭнаԥааит.
Зегьы убарҭоуп араҟа, сахьгылоу,
Араҟа, абар, ааԥынра сзааит!
191

Аҿынанахашт сыргәырӷьо, сыргәаҟуа,
Ари амш агәыӷрақәа сызҭаша мшуп
Сара макьана сыҟоуп араҟа,
Сара макьана сахьнеиуа исзыԥшуп.
2009
***
Адәы сықәуп ауаа сзымхо,
Снарҿагәыбзыӷуа сцоит.
Ауаҩ иоуп имыӡуа, имхо,
Ауаҩы дуаҩхар – сихьӡои,
Дцахьазаргь ашьха дхыҵны,
Амшын дырны, хараӡа.
Сҿахоит ауаа срызхәыцны,
Урҭ аасԥылоит иразӡа.
Урҭ аасԥылалоит ирыгхан –
Схы схырхуа – ауаҩраҿы,
Иаасԥаҳалоит шьоук гыгшәыгхан,
Ԥан рмоуӡо акаҿы.
Ауаҩроуп сахьнеиуа исзымхо,
Абри ҳадгьылаҿ зынгьы
Ирацәаҩцәоушәа збоит (исзымҳәо)
Сгәы згахьоу дара ауаагьы.
2009
***
Амш кьаҿцәоуп. Сыԥсҭазаареиԥш. Сыццакцәеит:
Сшыгәаҟгәаҟуаз, уи, са смал ду, аасцәынҵәеит.
2009
192

***
Шәышықәса зхыҵыз Иуа дырхашҭын, –
Иаха рмоузаап! – иаҩст иубилеик.
Усҟан еибарыҩуа иҭалеит аӡә иашҭа.
Амаа икуеит ҳәа раҳан адунеи.
Иуа ихы ихаԥыххаа ишьҭарҵан,
Ҳаӷацәа ибаҟа нарҭеит амшын.
Аха ажәа иаша ахы арӡуам –
Сара усҟан иубилеик сазыԥшын.
Иубилеик сазыԥшын…
Ихы аҵәы иахаргылан,
Дхьажьха асцена даақәԥалт ҵандрахк,
Иуа илахь изеиҵымхуа дгылан,
Шәышықәса ихыҵуа… Иҳахьц ауп, еиҭах…
2009
***
Абри акәара хәыҷы снырыр,
Ани шәгәашә ду аасыртыр,
Иахьа уаҟа иҟоу здырыр,
Иртыттәу зегь сыртытыр, –
Снагәылаԥшыр дунеи ҿыцӡак,
Сынҭаԥшыргьы чықьмаџьак,
Иааихышәшәарын даҽа бӷьыцқәак,
Нас иагьсоурын зегьы рҭак.
Аха акәара хәыҷы сзыруам,
Ани шәгәашә дугьы сзартуам;
193

Уахь иҟалаз ак сыздыруам,
Исаҳаша ак саҳауам.
Изаҳауада, сажәа хы амам,
Уи ҵакыдашәа иаагеит…
Бара убас еиԥш бхарахама,
Бызбом, сакәшаргьы адунеи.
Агәашә акызар, бышәгьы акызар,
Амца сзалҟьазар быҩны,
Изысҭаххои сымца еиқәызар,
Иагьзынсыжьуеи акы ҩны!
Сыбзыԥшлома сықәтәан ҳал ду, –
Ашҭа баақәлар, – гаӡаҵас!
Сцап, снақәтәаны уарҳал дук,
Наҟ, аԥша бахьысцәагаз.
2009
***
Узгаз ацәа уарҵыслап агареиԥш,
Уалагалан уагап даҽа дунеик,
Игьежьлап уа алу, – аӡлагареиԥш,
Уахатәаз, адунеи ҿыц уаназнеи.
Аха уаҟагь уӡлагара аангылар, –
Ахуҳәа ишылагоз иааиқәтәар?
Уҿыхеит ауп, ашырҳәа уҩагылан
Уҿынаухап, иухацеиуа аҭакар.
Уабацо? Уабацахуеи, узлаз ахь,
Ухы зцәугаз шыҟоу уаахынҳәып,
Иџьоушьаргьы, ушыҟалогьы абас ауп:
Аҭакарха, – иҵааршәхап, улаҳәып.
194

Уназлаҳаз уназлыҵыз ракәзаап!
Рҿаархахт ҩаԥхьа рыцқәа хуа,
Аԥсҭазаараз акәхап, «Нагӡара ақәзааит!» –
Ҿаауҭуеит уара уқәацә уныҩнаххуа.
2009
***
Сара сзыҳәан дыҟамижьҭеи крааҵуан,
Исмаҳаижьҭеигь крааҵуан ихабар,
Иҽавакны дтәазаарын џьара ааҵраҿ,
Дӡагәӡагәуа ус дахьаасԥылаз, абар.
Даасҿаччахт, имаӡамшәа гәалак,
Даагылт дазыԥшызшәа акы аҭак,
Иҳәозшәа «Ари уара узоуп, Никәала!»,
Икын ишьҭахь иавакшәа ҳәызбак.
Игага акәын, игага, сзырҩашьаз!
Длаԥшҵашәаран, шәахшәа дынкабеит,
Издыруан уи ишимамыз ҟалашьа,
Дықәган уи арахь даазгаз дагеит.
2009
***
Уи ахаҵа ихьҵәыуа даныҟаз игәҭасуан,
Даныҟаз дахьыҟаз бааԥсыла иаргәамҵуан.
Хҭысқәак убасҟан убас еиԥш имҩасуан,
Иара иахьанӡагь исхырҟьалоит амца.
Ицрыхоз ицрыӡааит, дхьызҳәаз абаҟоу?!
Усҟан, иангәааз, ианиааз драшьамыз.
Шьҭыхшьа змамыз аннықәҳагьы иҟәаҟәа,
Агәра игомызт рӡыблара дшамаз.
195

Аԥсыӡ еиԥш, дҩалԥарц даҿыхын уажәы-уажә
Агәра игомызт ихыҵәарц егьшагмыз.
Ашьҭахьы ргәы иааҭасуа ихьҵәыуоз
Усҟан ирҳәозгьы ируазгьы лакәмыз.
Уи дыҟанаҵ дыҟан, даԥсыуан,
Уаҳа хьаҵра ааззымдыруаз хаҵан…
Дареи сареи иахьанӡагь ҳаизыуаам
Изаҵымҵуа уи игәнаҳа иаҵаз.
2009
***
Саԥхьа игылаз дхәыҷын, дегьхәыҷымызт, –
Саԥхьа даагылт уи, са сеиԥш, дышланы,
Схәыцуан: сыҷкәынра агәы акәмыз исымаз,
Сандәықәыз уи дсыцны, санамкуаз аҩны.
Анаҩс сара сымшқәа рацәак иласымызт, –
Иснарбон аԥсҭазаара ааӡаб,
Аха усгьы сыҷкәынра агәы акәмыз исымаз,
Саазхьаҳәыр – урҭ амшқәа рҟынӡа снаӡап.
Аҩны ҩным сара уаҟа сзыҩнарҵаз,
Ақәа кылсуеит зны-зынла ахыб,
Ҭакәажәы ҟадыџьк дықәтәоуп абарҵа,
Уи дызбаргьы, дсаҳаргьы сҭахым.
Амза анҵәамҭаз илысҭалоит ҟәрышьқәак,
Слырццаклоит – урҭ заа илҭаххоит.
Мааҭқәак роуп схазыҳәан инсыжьуа,
Сыстудентми, амшқәа сдырххоит.
Ишԥаагылеи саԥхьа зегь цәырҵны!
Исцәышлаз ари аҷкәын, Ҷыҷын,
196

Ҳгәыҳҽанӡамкәа ианҳаҵала ихыҵны,
Басла аӡиас исцәамгаз хәыҷын.
2009
***
Ҩынтә уаҩы имоуӡац усгьы аԥсҭазаара,
Қәԥарала, уаҩрала, ламысла умҩас,
Шиллер иҳәан еиԥш, есҽны уазыхиазароуп,
Хацәынмырха ақәԥара. Қәԥаразар қәԥараз!
Иҳәазаны мацара иааиуа зыԥрышам, –
Ахаан мҵәыжәҩа иоуам тәитәыхк,
Иухьысаанӡа умҩа иаԥаҳало рышҳам,
Иатәым ари адгьыл, урылга, ианых!
Аха иабоуго урҭ, укәа иуцәҭалаз,
Ухәда зҽахызшьыз, ешьасгьы уҟазҵаз?
Урҭ реицәоуп ижәыланы иуҿалаз,
Иуԥырҵны ицазшәа узмырбаз, аха ицаз.
Акрааҵуеит, урҭ ыҟам узлоу адунеиаҿ,
Уи ианахабго ҳәа игылан иааԥшуаз,
Уара ақәԥара амҩала унеиуеит,
Уара дуцуп, иудыруаз, Ҳазшаз.
Иҟалом уара ари адгьыл шәахшәа унықәбар,
Умҩа уанысырц уаҿуп хаҵаҵас,
Унеила, нас, сҟәыбҷа,
унеила, нас, сықәԥаҩ,
Ухы ақәҵа иахьамуа. Қәԥаразар қәԥараз!
2009
197

***
Ицеит, ҳшааиуаз, зегь леилаҳа,
Аамҭа ҳаргьы ареиԥш ҳаҟәыбеит,
Иҟаз ыҟагәышьам уаҳа,
Ҳалагылоуп ҟыбаӡыбак.
Ҳаанахәахьеит даҽа ӡиаск,
Ҳама инеиуеит уи еилаҽҽо,
Аха бзымцеит бара бниас,
Бшыччац еиԥш ҩаԥхьа бышԥаччо!..
Бара бакәӡан уаҟа исхызгьы,
Исҳәо сҿамшәо баԥхьа сгылан…
Ахаан ак ахьран иҟам усгьы
Бара быхьӡ зху атәыла!
2009
***
Абзиабара иарлашәыз аҭаца,
Бхы зынӡа иааҭырҟьеит, анцәиныс,
Дыгмыггәышьоуп зашҭа бҭоу ахаҵа,
Дрымшьыц, аха дрымоуп ӡәырҩы шьтәыс.
Уи бара иабабҭаху, саҭамыз,
Баҳчак быҵоуп, ԥша хаак набындо…
Ева Браун Гитлер дикәаиамыз,
Уара зегьы уреиӷьуп ҳәа Адольф!
2009
***
Сара сӡышӡа, уаргьы уӡышӡа,
Ҳаидашшыло ҳтәоуп ҟәаракаҿ.
198

Ихаххала ишьҭоуп агәышҵа,
Иҿықәнажьлаз нышьк араҟа.
Ӡиас ҳаццом, – иаҳҭаххаргьы, –
Ҳазнеиларым ҳажәҩа ҭыхуа.
Аха иҳамаӡам ҳәахаргьы,
Ҳаибажьарц акы ҳаҿыхуп.
Иааҳгәалашәоит ус ҳәсақәакгьы,
Даарылыҷҷоит урҭ ҭыԥҳа ссирк.
Саашьҭнаԥаауеит сара слакәгьы,
Сахьагаз аӡәыр ижәбазар?..
Скарахеит сшыҩуаз, сшыҩуаз,
Скәапеи зхыршәлоу аӡыхь ҭамбац.
Уи дышҿац дынхеит сыхшыҩаҿ –
Шықәс ҩынҩажәа ҵуеит – ҳаибамбац.
2009
***
Ашәа рҳәеит, еибарччеит, ихәмарит.
Ирылаз ҵәахымызт – амш иадырбеит.
Агәырӷьара ихагалан иаман ачара,
Иеицыкәашо иаақәлеит ус ани ԥеи.
Насыԥ ду рыман ишԥаҟаз аҩыџьагь!
Амҵәыжәҩақәа роузшәа рбан, иԥыруан.
Иеивагьежьуа иахьықәыз еицыччон,
Аԥа дыхьшьыцбан, длаша-лашон ан.
Длаша-лашон ан, иабалдыруаз, рыцҳа,
Уаҵәызны илшәылҵаран дшыҟаз ашәы
199

Иабеидыруаз аҷкәын, дышнықәсыз еиԥш ицҳа,
Днылаӡ дышцоз асыршәы…
Уи ашҭа ҭацәуп, хәыҷыкгьы дыхәмаруам,
Ҳадгьыл ззыԥшымыз, иамбаша абеит.
Салаԥшуа сгылоуп арантә сара чарак,
Иеицыкәашо иқәуп уаҟа ани ԥеи.
2009
***
Амш акгьы ззалам – аҵх изынхап,
Аҵх акгьы ззлам – амш ахь деихап.
Ааԥын иунамҭаз уоуп, зегьакоуп,
Аԥхын иунаҭап – уаԥхьаҟа ишьҭоуп.
Аԥхын мҩасыр ишасуаз ашақә,
Ҭагалан уаниап даҽа лакәк.
Ҭагалан абаха умоукәа уанца,
Уналагылап ӡынрак… узаҵәӡа.
Аӡын аҵхқәа мцап – иауцәахап
Ухәыцра хьанҭазар – мцак уамырԥхап.
Акы уазыҩып, иацәукып ак мап,
Иаԥсоу уаԥырҵыр – иаԥсамшәа унарбап.
Аҵх акгьы ззлам – амш ахь деихеит.
Амш акгьы ззлам – аҵх изынхеит.
2009
ИԤШЫЗ
Бааирашәа сабҳәан, иԥштәушәа сбырбан,
Аҵх ауқәа срылан, амшқәа сыцәцан,
200

Бааирашәа сыҟан уажәымзар-уажәы…
Сылсны снеиуеит, абар, асыршәы.
Акы сагагәышьеит сахьымаара исыхан.
Бааирашәа сыҟан – исмоуит аԥшыха.
2009
***
Саӷацәа снаскьаргап – сахьымаара сцозар,
Иааццакып урҭ, зны, изсыхьӡозар,
Машәыршәагь иаладмыршәуашәа мцык,
Ажәақәа схырҳәаап – иааргап лаӷырӡык.
Сҩызцәа ааилагылап сахьымаара сцозар,
Саӷацәа реиԥш, урҭ иҟоу рымӡозар, –
Иалацәажәап сызхьымӡаз, сзыхьӡаз,
Рыԥсы анааивнаго раԥхьа сахьцаз.
2009
***
Сара макьана иагараан шәсыргәамҵып,
Шәсыргәамҵып иагараан – макьана сажәым.
Аӡӷьы сарҭаргьы, сҽасҭарым, самҵып
Ашәеиԥш ари амшгьы сашәым.
Салыԥхар сҭахуп уи слеиқәшәаанӡа,
Салыҷҷар сҭахуп – сашәахәаз.
Снеирашәа збоит шәи ҩажәанӡа,
Аԥсҭазаара маҷкгьы иаршәаз.
Аха усгьы, зхы шьҭых, зыҽзыриашо,
Ахаангьы гәкажьра иатәым.
201

Избар сҭахымхеит зегь башан,
Амалаҳәагь сашьҭам атәым.
Аԥсҭазаара ныҳәами, салаз,
Шәсыргәамҵып, шәсыргәырӷьап – ҳаицыз,
Адунеи ду саналаӡша салаӡп,
Сара саамҭагь нҵәар, афы амыст!
2009
***
Сыхьӡ зхым мҩакы данылан
Днеиуеит Инна, Длымам ҩыза,
Дагьаахәыцуеит ус дааҭгылан:
«Иауан ари ихьӡ ахызаргь!»
Ари амҩа, сара сымҩа,
Сааины скәаҩӡа сахьынхаз,
Ақалақьаҿ еиӷьу сымам,
Имҩадумыз уи зынӡас.
Иагу ыҟаз, усгьы ицәгьамызт,
Иқәырҭәазар ҿыц каҭранк
Сшанӡаз иара санӡамыз, –
Сцон арантә, арахь саауан.
«Ана мҩадук ихьӡ ахырҵеит… –
Инна ихьӡгьы лҳәом уажәы –
Дызлагылаз цқьа дрыздырӡом…
Иҟоу рбоит, ауаа лашәым.
Амҩаду моу, амҩахәасҭа
Ихьӡ ахуҵарым…. Иахҵаз!
202

Аха русқәа цәгьоуп зегь гәазҭо, –
Игаӡамкәа идыргаӡаз…».
Дагьаахәыцуеит ус дааҭгылан:
«Иауан иара ихьӡ ахызаргь…́»
Сыхьӡ зхым мҩакы данылан
Днеиуеит Инна. Длымам ҩыза.
2009
***
Иҟалон сара избоз сахыԥсааргьы,
Сахәаҽыр, сашьыр исаҳауаз,
Иҟалон арантәи сцаны смааргьы,
Сзыхьчаша аазгаргьы санаауаз.
Снықәхәаша сымцеит зегь ааныжьны, –
Сҽысмырӡит ҽнак гәырӡ-шашәаӡ,
Схын абра иӡаамҟәрылаз нышьны,
Ишаргьежьуазгьы амшын ду сыблахаҵ.
Салаԥшуан избарц исҭахымыз,
Сархагарц иаҿын исаҳауаз,
Аха иҟам, иҟалаша схымыз,
Инаҩрашәа сыҟан џьара суаз.
Еилыхаран, еиҿыхаран – еидыслон,
Егьрыгмызт ишнеиуаз еибарԥсырц,
Сартәозма, аамҭа сархысхыслон,
Сыҵнарҟьон, зынгьы – аҵәы снаркырц.
Исҭахын сара амҩан шәак сҳәаргьы,
Арахь, исҿаапкуан аамҭа сызцас…
203

Иҟалон сара избоз сахыԥсааргьы,
Сахәаҽыр, сашьыр исаҳауаз.
2009
КЫНДЫӶ ТӘЫК
Рыцәгьаҿ сыҟан – ирҽеитәыз сырҽеиуан,
Сыҟан рыбзиаҿ – ирԥшӡо саауан,
Араҟа зегьы-зегь зхьаахалоз среиуан,
Кындыӷаа срылан – сҵаауан, сыԥшаауан.
Раргама здыруан – сахьнеилак исԥылон,
Рымаӡа здыруан – иҭаршәны иҵәахыз,
Иага снаскьаргьы, рааигәара сгылан
Иеилкааны исыман ара сызҭахыз.
Сыбла хҩазаргь избон сызҭахымыз,
Ирҳәозгьы ируазгьы саҩшәан имцеит,
Сҽыргаӡа-ҽырҟәышшәа сынхара сахымыз,
Ус, иқәлан иааиуаз сажәрагь сыхьӡеит.
Исиааиуа иалагеит, иараби, схьаақәа,
Урҭ снармышьҭыр ҟалап рацәаӡак,
Сшьамхқәа сыҵӡаа ишԥацеи сахьаақәлаз,
Иагьсыхҟьоит ус аԥырқьҳәа мцак.
Иԥсуа соуп сҳәеит насшәа, сымҩашьо,
Сааиладырӡыӡеит иум ара, иҳәам,
Адәы сықәызшәа зызбазеи баша:
Иутәыз-иҳәатәыз зегь раамҭа хынҳәуам.
Сцоит сара арантәи исгәалоу шысгәалоу,
Ишԥасҭаху ара даҽа ԥыҭрак сааԥшыр!
204

Сара сыԥсра ԥсрамызт акала,
Кындыӷаа зусҭцәоу раҳәан сыԥсыр!
2009
***
Зегь анызбашаз сыблақәа хызҩаз
Ҿароума, гаӡароума, аф аст!
Ешьак иеиԥш даасывагылт сҩызак,
Ҳагьеицнаскьеит ус, дышсашьаз.
Дуаӷоуп ҳәа слымҳа иааҭаҳәҳәеит,
Цҳаҵәрык ҳнықәлоны ԥшак.
Уи мцызарц ажәҩан ду саҳәеит,
Исымбеит, снаԥшын, дызлашаз.
Иарбан, санааԥш, дызлашамыз:
Сымариа ибар – сихәаҽрын.
Уанӡа сдунеи ҭбаа лашамыз,
Арахь сзықәгылаз цҳа-ҵәрын.
Арахь ҳаидтәалан ҳаицәнымхо,
Аҩсҭаацәа сныҳәаҿа ркуан.
Сынхон сара уа – сахьызнымхоз –
Саҿан сзызхамлоз мардуанк.
Снықәыԥшит адгьыл ҽакала,
Сҿаԥхьа иаагылт зегь ааҳәны,
«Иухароугь акрыҟоу, Никәала…»
Ааҩуеит сахьгылоу слаҳәны.
Ианызбашаз сыблақәа хызҩаз,
Иаҵәахышаз аҵәахт зынӡа,
205

Изакәызеи, нас, усгьы, аҩыза,
Зегь сзырбаз – сыблақәа анца?
2009
АБЫРГЦӘА
Дахьтәоу дызгылом зхы хҵәаны ибызҭоз
Ибзаазгоз зны ажәҩан аеҵә кыдԥаан.
Бынҭаҳауа аарла ибуеит баргьы абысҭа,
Ӡыкгьы ибыржәырц баҿуп, игәы кыдбан.
«Иугәалашәома…» – бҳәахуеит бхаҭа аарла
Ибгәалашәо маҷ-маҷ дналахало.
Дахьыҟаз уара идыр, арахь даагәарлоит,
Ацәажәарагь дналагоит ихала.
«Ибгәалашәома!..» – илҳәаз наҟ инацҵан,
Днарылалоит уи убас еиԥш хҭысқәак,
Хара дыҟоуп, ари аамҭа дацӡам,
Уаҩытәыҩсагь дызҭысуам уи дахьҭысуа.
Дахьаҿало ҿалашьа амам, храцәгьоуп,
Дҩықәԥалоит иахьизыԥшым џьара дыбӷабха.
Ихьӡатәуп уи, даанкылатәуп иахьаҵәҟьа,
Мап анакәха, данҭахогь иахьа акәхап.
Уаҩытәыҩса ибызшәа илымҳа изҭамло,
Аӡәгьы издыруам, – изқәикыз наигӡароуп.
Иара изыҳәан иҟам ахьҭа, амла,
Амзахь амҩа дықәлазаргь – днаӡароуп!
Иҿара ззымдыруаз ракәхап уажә ихыччо,
Иԥсы шҭоугьы зхашҭыз – данынараҩрыжь,
206

Рҩашума, имчқәа ракәу ихыҽҽо
Нахьхьи, хара, абжьгьы аранӡа иааҩрушь
Анкьеиԥш, ажәҩан агәы кылҵәо?
Дабаауго, дабаҟоу уи заҳаша?
Иҭакәажәгьы ддагәоуп шьҭа, издырцәом
Акы ыҟоу, иҟаму дзыхьӡаша…
Дахьтәоу дызгылом зхы хҵәаны ибызҭоз,
Аԥҳәыс бырг, ари ахаҵа ихаҵа,
Бшәахуеит ибызкнымхыр ҳәагьы абысҭа,
Бышԥакаԥсеи, бымч абас иабацеи?!.
Еибак-еибашьҭ, ашҭа инықәлоит насшәа,
«Аԥшәма!» ҳәа агәашәаҿ бжьык анаага,
Инеиҿаԥшуеит урҭ, ҿыц уажә иааибабазшәа,
Изгәалашәаз даарзыҟалан дгәыҭгаган.
Иԥхашьоу, нас иаагылт хазы-хаз…
Иара арахь иҿааихар, имыцәартә имцахә!
Инаскьоит иааҭгыло урҭ, абжьы иарҿыхаз,
Ибжьаӡоузеи усгьы агәашә аҟынӡа!
2009
***
Зны, иԥсы анилаз, ахара дгылан,
Арантәи уԥшыр – дузгәамҭо днаскьон.
Избахьаз иакәмызшәа дыҟан ҳаиԥылар,
Ӡиаск дышьҭнахын, аҵысхә еиԥш дагон.
Дхыӡлоу наҟ амшын ду данхыла, –
Аԥсҟы иара иакәын изкыз, –
207

Иӡбахә има дмааит аӡә ҽырххыла,
Даҵәахзар акәхап ҳәаак, данахыс.
Иџьасымшьеит иҿанааихагь арахь уи,
Сааигәа игылахьаз, сааигәа итәахьаз, –
Иаахошәа иҳаахо, ихьуашәа иҳахьуа,
Аԥсра даналага, дықәлан дахьааз.
2009
СЫԤШЫМКӘА
Шәаргьы саргьы акала ҳаиԥшымкәа!
Аха усгьы иагарыла ҳааиԥшым.
Аамҭа цом сара акы сазыԥшымкәа, –
Мшы ыҟам сара саныԥшым.
Адәы сықәым сыбзамкәа-сыԥсымкәа,
Схахачахоит макьана – сыԥсым,
Исзааиуа сыздыруам сыԥшымкәа,
Сгәы бжьызхуа усқәак сырҿым.
Ицаз акыр цазааит имшымкәа,
Сыбжа сцәагаз ианысхыс,
Иааиуа ҽакы сазыԥшымкәа
Ҟалома, сымҩа саныз!
Иааҩшаз ашьҭыбжьгьы шымго,
Избоит арахь иаауашәа,
Стәам сара уи сазыԥшымкәа, –
Иамуагь нас-нас иауашәа…
Исаҩс ицахьеит сара акымкәа,
Аамҭа иаркараз уаҩуп,
208

Аха изуеи акы сазыԥшымкәа,
Аԥсра акәзаргьы, акы сазыԥшуп!
2009
***
Дааирашәа дыҟан. Иааирашәа дыҟан,
Убас еиԥш аамҭак, дыззыԥшыз…
Игәы ҭгәырӷьо даауан иара аҩныҟа,
Дазыхынҳәуан, игәы ҭгәырӷьо, иус.
Амш, алахь еиқәызаргь, дыхнахуан,
Иааирашәа дыҟан насыԥк.
Ихашәышәуаз аԥшаҵәҟьагь шәаҳәахуан,
Данзымтәоз, данамкуаз иҭыԥ.
Амҩа дықәлар, иԥылоз иара акәны
Дазыԥшуан уи анасыԥ ҿыц.
Хҭысқәак еилалон, еилыҵуан илакәны,
Дазыԥшын аахыҵ дызхьымӡацыз Нхыҵ.
Дааирашәа дыҟан дқәыԥшӡа хазынак,
Иажәра ихьӡаанӡагь диоурашәа ҵеик.
Иаԥхьаҟа иибоз ссирын – дыԥшыназ,
Иаахалаша-аахалашон амра идунеи.
Дыԥшын арԥыс. Иҽы, аӷәра наимжәо,
Днанагон дәы иаҵәак ишьҭақәа азныжь.
Имҩа нымҵәошәа ибозаапеи имшәо,
Амшынгьы дхылеит дақәтәаны анышь.
Дышланоуп уи арахь дшыӡхыҵыз,
Дааԥсаноуп уи дықәланы дшааз.
209

Уаҩы издыруам иҷкәынра ахьыӡыз,
Деикәаргьежьуа дызмаз закә ԥшаз.
Иԥсы ааивигеит данаатәа ашәшьыраҿ,
Дааирашәа дааҟалт арахь дыззыԥшыз.
Ихы дааҩахеит ус, иоузшәа дыррак,
Лыбжьы аалыргазшәагь иаҳахит уи ԥҳәыск.
Игеит уи абжьы, имаҳацыз, иаҳашаз,
Иахьа имгаргьы, иааҩуаз уаҵәы,
Агәашәаҿ дааины дгылан дызгашаз,
Иара арахь дылзыԥшын даҽаӡәы.
2009
ИСЫВАНХАЗ
Акы аҩны инаган исҭеит,
Даҽакых – аанда ихырҳәҳәаны.
Данҿажәкуаз аӡы изыстеит,
Сашҭа дҭыҵлон сныҳәаны.
Ианаамҭаз идгьыл ҽамызт,
Ицәаӷәамызт… Деилахан…
Сыҵла џарџар ҵәакгьы ҿамызт,
Иҟәыбаса игахьан.
2009
ҬАКӘАЖӘЫК
Скаԥсахьан сара, аамҭа иартәашаз,
Сымчқәа зегь аасымнахт уажәык.
Сшәон ихаарадаӡахан, ибашан,
Зегь збар ҳәа сахьааиз ҭакәажәык.
210

Сахьааиз… еиҭах ааԥынрами!
Саацәтәалеит ԥшьаала мракы,
Иҩхалеит ԥсаатәшәа акы саман,
Исымамшәагь сцахуеит хықәкы.
Сласхеит – ажәҩан сатәызаап!
Сылаԥш наӡахуеит хара.
Иаацәырҟьеит – иабаҟаз, аф рысааит, –
Иахьанӡагь ибам сызхара.
Сабагеи, иараби, исыхан, –
Снарыхоит аган ахь ԥҭақәак, –
Арантәи ҳашҭа сҭаԥшыхуеит,
Ныҳәоуп уа иҟоу иахьак.
Уи зызҳәаҵәҟьоу сыздырцәом,
Аха усгьы ишәаҳәоит, икәашоит.
Даақәыххит ҳашҭа зегь цәырҵәан
Ҽыҩҷкәынк… Сизхәыцуа исыршоит.
Ианырму, сицкәашеит сықәлан,
Сықәӡыҭит ҳашҭагь аҽны.
Дгылан дзеиҭамҵуа сықәлак,
Дамазшәа ихьаахаз дхәаҽны.
Ибашан уи сгәы мҵазырсыз,
Амш арахь дшаанагаз.
Ибашан скәаҩӡа сшаирсыз.
Иааиз, аԥша дагьшагаз.
Ҳгәашә дыҭҟьоу, днахыԥоу.
Сгәалашәом – арԥыс дласын.
Сынижьит сгәы ҭыԥа-ҭыԥо,
Адунеи ааҳәын сара сзын.
211

Исылшом, еиҭаҳәашьа абамоу,
Ицаз уи амш закә мшыз.
Сажәит, сажәгәышьеит, егьамам,
Сшыԥшыз ауп абасгьы сшажәыз!
2009
***
Дыҩхықәтәаларц даҿгәышьоуп уи аарла,
Инаиҵарсуа мчыла имышьхәылҵ,
Аӡәыр дыҟазар уахала игәарлаз
Ихы ааҩнеикрын, анакәымха, удәылҵ,
Ухаҵоуп, умала абарҵахь –
Ԥсы зхоу убарцаз, урбарцаз!
Аеҵәа кыдызхуаз ажәҩан,
Адунеи ду иамкуаз ахаҵа
Димамкәа дықәхеит дзацәажәо!
Дабацо ахаҵа, дабаца!
Иҭацәызар, адгьыл ҭацәызааит,
Даӡәызар, ианаму, даӡәызааит!
Ус ажәабжьқәа аҩит,
«Дыҟамкәа, ииуеи, дабацоз?!»
Дыԥшын, ҽқәакгьы еиваҩуеит,
Инеиуеит ицәырҭәо адәаӡа.
Ԥшакгьы асуеит, ихьшәашәоуп,
Ихы зызкыду урҭ ражәоуп.
Аҽцәа неиуеит еивасны,
Дрышьҭоуп, анаҩс дагьраԥысуеит.
Ари ҟалахит иахьазны,
Иац акәу?..
Аҵықьҳәа дхысуеит,
212

Акы иазҳәаӡамкәа, еиқәымшәак,
Иара уи азыҳәа дагьымшәеит.
Уимоу, дархаҵахт, дарҿыхахт,
Ддәықәлахт адәы иаҵәа иҽеиуатә.
Аӷәра даахон иҽыхәа,
Иара уи иараапкуа инеиуан.
Ажәҩан иҩалаӡгьы ицоу,
Асар рымҩа ишьҭақәа анҵоуп.
Еиҩдыраашьа рымоума, ухәыцыр,
Аԥхыӡи алакәи, ара дызлахаз.
Еиӷьызшәа дыҟоуп уахь џьара дыӡыр,
Арахь даахынҳәуеит иара нас,
Деихоит ииарҭа дзылымҵ уи, дзылҵ,
Инаиҵарсуа мчыла имышьхәылҵ.
2009
ААМҬА ААМҬА БЗИАЗАР АКӘХАП…
Аамҭа аамҭа бзиазар акәхап, иахьырымбо ицәыҵаз,
Арахь иаацәырҵны,
иаагылазар агәы ашашараҿ, изажәӡа.
Ишеиҟәжәара итәазшәа, уажәы, ргаӡара анрыҵас,
Ҳақәрыблаар цәгьа ирымбозаап, амца наҳажәҵан.
Инрыжьыз ақәацәқәа еилаҳазар акәхап ақыҭан,
Иушьыргьы уахь ихьаԥшӡом, уахьынтә имаазшәа,
Инеиуашәа ҳанацәа рыцҳақәа рхәы рыҭан,
Иҳаҩҟьаны идәықәлеит, ашақәгьы инасшәа.
Ршьапқәа ҳрыҵамҟьыцында,
ҳашуааугьы рызгәаҭом,
Иахьцо уара идыр иҽураха, еижәылан!
213

Рмашьына цырцырқәа ҳамбацшәа иахьада,
Рыхқәа ааҭдырҳәҳәоит: «Шәнеила шьапыла!».
Гәаӷла изырҭәыда: ицҟьашәҟьоуп иргылаз,
Амца иалгоу урҭ рылҩоуп иахаҳаз.
Уаҩы иоуп ҳәа сыҟаӡам ԥыла,
Арҭ ҽынкылашьа рмоуазар уаҳа.
Еилкаашьа амам иргаз зырзымхо,
Дара иртәызар иахьа шьҭа аиҳарак.
Адгьыл ду иамкуа иаџьал ласымхо,
Изажәлогь закәызеи иҟам баагәарак.
Ана шьоукы ршьит аҟәҟәаҳәа инаргәыдҵан,
Ирылгеит хара здым шьоук араҟа.
Ишьҭоуп адгьыл рыцҳа агәы кыдӡаан,
Ҳақәхеит уи ҳаибарԥсуа, ҳаибаргәаҟуа…
Аамҭа, аамҭа бзиазар акәхап, крыззалгаз
Адәы ианықәу инеиужьӡаны қьаф уа.
Изшәарц згәы иҭадашь ирықәу ауалқәа,
Аамҭа аӡлагара арыц еиԥш ҳанафо?
Ихы ижьозар ҟалап, илихыз быцам,
Агәнаҳа иаҵоу иманы зҿааихаз.
Иҽеим ари амш, иҵшәаауп алакыҵа
Ахыдара аҭаҷкәым акәу уи иаахаз.
Аамҭа аамҭа бзиазар акәхап, саргылом,
Стәаргьы ауам, сыҵнарҟьоит сжьоушәа…
2009
214

***
Ҳашҭа санаақәла, саашьҭнахит хәыцрак,
Саарццакит уи зегь ахьыҟаз.
Хәыҷқәак адәқәа инарықәлеит иӡхыҵран,
Сцар сҭахым саргьы аҩныҟа.
Сара урҭ срышьҭоуп сыҩуа, сеиҭаҩуа,
Ампыл ҳаман ҳдәықәлеит ҳаивасуа.
Иссырҳар сҭахым аҿыҭыбжь иааҩуа,
Сашьеиҵыбгьы иҿааихоит дқәасқәасуа.
Уигьы ампыл асра иҭахыми,
Аха дхәыҷцәоуп, зегьы дырԥырхагоуп.
«Уаха сымам, уца, уаха сымам!» –
Ааиқәсыргоит ииуа сархаго.
Нас, ласбак ибазаап, дацрыҵуам,
Сылаԥшгьы дыҵшәоит, амҩагь дагама?
Издыруеит уахь дахьцалакгьы дышмыӡуа,
Аха саарблаҟьоит уи сара аргама.
Амш леихашәаанӡа сузықәгом арантәи:
Сзеицәада, ампыл ҭасыршәроуп!
Бжьык сышьҭоуп – иахьанӡагь! Харантәи,
Сылаԥшгьы уахь инасыршәроуп.
Абар сан дахьааскьо есааира,
Насшәа дшыҟалаз дыҟам – дегьышлам.
Арахь – ҳара иаагароуп аиааира,
Снаижәларгьы сҭахуп аӡә даушла.
«Ишәцәыхәлеит, аҩныҟа!» – ааӡоит сара сҟынӡа,
Саалҵуеит сызлоугьы араҟа.
215

Сцар сҭахны, аха арантәи сагьзымцо,
Исыԥхьоит аамҭак – сагьыргәаҟуа.
Ус уагьгәаҟла, уаамҭа зегь ныхла,
Иумаӡам неишьа уахьыҟаз…
Иаҳҳәаргьы, иааӡаргьы,
иаҳцәыхәлеит, иаҳцәыхәла,
Иҳаԥхьогь уаҩ дыҟам аҩныҟа.
2009
ХАХА ИАЖӘАБЖЬ
Сыҩны еимазкуаз срыбжьагылан
Еиҟәыскыхуеит ҳәа сшаҿыз,
Ахԥатәи имоуртә ԥыла,
Дақәкьакьа дыбналеит сҽыз.
Сыҩны еимазкуаз гәаҟит даара,
Сџьабаа рыԥхӡаша азкаҭәоуп.
Нас, иаддыршшаан сыхәдапара,
Агәылара сааины стәоуп.
2009
***
«Уажәеинраала иалоуп лаҳәак ҟыруа…
Иабааугеи! Улаԥш ақәшәар ҟармаҵыск,
Уи ҽа усын – избахьан, издыруан…
Илыдукыларгь ишәаҳәоз аԥҳәыс.
Сгәаҿы иааирын. Акы уаруазыруа
Адәы уқәхеит, иумоуп хьаак ҵәахшәа.
Уажәеинраалагь иалоуп лаҳәак ҟыруа…»,
Избоит сара, иагьызбом уамашәа.
216

Сҩыза ииҳәо (шьҭа дҩыза, дҩызам),
Сҿымҭрала, еилкаазар, зегь ҳәоуп.
Алаҳәа ҟыруа хыхь ихызааит,
Иара – цәгьала исывахаз лаҳәоуп.
2009
АҲАԤШЬА ХЫЗТЫЗ
Ираҳар ҳәа дшәахуан аҟәаа
Данаарылалоз дгьежьны:
Дызхаз аҳаԥшьа аниҿаҟаа,
Ааҵра даважьын дашьны.
2009
***
Аамҭа цашт, аамҭа нкылашьа амам,
Зҽыҭҳәа иахьа игылоу кыр хнаҩашт.
Аамҭа леишәацәгьа џьаракыр изацәцама
Ихыжәжәа-ҿыжәжәа иннажьыз уи абааш!
Адунеи ду иақәлахарц иргылан,
Ахаҳәқәа уа акакала еиқәҵан,
Аха иҵшәарц иахьа егьагым сылаԥш,
Иааиуаз аамҭа леишәацәгьа ахьӡан.
Саргьы исышьҭоуп аамҭа, сара арыцҳа,
Уи сацәцахуа сыҟоума, иаауеит
Иарбгарц наҟ снықәсаанӡагьы сыцҳа,
Иаанарҳәырц сызлагьежьуаз дунеик.
Сара усҟан сышьҭахьҟа смеихашеи,
Адгьыл сҽеиуатә, исԥаҳало рхуа.
217

Аамҭа, аамҭа, исышьҭалаз ӷашақә,
Суцәцар шԥасҭаху уҩахаанӡа уеиха!
Уи сацәцашт, сшамоугьы сырдысны,
Анҭ ашьхақәа сырхыҵ, аӡқәа срырны.
Схынҳәуеит сара уеизгьы-уеизгьы мышкызны,
Ари адгьылаҿ бара бшыҟоу дырны!
2009
ҲАИЦЫМ
Ааҵра сава, абна сыла, сшәылагыла,
Акрааҵуеит, шәареи сареи ҳаицым.
Ишәызхымго: сара исылам сылам,
Сара исҳәо мцым, изуа мцым.
Асцена шәықәушәа шәыхәмаруеит,
Шәҽыргаӡашәа шәааиуеит – шәеибажьо,
Сара сҽы хәызжәом, икәаруеит,
Са мҩак ала снеиуеит, сыԥхашьо.
Ԥхьаҟа шәцеит шәара асаба ргылан,
Шәалызбаауеит аарла, сшәыхьӡарым.
Сыҟазаргьы еиӷьуп шьҭа шьапыла,
Сзеигәырӷьо: шәареи сареи ҳаицым.
Еицылашьа ҳамам шәаахынҳәыргьы,
Шәаазгаз шәеиҭагап мыцҳәара.
Иахьаашәырхо иаасырхом сымҳәыргьы,
Ишааигәахо гәасҭоит шәыҿҳәара.
Шәиаша ҵәашоуп, иуҿаӡыҭуа иҟалашам,
Ишәхьыҵәҵәо гәымхароуп, қәаӡым.
218

Сҭанархаргьы сҭанархароуп сиаша,
Сара исҳәо мцым, изуа мцым.
Ҳаицым.
2009
АХЬААЗ
Имамкәа уаҳа хәышәтәышьак,
Иҳаӷоу дрылахеит дхьааха!
Сышҭаҳара сгылоуп атыша,
Дхызаҵәха дшааиуаз аӡә дсаахан.
Ицоз днаскьаргеит дырхьааны,
Иааиуаз дрылаҳаит дхьааха.
Ишьҭоуп аҵлақәа рааны,
Аиха ҿыцырцырқәа анрааха.
Хьаауп уалызго ӡыхәашьк,
Унаганы уазҭогьы хьаауп.
Аӡәыр уҟоума исыхәо?
Уҟам! Даара сузгәаауп.
Уаагылазҭгьы сааигәа аӡәы ҳәа!
Аха ажәырҭ усцәасхьеит.
Ҩаԥхьа, абар, аҟаҵәыҳәа
Сгәы акы алурҟьеит цасҳәа.
Дхьаауп ихьаам зхьаау,
Ихьаау зхьаам дхьаауп.
Иутәым утәушәа ианаауоу,
Ихьааха ироуртә еиҭаауп.
Ихьаауп иузымҳәаӡаз Ажәа,
Хәшәуп – абз уанахәуа,
219

Укыдларц уалагоит ажәҩан,
Ахьаа уԥсы аныҭнахуа.
Гәҭыхас, хьаас шәзаузгьы,
Исаахаша, исмаахаша ансаахо,
Сышԥашәало зны-зынла усгьы,
Схаҭа сықәхар ҳәа схьааха!
2009
САРА УАРА САНУҚӘЛАЗ
Сара уара сануқәлаз исыхьша сыхьхьан, иҳәеит,
Саархәахьан, сырҭихьан, санырҵахьан, санырххьан.
Сара уара сануқәлаз, сышдырххоз, сагьгәыӷьхьан,
иҳәеит,
Сара уара сануқәлаз издыршаз зегь здырхьан.
Уара уоума, нас, амӡанра, иааины исԥаҳало,
Аҵәаӷәа схьызҳәо сыҟан сыҟаӡахымшәа!
Саҭахымшәа збаз уа уоума уаҳа ара,
Акы уҳәошәа сҿаԥхьа, акы уӡахуашәа!
Сара уара сануқәлаз сҭаркхьан, сагьҭрыжьхьан,
Сымҩақәа сырнысхьан, сышьхәақәа хахьан,
Сызгашаз сыргахьан, сынзыжьуазгьы сынрыжьхьан,
Сара уара сануқәлаз сыԥсны сыбзахахьан.
2009
***
Саднамкылозшәа ақыҭа ба быда,
Сналалон џьара снабхьыԥшит.
Чаран иҟаз уаҟа, ақыҭан,
Баарылызбаан, цәгьа сааилашит,
220

Сааласит бара бахь, аха ахыда,
Сҩашьазаап, – сналышьҭаԥшит ҽаӡәы.
Иагьаасызхьамԥшит, ара сызҭахыдаз,
Иааччазаргьы, инарыласҵан ҵәык…
Бсыцымкәа тәым қылақьк салан,
Бсыцымкәа ҳәаақәак сырхыст.
Ресторанкаҿ, сыԥшызар, шәеидтәалан….
Слыхҩашьалеит аҽнышьыбжьон ԥҳәыск.
Зынгьы, ишызбоз, дәыӷбак бынҭалахт,
Итәаз ҳаирплан дук бааҭыҵт.
Бцахуан арантәи сышбышьҭаз быбналан,
Ашәхымс баалагылахуан ҿыц.
Схы аҭыԥаҿ иаазго ирҳәо сзымҵеит,
Иаҿызааит, нас, иахьгылоугь сырџьара,
Исылымшеит, иамуит уаҳа сзымцеит,
Абри бара бахьыҟамыз џьара!
2009
***
Сахьынҳалеит сара мап зысцәыркыз,
Мап зысцәыркыз амалаҳәа ус иансырӡ,
Мап зысцәыркыз акәӡам сара исцәыргоз,
Сықәнагон ихыҵны иааиуаз сырӡк.
Мап зысцәыркыз иахьӡын сара сиаша,
Иаларҩашьо рҿаархахьан урҭ рымц.
Сацымныҟәарц сшьапқәа сыҵх сдыртәашан,
Сшықәтәоу еиԥш сааины уажә арымӡ.
Исымаркит, иаагылт дара иртәызшәа,
Ахьӡ ԥсахуа, иахаркьакьо рҵәы.
221

Ргәы иажьеит рдунеи сарҭәызшәа,
Аха уи ҭацәын, уара, иҭацәы!
Ирзеилымкааз ыҟан: амал ацын,
Дара ртәала, иахьӡын ахьӡ-аԥша.
Саагылеит сара арахь саахьаҵын,
Иахьԥшуа акәӡам арантәи сахьԥшуа.
Акымзарак ыҟаӡамшәа исцәырго,
Иааиасын, сызлаҟаз иахьынҳалт.
Еилыскаауан сара сымҩа зыркуаз,
Ихыржәарцгьы изашьҭаз сыхәдаџьал.
Уи ҟарҵон даара рҽыраҩысҭаан,
Иркәаҳауан ишьҭырхуашәа сыхьӡ.
Исхадуыршҭырц иаалаган сызусҭоу,
Иузаап ҳәа игылан уаҩы имыхьц.
Исымныҳәеит сахагылан реишәа, –
Сырзамысит, иазыԥшызаргь, абадақь.
Иҽеимызт дара рзыҳәа слеишәа,
Рҵәы сахарҵарц иашьҭан сахьцалак.
Снеиуеит сара сызлашоу инацҵо,
Изгозаргьы шьоукы ргәы еиҟәжәаны,
Сыӡхьазаарын урҭ рҳәатәы санацца,
Ма сдәықәзаарын схы сгәы ахшәаны.
2009
АЕПИТАФИА
Сара салгеит. Шәара шәалага.
2009
222

АИБАШЬРА
Ирак аҟәҟәаҳәа иназгәыдҵаны иршьыз
Даныжьлоуп Аҟәа амҩадуқәа руакы.
2009
***
Иац акәым ҳара ҳанықәнагалаз
Ари адгьыл, адунеи аныршоз иршаз.
Ҳаԥсы злаҭаз шьарда аҳауа иалаӡт,
Анышә иафеит ҳашьҭра зладҳардыршаз.
Шаҟантә инхахьоузеи ҳабжа ҳамҩаан,
Аха ҳдац-ԥашә ыҟан есқьынгьы.
Иахьалаго уаҩы ибарҭам ҳамҩа,
Анцәа идырааит уи ахьынҵәогьы.
2009
АШӘАРА
Иареи сареи лассы-ласс ҳаиқәшәон,
Аа, еилыскааз, ҽазныкгьы ҳааиҿаҳан:
Дышьҭалар – дызмыцәар ҳәа дшәон,
Дыцәар – дзымҿыхар ҳәа уаҳа.
2009
СЫХШЫҨ САНАРГӘАҞУА
Санаргәаҭеиуа, сыхшыҩ санаргәаҟуа,
Ихьааха араҟа зегь сыҭан,
Сзаламгыла саақәхалоит Аҟәа,
Сгәы насыҵасуа ақыҭахь.
223

Аха ақыҭангьы иҟам ԥсыршьага,
Снаскьап маҷ-маҷ сара аҿаҩахь.
Иԥшаатәуп ҳәа сааҟалоит хжьагак,
Сахьнеиуа наарак саҿаҩуа.
Хыдароуп уи. Ихыдарам арбан?
Саагылалоит саҵаԥшуа ажәҩан.
Ихаббала уи иаҵоуп ауарба,
Илҭалоит, иԥырҵәазшәагь ажәҩа.
Адунеи ду шԥаҭшәоу араҟагь,
Иҟамкәа зызбозеи царҭа!
Сытҟәацып сыхшыҩ санаргәаҟуа,
Схәыцрақәа анышәаӡа сарҭап.
Исзыԥшызар ҟалап иахьа Аҟәа,
Сцароуп, схынҳәыроуп аҩныҟа!
Сызтәома сыхшыҩ санаргәаҟуа,
Санамыргәаҟуагь анбыкәу? Саныҟам.
2009
***
Лаԥшқәак саргьы инасхьысуеит,
Сышьҭа ихыланы ицоит
Ак ааҵра аҽавакны ихысуеит,
Ихызаҵәха џьара инасыхьӡоит.
Саргәыбзыӷуеит, иаасԥылан,
Аԥсҭазаара зцу ҽа лаԥшык
Стәазар, иаразнак саргылон,
Саԥнагалон уи даҽа мшык.
Адунеи ду убоит даҽакала,
Уахьынтәаауа гәоуҭоит, уахьцо,
224

Ушьапы уанықәнаҟьо алаԥш,
Алаԥш уԥсы анҭанаҵо.
2009
***
Саргьы иахьатәиӡам, анаџьалбеит,
Сырнысны саауазеи шаҟа мҩа!
Насыԥ сыман: сшааиуаз амца салԥеит,
Абар уажә сахьгылоу – агылҩа.
Иҟәыбаса изгеит баагәарак сажәлан,
Снеиуан нас сақәтәан сфаетон…
Схы збалоит зны-зынла адгьыл сақәлан,
Ҩызас дсыман Мысратәи фараонк.
2009
***
Игаӡараны имбеит уҩыза
Еилымга игаӡара.
Игхаԥхақәа неимырҩызаан
Даҿуп ацара.
Аҵандрах! Зегьы дырхыҳәҳәоит,
Ддаууп, ихы ижьан.
Иеиԥш иҟәышугь иахьазыҳәа
Арахь уаҩ дыбжьам.
Уа ухы кны утәоуп иахьак,
Иҟоуҵан гаӡарақәак.
Иузҵәырҵын зҵаарақәак,
Иумаӡам рҭак.
2009
225

***
Иџьасшьом афырхацәаҵәҟьа рфырхаҵара ахьырӡаз,
Иахьаатәаз рҽыԥхьак – иубарҭам зынӡа
Аибашьра ашьҭахь ифырхаҵаха ицәырҵыз,
Еибашьуаз раасҭа еиҳауп хараӡа.
2009
ЛАХЬЫЦӘГЬАРААН
Уԥшыр, ихьӡ ихьӡуп, ижәла ижәлоуп,
Аԥшәма ихьӡуп, дрылатәоуп дсасушәа.
Ахаҳә еиҟәнажәоит идыргәаауа игәыжәла,
Егьи дгәамуп, ауаа дрылахуп дразушәа.
Аӷба ду акаԥдан иахьа нышьлоуп
Амшын дышхыалаз, дрыцҳахәха, дгазҽазуа.
Асаара ианырҵалоз алагьан ианыжьлоуп,
Афцырҟьа ашәшьыра дыҵатәоуп дҿарҳасуа.
Лахьыцәгьароуп! Унҭыҵыр, ухы утәымшәа,
Ауаа урылоуп, гагаҵас, узрыламгыло.
Иузынхаз амаҷгьы игоит иумжәан,
Ахьаԥшха уоууаанӡагь угәыла.
Аҩыза дҩызоуп, усгьы уиҭахызаап,
Умаӷра дҭысны дааиуеит, укәа дҭало.
Дыԥшуп, ублацәақәа анынеиқәыԥса, ухыза
Ихы иҭарԥаны дахьымаара дыбналоит.
Аҵх лашьца уалахеит узмыцәо,
Иара убас, узмыцәакәа, иаашоит.
Ашәа иҳәарц даҿуп аӡы зҿаҵәо,
Насыԥдакгьы насыԥ имоушәа дкәашоит.
2009
226

ЗЫԤСЫ ШҬАЗ ИАҲЦӘЫРШЬЫЗ
Сара дысԥылеит зыԥсы шҭаз иаҳцәыршьыз,
Иацәынхашәа иааиуаз агәыԥжәа.
– Ауаа аныҟаз зны, ашацәа иршаз
Среиуоуп, дад, – иҳәахит дыччашәа.
– Иабацеи, мшәан, ауаа?! – нациҵахуеит, –
Уабантәаауеи уара, иудыруама уахьцо?..
Аҭак иаҳаанӡа имҩала днаскьахуеит,
Дҵыс-ҵысуа днеиуеит, дмыццакӡо.
Сгәы бжьызхыз иажәоу, даҽакызу,
Схы сҭахымкәа сҽаақәыскит арымӡ.
Сара уи дыздыруан, иабасусу,
Аха, дахәызтәыз шыздыруагь зӡарым.
Ауаа дрылоуп ауаҩы дуаҩымкәа!
Дымчыдаха, иблақәа ааԥшуа,
Еиӷьишьо қәак аургьы ихымкәар,
Днасаҩсны даццеит наҟ аԥша.
Аԥша дага, ҽакы дага, дызԥырхагаз,
Дырԥырган, зегьы игәы ҳхыршәан
Дидыркыларц иаҿын шьоук ахага,
Дҳәаркьиуа ддәықәушәа изыԥшуан.
Аха знызаҵәыкгьы уи дырмыҳәеит
Арахь дылбаазҳәаз, инацәхыԥ иаԥсам.
Адәы днықәлеит даԥылозшәа ныҳәак,
Дгәырӷьаҵәа даалҵызшәа ргәамсам.
Адәы дахьықәыз деигәырӷьон, иахьанӡа,
Дахьааизгьы ибахуан уамашәа…
227

Ахьҭа шԥаҿоу! Дыҽҳәатәазар амца…
Аха, мап, дартәомызт агәыԥжәа.
Дныҵшәеит ҳәа сшыԥшыз ара сылаԥш,
Иҿааихеит уи арахь, дхынҳәын.
Сизыԥшызшәа сқәацәӡа саргьы сгылан,
Сымҩашьозар, хьҭамыз, даалаҳәын,
Ихы ирхеит, хымԥада, аҩныҟа,
Данаасывала, еиҭеиухт дыччашәа.
– Иара уахьгьы, иудыруазааит, уаҩ дыҟам, –
Иҳәеит уи, ишьҭахьҟа днаԥшшәа.
Иара иакәу, сара сакәу иржьаз?
Иара иакәу, сара сакәу згәы рышьҭыз?
Дцон иҩныҟа зыԥсы шҭаз иаҳцәыршьыз,
Саргылан сара абраҟа акы сардыс.
2009
ИҞАМ ИАЖӘА
Ишԥасҭаху, схы сааҩахан мчыла,
Блаҵыхәала акәзаргь,
снашәылаԥшыр сшәаӡыӡо!
Ишԥалаҟәзеи ажәҩан аԥҭа хчыла,
Сҩашьан усшәа збоу, ара сахьыҵоу.
Арха еиужьра инықәлалакгьы, шьыри!
Инаԥш-ааԥшлак наҟ хәык иҩхалан!
Хара иҭаиоуп амшын ҟәандашьшьыра,
Сҽынҭысшьыр, сыӡсарын сыҽналахала.
Сеимаркрын сара ашьхеи агеи,
Аҿаҩа дгьылқәа сласӡа снарҿаҩрын.
228

Ирылаԥшыз асҟатәи гәзырҳага,
Сыбжьы ахара ахрақәа инарҿаҩрын.
Аха исԥырхагоу: сеидру исарҳәо
Сахьаахынҳәуа сыззыԥшым аасԥылар?
Сшәоит агәараҳәа сналаҳар ҳәа
Схы зқәысҵаз – снеины сызҿагылаз.
Сан рыцҳа дысхатәоуп дыгәжәажәо,
Сыҟагәышьам, лара шьҭа дабацо!..
Ишԥасҭаху сҩагылар!.. Адгьыл хьшәашәоуп,
Ихьанҭацәоуп – исзышьҭыхуам сахьаҵоу.
2009
ҲАРА ИАҲТӘЫМ
Ҳара иаҳтәым машьынақәак амҩа
Ианыԥраауа инеиуеит,
шәнаскьа-ааскьақәа, амарџьа!
Ҳҿааҳхан ҳара иаҳтәымыз дҳаман,
Уаҳа даҳзалымго далахеит Уарча.
Ҳашҭа дааҭалан хышк дҳалалӡа,
Иалеиҵарц даҿуп ҳгәы аҵәымаӷ
«Уҳалӡаа, – ҳамшуп, – уҳалӡаа, уҳалӡаа!»
Аха дааизыӡырҩуа дыҟоума аӡәы ма!
Имааит, илаҳҵан ҳадгьыл иатәымыз,
Анаҩс ак ҩагыларц иаҿызаргьы иқәыцха.
Ҳара иаҳтәым – уи шәара ишәымаз,
Иаҳхаҳап ҳәа сыҟам ҽаӡә ицха.
Уи аагазар, инадкылан ахәшагь,
Иаҳшазар ҳарбаанӡа ҳәа иныҵак.
229

Ҳара иаҳтәым анаҳҵаргьы аушам,
Идыртәуп уи ақьаад ишаныҵуа.
Ҳара иаҳтәым арифмақәа, аҳәоуқәа,
Иага ҟаҳҵаргьы, еинаалом, еинаала.
Игәылыршәан, еинаалан, имроукәа,
Акьыԥхь аархоуп иаҳтәым жәеинраалак.
2009
ИДЫДМЫРҲАИТ
Иҟалазеи, мшәан, Уаҳаид,
Ашәа сҳәан – идыдмырҳаит,
Ажәа сҳәан – идыдмырҳаит,
Иҟалазеи, уара, ҳаит!
Ашәа изымҳәаӡазт аӡәы,
Сашәа иаақәнаххьан ахәҵәы.
Игәы саламӡеит ҽаӡәы,
Сажәа илнарҟьан аҵәы.
Сара цасгьы ашәа сҳәон,
Сажәа дыдмырҳар – сыҳәҳәон.
Зегьы рлымҳақәа ҵысхит…
Агәықәхақәа рыцқәа рхит.
Саныҵашәа насшәа рыц,
Сырлагап, сышнеиуа сыӡп.
Аха цасгьы ашәа сҳәон,
Сажәа дыдмырҳар – сыҳәҳәон.
Зегь акакәхеит, дад, Уаҳаид:
Ашәа сҳәан – идыдмырҳаит,
230

Ажәа сҳәан – идыдмырҳаит,
Иҟалазеи, уара, ҳаит!
2009
ИЦАЗИ ИААИЗИ
Ацашьа дақәымшәеит иҟаз,
Ихы изымдыруа дықәхеит иаҳҭаз.
«Аҩныҟа, – ҳәа иарҳәеит, – аҩныҟа!»
Еилкаашьа анизамҭа ихәҭаз.
«Исзеиӷьуп, – иҳәазаап, – араҟа,
Сыҟоуижьҭеи крааҵуеит – ссасым.
Сыҟаз сахьыҟоу, шәсыргәаҟуам,
Шәа шәзыҳәан иҭысхуеит сыԥсы…».
«Уца, – рҳәеит, – аҩныҟа, ушыбзиоу,
Урымаз уахь узыԥсу!..»
Гәаӷла дыҭәны, иҽырқьиан…
Аха урҭқәа хазуп, ихазуп.
Ацашьа даақәымшәеит уаҳа,
Ибон уи иаамҭа шынҵәаз…
Игәасҭеит иааиз саниҿаҳа
Иҟаз иаасҭа дшеицәаз.
2009
***
Дҳашьҭыхуам ҳәа ацҳақәа хышәхит,
Дҳашьҭыхуам ҳәа шәымчқәа зегь нышәхит.
Дҳашьҭыхуам ҳәа сымҩа шәаныжьлан,
Сара амшын ду схылахьан нышьла.
2009
231

УААҬГЫЛ АБРА…
Уааҭгыл абра, уахьааихьоу дырны,
Инархьыгӡа зегьы-зегь улаԥш.
Уаауеит уара ӡқәак урырны,
Хәқәак урхыҵны, уаҳагь улам.
Иугәаларшәа ишыҟоу иамуа,
Иузаԥсамгьы – зны уздынҵәалоз.
Ашьацҳәақәа ргылан амҩан,
Урыхьӡаанӡа шьоукгьы бналон.
Акыр иааскьеит иуҿагәыбзыӷуа,
Икылжәаны изгоз угәаҵӷа.
Уанырҵошәа наҟ уаныхуа,
Иҩнатәан аҩыжәуа ԥацхак.
Иаауҿагылар зны, урҭахымзар,
Хаҵароушәа акы иунарбашан.
Уара иубарҭан иахьзахымсуаз,
Уара иубарҭан русқәа башан.
Аха усгьы, угәы ндыргыларц,
Ирҭаҳауа иааиуан ӡмахқәак.
Рҽырӡеит нас, ицоу инкылаӡ,
Иагьахьымӡеит акы аҳәаха.
Ицазшәа уҟаӡам, аргама,
Быжьра-быжьҵәа адгьыл аҵахь.
Аӡаӡа илган рышьҭа гами,
Инаскьашт ибаанӡа аӡаӡагь.
Удырааԥсеит урҭгьы егьырҭгьы,
Уааԥсара аума, удыркареит.
232

Иааиқәымтәаӡеит уаҳа аурҭгьы,
Инырызгьы арахь еиҭаруеит.
Иушьклаҽҽап аӡқәа хыҵны,
Амш цәгьақәа рҵыхәа ԥҵәашам.
Иҟаз, иҟоу цқьа урызхәыцны,
Инышьҭоумҵан уаҳа уиаша.
Уаауеит уара ӡқәак урырны,
Хәқәак урхыҵны, уаҳа улам.
Уааҭгыл абра, уахьааихьоу дырны,
Инархьыгӡа зегьы-зегь улаԥш.
2009
***
Исзеилкаауам, зегь схаршҭ, абри сзазхәыцуа,
Иагазаргьы хҭысқәак аамҭа инкылаӡ,
– Изхара аӡгьы имжәи! – ҳәа иҵашьыцуа,
Аҵеџь иҭаҳаз изыԥшуан иҿажәкуа игылаз.
2009
***
Аранӡа сызлаазу? Иџьоушьап, иџьоушьа,
Даара иџьоушьап аранӡа сызлааз,
Уаҳагь ишырҭаху сымариа роушам, –
Ахаангьы ироушам! – иахьанӡа сызлаз.
Сымҩа иангылан: аԥсахҩы, аҵәыршаҩ,
Амҵақьақьаҩ, агәыԥыхҭ, ахаас…
Сызлацашаз амҩаҵәҟьа здыршаз
Сара сакәын, уи алоуп сызлааз.
Сышьҭа ихын снармышьҭырц ҩраԥа,
Сырҩашьан, сҟарҵарц иаҿын зынгьы уас.
233

Еизибаган, иааин исхабабон,
Саарышьҭуамызт – уи алоуп сызлааз.
2009
***
Амал даццеит ԥҳәызбак ааигәа хаҵа,
Даалатәеит, илцәыргар ҳәа дшәаны.
Насыԥ лыман дҭацанаҵ аҭаца, –
Лхаҵеи лареи ааиуан еиқәшәаны.
Дгәырӷьахуеит уи лхаҵа рныггьы,
Иԥсыхәозеи иҭыԥан ҽаӡә дицәаар?!
Хаҵа дцозар акәхап даҽазныкгьы
Иахьа дызлатәоу амал аанҵәар.
2009
АРИОСТО 1
Аҳәынҭқар илаԥш дааҵашәеит мышрақәу уи,
Иҿаанаиха игәы иахәаша иҿышәшәо.
Иахырҟьацәан ииҳәаз акәу, иимҳәаз акәу,
Даман уи уажәраанӡа акы даршәо.
Иџьбаразар иҳәоу ажәа – уаргәыбзыӷӡом,
Иаразнак ухы ухнахп – уеикәанаршәап.
Зыбз зҿы изызҭамкыз зегь аныхӡам,
Раныхшьагьы шыҟам дырны ушәап.
Аха усгьы аӡәы-ҩыџьа аргама илеироуп,
Рхы аҭыԥ аҟны иааирц, нас егьырҭ.
Ариосто – Италиатәи апоет Ариосто Лудовико (1474–1533), Карл V
иҟнытә ҳамҭак аҳасабала адаԥарқьақьа наган ианихарҵа, дхагахан
амҩақәа дырнын.
1

234

Уи абжьара аамҭа уаргәаҭеироуп,
Уеихалароуп улахазшәа ажәырҭ.
Иара убасҟан иаамҭа аакылст Ариосто,
Дасуа иҿааихеит, ус рҳәоит, ҭамӷьарк.
Уи даҿын ирҳәаанӡа иаҭахым ҳәа,
Иулшоит ҳәагь нацҵан ҳгәы урӷьар.
«Сааигәа дыҟаз, избоит, сгәы аҟаҵашьа
Ӡәыр дақәшәозар, дақәшәоит иахьазы…»
Имоума Ариосто арантә ацашьа,
Данырҭахха, иҭихт араҟа иԥсы.
Дадырсызшәа дгылан дахьдыргылаз,
Иагьихашҭуан уи дызлаҟаз – дышхәыҷыз.
Ахәыҷ иеиԥшгьы, дибар, дыҩ диԥылон,
Иргәыбзыӷуаз, ашәа ззиҳәоз – зегь зымчыз.
Аҳәынҭқаргьы дгәырӷьо дықәын иашҭа,
Ашәа иаҳаит зегь изырҳәоз ашәаны.
Иаԥхьа игылоу, ишьҭахь иааиуа ихашҭу,
Изгәамҭоу гәқәак шигаз еиҟәжәаны,
Дцарашәа ибеит дшалагылоу ныҳәак,
Иаҳауа ашәа уаҵәгьы иаҳарашәа,
«Ишәырқьақьа, – иҳәеит, – Ариосто изыҳәа
Адаԥа махәқәа – иагап рыгәқәа еиҟәжәа
Сыҟазаара иахьанӡагьы зхы зыхнахуа…
Дныҵаиеит днеины ашәшьыра Карл.
Ихахеит уи Ариосто тәыҩа хахан,
Аха иҳамҭа ҳамҭан аҳәынҭқар.
235

Амҩадуқәа уи днарнылеит дыҩуа:
«Арахь шәааԥшы, сыжәба цқьа, сшәаҳа…»
Иахьымччашагь иахьччашагь ибжьы ахыҩуан,
Ибахуан иагьизҳазшәа шьҭа иаҳа.
Аха ирбац иакәын, уи дыздыруаз
Ихьӡаны џьара дааныркылар рҭахын.
Днеиуан асаба ргыла, аӡқәа дрыруа,
Дхагахан амҩақәа дырнын.
Дхагахаҵәҟьеит лаԥшы хаа зцу аԥанда,
Егьырҭ шыҟоугь усым, иара дҭәыз…
Ашәышықәсқәа дрылс, арахь дааҳаламҳанда,
Иаамҭа датәын, дыҟаз уа, датәыз.
2009
***
Иацызны уӷәӷәан аха, иацызны уҿан аха, –
Угәгьы иаднамкылааит, имцушәа унарбаз, –
Аԥсҭазаара ушьапқәа уҵхуа аҿанаанаха,
Иахьакәым ухы археит ауп, аф аст!
Улымҳа нкыдҵа, иааулагӡа иааҩуа,
Иухәа-иумыхәа, уазхьаԥш, иурҳа.
Шьҭыбжьыла бмацарагь аамҭа ак аҩуеит,
Утәазар, уаргыларгь ауеит уи иаҳа.
Иааҩып кәараҷҷак ашьҭыбжь ахьхьаҳәа,
Улаԥш иҵшәахьоу аман иааскьап.
Уи уаԥыларц иаразнак уаахьаҳәып,
Цашьа амамшәа ахьубогь уагап.
Иуаҳау аԥша амахә шарцәажәо,
Уа узыҳәан уи ԥшьаала илаҟәып.
236

Иубап ашәаԥшь мрыгалара шашәуа,
Амшгьы мҩасып лассы, урақәа ҟәыб.
Унықәыԥшып иубо узхамҵо, ихоуҵо,
Убла нахугап уԥсҭазаара адәы.
Ишԥаиаҵәаз уи! Еиԥшу ҽак уоуӡом,
Угылан уа уара зны уеикәаҭәы.
Улымҳа нкыдҵа – адунеи аҽардагәаз,
Уара иуаҳаз амаҳазаргь зынӡа.
Зегьы-зегь ухьааха, уҟаз алакәаҿ,
Араҟагь, анаҟагь иуԥырҵны ианца.
Улымҳа кыдӡаз – удәықәзааит уныҟәо,
Ухы узамыхәо, аҭахызаргьы, ушьҭаз.
Ашьҭыбжьқәа улымҳа иҭаҩуанаҵ уҟоуп,
Ашьҭыбжьқәа анааиқәтәа… уҟам ауп нас.
2009
НЫҞӘАҨЫК
Амҩа сықәӡан – сахьцашаз сзымцеит,
Сзышьҭаз срышьҭаӡит. Исышьҭаз схьымӡеит.
2009
СЫБЛА ИАБАЗ ЗЕГЬ УРХЫҲӘҲӘОИТ
Адифирамб
Ухәыҷуп, аха арахь ухьыршәыгәны,
Иухадырцәо, аха арахь умцаны,
Сымҩа снангылт уара унықәны,
Снақәтәеит срашь сахьӡаны.
237

Уусқәа араҟа ианҽеимыз,
Иҭырхран ианыҟаз уԥсы,
Сҿынасхеит адгьыл ду сҽеиуатә,
Сынхарц, сегьҭахарц уара узы.
Сноугон арантәи сышьҭуԥаан,
Аԥҭақәа сыҵаршә уарҳалс,
Удлаԥса сшыҟам ануба,
Аеҵә срызноугарц ухалт.
Сазааигәахан ажәҩан агәышҵа,
Изӡом, сануҟьар ҳәа сшәон
Сыҽуларԥс уахьыскыз, уанысҵа,
Исышьҭаз ԥшацәгьак сыжәжәон.
Иҟаломызт салаӡыр ажәҩан,
Уи саман сахьымаара ицар,
Ҳашнеиуаз ажәадагь ҳаицәажәон,
Ирмаҳарц иҳашьҭаз ҳахьӡар.
Урҭ унарылакны ицашан,
Уццышәха уларышьҭыргьы ауан,
Аха срашь ианахьӡашаз,
Ирылҟьан иахьыҟаз иаауан.
Ара еибаркын сара сдацқәа,
Иӷәӷәан араҟа са сԥашә.
Гәылшьапхап, еихасуа уи ацқәа,
Цәыршәагак аалаҳаит ашә.
Цәыршәагак, ус ҽа цәыршәагак
Ааскьеит зны ладантә, зны ҩадантә.
238

Аха уара угәазырҳаган
Унхеит, уеиқәхеит урыжәжәан.
Саԥхьа уаагылт убаагәаран,
Сыхьчан, сбаагәара, усыхьчан.
Узбон сҵеицәа ургаран,
Урахә срыцын, сыхьчан.
Сцәаӷәон, слаҵон, сынхаҩымыз,
Ажәла аҳәиҵәҳәа исҟьон.
Иасырҳәон сара аҩымаа, ахымаа,
Зны сашәа, зны сажәа сахҟьон.
Срыманы инеиуан абахҭахь,
Саддыргылт кырынтә аҭӡамц.
Нас сызлаҟамыз зҳәахда,
Садымгылт знызаҵәык амц.
Ухан хьыҵәцараха саԥхьа
Уаагылон, ургаргьы урхәаша.
Ианырхуаз удаҟьак санаԥхьа,
Аҟара ацлеит сылша.
Урҭ адаҟьақәа анжәазааит,
Акеиԥш, анаҩс, даҽа шәкы,
Угәы ааиҭамԥеит – умшәозаап,
Ана уаҿакы, ара уаҿакы.
Ухәыҷны, аха арахь ухьыршәыгәны,
Иухадырцәо, аха арахь умцаны,
Сымҩа снангылт уара унықәны,
Снақәтәеит срашь сахьӡаны.
239

Избоит сара иҟало, иҟаз,
Сыеҵәахә, ҿыцәаара зқәым.
Схынҳәуеит сахьцалакгьы аҩныҟа,
Иуеиҳау бааш ҟаларым.
Сыбла иабаз зегь урхыҳәҳәоит,
Исҭахуп уара уҟынӡа сҩаӡар.
Аԥаҭхь аанкыла усныҳәоит,
Иуаҭәоу уи ажәа сызҳәар.
2009
ДЫЗТӘЫДА?
Зҵаарак цо-иаауа ирылан ақыҭан,
Иага ирӡаргьы, уажәы-уажә иаацәырҵуа.
Анахь уцаргьы, рҿаархон: «Дызтәыда?»
Арахь уааргьы… «Шәуаами, исыздырӡом!»
«Ишԥыкәу, ҳара даҳтәыми, дызтәыда!
Шәыблақәа хҩоума, дҳалыҳәҳәоит дқәацәӡа…»
Дышәхамшәалааит, иҳәон аӡәгьы, ида,
Дашьхьазу, дахьгылаз иаанкыланы иаҵәца.
– Шәара дышәтәызар, дышәцәызгода, дшәымаз!
Ижәдыруаз, ӷбакы иҭам иара ихә!..
Уи диеицәам ҳәа иҿааихеит аԥшәымак,
Зыӡбахә имазгьы изырҳәон Кьаҿӷәыӷә.
– Хуп, уара, иҟоу, иарбану уаҳа,
Хы мыжда ззырҳәа ихагылоуп ҳа ҳтәы.
Уҭигоит иаразнак тышаҵәҟьа уҭаҳаргь,
Ԥынгыла ҳәа ак имам дахьықәу адәы.
240

– Дызлыҵыз аадыруеит, дахьынтәаада ҳарҳәеит,
Дахьҭаҳаз, дахьҭыҵыз аадыруеит Кьаҿӷәыӷә…
– Зегь акоуп, зегь акоуп, – ирҳәац еиҭарҳәеит, –
Ӷба иҭам, зегь акоуп, иара ихә!
– Шәара шәтәы ҳәа узҿу, – аӡә даабжьалеит,
Икыдҿаҳәалоу лак еиԥш дӷыӷуа, –
Уи дызлардыруан иҟоу ибжьы алоуп –
Игәаҩаӡа, ихаззала, улымҳа ҵнахуа…
Иауреи ибжьи абаихәо шәхыда!
Дахьнеилак иҟаимҵар аурым гаӡарак,
Уи ҳара дҳахәом, ижәдыруаз, ақыҭан…
– Аҳаблан? – уахь иҭахым ацара…
Ҽаӡәы иааихан анаҩсан ақыҭан,
Ҳаблак далырҟьа рҿаархан арԥыск.
Аӡә дахьгылаз ҿааҭит: «Дызтәыда?»
Егьырҭ акы рҳәаанӡа, игәы наиаԥыс.
– Дызтәыхда, сабду Кәакәана, дызтәыхда!
Ахәура дҭан зны Кәакәана, дыхьчан.
Икылшәыршәшәозар ара зегь алыхәҭа
Дызлыҵыз дмырџьацызт, дызлоугьы шәмырџьан…
– Даҽаӡә дыҟоуп ара, ҳара иаҳтәу,
Шәаргьы дшәыхәап, ҳаргьы даҳзаԥсоуп.
– Изакә еиҳаброузеи, ишуҳәара иаҳҭо,
Зыӡбахә умоу дыздыруеит, дԥаԥсоуп.
Дԥаԥса мацароума, гәықәха, дхәаԥсами,
Дшааиуаз диеиԥшхеит амҽеи дзааӡаз.
241

Иага шәҳәаргьы акала даԥсам уи,
Ҳара иаҳтәу рахь дыҟам зынӡас.
– Сара заманала издыруеит дахьынтәааз,
Сымҩашьартә избарҭоуп арантәи дахьцо…
– Лаџ иԥа иами шәызҿу, уара, изымтәаз,
Арахьгьы иҿааихама уи дкәараҵо?!
– Дабаҟаз! Иабыкәу дахьыҟамыз зымтәа,
Акгьы иаҿымыз уахь, зегь ирҿыз
Насгьы, исыздыруам уаҳа дзаазымҭәуа…
Сара изысшәырҳәозеи... Даҳтәыҵәҟьам, аф ист!
– Џьарма дҳаргылап, – дҩыҵыззеит хаҵак, –
Избом сара араҟа ҽа мҩак…
– Џьарма дызусҭа? – иҵааит уа, еиҭаҵааит,
Краамҭа иҟаиҵомызт ицәажәоз аҭак.
– Уи сабду иоуп, – иҳәахт иара насшәа,
– Аа, Џьарма! Дабаҟоу, дымԥсхьеи…
– Дыԥсхьеит, – иҳәеит. Ассир раҳазшәа,
Инахыҵәеит зегь рыччабжь дунеик.
Уи адунеиаҿ еилыхаран иҟаз,
Рхыдара инахыст даҽа аԥсык.
Ажәлар еилыҵны инеиуан аҩныҟа,
Иӡбахәгьы шрымаз ирымаӡан ԥсык.
2009
***
Сгәашә илахаз, умааиндаз сашҭахь,
Уаха сымам – уаацәырҵт ианакәым
242

Сықәра макьана сахьуго ахь сашьҭуам,
Ӡыхьк ҭаҭәалароуп макьана сгәыгәым.
Сгәы ҭнагоит сара амра шеишеиуа,
Сгәы арԥшаауеит амза анкаҷҷо.
Зхы зҭахымкәа зҿыназхаз среиуам,
Амш саԥылоит сгәырӷьо, сыччо.
Хҭысқәак иахьанӡа сырблаҟьо срыман,
Саԥхьаҟа ицәырҵып ус иага хҭыс.
Сықәҳәан исыҵаҵәо ӡык сазгарыма,
Аӡсашьа здыруа, амшын дугьы ихыз!
Сара араҟоуп, ара, иахьысҭыԥу,
Издыруеит, сцар сара арантәи – саауам.
Уаҩ дсыргылом макьана схаҭыԥан,
Зегьы сырзыхиоуп, аха аԥсра сазыхиам.
2009
АԤСЫМҬӘ
Днанаган – аԥслымӡ изымхеит ацәҳәыраҿ,
Даҵалан арҩаш – дышҿажәкуаз дынхеит.
2009
***
Ҽазныкгьы сынкылсит уа, схәыҷра атәылаҿ,
Схәыцуа сахьаатәаз сагеит, сатәнатәит.
Сахыԥеит, снықәс, даҽазныкгьы аҵәыргыла,
Сназлагылаз дунеи ссирк сарҭәит.
Насыԥла сарҭәит, ҩушәа сашьу нас,
Иаасылсит, иааргьежьт маҷк сыблахаҵ.
243

Ана, агәашәаҿ, игылан иԥшыназ,
Сҩызцәак снарыцлеит, снылсын ашьац.
Нас ҳныбжьууааит наҟ гәарабжьарак,
Адәы иаҵәа ҳақәлеит иҳаманы мпылк.
Ҳахәмаруан, ҳахәмаруан,
ҳӷьазкаанӡа ҳахәмаруан,
Уаҳа ҳаламкәа анааба – ҳааҭгылт.
«Кәыдрыҟа! – ибжьы иргеит аӡә дахьгылаз, –
Аамҭа ҳамоуп, Кәыдрыҟа шәыԥры!..»
Сынҭыҵны усҟан аума санкылаӡ,
Саман амшын ахь иандәықәлаз Кәыдры!..
Ахәлара егьагмызт санааҭалоз ҳашҭа,
Ацәажәарагь сылымшо сааиуан – сааԥсан.
Сылцәыӡны слыԥшаазшәа, ахааназ исхашҭуам,
Абарҵахьтә дааԥшуан сара сан.
Схәыцрақәа срылҵны, саагылт уажә сеиҭымха,
Зегь ныжьны, сзыԥсу рахь саауан.
Игәаҟуан сызҭыҵыз ашҭа сыԥсы ықәхан,
Сылаԥш дшыҵшәара дыҵшәахьан сан.
2009
***
Аԥхынха, дахьнеиз, дрылаҳаит дсушәа,
Данырба, рымцахь идәықәлеит – дыхьҭан.
Дызтәыз дрылатәан насшәа дсасушәа,
Ламыск изынхазу, цәашьушәа дбылуан.
Комедиан дахәаԥшт дшааиуаз адрама,
Дихыҳәҳәошәа анибоз иеиҳаз.
244

Сыблақәа хызтыз дарлашәны даман,
Илымҳақәа ирҭамлеит уи исаҳаз.
Даазгаз аԥша дазымгеит ианицла,
Дындырхазшәа ахьибаз дхырҵәан.
Алаҳа ҿалазшәа даҵатәан иҵла,
Уи амахәқәа ирызнымкылоз ҵәан.
2009
***
Ԥхашьарами дшыҩуа дыԥсыр, ԥхашьарами,
Иҽааирҭынчыр, дшааиуа, дааԥшыр…
Аха ишцац ицоит ԥхьаҟа даман
Иҵасуа, иԥхьо – изамургь, изаургь.
Адунеи еиҟаразтәуа иакәзаап! Ицәырҵәан,
Дәқәак дырхысхьеит, иӷәыхтәыз иӷәыхт.
Изакәызеи, нас, днықәиар, дызмырцәо,
Дзаргәаҟуа иаархамкәа ахьибо дамыӷк!
Зегьы изеиԥшхан диоуп агәаҵәажәпа,
Изымтәаз аҳаҟьа дықәҵан дырхышт.
Зыԥсы мацара иашьҭоугь дабажәбеи
Қьафла дымҩасуа – иашҭа иҭаххышт…
Дыззыԥшыз зегь аамҭа иарырҳан,
Аҽырххаха иоурым – дырԥахп.
Дшәо адәы дықәын ахәылак дыԥсырҳәа,
Ихьӡеит, иагьихысны ицеит уи агәаӷ.
Шәынтә идырбеит иусқәа зегь башан,
Мҩагь имамкәа уи шьҭарнахыс,
245

Аха аӡә дрыхьӡеит цасгьы дзыхьӡашаз,
Даауеит Сциллеи Харибдеи дрыбжьыс.
2009
***
Сара иҩаргаз аӡәырҩы сырхаануп,
Урҭ збоит иахьанӡагь амҩа иқәны.
Иҩеиуа усгьы иаԥхьа игылоу хануп,
Инаивагылоит шьоукгьы нас инықәны,
Рқьышә ҭаԥырҵәарц иалагоит ицрыхо:
Уаламкьысроуп, ныхами аныха!
Иларышьҭыз аӡәырҩы сырхаануп,
Иҩадыргылон амардуан иаҿаҳар.
Ишызбоз урҭ ирзыҟалазгьы шаноуп:
Иаарарымҳәеит ԥсышәак дара уаҳа.
Ирзымдырӡо ишыҟалоз абасшәа,
Иахьаарԥыло ирывсуан ирымбазшәа.
Иҩеиуазгьы илеиуазгьы рыцҳан,
Иҩашьан ирзыҟалаз ианарлашә.
Даакылсын, ҽаӡә даақәгылеит рыцҳа,
Иааиҵгәашәа, иааихашәа аарла.
Исҳәо сҳәозар акәхап сара баша,
Уи издыруам иҟаз, иҟалаша.
2009
***
Быҟагәышьам, иҳәеит, быҟам, быҟа,
Сынтәа ааԥынрагь мааиӡакәа ицеит.
2009
246

***
Ҳаҭыр иқәҵан, пату иқәҵан,
Днаскьаргеит уи, дааскьаргеит.
Дҳалагылан насгьы дҷыӷәӡа,
Данбаҟалеи, мшәан, дыхәмарган?!
Дышԥахнахи имҵадыршәыз,
Изигазеи, рыцҳа, дамҵас!
Илст иаразнак уи идыржәыз,
Дашьны дышьҭахеит ара амҵа.
Ихымӡаауа афҩы ихылаз,
Амахә еиԥш ҳаҵла дамҩаа,
Дабацари, схәыцуеит, дгылар?
Дызлыӡааз рахь имам амҩа…
2009
***
Ӡык наиржәуа, ҩык иаҿыхәо,
Зынгьы иҿаԥхьа иқамсаны,
Дыргеит, ирулакгьы, ихан,
Дара рахь дырҳәазаны.
Џьара днаргахит дабхәоушәа,
Дмаҳәушәа ицын нас,
Даԥырарыжьт, дқыдуахәоушәа,
Ибылгьан раԥхьаҟа иаауаз.
Џьара ддыртарт, џьара ддырхәеит,
Џьара иҿаҭәҳәан дырҟаҭәеит.
Ишырҭахыз рхы дадырхәеит,
Ддыргылеит уи, ддыртәеит.
247

Дкәаҩӡа дықәтәалон ибарҵа,
Иҽырҟәышуа, дгаӡаха;
Рхы дакәыхшан данҭарҵа,
Ҳәынҵәак дылажьын жәаха.
2009
***
Исылшом ҳәа сшааиуаз уаҳа,
Сқьышә ишнықәххлоз: «Сынҵәеит!»
Схы иқәҳаз сыгәгьы иҭаҳаит,
Исзымҳәацыз сарҳәацәеит.
Исымамкәоу, уара, ԥыла,
Гәашәқәак ныдҳалан, иакит!
Сказыжьыз сеиҭаргылахт,
Сзырцәаз ҿыц сеибанаркит.
Иргәыӷтәымкәа схы сыргәыӷма?
Схан еҵәакгьы аакәеицеит.
Сыԥсы ҭызхуаз уа иазҭыхма,
Сара сыҟоуп, иара цеит!
2009
АҴХ ААГОН…
Аҵх ргон, аха амш ргомызт.

Ал. Лашәриа
Аҵх ҳалахеит ҳазмыцәо,
Ҳхы анкылоуп ҳара ақьаад.
Изакәызеи бара ибхыҵәаз?
Иҳаршома, ацәа бҽаҭ.
248

– Иҳаршома, – бхы бааҩахоит, –
Уаргьы ацәа уҽаҭ, уҽаҭ…
Иаҳҳәо ҩаԥхьа баша иаҳҳәахуеит:
Ҳхы анкылоуп уаха ақьаад.
Уи акраамҭа ҳаныԥшылоит,
Цәгьак ааухызшәа, ҳшәаны,
Нас, ҳашнеиуа, ҳҩеибаргылоит
Иааҩыз наҟ иԥыжәжәаны.
2009
***
Ари амҩа зыхьӡ ахыз,
Ихьӡ ахырхын, шьҭарнахыс
Ишырҭахыз уск ҟаҵоуп:
Даҽа гәықәхак ихьӡ ахҵоуп.
Издыруада даҽаӡәы
Изыҟалаша, дад, уаҵәы!
2009
ИРДЫРУА, ИРҲӘАЦ – ДАҼАЗНЫКГЬЫ
Уԥа уиқәгәыӷ, уԥҳа улықәгәыӷ – иухшаз роуп,
Акруҿарҵап, акрудыржәып, удыргылап урҭ, укаҳар.
Уашьа уиқәгәыӷ, уаҳәшьа улықәгәыӷ – иузшаз роуп,
Шәшьа аками, иузыҟада ус еиԥш уаҳа!
Ууа уиқәгәыӷ, уҭахы уиқәгәыӷ – рдунеи уалаз,
Учча-ухәмар, урылагыла, уҵәуа-ухьы.
Ҳаибаркыми ҳарҭ зегь усгьы жьрацәарала,
Ажьрацәара уанаҵанак, аӡәгьы иумҭароуп лахьы.
Агәыла агәы даҩызоуп усгьы, угылаз
Уи уиқәгәыӷны, дшьа ешьасгьы, дшьа.
249

Ухгьы иуҭап, угәгьы иуҭап уи, агәыла,
Уивагылаӡаз уаҩрала, унаиԥырымҵын деиқәжьа.
Уҩыза уиқәгәыӷ – иуирбап уи умш казказуа,
Уарԥшӡап ацәгьа-абзиаҿ – шәеилахәыз.
Уҩыза уиқәгәыӷ, унаихан зҵыхәа шьҭасуа,
Ҩызада утәар ауама, угәгьы рхәыз.
Уақәгәыӷ иҟоу, уақәгәыӷ иааиуа, иуԥыло,
Уақәгәыӷ адгьыл, уақәгәыӷ ажәҩан – ибгарым.
Угәы ҭыган, ухы шьҭыхны угылаз,
Узқәымгәыӷуа тышак иамаз – ицаз аарым.
Урықәгәыӷ уара, урықәгәыӷ, сҩыза, сгәыла,
Агәы разқәеи зегь зымчу Анцәеи.
Зегьы урықәгәыӷ, аха раԥхьа иргылан
Ухы уақәгәыӷ, уи уанақәымгәыӷ – унҵәеит!
2009
***
Чаихыхра еиҭаакылсыхт ахалдабаа –
Аҿыцынхацәа ааҳалаҳаит асеиԥш.
– Арҭ нкылашьа рымамзаапеи, баба,
Имшуп иахьа Бадрагьы, иацеиԥш.
– Иҟазааит, нас, иааури, иҳацхраап, –
Ииҳәаз аахьеиршшоит абырг.
– Ҳаҵырхып, ирылшаргьы ҳаҵхра! –
Агәашә дылагылоуп уажә Баҭыр. –
Иудырбап насшәа ҳԥашә акӡамшәа,
Иҿиар арҭ араҟа, иӷьацарж.
250

Хаҵа ицап ацара рҭахӡамшәа,
Инарылаӡҩап аргама ҳара ҳҿар!..
Сгылоуп уи саҳазшәа, исмаҳазшәа,
Ирҳәо зегь акакәны сара сзы.
Сара схәыҷуп, аха нас, нас-насшәа,
Инахнаршәеит аамҭагь акасы.
Избаша збеит, избеит изымбашагь,
Исҭахцәамкәа снарзыԥшит хаҿқәак.
Ачаиҿыхцәа ирызгәаауан баша, –
Чаиҿыхран ирыхьӡаанӡа қәак…
Аҭакар бааԥс. Имцоз аамҭа хьшәашәа,
Аҳәса – иахьа хәлаанӡа ачаирҭа ихыз,
Сгәы ԥнажәоит усҟан ирҳәоз ашәа,
Бериа гәықәха иакәын уи зызкыз.
2009
ДЫЗБАХЬАН САРА ОДЕССА ПРИНЦЕССАК
Дызбахьан сара Одесса принцессак,
Зхаҵкы кадмыршәуаз, уа изҿыԥсаауаз.
Исылмырбеит апринцесса Одесса, –
Лара лакәӡан саргьы сызҿаԥшуаз.
Аӡәгьы дитәымызт, иԥшыхуан дыртәызшәа,
Лааигәара игылон – дхаран, дхараӡан.
Избеит насыԥла сгәы зегь лырҭәызшәа,
Лмацәаз сааҭагьежьит саргьы, слыргаӡан.
Сзалымҵуа сықәхозаап уаҳа Одесса,
Сылхыбаан, сқәыԥшра сахыԥан саагылт.
251

Сгәы аҭра ишԥаҭыԥо, ах, апринцесса,
Зегьы баарылҵны бҿааха, бысԥыл!
Даасҿаччеит аҟароуп, акымзарак уаҳа,
Адунеи дазназшәа збеит уи – драцәан.
Ҭыҵшьа амамшәа сыҟан сахьҭаҳаз, –
Лара сахьзымҩаӡоз икыдыз еҵәан.
Дызбахьан сара Одесса принцессак…
2009
***
– Ишыҟоу уҟам уара ахацәа,
Сгәыраз гәы-ҳалал Есыф!
Унапы санӡалоит, укәа сҭаҵәах,
Сыԥс уара иусҭоит, иф!
2009
***
Ажәа џьбаран исҳәаз, рхы рыхнахуан.
Сахьаарылаҳаз ҽнак, ахаҳә еиԥш сырзаун,
Схьамԥшӡакәа насшәа срылҵны сцахуан,
Сықәӡыҭуан араҟа, сны саун.
Снаскьахьан еиԥш, аӡәы ибжьы ааиргахит,
Иҽыргәааны, даӷьшәа-дыцәҳашәа.
Схы сықәыжь, сара снеиуан сахан,
Аҭаҭын цыблаахеиԥш сажәақәа каршәшәа.
Исҳәаз ҳәаны салгахьан, сахьхәымызт,
Схынҳәуан сара маҷк сгәы рданы.
Исышьклахысыз џьушьап, уа сагьхәымыз,
Усгьы снеиуан схы сгәы азҭаны.
252

Снеиуан исҳәаз зегьы цқьа ираҳазшәа,
Иаргылазшәа, иҵнарԥазшәа итәаз.
Уск ҟаҵан, сусқәа уи реиҳазшәа,
Саԥсамхозаргь уаҳа шьҭа абазк.
Исҳәаз ҳәан, исҳәаз сгәы иҭашыз ауп,
Уи сазхәыцуан сықәлан сахьаауаз.
Ҽакгьы еилыскааит, – сымҩа сананысоуп, –
Уа шьоукгьы ыҟан исымҳәазгь заҳаз.
2009
***
Аеҭымцәа рҿаҵа рҿызԥаауаз,
аҳәсеибацәа ирызгагаз,
Анацәа ршәеиқәаҵәа
шәеиқәаҵәан иацлаз,
Уаҳа акгьы имыхьӡаргьы,
дыргьало днаган,
Дыкнаҳатәуп иеиха кны
дахьнадгыло аҵла!
2009
***
Иснарбон сара аамҭа ахаҿ-еиқәа,
Сахьнықәнаҵаз маалықьҵас сшаны:
Агылара иаҿын аиаша еиха-еигәо,
Иахьынкаҳаз амц иахҟьашаны.
2009
ҼЫԤНЫҲӘАК
Уныдгылан иуԥсахрашәа ашыла,
Иахьуҭахыз уақәшәеит – убзаҳәит.
253

Уштәаз уа ԥҳәыск улыдыԥшыло,
Одиссеи Итакаҟа дхынҳәит!
2009
УИ НКЫЛАШЬА АМАЗАР…
(Ицахьоу хҭысқәак срылаԥшуа)
Уи нкылашьа амазар – ҳаицхыраап,
Ԥсыхәа змам иаҳҭап, уара, ԥсыхәа.
Иҭаҳауеит ҳара ҳаамҭа ахшьырахь,
Даҽаӡә дақәтәан ддәықәлахьеит сҽыхәа.
Усшәа збоу, макьана сара сҽыхәа,
Сара сакәу иақәтәоу? Уи хжьаразар,
Ԥсыхәа змам схала исзаҭом ԥсыхәа,
Хаҳә дук былгьан сара сахь иаауазаап!
Уи наҳкылап, ҽак наҳкылап, ҳаицхыраап,
Ҳаҿагылап – иҽеим аамҭа ацашьа!
Уигь хыдароуп. Иҟоу уаҩы издыруам,
Иудырӡаргьы, уцаны уа уабашшуеи!
Ҳнырҳәашьа амазар, хнырҳәышьа,
Зегьы иарҭон, еицхыраа, имеицхыраа.
Схылԥа схам, аа, сахьгылоу, сеимаа сышьам,
Ецаз, иҟам, иааиуа саруазыруа.
2009
***
Зхы зтәу дпоетым, иҳәалахуан,
Анкьа зны, афилософ Демокрит.
2009
254

БАЗАЛА ИАХЬ
Уҽзушьуазеи, дад, Базала,
Хшара гәарҭак раб.
Иумҳәахқәа – рлымҳа иҭалап,
Умыҳәҳәахкәа – ираҳап!
2009
ҾРАҲАК
Ихы издыруам, дызгарыда дҳалган?!
Абжьы ихоугьы џьишьоит акаԥкаԥ.
Иҿы абанӡараҳау, шәанаџьалбеит,
Иҿы абанӡараҳау – уҭабгап!
2009
***
Иҟам, исымам уаҳа исырҿыцуа,
Аранӡа сыԥсы сыманы сааит.
Срыццеит амца иаццахьоу бӷьыцқәак,
Исзымҳәаз сышаҟуаз сгәаҵа ҭнаблааит.
2009
***
Саацәырҵит ааԥынра сацны,
Скыдҟьо сызмаз закә ԥшаз!
Сабаҟаз агәыр еиԥш сыбжьаӡны,
Дарбан ишааиуаз сзыԥшааз?
Саԥхьа иқәҵоуп иаацәырган
Иҟаз – сдунеи аанарҳәит,
Схынҳәит сшымцац иадырган,
Сышзымцо иадырган схынҳәит.
2009
255

***
Агәнаҳа иқәҵан, дыцәеит дынҭаҳан,
Егьҟамлаӡазшәа. Агәнаҳа гәнаҳан.
Дыцәан ахаҵа,
дазхьамԥшрашәа уаҳа,
Аха агәнаҳа гәнаҳауп, агәнаҳа гәнаҳа.
Дабацәцо деихаргьы, исп имацәысны,
Исп уахазны, исп уи уаҵәызны.
Дыҵнарҟьап уи убас еиԥш мышкызны,
Адгьыл дықәымӡо,
ажәҩан дызхамло,
Иахьигара имоуа иԥсыжә,
Дыҵамлозар
Быжьра-быжьҵәа иааиҩыжаан анышә!
2009
***
Иаазымхаӡеит уаҳа адгьыл иахьыз,
Адунеи ааршазар иахнагаз.
Ишԥарацәоу ара изырцәгьо ҳахьыӡ,
Изырцәгьарангь избо сара нас!
Ара идырцәар, ихәыҵҟьоит амца анаҟа,
Иқәибахуа рҿаархоит иааиқәтәаны.
Амҩақәа ирнылоит еибаргәаҟуа,
Акы аҟны иеинышәар, ҽак аҟны
Ахаангьы ирмоуа еилибакаашьа,
Ихьибажәо сгәылацәагь аауеит…
Иҟоу ҽеим шысҳәо, иҟалаша
Иҟаз наҟ иуханаршҭыр ауеит.
Ажәҩан ҳхаԥжәоит, иԥжәоит адгьыл иҵоу,
Уи азакәхап, схәыцуеит, Иара иныс,
256

Ҳазшаз ес аашар, дҳахӡыӡо,
Шәгәышәҽаныз зимшу, шәшәышәҽаныз!
2009
ЕИҬЕИЗАН…
Ари ақыҭа иалҵыз еиҭеизахт,
Иаатәахт иажәарҟасо ҩнаҭакаҿ!
«Иаазцазеи?» – дҵаауеит аԥҳәысеиба Қәеиза,
Аха аҭак аӡәгьы илиҭом аҭакәажә.
– Иаазцазеи, ҳусқәа дмырҽеиуеи! –
Иҳәахуеит иааҩналаз насшәа.
Даатәоит уи араҟа иҽеиуатә,
Иҽаарҭынч, аангылара даазшәа.
– Ирҳәо ҳаҳанда… Инеилак!
Ушьапгьы еиҵумхрыз, унҭыҵыр.
– Ибзиоуп еиҿкаазар ахеилак
Наҟ-наҟ азгьы, умыӡырц…
Аиашаҵәҟьа сабҳәеит, сынҭыҵып,
Снеины снарылаԥшуеит, Қәеиза.
Иааргазар акәхап иҿыцу,
Иҳахәаша ҳарҳәап, ианеиза…
Днеиуан абырг дынкахәыцуа:
«Иудыруеи рызегь хынҳәуазар?
Ақыҭа иацәыӡуа, иацәыӡуа…
Зхы изахәоз нықәҵны ицазар,
Қьаԥҭоушәа инымхеи ақыҭа!
Арахь уи акәхап иаазцазгьы.
257

Иҽирӡыр ҟалоит ара ахыда,
Аха ҳара, зегьы рцасгьы…»
«Уаргьы уаама, Базала?!» –
Днеихьан бжьык ааихьӡахуеит…
Атәарҭа рмоуит азалаҿ,
Аха усгьы идыртәахуеит.
Рлымҳақәа кыдуп ахацәа,
Рлымҳақәа кыдырҵеит аҳәсагь.
– Ҳаӡит, иаҳхацәеит, иаҳхацәа!.. –
Ҽаӡәгьы даарылалт дықәԥақәсуа.
Атәарҭа шьҭатәиқәа ироуӡом,
Иааиз аганаҿ иаагылап.
Ацәажәацәа ражәа андроуӡа,
Ирымамшәа зибазеи ԥыла.
Сгылан сцандаз ааигәахәит:
Ирҳәоз ари акәнеи ԥасагь!
Ҟаҵа ахьрымам игәы ахәуан,
Ражәа ажәаз иҳәазаап.
Ибоит, арахь уаҩ дахылом,
Иӡт, иқьаԥҭажәхеит ақыҭа!
Ажәакгьы изымҳәеит дҩагылан.
Ируеи, зегь ажәа нарыҭан, –
Ара еилатәоума уаҵәынӡа!..
Реилаԥса нарԥшӡап рныҳәа,
Идәықәлап ажәала иахьзымцо,
Еидтәалап инеины, еиқәныҳәап.
258

Ҵыԥхгьы ус акәын, қьаф уа,
Акраамҭа аҩыжәуа еидтәалан.
Башами, ирфо еиҭафап,
Дцароуп днарылҵны Базала.
Узышьҭуада! Имҩа иаангылан:
«Уааҳақәныҳәа, иаҳзаанкыл аҵәыҵак…»
Нас иаргьы еибарҽхәоз дрылан,
Нас иаргьы изышьҭымхуаз дрыҵан.
Аҽыҩ закәшома ашьаԥа!
Ашыкьбыжь иацлон, ишьҭыҵуан.
– Иҟоу шәасҳәашан, баба… –
Ибжьы изҭымкаауаз ыӡуан.
Иҳәар аҭахын иҳәатәыз зегь,
Дабаҟаз уи заҳауазгьы!
Абырг дырцәашьит, дызгарызеи
Шьҭа арантәи! Ибон данаауазгьы,
Ҵыԥх еиԥш, амҩа дшанхалоз,
Ҵыԥх еиԥш, даарылаҵәар ихьуаз.
Дцәажәон дахьнеиуаз ихала,
Иҟаз, иибаз даргәыӷьуан.
Итәан, инкыланы рҭыԥқәа,
Уахазны аишәа иахыҵуа.
Ивԥраа инеиуа а-«џьип»-қәагь,
Цасгьы рымҩа даныҵуам.
Дыҟан, дагьыҟамызт, иашан,
Ирҳасабрашәа ус дук, ианеиза.
259

Уабацои арантәи, уабашшуеи,
Илоуҳәои аԥҳәысеиба Қәеизагь?!
2009
***
Сызтәу сатәуп, сызтәу сылтәуп,
Саццоит наҟ сызгаз сагеит.
Гәыраз-гәыҭбаарала сҭәуп,
Зыгәра згазгьы агәра згеит.
Уи азоуп сзацу, сзаццо,
Сҭанархозаргь сызҭахо.
Игәрагам – еидароуп, саҵам,
Ҳзеицылом ҳаибарххо.
Ишсыцрыхоз иааины, опаа,
Исхьынҳалаз зегь каԥсеит.
Сара дыстәуп Пенелопа,
Сара сакәзар Одиссеи!
2009
***
Уара умшәан, акгьы ухьуам,
Сара сызшьуа уара урцәынхап,
Сара исыхьуа уара иухьуам,
Исаӷоу уара дуаӷам.
Аӡәгьы дуаӷам, аӡәгьы дууам,
Улагылоуп зегь рышәхымс.
Чҳашьа змам андыртутууа,
Ак уаҳаргьы уҭахым.
260

Ааҵра уавоуп уҽырдагәан,
Ирҭахызар – ухәшахап.
Џьара уахап, џьара уагәап,
Иуҳәозар – унеихап.
Уи аҟароуп, анаҩс уаҳа
Акы иауҭом џьара кьыс.
Уҩагылалоит укаҳар,
Указыжьуа цап иухыс.
Уи уархагом, уи уаргьыӷьуам,
Иуԥырхагоугь ураӷам…
Уара умшәан, акгьы ухьуам,
Сара сызшьуа уара урцәынхап.
2009
САН ДНАСКЬАГО
Сан лкәыба саҵагылан,
Саакәадахеит, саагазҽазт.
Акгьы азеилмыргаӡо сылаԥш,
Снеиуан сара нас.
Гәынқьыбжьын сгәаҵа иҭыҩуаз,
О, сан рыцҳа, сан,
Ҳашҭа сықәмыз сара сыҩуа,
Быҟанаҵ схәыҷӡан.
Сызбахьадаз ас иахьанӡа
Ашәеиқәаҵәагь сышәны.
Иахьа бкәыба саҵагылан,
Сан, саргьы сажәны.
2009
261

***
Сани саби! Саџьал ааиу,
Срыццәазар ҟалап.
Сан лыбжьы харантә ишааҩуа,
Деиҭаацәырҵуеит саб.
«Уабацахуеи!» – даасҿагылоит
Уи, симышьҭрашәа.
«Шәара шәахь», – сара сааҭгылоит,
Исҳәаз сацәшәашәа.
«Ус умам уара уаҳа! –
Сгәыраз дааикәашәоит, –
Дҳабжьыӡаап аԥсцәаҳа,
Умыццакын, ҳаиқәшәоит…»
Схы сыкәаҽ саахынҳәыхуеит,
Сахьцогьы збаӡом.
Сани саби рахь исыхоит, –
Снеира ргәаԥхаӡом.
Ари ԥхыӡу лабҿабаху,
Идыр сызлахаз.
Саазеиҭамҵрашәа сԥахуп,
Срыцҳауп сахьынхаз.
2009
***
Абзацәа уанзрыламгыла,
Уабацари? Аԥсцәа рахь.
Ҳа ҳтәқәа рами урҭ зегь рыла,
Ирызҭан агәаӷь.
262

Рхахьы иҟамызт, ижәдыруаз,
Урҭгьы аԥсра-анҵәара.
Аԥсҭазаара ишаруазыруаз,
Инавалеит цәара.
Араҟатәи амш иаргәашаз,
Уаҟа рыԥсы ршьоит.
Иудыруазеи иҟалаша…
Иԥсыҵәҟьазшәа ҳаржьоит.
Ирхыччаргьы ауеит, иааҿыхар,
Араҟатәи аԥсцәа…
Ҳаԥсцәа рахь сгәы сыхоит,
Саамҭа анынҵәа.
Инымҵәацу уи макьана?
Идырроуп уи Ҳазшаз,
Саарыцҳашьа Гәында, Анана,
Иаасырба ишшаз.
2009
***
Зегь аӡәаӡәа иртәуп, сызтәыда
Абри сра? Аҭак – сызтәыц!
Схы сатәуп, стәашам схыдан,
Схыдан сықәхар – сыҟам, сыӡп!
Сажәымҭыҽха, иара уанӡагь,
Схы зысҭодаз сара тәыс?
Схы сатәын, сагьалԥон амца,
Шьоук анрымаз рххатәыс.
Излашаҵәҟьаз цқьа игәарҭон,
Ирџьуан ианыршәлан адырган.
263

Агәықәхақәа ганкы рҽарҭон,
Нас рҽарҭон даҽа ганк.
Ус ишцоз, иблаҟьабласуа,
Агәысакараҿ шьоукы нхон.
Уантә афаса хыла иасуан,
Ирыхьӡар – ҩаԥхьа идырххон.
Иаарзеилымкааит, идыргьежьызаргь,
Иахьанӡагьы дара зтәыз.
Избаӡомеи, мшәан, иршьызар?
Идыртәазаап иахьдырҭәыз!..
Зегь аӡәаӡәа иртәуп, сызтәыда?
Сеиҭаҵаан, аҭак – сызтәыц!
Схы сатәуп, стәашам схыдан,
Схыдан саақәхар – сыҟам, сыӡт!
2009
***
Ашықәсқәеи ахҭысқәеи наҟ даҳцәырӡеит,
Клеопатра – аԥшӡа, алахьынҵа.
Уи лхаҭыԥан ҽаӡә арахь даацәырҵит,
Лаџ иԥҳәыс леиԥш, дҿамҟәыџьӡа, дгаӡаӡа.
2009
ИҞОУП ИҞАМХАША АНЫҞОУГЬ
Хьҭахеит иӡынрамкәа. Иҵаауашәа аҷҷаҳәа,
Уааилшәааит, уааилыԥсааит. Уҽурххап
Макьана аӡынра абаҟоу ара ҳәа, –
Ахьҭа улалап, амарџьа, ушьҭахап.
264

Хьҭахеит иӡынрамкәа. Ԥхынроуп. Аҭакарха
Макьана амшын иҭашьқьыруа иҭоуп.
Ашоура ԥеиԥеиуа иқәымҵыц арха,
Аха хьҭоуп, уара, хьҭоуп, зегь акоуп.
Иамам агәқәа ирҭаҵааз рԥсасишьа,
Ихьшәашәаӡа ишԥаԥшуеи арахь блақәак.
Иубахьоума ас еиԥшгьы ԥсышьа,
Еишьҭоуп, еибафо, еиҿаӷыӷуа лақәак.
Аӡы рылаҭәа, алапҟьа рылаҵа, мамзар,
Еиҟәкымзар, рыхәдақәа ҭибажәжәа иргап.
Ахҵысҭа снахыԥан, избо… лақәамзаап!
Еибаркәымпылуа урҭ цоит – уеилагап!
Сшәоит, ҽак акәым, аҵықьҳәа имхысааит,
Дҟамлари, уара, издыруа рбызшәа?
Иеимаркуазеи? Ҭыԥхап, аф рысааит,
Малхап урҭ азыргазгьы агәыԥжәа.
Сгылоуп иҟоу сзымдыруа, издыруа,
Сыбжь заҳарыда, схәыцуеит, сыҳәҳәар?
Абри аӡы хәашь еибгала ҳаныруа
Иҟалап ажәҩанаҿ адыд ааиқәтәар.
Уажә ак леиуеит кырцхушәа, исушәа,
Хьҭоуп иӡынрамкәа. Сгәы ҭыԥсаауеит.
Гылашьа сымам аганаҿ ссасушәа,
Шьоук еиҟәыскырц сықәҳа саауеит.
Дара шеилоу збоит лабахыла,
Ираҳан икуп уа аӡәы икьат.
Хылоуп аиааира шыргало, хыла!
Ахыда, сихьӡаанӡа, икьат ду иҟьап.
265

– Еилгама? – снаиазҵааит икараха исԥылаз,
– Иабыкәу иахьеилго! – заарак изаауеит.
Уигьы икьат ду хаҩҩала дгылоуп,
Ихьҭоуп. Ишоуроуп. Сгәы ҭыԥсаауеит.
2009
***
Иарку агәашә ауп иҿыржәо,
Мчы ажәлом уи анарту.
Ахшыҩ амчқәа ианԥыршәо.
Иҳәатәуп иҳәатәу, ишҳәатәу.
Дсасны иҿанааиха аурыс,
Даԥшәыман аԥсуа даацәырҵт.
Аурысгьы ииҭаху шиоурыз,
Аԥсуа иоуз анимырӡ!
2009
***
Иснымаалт исшәырҵаз. Исшәысхын,
Исшәысҵеит ҽакы, уаҩы ишәым.
Сҿынасхахт исусымгьы сусхан,
Сажәызшәа сдырбан, сагьажәым.
Сызлаҟаз аамҭалашәа исцәырӡан,
Иааган ҽа цәак схадырԥан,
Истәымыз шьҭыхны иаасшәырҵан,
Сдырҩашьашәа сықәлан саауан.
Иснымаало ахара иныжьын,
Цәаҳан ҵәҩанк иахарԥан…
Сшәыҳәоит, истәым срылашәмыжьын,
Иснымаалогь сышәмырбан!
2009
266

АМЧ
Ари адунеи ду аҿаԥхьа сымчыдоуп,
Аха уаасыхәаԥш-аасышьклаԥшыр цқьа,
Мчы маӡак убас еиԥш исыҭоуп,
Саагәаар изгоит зегьы цҟьа,
Сара адунеи аасырҳәуеит, исҭаххар.
2009
***
Уи зегь раԥхьагьы иҟалаз гәалҭеит,
Иҟалаз гәалҭеит – дахьгылаз дмыҳәҳәеит.
Аӡы санаанахәа, даамхәыцӡакәа лҽалҭеит,
Уи ларгьы саргьы ҳаанарҳәуеит, ҳнанарҳәуеит.
Ҳаман инеиуеит амшын ахь, ҳарбылгьо,
Иаҳҿаҵәоит, уажәы-уажә аҵахь ҳагоит
Цәқәырԥак ҳаҵасит насшәа агәы ылган,
Ҳаршәын, шьҭа егьшаҳмыхьуа агәра аагоит.
Иҟазу иҟамзу, салазу ԥхыӡны,
Уазхәыц, еилкаа уи уара шьҭа
Снеиуан аҟәара сықәланы, бсыцны,
Ӡқәак снарыр сҭахыхны еиҭа.
Мшынуп нас баргьы саргь ҳазхылаз,
Инеиуан ацәқәырԥ аҵасуа ҳнышь.
Насыԥла иҭәыз мышқәак сырԥыххылон,
Сцаргьы сгәы иҭамызт ахааназ бааныжь.
Аха Ҳазшаз ибоит, – зегьы иусуп, –
Уи дбыцхрааит аӡы санагоз, бансыхьӡаз.
267

Исыбаргәузеи, қәра дукгьы инахысуп,
Бара ара баансыжьт зегьы рцас.
Зегьы рцасгьы бгәы камҳан, амарџьа,
Изҿыц иаҿыз урҭ – ибҿаапклап, иҳәҳәап…
Бхы шьҭыхны бахьнеиуа бмыхәмарӡо,
«Ари Никәала диԥҳәысын» ҳәа рҳәап.
2009
***
Дысҩызашәа дыҟан, маӡа-аргама,
Срылаижьхьан амҩан шә-пылҳаҭк.
Игәымхарак ашаҳаҭцәагь аман,
Игәымхарак дамамызт шаҳаҭ.
Иагараан уи ишаха сахәырп,
Алакҭа сҭаԥшып сара аԥсра…
Анцәа иумҳәан, еибашьрак ҟалахыр,
Сауцахра уи сицны еибашьра!
2009
АХҬЫС
Ажәҩан иаҵасуан анаара иаҿагылаз,
Уи ацаҵла ацагьы аҿажьын.
Исгәалашәоит, ҳхалар ҳҭахны, аха ҳазхамло
Уи аца ҳанааҵахаз хәыҷ гәарҭак.
Махәык џьара иамамкәа, иҟьантазӡа,
Иҩаскьон аца ажәҩан ахь акырӡа.
Сара усҟан сеилазгазгьы сыздырӡом,
Ӡәыр илшозар, уара уоуп анырҳәа,
Еицҿакшәа сахьаадырҽхәаз акәу,
Сазымхәыцкәа ишхыдараз изуаз,
268

Сҿынасхеит сахьынԥашалан. Ақәцәан,
Зегьы иаабон арантәи ҳахьыԥшуаз,
Аца аҿан убас, иахьа хәлаанӡа,
Аҵарақәа реиԥш ҳалатәазаргь
Ахәыҷқәа зегь уахь ҳҩеины,
Акы ааныԥшран иҟамызт зынӡа.
Аца ҟалахьан, уажә акәын
Ианҿыхтәыз, ианҩеитәыз уанӡа.
Аха мариа усымхеит зынӡа
Сара сус. Ацгәеиԥш скыдлан
Акыр сҩаскьахьаны, сыԥшын,
Иаасцәымыӷхеит: даара акыргьы
Сҩеихьан, аха убри еиҵамкәа
Ҩеитәыс исыман, схәаԥӡа сналатәанӡа
Ихьыдҳаны абас аца ахьҿаз.
Сара сакәзаап зегь реиҳа игаӡаз,
Ара гәаӷьышьа змамыз згәаӷьыз!
Уи сазхәыцуан, даҽакы сазхәыцуан,
Исҭахымызт схәыцыргьы зынӡа.
Ацаҟьеиԥш аца саҿакнаҳан.
Саҿакнаҳан исыламкәа уаҳа.
Сыҵаҟантә абжьқәа ааҩуан
Ихьырвырӡа, исышькларҵоз лапҟьақәаха,
Аӡә дахьгылаз, атрышә дасуа
Иҿааихеит, икьатеиах ԥҵәон ҽаӡәы.
Сыҽсырдагәан, саҿаҳәазон аҵла,
Исмаҳашаз усгьы исаҳауан.
Нас, изулакгьы, сыԥсы сыман,
Снеин снықәтәеит сара аца ахьҿаз
Иӡыӷәӡа адунеи аанҿаст.
Зегь арахь сара исзыԥшуашәа
Сгәы иааснаҭан, сылаԥш сыршәт
Ладагьы ҩадагьы! Асы зқәыжьыз
269

Ашьхақәа аасыхәаԥшит ишәашәа.
Схы еиқәшәамшәа маҷкгьы, еиқәшәашәа,
Снархысит сара урҭ лаԥшыла.
Игылан уа, иахьгылац, еишьхныԥсыла,
Алада, ииаҵәҟаҟараӡа, амшын
Сынхыԥшылеит, сшьапы неиҵысхыр,
Сынӡаагыларашәа, иԥсыршьагаха, аҭакарха.
– Аца! Аца! – Абжьқәа ааҩт ҵаҟантә,
Сааҿыхашәа сеиҭаназхәыцт сахьыҟаз.
Иласышьҭуан сара нас ҵаҟа аца,
Акакала амахәқәа ԥҵәаны.
Ажәҩан салакнаҳан сынцәаны,
Адгьыл иқәыз џьара акала срыхәон,
Аца рҿасҵон – исылуршахуаз уаҳа!
Иара убраҟа, ажәҩан сшалакнаҳаз,
Сызхараҵәҟьа саргьы аца сфеит.
Аца сфеит убас – саахьанҭахеит,
Исымамкәа шьҭа арантә лбаашьа,
Акы ӡбатәны исоуит схы саиааины:
Илбаатәын иахьцалак, ишакәхалак,
Ажәҩан сахьынҳала, аҵла сахьҳәаза,
Иҟаҵатәын араҟа ԥсеиқәырхашьак.
Избеит сара азныказ зегь башан,
Сыҽсызнымкылаӡакәа ҵаҟа сҭало.
Ажәҩан салан, макьана ажәҩан салан,
Еиҳан цаҵлак сымбеит сара насгьы,
Сара сзы акәзаап, ихаккала абас,
Изазҳаз уи, ацагьы заҿаҳаз!
Исыламызт, исылаҵәҟьамызт уаҳа
Саҿаҳәазан алеира сахьаҿыз.
Ацәа ахыҵхьан сымгәацәа,
Иалшон сыԥсы схыҵыргьы сшәаны:
Снадыҩрыр аҵла, шәыԥсык схазаргь,
270

Сҟәыбаса сцон, сыркәымпылны
Анаара снаҿанажьуан сгаӡара.
Сахьымцаша ҽазны сауцара,
Сахьзымҩеиша хыдарала сауҩеиша!
Насшәоуп сара арҭқәа анысҳәоз,
Насшәа, санлалбаа, сыԥсы ансоу.
Даара акрааҵуеит шьҭа уиаахыс,
Саргәаҭеилоит сгәаҿ инхаз ахҭыс.
Сыбла ихыҵуам сахьақәак иахьанӡа,
Ҵлак ақәцәан сықәтәан збахуеит иахьагьы.
Атрышә иасуа исыҵагылоу
Цамзар ҟалап, иззыԥшу ҽакхап,
Сҟәыбаса сцаргьы – уаҩ дархагом,
Скақәхар скақәхеит, сылбаар –
Ирбоит шьҭа акгьы сшырмыхәо…
Сара ажәҩан салакнаҳауп.
2009
ИЖӘНЫ
Иеилатәан урҭ ирҳәаша рзымҳәо,
Аха ирыман уи уаҟа иҳәатәны.
Иеиҿахәыҭхәыҭуа иаатәеит иаҭахым ҳәа,
Зегь рыла еиқәҷаб, рхы ртәны.
Сара сакәын уаҟа зхы зтәымыз,
Згәы кыдӡаашәа иҟаз – сашьын.
Снарзыԥшын, аиҳараҩык ҭәымыз,
Иеидыӷәӷәалт урҭ, рцәа илҭашьшьын.
Арахь ахы кыдҟьа иаацәырҵуан
Уаҳа ҵәахышьа змам – иҳәатәыз.
Џьара ихәыҵаршәын, иеизаз ирцәырӡан,
Ирдыруан иԥжәаргьы шауаз ианахьыс.
271

«Сагозар сагааит, сыӡуазаргь сыӡуаз! –
Зегь акоуп сара сзыҳәан – сашьып
Ма сеиқәнархап…» – Сгәы џьбара ансыҵас,
Сажәа хызаҵәха иналҟьеит ахыб.
«Иқәақәра згааит!» – «Ииуеи, имҳәанда!»
«Ҳаилеиҵеит ахыда!» – «Имҳәаргьы – ԥсран…»
Игон абжьқәа. Иарҭынчыз дызбанда,
Аха ус уаҩ дтәамызт ара.
Схаҿы инымхеит шаҟаамҭа еиҿыхоз,
Сара сахьгьы идыршәуан хаҳәқәак.
Иҟаз сазхәыцуан саннышьҭала аухагь,
Иҟасҵазшәа сиан акы аҭак.
Ижәны снеиуан ҽакала иахьамуаз,
Сымҩа ахьԥырҵәоз, сҿы ахьадыркуаз.
Сгәы сырдапи ҳәа срылан иахьа ма,
Уи исзалгон сымбозаргь абазк.
Схы ршьышьуама, сышьҭарҵап скәыжәкәыжәны,
Даргьы ираҳаз рызхымго илеиқәшәып…
Абжьааԥны исзымҳәо шәасҳәозар ижәны,
Изжәып даҽазныкгьы, даҽазныкгьы изжәып!
2009
ЖӘЫНДӘРЫԤШЬ, ԤСРАКАҾ
Ида лгәаларшәара иазкны
Срылагылоуп сгәыԥшаа-хыԥшаа,
Сылаӷырӡи сгәи неилаҵәо.
Саҭашәымҵан, нас, жәындәрыԥшьаа,
272

Саҭашәымҵан, аҳәса, ахацәа,
Ԥсроуп, араҟагь, сгылоуп, сгылоуп,
Сызлашәаз саазалымҵра џьшьа.
Сыбла дхымҵит, саашәыдашшылан,
Абра анышә иамадоу саҳәшьа.
2009
БАРЏЬЕИРАК
Ахыргәаҟра саҿуп ахарамхәыц:
Иԥсҭыхгоу даҟьак сырххоит.
Сажәк дахәуеит уи иамхәыц,
Сарах сарҿыхар сҭаххоит.
Иҟалап ахыргәаҟра иазхазар,
Иаԥырҵны ицатәызар ҟалап
Сзыдхалаз – сашьҭыр, иауазар…
Иааҩхит иаразнак: »О, мап!»
Хыргәаҟроуп, исҭахы-исҭахымха,
Сышьҭахьҟа иҟамзаап мҩа.
Сынхарц саҿуп сахьызнымхо,
Иахьнымҵәо ахаангьы гәырҩа.
Аԥшақәа еиҿасуеит араҟа,
Иӡнымкәа, ӡынроушәа сеилшәааит.
Ижәбарц шәҭахушәа сышгәаҟуа,
Шәкылԥш-кылӡырҩуа шәааит.
Еилкаашьа шәзаҭом, аиашаз,
Ахаҵа схы зыхсырҟьаз.
Ақьаад сацрыхозар баша,
Ибашоуп иахьанӡагь сызлаз.
273

Шәиашазар акәхап, ихәыцын,
Сымҵарсны сызгаз адунеи.
Сшааиуаз, схыҵәҟьагь сацәыӡын,
Уаҳа лашарак сымбеит.
Аџьынџьыхәеиԥш ажәақәа рыԥхны
Икнаҳауа сшааиуаз, сыԥшын,
Урҭ ак рыларҵеит рыԥхьны,
Раҟәыбан иарҭеит амшын.
Избаз сымбандаз – сархагеит,
Сыбжьы сызҭымкааит, сыҳәҳәан.
Срыбжьан сара ашьхақәеи агеи,
Аԥшеиԥш снеиааиуа срыбжьан, –
Изуз уаҳа акгьы снамҭо,
Уи аарызгәамҭо изызкыз…
Иахьагьы сҩаҵҟьахт ашамҭаз,
Исцәыргар ҳәа сшәахызшәа сус.
Сцәаҳәақәа кьаҿзааит, исроуӡом,
Аха еизугар сзыхьӡаз,
Иршан сыхәда иахоуҵап,
Ашахеиԥш – зны сызхәыруаз…
2009
***
Ида лгәалашәара изкны
Саҳәшьа рыцҳа дшыҟам ҳаиҳәарц,
Ҳашҭа дҭалеит шәаџьҳәаҩык.
Адәахь саб дындәылҵит ҳаи ҳәа,
Дагьааҭгылеит иқәшәан хык.
274

Иҽааирӷәӷәеит саб хәашабга,
Иааиз ииҳәаз аниаҳа.
Дыҟаӡамыз, сан дабаргеи?
Даасҭаххахын уи иаҳа.
Саауалыуашеит сахьгылаз,
Аха, лыԥҳа лахь дцаны.
Асҟаамҭа уахь данкылаӡ,
Ҳагәқәа ҭынчызма, ҵаны.
Саб даацәажәеит аарла-аарла,
Сара сахь ихы ааирхан:
«Уца уара наҟ, ухәмарла…»
Иҟалашаз ҟалахьан, –
Саҳәшьа рыцҳа дшыҟам здырхьан,
Сцәа ианырхьан уи, ҳзықәшәаз.
Даагылеит саб иҽырхәан,
Ииҳәо дақәымшәаӡо нас.
Дахьнавалаз илабжышқәа
Ҳмырбаӡакәа иаарбаны,
Даақәгылеит ашҭа дӡышӡа,
Сара исыхьызгьы баны:
Ицәысҵәахуаз ҵәахышьа амам,
Исцәиҵәахуаз жәада иҳәан.
Егьи саҳәшьа ҳаалраргаман, –
Арҵәаа-арҵәааҳәа дыҳәҳәан, –
Иааилаӡыӡеит нас аҳабла,
Арахь иаауан зегь еиханы.
Амш нҭасны иҭнахуан ҳабла,
Саб дахьгылаз дхаҳәханы,
275

Иҭахцәамкәа арахь дааиҭаҵын:
«Уара уҽааиқәк – иҳәеит, – уажәшьҭа…»
Иҳалаҳаз ҳгәырҩа сацын,
Сгәырҩаха саагылт схаҭа.
Арҵәаа лымшын саҳәшьа, арҵәаа.
Нас саагылт сара сшәаны.
Арахь иаауан нырцәаа арцәаа,
Еҵәақәакгьы ҿышәшәаны
Иҳалаԥсозшәа збахуан усҟан…
2009
***
Иҩыҵшәаанӡа зыҽзырӡыз абарбо,
Ицацәеит, ишыхәмаруаз, иархан.
Ихәыҷқәамыз, иааилалеит еибарԥо,
Иагьнықәсит ус, ишеибарԥоз арха.
Ашьха иаҿалаз ашьха даҿаӡит,
Аҩхаа иҭалаз дҭахәашеит аҩхаа.
Ас убахьоума, иабацеи, иабаӡи!
Ҳааԥсахьеит ҳара, иҳамаӡам аҩхагь.
Изакәызеи ҽнак инарыҵасны ишьҭызԥааз,
Икәадырны анаҟа иабагылаз рҽыҩқәа?!
Исабицәазшәа сыҟоуп ианызбаз,
Иааиқәтәеит рышьҭыбжь хәқәак инарҿыҩқәан.
Иаразнак игәарҭазар акәхап ирзеиӷьыз,
Инахьыԥшит – иара уаҟа имҵанарсит.
Ирбахьази ирымбаци анеихьыс,
Иархагеит уи, ашақәгьы ианарсит.
276

Амҩа шьҭа анҵәамҭахьшәа инагоуп,
Ихьагәгәа рҿаархахьеит, сишь, уа.
Иагаз уи, изырҩашьаз, иабаго,
Дарбан ари адгьыл зызныжьуа!
2009
ИҞОУ
Уҟоуп. Уҟамзар аадыррын,
Уаабарымызт ас ҳагәҭа.
Иааилагылт еилауазыруа,
Иухьҵәуо шьоук еиҭа.
Шықәсык цама иҳамбаӡакәа,
Жәаба цама, шәкы иреиҳау?
Унҭаҳаршәын ҳара ҳакәа,
Ҳааит абранӡа, иуаҳау?
Ицаз аамҭа узырхынҳәышам,
Дырзамымхит аӡ иагаз.
Ицеит, ииаӡааит иԥсышаз,
Иарбан ԥси бзеи еилзыргаз?
Аамҭоуп. Иҳәа, узлаиааизеи?
Иаҭахӡам аҵаарагьы.
Акгьы мҩасуам. Зегьы мҩасуеит,
Аара иаҿуп, ацарагьы.
Уара уҟоуп, иуҵашьыцыртә,
Иахьынҳалоу зыԥсы ахац.
Уара уӡыртә! Уара уӡыртә!
Иҵызжәода уԥашә, удац!
277

Амҩа умоуп, ԥхьаҟа уцароуп,
Умраԥхаран зегьы рзы.
Абри адгьыл иқәхаӡароуп
Ирызҭымхкәа инхаз уԥсы!
2009
САРА ИСЫЦУ
Сықәнархоит исмоуа хгарҭа,
Сагәыднаҵоит хыла абааш…
Сара исыцу, шәара ишәбарҭам, –
Ажәҩан гаышҵа саннаҟьашт.
Сус зламгьы саланажьып,
Амцеиԥш уи сеибанаркып.
Схы сзамыхәо нас сыннажьып,
Абираҟ еиԥш зны сакып.
Иҩхалахьаны еиҭалбаап,
Иҟоу-иану зегь снарҵап.
Сара исыцу амца иалԥап,
Ҽыхәак саман иԥырӡап.
Хьӡы снаҭап саныхьӡыдоу,
Иарцәарц иалагап уи сыхьӡ.
Исымнахып гәыӷрак сыҭан,
Исзаанагап уаҩы имыхьц.
Иааины сыжәҩан инахаҳап,
Узаҿамԥшуа уи хәашьып.
Исылнаршарым уи уаҳа,
Сыԥсра аиаанӡа сашьып.
278

Сара исыцу ажәҩан иалам,
Адгьыл иқәым игәгәаӡа.
Исыԥсхаку ауп, аламала
Сагьзаиааиуам, ихаҵа.
Иаахынҳәыхп ишааиуа сырӡуа,
Сашьыргь сыԥсы ааҭанаҵап.
Сара исыцу наҟ исԥырҵуам,
Сахьынӡазцо иаргьы цап.
2009
***
Сивамгылац исашьам дсашьоушәа,
Ӷасгьы дҟасымҵац сара исаӷам,
Сжьамкәа схы сымжьац, мап, сжьоушәа,
Егьызлам азыҳәа аҵәы сахам.
Аиаша џьара акала саԥырхагам,
Сахьадгылоу схы збалоит суаҩны.
Исаԥысны инеиуа сизырхагом.
Садҽырбало сгылам аӡә иҩны.
Исыргылаз инагәҭасыр зушам,
Сҩашьан адәы сықәым сыбӷьаауа,
Ишаԥылатәу саԥылоит – даушлагь –
Саџьал акәзаргь иқәлан исзаауа.
2009
***
Иажәымҭыҽха иԥхьеит дызлыҵыз –
Абнатоурахь деихазшәа индуск.
Ԥшьаала даарылҵын уи ицыз,
Днаԥырҵит ԥшьаалагьы иус.
279

Абнахь, наҟ, уаҩ дахьыҟам!
Ақалақь шьыкьбыжь еиқәтәап.
Дцоит уи арантәи иҩныҟа,
Маҷк дааццакыр – иԥсы игап.
Цивилизациак дахәаҽит рыцҳа,
Иажәра аанӡа даражәт.
Уи аҟаҿыҳәа ианицҳа,
Хыла дагәыдлахьан ашә.
Аа, уажә даарылҵын уи ицыз,
Днаԥырҵын ԥшьаалагьы иус,
Иажәымҭыҽха иԥхьан дызлыҵыз,
Абнатоурахь днеиуеит индуск.
Сааиҵашьыцт, снаицланда сгәахәуеит,
Аха уи сымаӡам хыс,
Сахьгылоу абасгьы аасгәахәуеит,
Ихала иԥсы ишьааит аиндус!
2009
***
Дықәиоуп, дкараханӡагьы акәым,
Дықәиоуп усда-ҳәысда, ус.
Ари иац акәым, иахьагь акәым,
Ибӷа ԥҵәеит дианы дшыԥшыз.
«Ас ицома, мшәан, – иҳәахуеит, –
Иааиуа амш акы аанагап…»
Иҟоугь ыҟамшәа даннахо,
Данахыччо – уеилагап!
Иахьеилыхо игәы ихом,
Иҭахым рҽоужьны иахьтәаз.
280

Данҿыхаша шьыжьла дҿыхом,
Гәҿыӷьроуп дҿыхангьы ихаԥаз.
Ара дыҟам, ана дыҟам…
Крааиго џьишьозар, ҵаны,
Иԥсхьоу иабду Ҳаҭажәыҟәа
Инапқәа инарынҵаны?!
Сихәаԥшуеит сара сгылан
Исҳәо сҿамшәо, дџьашьангьы.
Иара иеиԥшҵәҟьа атәылагь
Ықәиоу џьысшьалоит зынгьы.
2009
***
Ҳара ҳаамҭа цазшәа, цасшәа
Блаҵыхәала арахь иԥшуа,
Асцена иаақәлеит митә ҟарҵазшәа,
Рыхқәа ирҭагьежьуа аԥша.
Ирызгәаҭом, ҳамчқәа ныхым,
Аус ауеит ҳа ҳахшыҩ.
Уи раҳар зынӡа ирҭахыхым,
Аԥхьахә арҭароуп рҽыҩ!
Аҽыҩ ҽыҩуп, иаармацәысып,
Иақәуртәодә? Уи ауп аус!
Изықәгәыӷуа итәаз дарԥысын,
Аҵәгьы уи иоуп инадзыркыз:
Иҽирхаган, наҟ дахымҟьеи,
Игьежьуа иаақәирхеит аҽыҩ.
Изыԥшуаз ргәы нарымҟьеит,
Ишазымхо рбеит ахшыҩ.
281

Иақәшәаз ирбеит, ари лакәуп,
Иҟамлаша, ирмыхьша рыхьт…
Сара сҽыхәа акәадыр ақәуп,
Сеиҭанҽыжәлар, шьоукгьы гәыӷьп.
Сҽыҩ ааҭгылт иқәарқәашьеиуа,
Ихиоуп, иақәуп акәадыр,
Сҿынасхар адгьыл сҽеиуат.
Шьоук шархагашагь дыр.
Исыршанхап иааԥшуа цасҳәагь,
Агәра згоит ҳа ҳтәы ишауа.
Ирасҳәоит избаз ҳаамҭа цазшәа,
Уи арахь еиҭа ишаауа.
2009
***
Аҭҳара-аҭҳараҳәа ишԥеисуеи, аҳауа азымхо,
Сгәы аҭра иҭагылом, сыԥсы ааивҵахоит.
Акаҭеиԥш исықәҳаит амш исымхо,
Ихааӡа ицәырҵыз амрагь аацахоит.
Анаџьалбеит, сыхшыгә кылнамжәанда!
Сыцәхалацәеит, шәшьырак ахь сеихап.
Амш сацәцап, аҵх саамыршәанда, –
Сықәра азыҳәа уи шьҭа иауцәахап.
Исхакнаҳауп ԥсҭҳәақәак кьынтыжәха,
Урҭ сымбац, сара ус бзанҵык.
Саԥхьа ишьҭоуп адгьыл аӡа нышәхан,
Ахьӡы ықәырша – иамам даҽа хьӡык.
2009
282

***
Исыздыруам, иашан, зхьышьаргәыҵа
Сакәыхшаша аранӡа сызлааигаз.
Саныԥшыло стәоуп уажә снапсыргәыҵа,
Игазар ҳәа иаша сымҩа ахьгаз.
Шаҟаџьара илакьҭазеи уи амҩа!
Иахьҭаҳауаз гәасҭоит, иахьаҿгаз.
Ҳазшаз иоуп исыхәаз иахьысзамуаз,
Ишызгара ,нас, схы агәра сзыргаз.
Сызлахымҟьаз џьасшьоит сара сҽыццышә,
Аӷәра аноусыжь, иԥрырц анаҭахха.
Араҟагьы Аԥсҿыхҩы илаԥш сыцын,
Дымчыдахеит араҟагь са саӷа.
Дахьааиуаз иарбан уи исыҵеимгалаз!
Илшар, наҟ быжьра-быжьҵәа сишьҭрын.
Сшьапы амкыр адгьыл, сахьынҳалон
Исхагылаз ажәҩан – уа сушьрын!
Иара усгьы сыԥсы ахац иакымыз,
Исгәалашәом – шаҟаџьара, шаҟантә!
Ҳаилибакаан, схи сареи ҳаигымызт,
Уи сақәгәыӷуа, сықәҳа арахь саауан.
Сааит иахьанӡа, адунеи зегь сгәыҵак,
Исзеиқәырхара шџьысшьоз, сышгаӡаз.
Исыздыруам, иашан, зхьышьаргәыҵа
Сакәыхшаша аранӡа сызлааигаз.
Ари амшгьы салаԥшуеит илакәха,
Салашан, – сымҩашьац, – сызлашаз.
283

Уаҵәыы аказы сиҭахызар акәхап
Дысхылаԥшуа џьысшьоит уи, Ҳазшаз.
2009
***
Узҵәуо думоуп, қәра дуӡӡак
Нуҵыр – ушыҟазгьы рхашҭып.
Ианыҵып ухьӡ ахьануҵаз,
Аамҭа уахьымаара уашьҭып.
Унха, нас, унҵы шәкы рҟынӡа!
Уеивысп – иоуҭар ҳасаб:
Ункаҳан уԥсыр уқәрахьымӡан,
Ухьааго шәышықәса ицап.
2009
***
Иаргәырӷьаз ирылоуп, иудыруаз, иаргәыӷьыз,
Аҵәҩан еиԥш ииашаӡа уиаша анаурс.
Еицәоу ухьыр ауеит уара иухьыз,
Иҟалон, уазхәыцхьан, иакәымк узнаур.
Аха уи уиаша арстәын аҵәҩан еиԥш
Зҽавазырсуа ааскьарц, иӷәӷәахарц.
Улымҳа иҭаҳәҳәон: «Заацәоуп макьана!»
Иаауан арахь ихыҽҽан аҩарӡ.
«Иҵхтәуп, икажьтәуп, иршәтәуп ахшьырахь!» –
Рыбжьы ааҩуан идырны аиаша зызкыз.
Ухы иақәԥырҵәар шԥарҭаххеи ируаз
Ани аӡыхәашь, иххалашәа ихыз!
Аӡәы икын уа лабак хәахәакьыџьӡа,
Убри аирсырц акәын дзаауаз,
284

«Аа, ураа, Аиаша!» – рҳәашан рҽырҷыгәӡан
Аганаҿ игылаз, иҟалоз збаз.
Иҟалеи? Дарбан арантәи иԥхарсыз?
Дамкуа днеиуеит нахьхьи амҩапа,
Иҟалеи? Аҵәҩан арсын иахьарсыз,
Аӡыхәашь ҭыкәкәан, иагеит алаба.
2009
ҲАИЛАМЛАП ШЫРҲӘОЗ…
Ажәак ауп уи ииҳәаз дахьгылаз,
Ианааидыӷәӷәала ишааиуаз: «Ҳаиламлап…»
Ажәа изкымызт уаҩытәыҩса хыла,
Аӡә ахьҭа дакуан уа, аӡә – амла.
Ахьҭа иакуаз иаразнак даагәамҵит,
Иарҳәаз иаҳазшәа, имаҳазшәа,
Днаскьар иҭаххеит цәгьа амцахь,
Аха уи иазыԥштәын уҿарҳасуа.
Иара уажәыҵәҟьа ма еибарктәымыз,
Аӡынраз уаҳа иааимоуз амца,
Амла иакуаз даагылазаргь дҭәымызт,
Иныԥшуан уи шакәыз дзыргәамҵуаз.
Зызхара ыфан иҟаз, дҿаҿкәызӡа,
Ииҳәац еиҭеиҳәахт: «Ҳаиламлап…»
Иҟоу ара иузеилырго усӡам,
Аха амла уакызар уара, амла,
Амҩан ахьҭа уакызар бааԥсыла,
Иумамзар иахьанӡагь мцеиҿак,
285

Аграпара ылдо, уқьыԥаха, сыла
Мацара уаауазар – иҟоума ҽеирак:
Иара асыҵәҟьагь иацрамлонда амца!
Ацақәа зегь ҭарцәны иаадмырҳәуанда!..
Ари амш гыгшәыг иааиз уҽаҿамҵа
Еиқәыртәашьа змоу ак узҳәанда!
Сҽалазгалар сҭахым сара настәи,
Настәи шәарҭан – иԥсыда-инхадоуп!
Исыздыруам, ных, иҟаз еиҳастәу, –
Адгьыл рыцҳауп, адгьыл ҭынхадоуп,
Ара иҟаз шцоз аҽароузар,
Иахьымнеишагь џьара ыҟан, инеизар,
Иалҵыз анҽеимха, ирҳәаша роуӡом,
Иага иҟәышзаргьы, ажәлар ахьеизаз:
Ахьҭа иакуаз дымҩасит дыԥхаанӡа,
Амла иакуаз анышәаӡа дамоуп.
Иҭәыз, зегьы зтәыз, ихьыз рызхамҵо,
Иаарышьҭит арахь телеграммак.
2009
***
Сцоит, иҳәеит, шьҭа сымҩасны,
Сцоит сыцәқәырԥаны;
Сыбз кылырҳәҳәан, – стәарҭагь снасны, –
Аԥсҭазаара иарбаны!
2009
286

ӠАӶЬАЛЕИ КӘАКӘАЛЕИ
Ешьеи еҳәшьеи – Ӡаӷьалеи Кәакәалеи –
Сгәысҽанӡамкәа схәыцраҿ иаацәырҵуеит.
Ассир, иахьанӡа исхьааз, исгәалаз,
Сҿаԥхьа иаагылан, иаразнак идырӡуеит.
Идырӡуеит иаразнак сызлаҳаз, сызлыҵыз,
Исныруаз, сыздыруаз нықәыргоит шәахшәа.
Схаҿы исзаамгеит Кәакәала илыцыз,
Ӡаӷьала дызцызгьы ыҟам, избахуам.
Иҟоуп ҩыџьа, уаҳа уаҩ дыҟам,
Ӡаӷьалеи Кәакәалеи – ешьеи еҳәшьеи.
Абнахь ицон урҭ – ҳаауазар аҩныҟа,
Уаҳа арахь имаарызшәагь ҳаржьеит.
Ахага цқьа ззырҳәоз лакәын Кәакәала,
Дааувалар – лыбз улырбон.
Ҽыкәбалла ачарахь днеиуан Ӡаӷьала,
Ишакәым игәы нырхазар – дықәԥон.
Кәакәала улхыччар иуамызт – дархагон,
Ихаҭагьы дышхагаз ааԥшуан.
Иԥырхагаз зегьы дырԥырхаган,
Инаивсыр – дгылан дыԥшуан.
Алапҟьеиԥш ианишькларҵа ажәа-наак,
Иҿихуан иҳәатәым зҳәаз иуаҳәа.
Ргәырҽаннаҵама уи, иагьаршәама,
Инаивслон наҟ акгьы мҳәа.
287

Унаиҿаччар – дхәыҷушәа дгәыбзыӷуан,
Дышьҭыԥон, дыхәмаруан хәыҷҵас.
Ажәа хаақәак анаҩс даарзыԥшыхуан,
Иагьиарҳәон урҭ зны-зынла цас.
Уи Ӡаӷьала иаразнак даргәаауан,
Иҟаломызт – идыруан дужьар.
Дуҭахыҵәҟьан аниба – дуҭаауан,
Ԥсран – уи хагас душьар.
Кәакәала дыԥҳәысмыз, дарԥыруан ажәа,
Лгәы инкыдлар ҟалон ихәшаха.
Ибааԥсызар – дахьгылаз даражәуан,
Аҩны днеир ауан дҭакәажәха.
Рымш гәазырҳаган, рыҵх гәазырҳаган
Ешьеи еҳәшьеи еицны ишаауаз
Аӡә машәыршәа иҿҟьазаап: «Ахага…»
Ахагақәа ари рлымҳа ианҭас,
Ӡаӷьала даақәгьежьт, ихагара аниҵас,
Иблақәа кылцан, зынӡа деилагеит;
Иԥыхьашәаз ҵәҩан дук мҩаниҵан,
Ажәа мыжда зҳәаз даиргеит.
Акыркырҳәа дыччазаап Кәакәала,
Иааивигеит Ӡаӷьала дахьгылаз иԥсы.
Имцеит, рҳәеит, урҭ уантәи ибналан,
Рус ҟаҵазшәа рбеит иахьазы.
Ирыниаз инарылҵын урҭ ԥшьаала,
Имыццакӡакәа рыҩныҟа иаауан.
288

Агәы кыджәан иасуаз аԥшалас,
Абжьы мыргаӡакәа амшгьы ҵәаауан…
Ари адунеиаҿ иҟамлацгьы арбан,
Аӡә дарҩашьеит аамҭа, аӡә дажьеит.
Уи исханаршҭуам, иахьсхагьежьуа иуарбан,
Ӡаӷьалеи Кәакәалеи – ешьеи еҳәшьеи.
2009
***
Ҳазшаз исиҭаз аамҭа сҽалак,
Ишсымоу схамыршҭуа ҿҳәарак,
Схы неиԥштәуа шәырк иҿалаз,
Исоуа, исмоуа акы аҭак,
Сшааиц сааиуеит, сыҽмырҩашьо,
Сҽаларԥсны икны са стәы.
Анцәа идырп исзыҟалаша,
Иахьа сықәуп сара адәы.
Адәы сықәуп излам ҳарамра, –
Схазы акәым, зегь рзы, –
Уаҵәы имгыло здырыр ҳамра,
Иахьа иацҭашәо сыԥсы.
2009
АԤСИЛАА РАҲ 1
Ажәҩан ҵыкка гәы иаҵәа амҵан,
Ихы ихәыцраха, шәшьыракаҿ диан,
Иулиан – I ашәышықәса – II ашәышықәса алагамҭаз Аԥсилаа
раҳ.
1

289

Идгьыл ихьааха, итәыла хәыҷ дамцан,
Аԥсилаа раҳ ду Иулиан.
Ишышәҳәара, идухаз дабаҟоу ихәыҷымкәа!
Схәыҷуп ҳәа уанаатәа, уҭашәап амацәаз
Уҽеиҵухп иануба адунеи ушазымкуа?
Иреиӷьу уазнеи, уаиааир иреицәаз.
Дазхәыцуам дшааԥсаз, уаҳагьы шилам,
«Ишьҭых, еидкыл, ицаанӡа уахьӡа!..» –
Рыбжьы ааҩуеит, дҵақәак ирҭоит аԥсилаа?
Зны илымҳа иҭахәыҭхәыҭуеит маӡа.
Икаххаа, ираҳаҭӡа изыцәалак, шьыри!
Ашьацраҿ адгьыл гәабануп, гәабан,
Аха аиаха имам ашәшьыраҿ,
Дҩықәтәоит аԥсилаа раҳ ду Иулиан!
2009
СԤАДАГӘ 1
Иҽрыдикыларц акәхап абазгаа,
Рисмаг дишьҭалан дааиуеит Сԥадагә.
«Исымоу сымоуп, исымам абаазго!» –
Далоушәа ибоит иара лакәк.
Аҵәҩангьы наган ахала иузарсуам,
Уи иаҭахуп даҽа ҵәҩанк.
Аамҭа ушьҭоуп аршәаа иузасуа,
Уқәнацалар, аҵлеиԥш уарҩап.
«Сыргар сара сымҩа саныган,
Схы ахьысмырхаша идырхар,
1

Сԥадагә – саныгаа раҳ (II ашәышықәса алагамҭа).

290

Бӷас ироуада усҟан саныгаа?
Ахамыхәа-аилымга-аӷар…
Уара иуҳәом рхы ианзамыхәа,
Иаԥсам дахьнеилак даԥсам.
Инеип, нас, абазгаа идырҿыхар,
Саныгаа, иԥсып зегь шыԥсуа.
Уақәшәар акәхоит ушнеиуа аԥсышьагь,
Акыр иаԥсоуп ԥсра бзиа – ԥсрам…»
Имоу акәым, дазхәыцуеит инижьуа,
Игәы иҵхо дыдмыргыларгьы руам.
Днаргоит урҭ абазаа рдунеиахь,
Ирҭаныҟәоит ара адақәа шьак.
Аеҵәақәа ахькыду икәеицеиуа,
Ишьҭоушәа игәы инаҭоит рашьак.
2009
СҚЬАԤАРНА 1
Сқьаԥарна иқәцатәны иоут византиаа,
Ижәҩахыр идны аниба Уаԥсиҭ.
«Ҳаагылар араҟа абнеиԥш ҳаилиаан,
Хеиқәырхашьа ҳамам, ҳаԥсит!»
«Ҳаԥсит!» – иҳәеит усҟан, иҿааихан
Уаԥсиҭгьы, иибоз амца инаркын.
Абааш, иамбац амч ду анааха,
Уи хы аԥыргашьа амоут, иаҿакын.
Сқьаԥарна – Мраҭашәарахьтәи абазгаа рхада (550-тәи ашы­қә­
сқәа).
1

291

Арӷьа ишьҭнахуаз иацхраауан арма,
Арма иазымгоз арӷьа иагон.
Иԥсы ааивыгашәа дгылан Сқьаԥариа,
Быжьқәакгьы ааиқәымтәаӡо игон…
2009
***
Ирзаауз сыздыруам, ҳарҭахӡахым,
Иҳауацәоуп арахь, иаҳҭахцәоуп.
Рҽеибаркны урҭ ахьахо ҳзахом,
Ҳмаҷыршьарц иалаган – ҳрацәоуп.
Уахь ихаларц кьыбак кыддыргылан,
Ирылаԥшуеит ажәҩан ду ҭыкка.
Жәгараа реиԥш иахьеицу ҳрылам,
Ҳнарыдтәалом ҳнеины, рыгәрага.
Ӡы уазыргом иахьа ирҳәо, ируа,
Иақәтәоуп аӡәы иҵыхәа, рҽыргаӡа.
Иҳауацәоу иҳаӷацәоу сыздыруам,
Иаҳзеилазгьы сгәалашәом зынӡа.
2009
***
Аханатәгьы ҵлак ҳатәымыз, ҳаицгәылҵын,
Шәырк еиԥш, махәык ҳаицаҿан.
Адунеи ҳахәаԥшуан аблақәа кылцан,
Ҳа ҳаиԥш уи усҟан иҿан.
Ҳакын анапы ҳақәыргылан, иаҳхашҭуам,
Хыхьынтә амра хааӡа иаҳханарԥхон.
Ҳагәқәа ҭгәырӷьаауа ҳақәыԥшуан ашҭа,
Ҳазлагылаз насыԥны иҳазхон.
292

Аԥшацәгьа ҳаҵла амахәқәа ирыласт,
Зны, ҳазыԥшымкәа, акыргьы ҳаршәеит.
Амца снаркит иааҵашәаз сылаԥш:
Сышшәаз, сышгәаҟуаз уа бсыцәкашәеит!
Сахьынҳалан макьана сара амахә,
Ус, иаазазан, еиҭах иаазазан,
Схала сҿахозма, ицеит акы саман,
Нас ҳара уа џьара ҳаиваԥсан.
2009
***
Дамхны дрышьҭит наҟ инаигәҭасны,
Рхы рыхнахуа ишааиуаз уи дахьтәаз.
Данынаскьа, иччон атрышә иасны,
Цәгьа ирбомызт иаашьҭиргаргь атаз.
Иара днеиуан иҟаз ыҟамызшәа,
Дрыламызшәа иахьанӡагь арҭ чҳаны.
Идыруан дызрызхымгаз уи, иԥызжәаз,
Изиаҩаӡоз рыкаҭа ҳаны…
Ианааизынха, иааилахеит еилауаҭыруа,
Ишнықәлара еимбӷьыжәаа дәык.
– Иаҳҭарыда, иаҳҭа! – шьоук уазыруан,
– Дҽадазаргьы, – бжьык аагеит, – ҳа ҳтәык!
2009
СЫԤСЫ ШҬАЗ...
Сыԥсы шҭаз сыжәжит шәара агәықәхақәа,
Аҽнышьыбжьон, сыблақәа шааԥшуаз, сышәжит.
Шәҵыхәақәа ирхьынҳалаз аӡә даанымхакәа,
Ишәоу урҭ, иааԥшит, иаанаԥшит.
293

Аӡә илымҳа инҭахәыҭхәыҭт, ицәхасит,
Иччеит, рқьышәқәа неихаргәеит, иаашәан.
Наҟ ианнықәла, атрышәгьы аӡә дасит,
Ицқәа аахирџьаџьеит уи амишәан.
«Уҭынчха!» – ицыз иҟәаҟәа днас-насуеит
Зхы аҵәы иахаргылан иқәҳа иаауаз.
Амш бзиоуп, ажәҩан казказуеит
Аха ус ак нарықәҳаит, аф аст.
«Шаҳаҭ дамамызт, умбо, аха усгьы,
Ҳазшаз ҳәагьы аӡә дыҟоуп…». «Уиҟәаҵ,
Уара уеиҳагь, уи иоуп изҭахызгьы
Иҟалаз. Иҟам дыҟам, дыбжьаӡт…»
«Дыбжьамӡыр?» «Игәоуҭартә иҟан ибжьала
Иҟалаз уи зегь реиҳа дшаршәаз…»
«Иуҳәо збап уаҵәызны даабжьалар!
Зыҽзырҭынчыз зегь абнара шәасп...»
«Ицаз арахь ӡәыр дхынҳәит ҳәа уаҳама?!
Анышә иагаз дагеит, дагаӡеит…»
Асгьы иҳәон, аха ӡыбларак даман,
Асгьы иҳәон, аха хьаас иҟаиҵеит
Иахьааиланархәыцыз, иахьарблаҟьаз еицыз
Ианаахынҳә изқәыркыз рус ҟаҵашәа
«Иудыруеи, нас… Рцәажәашьа ҽеиӡам,
Икны иагозаап, убоу, зегь ашәа!
Сыԥсы шҭаз сыжәжит, шьҭа уаҳа
Сышәԥырхагахо сыҟам – ҳаиҟәгоуп
294

Сара сиргыларан дыҟам аԥсцәаҳа,
Шәара шәымҩақәа каххаа игоуп.
Иабацо урҭ? Исызҭада ахәыцха,
Аха усгьы сҵаапи ҽазнык:
Иабацо урҭ? Шәаарыцҳасшьоит, рыцҳа,
Сыбла даахгылоит дааины арныгк.
Издыруеит, уи иоуп араҟа зегь зыршаз,
Уи агәықәха, ӷьыч иԥа шьыц!
Еиликаан зны адгьылаҿ сзыршаз,
Дахьынатәаз сызгашаз ихәыцт.
Исыҵеигалаз самгеит иаразнак,
Акы самгеит, самгеит ҽакгьы.
Идиргылт нас иааигәара итәаз зегь,
Иҿ иааҭшәоз иаҿын аҽынгьы.
Исыкәшан иаагылан, сымариа рбахт,
Сҽысзымҟьеит, сааԥсамыз, рацәак.
Рҽынасықәрыжьын, иаразнак сырԥахит,
Схы илҭаԥеит нас ааҵәак.
Уаҩы издыруам сахьырӡаз, сахьыржыз,
Быжьра-быжьҵәа снаган сахьарҭаз анышә.
Аха иаргәаҭеиуа инхеит дара идыршаз,
Ирҭахӡамкәа сыхьӡ ықәхеит рқьышә.
Сыҽсырҭынчхьеит, сагеит сахьагашаз,
Сиоу џьыршьоит урҭ сгәы сахаԥжәо.
Ԥсҭазаарагь рымам, ухәыцыр, аиашаз,
Иааилахеит саахынҳәыр ҳәагьы ишәо!»
2009
295

***
Изҩыз сарцәом, исзымҩыз сыцрыхоит,
Иҟам хьаауп, иҟоу гәыԥжәагоуп.
Иарҳәацәоит шьоук сааигәара аныха,
Сымҩа урҭ ирԥырганы инагоуп.
Аха, снармышьҭырц акәхап ҩраԥа,
Асаба харчыл, иаасхыкәшашәа игылан.
Раԥхьа иааиуа уааисуа дурабап,
Илаԥш аасықәшәан, ҵәымаӷшәа исылалт.
Шәынтә исҳәахьеит исымам ҳәа шәаха,
Сыҽсырӡхьеит сыбла иахьамбаша шәынтә.
Сара анҭ акьаҳәқәа срыцәшәахуа
Сыҟам, изгәыдлоз ирзаамыртуа шәын.
2009
***
Ианбаҟасҵеи сара абас еиԥш агха,
Дысҩызаны дызбартә еиԥш саӷа?
Дызсыртәазеи уи сеишәа аханы,
Адәы дықәзар абас дсаӷаны?
Ишәара адгьыл дшыҵаз сымбо,
Даасынҟьаргьы, егьҟамлазшәа дсынԥо;
Дшааиуаз, данааҵагылагь сыԥсы,
Сразынеи – избан? – иара изы!..
Ианбаҟасҵеи сара убас еиԥш агха,
Сҩыза даацәырҵызшәа збартә дсаӷаха?
Дсыман сааиуан аранӡа ешьас,
Ацҳақәа хысхит, сгәаан, иҳабжьаз.
296

Исхьаамызт ихьаа, игәырҩамызт сгәырҩа,
Изымжәит санҿажәкуаз иӡыхь аҿамҩа…
Иаасыршеит смыцәаӡакәа иаха,
Ианбаҟасҵеи сара абас еиԥш агха?!
***
Анаџьалбеит, нҵәара ақәму амҩа,
Дабантәаауеи, ухьаԥш – ихарацәоуп.
Ацаҟьа ак амирҟьоит ишамуа,
Иаԥхьа амш арацәеиԥш еиқәаҵәоуп.
Иҭахӡамкәа аиҩхаа дҭанагалан,
Ихагылаз ашьхақәа дрыбжьаӡт.
Аха игәы ҭыԥо ажәҩан иалан, –
Ишахьынҳалаз краамҭа иԥсы ахац.
Акаҵәараҿ уи дырбеит ашамҭаз,
Гәыӷра змымҵәаӡакәа ишьҭа ихыз.
Аԥсҭазаара датәын, ари ҳамҭан,
Аԥсабарагь гәырӷьоу, иаамацәыст.
Ишеилаҵәаз арҩашқәа хышхыҵәан,
Ақәа шкыдыбгоз, зны асы шауаз,
Абри ажәҩан аҵаҟа уи дыцәон,
Дҿыхан адәы днықәлон нас ишшаз.
Арыцҳара ишьҭалан – дзацәымцеит,
Анасыԥ ахьыҟамгьы иԥшаауан.
Ихаҳауаз ирызмырцәеит имца,
Иԥсы ҭан – аԥсҭазаара дазшан.
Игәы камыжькәа уи аранӡа дааит,
Аамҭеи иареи кыр еибарххацәеит.
297

Адунеи дшацрыхоз ицқәа ххааит,
Адунеи шицрыхоз… дацәынҵәеит!
2009
САРА АМҨА СЫҚӘУП УАХЬ…
Сара амҩа сықәуп уахь, бара бышҟа,
Лабашьак еиԥш, жәеинраалак насыҵарс.
Барах сцазшәа зыббалои Парижҟа,
Аҭараҟа, Ҷлоуҟа, Самараҟа… сыӡӡарц?!
Сара амҩа сықәуп, скаҳаргьы сгыло,
Ажрақәа реиԥш, сызхымԥац снархыԥо.
Саԥхьа атышагь шьҭаз – сазынкылом,
Амҩа сықәуп, сагьааихьеит сахьыббо.
Сыббарц бҭахыму, быблақәа хыбҩан,
Сҟалеит сара сыҟамшәа – сыҟан.
Ҳхы назҵаҳкша хыбракгьы схыбуан,
Амҩа сықәын, саауан сара аҩныҟа.
Барах сцазшәа зыббои Парижҟа,
Самараҟа, Ҷлоуҟа, Аҭараҟа… сыӡӡарц?!
Сара амҩа сықәуп уахь, бара бышҟа,
Лабашьак еиԥш, жәеинраалак насыҵарс.
2009
***
Шәызлацәажәо закәызеи шәцәыҵатәан шәарҭ уа,
Зегь нарҳә-аарҳәуа – ахьшәашәагь цоушәа!
Ишыҟац иҟоуп ара иахьа ашәарҭа, –
Шәызлацәажәо закәызеи аусқәа ҟаҵоушәа!
298

Иҩеиуаз алеира иаҿызар – ҳәҳәатәыми,
Ҭыгашьа амоума атыша ианҭаҳа!
Хьчашьа змауз атәымуаа иртәыми,
Хнырҳәышьа ааурангьы иҟаӡам уаҳа.
Амца иалгоу амгарц еиҭа амца,
Ирӷәӷәатәыми ирзымгаз баагәарак.
Ирҿагыло ҽа шәкы ыҟоуп ихьамҵуа,
Аидара иаҵаз ишьҭихт даҽа еидарак.
Ахәархь еиԥш, иргәаҟгоу сгәы ианаҿыхо,
Еинҟьа-еиныруеит ахыдара зхыҵәаз.
Итәоуп шьоукы ирхараха рныха,
Ацәа иалахаз дықәыргеит дшыцәаз.
2009
***
Исызԥымжәац жәеинраалақәак
Исыздәылымцаз тәым хәыҷқәак
реиԥш срылатәан.
***
Амшқәа сзымхеит, аҵхқәа сзымхеит,
Зегь сҳәарц саҿын – исзымҳәеит.
Адгьыл аҟны цәқәырԥак салан,
Махәык еиԥш ажәҩан сахьынҳалан.
Сара уа сласын – сыԥсаатәхон,
Исзеиқәымҵац мцакы саҭәҳәон,
Схаҭа хәышҭаарак сакәицын,
Сыӡын, сыҟан, зегьы срыцын.
Сагәылашәан, аамҭа саҩуан,
Суазын, сашәан, хара снаҩуан.
299

Иаҳԥырхагаз саԥырхаган,
Сузыртәомызт – сыԥша хаган.
Стәар – сазгагацәан ақьаад –
Салан ажәақәа руахьад.
Зегь сҳәарц саҿын – исзымҳәеит,
Амшқәа сзымхеит, аҵхқәа сзымхеит.
2009
***
Изымдырша здырцәан,
Сыцәа ҟьалт, аф аст,
Иабацеи нас, сандырцәа,
Сгара зырҵысуаз?
2009
САРА УИ СИХЬӠЕИТ ДУАҨНЫ
Сара уи сихьӡеит дуаҩны,
Абасгьы нсыжьуеит уажә иҩны:
Дуаҩын дандәықәыз дныҟәаҩны,
Дуаҩын адәны, дуаҩын аҩны.
Ауаҩрала кыр дааскьеит,
Аха нас аӡы дагеит;
Дҩашьеит, дҩашьаҵәҟьеит, аф ист,
Ахаҵа ихашҭит дышуаҩыз:
Анышә дасҭап ҳәа, деиха,
Иҩыза дишьҭалт диаӷаха.
Еиқәирхарц азы иԥсыжә,
Дагьеиҭаҵәҟьеит уи анышә.
300

Ҭәа ибан уи, ҭәа иҳәҳәеит,
Сыхьчатәымыз – акгьы имҳәеит.
Санахырԥаа зны сҭыԥ,
Иманы ибон насыԥ.
Нас, дынкаҳауа, ихазы
Аҭыԥқәа дрышьҭалеит лассы.
Џьара дқьақьеит, џьара дҳәазеит,
Дышсыцрыхоз иц каԥсеит.
Днарыцрыҵит шьоук ирџьан,
Далатәами шьоукы рҷан.
Сымҳаҵә кҿиԥаан ҳакҿаҩра,
Далацәажәоит ауаҩра.
Аӡы иеиҭом бзиа уны,
Аҵәы ыршо дҳалоуп, иҽырԥсны.
Дуаҩым адәны, дуаҩым аҩны…
Сара уи сихьӡеит дуаҩны.
2009
***
Зцәа иҭалаз ус ианҭалатәымыз,
Икаҳалоз гагақәак ирыхҟьаша;
Иаацәгьарахар – зынӡа арахь иатәымыз,
Наҟ иатәымыз, иацныҟәоз аԥша;
Инеин рыкәа иҭалаз цәа зхаӡамыз,
Аласбеиԥш раԥхьаҵәҟьа икаиаз,
Сара сзыҳәан адунеи шәанӡамызт,
Шәсызгәамҭеит амҩан шәахьсыниаз,
Шәызлаҟоу шәалгамҭаз шәсыцәгәыӷьрын,
Шәшыҟац шәыҟаз – исыхьуеи шьҭазы.
301

Шәара уи азыҳәан акрыҟоума ишәыхьран,
Иҭнахуазаргь уи сара сыԥсы!
2009
УАБАРГО?
Уабарго ашықәсқәа, уҿазар,
Ушьа еилашуазар – уаацәырҵыр?
Ақәцәахь – ашьха уаҿазар,
Иузгәамҭо аамҭакгьы уцәыӡыр.
Уабарго уқәра уарҩашьар,
Уашәыр ҽакалаӡа ушашәра?
Уаақәхоит иумоуа уахьашшуа,
Ицоит уи уаманы уажәрахь!
Изакәызеи идәықәлазгьы иухан?
Ухаҵоуп уахьырго уанышәа:
Ирымамшәа уаҳа аԥшыха,
Уиарҭа ԥха уаалган – анышә ахь!
2009
***
Рхы дадырхәеит абензин еиԥш,
Дбылуан: игон, иааигалон.
«Иазхоуп, – иҳәеит, – шәаха сымам,
Инҵәеит, – иҳәеит, абалон!..»
Рмашьынажә аҿахаху,
Иқьуа икыдын уажә мардак.
Дтәан иханы иԥҳәыс дхахо,
Иара ихы ықәын амарҭақ.
2009
302

ЕГЬЫЗЛЫМҴЫЗ
Иеиԥш шәарҭа дыҟам егьызлымҵыз, –
Зегь ргәаӷ змоу иоуп, ирыҵашьыцуа.
Имҩа укызшәа инарбоит дахьзымцаз,
Узынхарашәа уеиҳәалоит уахьыӡуа.
Узлыӡааз дырхьынҳалоуп егьызлымҵыз,
Дышԥаргәырӷьо урҭ иушькларыжьуа!
Уалаижьарц ажьыхәҭа бзиа имҵаз
Анудигало иуиҭартә дыҟагәышьам.
Иара иоуп иҵзырҟьаз итәазгьы,
Иҟазҵаз урҭ насшәа ажра узыржуа.
Раԥхьа дгылан дааиуеит ииҟаҭәазгьы,
Иара иоуп араҟа аҵәгьы зыршо.
Ахыбжа иақәиргәыӷуеит ишҟа инеилак,
«Уара ари еиҳаугьы уаҭәоуп», – имшуп,
Уи ахәаԥса далоуп ус еиԥш хеилакк,
Изаҭәаҵәҟьоу рзы ҳамҭак ахьырзымшо.
2009
***
Хыдарала ухы умыргәаҟын,
Уҽааиқәк ҳәа бжьык ааскьан,
Сназлаҳаз ԥхыӡын, лакәын,
Сакара дук сымҩа анган.
Аԥша аԥслымӡ еиланаргьежьт,
Ишьҭыхны исықәнаԥсеит исха.
Исывагылаз рхы абаргеи?
Ихынҳәтәуп, иазхоуп, иазха!
303

Аха саԥхьа ахы снарбахуан
Иҟаз, иҟамыз акы.
Исықәҳаз хәыцрақәак сырԥахуан,
Сшаныԥшылозгьы мҩакы.
Амҩа, мҩахьанҭа, иннажьуан
Асакара ду сызныз,
Аамҭа алуқәа анашьаз,
Исҭахын сацәцарц саԥыс.
Аха саргьы исышьан алу,
Иамуит уаҳа сааццакыр,
Арахь саҵахеит исуалу,
Игатәхазаргь уи акыр.
Уажә иназгоит, исзынхазеи,
Исызнамгар – сыԥхашьоит.
Аха аамҭа ҟадыџь, аф асит,
Аргамаду саргьы сажьоит!
2009
ҲАБАГО?
Изызбо сыздыруам ҳзыршәаз ҳдыршәаӡазшәа, –
Иаҳҳәо иара акәым, иаауа иара акәым.
Уҳахәаԥш, адәы ҳақәуп ҳаизцасшәа,
Амҩа ҳазнылаз абацо, ҳабаго?
Зегь раха имоуп измоуз зхы аха.
Иргозаргь зда имаӡам имжәан,
Зегьы рзыҳәа итәоу знапы иҩахо
Иитәугьы дадхалт, дкәанызануа, итәымшәа.
304

Башьа изаҭом арныг бла иамбо,
Избаша-аҟәыш – даган иахьизеиӷьыз.
Аиаша цеит ацаҟьагь иамԥан,
Амци иареи шьанҵан ианеихьыс.
Амца еиқәызҵаз амцахь анеиха.
Ирҭом, раԥхьа ддыргылан ақәыџьма.
Ирҳәашагь роуит, ирымаӡам ҿеихак,
Иара ааҵраҿ дгылоуп дқыџьқыџьуа.
Аӡә зегь ирӡуеит – ирӡшагь, имырӡшагь,
Аха дадтәалт еизгаз иахьанӡа.
Ауаа дырбартә дызцәырҵуам ицәырҵша,
Егьи иаркуа даақәлеит уажә амца.
Адунеи риашашьак амоупгьы зҳәахда,
Аха аныжьра ҟалом, уара, икьаҳәӡа!
Зыбз ҭамгылаз ихеит абахҭахь,
Игәы цоу уи, ишьҭахьҟагь дхьаҳәӡом.
«Уус злам» ҳәа акгьы рдыруеит игәааз,
Урҭ ирдыруеит иҵасу, иҵасымгь.
Среиуам сара иахьала ишәҭааз,
Сара араҟа зынӡа спапуасым.
Сара исусны збоит, иуҭахызар,
Апапуас иусқәа зегь сусны.
Адгьыл зегь ыҵаӡоит хызак,
Ус иҭахызар ҳәа сыҟоуп Иисусгьы.
Аамҭа ҳарҟәышхьан, ҳаатәеит ҳаргаӡазшәа,
Иаҳҳәо иара акәым, иаауа иара акәым.
305

Ҳаздәықәузеи ҳзыршәаз ҳдыршәаӡазшәа?
Амҩа ҳазнылаз абацо, ҳабаго?
2009
***
Узызхәыцуазеи уахьылатәоу ашьац уа,
Ажәҩан ҵыкка уаҵаԥшуа уахьиоу?
Уаамҭа шцаз, шьҭа лассы ушыбжьаӡуа,
Ишырҳәо шьоукы ааидгылақәан ауоу.
Изумоузеи, нас, уара, амш иаркараз,
Абри адгьылаҿ иҟоу зегьы хьаас?́́
Ашҭа уқәу џьушьахуеит ухәмаруа,
Иузымдыруа зегь ахьцаз-иахьааз…
2009
***
Шәара сышәтәым, – уи ауп исҳәо,
Исыхьуазаргьы гаӡарак, –
Асценаҟны ашәак еицызҳәо,
Иалагылоу кәашарак.
Адәы сықәуп сара стәала,
Зны сшәаҳәо, зны скәашо.
Уаҩытәыҩса сиҽхьынтәалам,
Сахьышьҭамлазгьы исыршом.
Зыгәра гоуи зыгәра гами
Сылаԥш иааҵакуа сахьцо,
Сахьагаша сымҩа гами,
Сзыхьӡашоуп сагьзыхьӡо.
Сара истәым – уи еидароуп –
Наҟ аганахь ишьҭаҵа,
306

Сыздыԥшылало ҩадароуп,
Схьаҵроуп уа санкәараҵа.
Џьаргьы игам ихьаҵуа имҩа,
Зажәа иашамгь иажәа ҳәам.
Ахьаԥшкәаԥшха сара исымам,
Сара сышьҭахьҟа схынҳәуам.
Сахьаҭаху сыҟоуп, сагым,
Исмаҳаша анссырҳа,
Исымҳәашагь ҳәо – сқьачақьым,
Зынӡа сиеиԥшым аҿаҳа…
Шәара сышәтәым – уи ауп исҳәо,
Исыхьуазаргьы гаӡарак, –
Асценаҟны ашәак еицызҳәо,
Иалагылоу кәашарак.
2009
***
Амци Аиашеи еидыслан,
Амц аиааира агагәышьеит,
Амҩан зымҽхазкуаз наныӡлан,
Бжьык ирмаҳацыз гагәышьеит.
Инеиуан амц аҽырзажәны,
Иара адунеи зегь атәызшәа;
Иҟоу уи азхаражәны,
Гәылагь, ԥсылагь ирҭәызшәа.
«Аа, уара, Аиаша ахьыҟоу!» –
Данҩыҵҟьа иҟаз иархагаз,
Иҿаԥаларц иалагеит иԥан,
Ддыртәарц иҭыԥ аҿы днаган.
307

Амц гьежьы-хынҳәуа иҳалан,
Аҿаԥхьаҵәҟьа ҳтәан ҳабзамыҟәха…
Саауеит сара уахьынтә сыбналан,
Араҟагь уи ыҟоума гәықәха!
2009
***
Саргьы араҟа сыҟан усҟан,
Хыла-гәыла зегь анеилаз.
Еилыргашьа змам аусқәа,
Еидкылашьа змам рхеилак.
Амҩадуқәа ирнылт ихыҵны,
Иузымдырӡо шьоук ахьынтәааз.
Зегь бжьыхны, еиҭарҿыцны
Рҿынархоит аҩны изымтәаз.
Дыҩны ддәықәлеит идырҿыхаз,
Дахьцо сеидру, унаизҵааргьы.
Аҳәса хацәахеит, уаҩ дрыхәом,
Иҟалап рҭаҷкәымқәа рҟьаргьы.
Иузеидкылом икарыжьуа,
Иаашьҭырхыз лабоуп, шәақьуп.
Зхы зтәыҵәҟьоу дҟаларушь уа,
Аилаҩеилас хагак дагуп.
Изызнеиуа сеидру, тышоу,
Аха инеиуеит усгьы ижәылан.
Ауаа ирхашҭит ишыԥсыша,
Абна илҵын, абна илоуп.
Раԥхьа иҟан изхьынҳалоз,
Иахьзымҩаӡаз, изыхьхәышаз.
308

Даргьы саргьы шәеиқәак ҳалан,
Анцәа дидырроуп иззауша…
2009
***
Данааҩнала ашә еимылԥаан
Абриоуп ииҳәазгьы: «Бабаӡыз?!»
Игәы ааҭгәырӷьаӡеит даниба,
Иҳаздыруам нас уи иацыз.
Ажәҩан далазу, дабацеи,
Аҵысхә еиԥш имш дышьҭыхны
Сажәеинраалаҟны дыбжьаӡит
Иара нҵәаанӡа – аҩра саҿыхны.
Урҭ срышьҭалан сеиҭаҩуеит,
Еилкаа схаҭа сахьыбжьаӡыз.
Сахьцалакгьы слымҳа иҭаҩуеит,
Сара ажәа ссирк: «Бабаӡыз?!».
2009
***
Иаагылазар амҩақәа ирықәӡоу,
Иалаҳар – иалԥало амца;
Ирымоу, ирзымдыруа, ирыгӡоу,
Шьаҿакгьы зышьҭахьҟа ихьамҵуа;
Ишнеиуаз ацаҟьа иаахаз,
Иадԥаз, икаҳаанӡа игылаз;
Адгьыл ахьаақәа зегь зхьаахаз,
Идырӡраны иҟаз ирылаз;
Зхәышҭаара ахаангьы измырӡуа,
Иқәырҵо, иқәырхуа, ибжьаӡуа,
309

Аха нас уеизгьы-уеизгьы ицәырҵуа,
Аамҭа иалыҩуа, иацу…
Дпоетуп уи. Ажәҩангьы далоуп.
Даркуп адгьылаҿ дцәымзан.
Иусымгьы иусуп, иуалымгьы иуалуп,
Иааигәара шәыҟаз, шәицәымцан.
Апоет – ажәгьы зырҿыцуа,
Иахьшьыцуа – уаҳа бла иамбо;
Апоет – аӡиас, ихыҵуа,
Апоет – амшын ду, иҭамбо.
2009
ЗҼЫҨНАЗКЫЗ
Саадтәалеит сыԥсҭазаара қьаадхан,
Бӷьыцк аасырҳәуеит, даҽа бӷьыцк…
Дарбан уа сбаагәара ду иадхо, –
Инасылаҳаз дарбахын ҿыц?!
Хақәиҭракгьы саҳәом, схала сыҽҭаскын,
Ицқьаӡа саԥхьа иқәуп ақьаад.
Уаҩы имыхәозар акәхап – ихҭаскын,
Садынҵәалоит уи – дсымам шаҳаҭ.
Сыздыруаз, иссирми, сдагәахаз џьыршьоу,
Рыбжьы дыргаӡом. Имааҩзар иҳәаз?
Иҟам-ианым, анҭыҵ, ак дыршоит,
Исҳәоит сара араҟа ауаз.
Исҳәоит, изуеит иахьала егьызлымҵуа,
Еилымга дызхыччо, изеилымкаац ҟәыш.
310

Сқьаадқәа сышрылоу исцәыцәахьеит сымца,
Ахамаԥагьа! Уаҵә схы ладырҟәышт.
Ацҳаиԥш исықәсып, ма, срымбаӡакәа,
Иҟоу рызгәамҭо, еишьҭалан имҩасп.
Иарбахын иҟоу? Иҟоу алакәаҿ
Сҿажәкуа сынзыжьуа, аӡеиԥш иҭыкәкәаз.
Шьоук адәы иқәуп аҵәы ыршәуа,
Раамҭа рцәымыцхәха, иасуа ашақә.
Уаҩы иҭахӡам иааҭгыларгьы иршәо,
Сара араҟа сақәшәеит алакә:
Саадтәалеит сыԥсҭазаара қьаадхан.
Амца иарҭар? Ахаангьы ибылӡом!
Дарбан уа сбаагәара ду иадхо?
Сара арантәи уи сицны сцаӡом.
Ааҵра иавоу сыбжьы рызсыргашам,
Башаӡа исыдхоит, исықәушәа руал.
Аамҭоуп издыруа сара сахьагаша,
Саныртәалан зны идәықәло уарҳалк.
2009
АҨСҬААЦӘА ИРФАЗ
Аҩсҭаацәа ирфаз ихала дхәыҭхәыҭуеит,
Дҩагылан хыла дасуеит аҭӡамц.
Мчыла зегь имхуп, хаала зегь иҭоуп,
Дазыҵҟьоит баша, башаӡагь амҵ.
Аҩсҭаацәа ирфаз адгьыл данымӡалт,
Дахьынҳалт зегьы ишырбоз еҵәак.
311

Иахьантәарак дтәоуп уи арымӡаҿ,
Игәгьы алаҟам, иашан, рацәак.
Еидхәыцлашьа амам дахьаатәаз дзызхәыцуа,
Еилкаашьа амам иахьыҟоу ихшыҩ.
Уаҩы издыруам дҩагылар дахьыӡуа,
Арашь дахьақәтәо, днақәԥаны иҽыҩ.
Аҩсҭаацәа ирфаз быжьра-быжьҵәа дыҵоуп,
Аха ахаангьы дырзаҭом анышә.
Аҩсҭаацәа ирфаз игу аҭәыц ауп,
Ихагылоуп уи хы-мыжда, хыжә!
Уи дахьнеиз иалымшац алшоит,
Иааиҭаххар – дунеик ааирҳәып.
Ажәҩан ҵыкка аеҵәеиԥш далшәоит,
Ирзишоит зегьы-зегь насыԥ.
Иара аҩсҭаацәа ирфахьоу иами…
2009
***
Иҟоу здыруеит, аха исырзом, –
Иҳәатәгәышьоуп, аха исҳәом.
Дыкнарҳауеит Иаса Қьырса,
Сара сықәгылан сыҳәҳәом.
Ҽа ҟәарак ахь уаҳа дзырӡом,
Даҵагылоуп даҽа џьарк.
Зегьы здыруеит, егьсыздырӡом,
Сузырҽхәома – сумырџьар.
Сара сзыҳәан иара дкыдҵоуп,
Иара дкыдҵоуп уара узы.
312

Цәгьа ихьанҭами сара исыдҵоу,
Иласуп арахь сыԥсы.
Уи шьҭыҵны ажәҩан иалоуп,
Уи акуп, абар, ахац.
Иласыми, – сахьынҳалоуп,
Иаагьежьуазаргь сыблахаҵ.
Сзеигәырӷьо цқьа исыздырӡом,
Аӷәра сымнажәоит сҽы.
Уи дыԥсума, Иаса Қьырса,
Абра дыҟазар – сгәаҿы!
2009
***
Иаақәибахит, иҵҳәа икажьуа рдац-ԥашә…
Ас убахьоу, уара, ас уаҳахьоу!
Ишԥарацәоу ирзымгаз ажәҩан инаҵԥаан,
Зегь ахьнарго, иахьҭарҵо лаӷьоуп.
Адгьыл иқәҳахьоу аццышә азымхеит,
Аҳауа иалаӡуа иаҵасуа ԥшоуп.
Аамҭа сагәылсны сеиҭаахуеит сеиҭымха,
Арыцҳара азыҳәан акәу сызшоу.
Еибархьусууа еиҭаатәахт сабицәак,
Адгьыл аҵыхәангьы акәыз, нас, уи.
Саларҵеит аҵх, идырҟьалт сара сыцәа,
Сакуа-сыцәо снаскьоит аӡыркәи.
Иурҭо акрыҟоума амали агәаӷи,
Удыргәаҟлоит уасаанӡа хыла адамра.
Сара ари ааԥынра иааиз сыхнахит,
Сара сазгәаҟуа саагылт ауаҩра.
313

Алҩа еилахәашьӡа иааҵалар ажәҩан,
Афы ықәсыр араҟа иҩеиаанӡа аҿа…
Исҿашәом шьҭа исҳәаша ажәа,
Схыԥыцқәа ааихасуеит, ирыҵгоит аҿҿа.
Иҟаз рхашҭу, еиҭахахуеит абџьар,
Имақаруа шьоук ықәхеит адәы.
Даҽазныкгьы ишԥасҭаху срабжьар,
Ишԥарацәоу араҟа аҳәатәы.
Аха исҳәо алымҳақәа ирҭаҩуам,
Иҟоу шыҟоу рбом, илашәхоу,
Аамҭа иамҳәац, иамҩыц егьаҩуам,
Сар ажәак ауп исзаанхаз – «Иазхоуп!»
Ибатәуп шьҭа адунеи шаҟа азымхо,
Шаҟа ацәыӡхьоу, иацәыӡуа нас-насгь.
Иҟалом уара, адгьыл еиҭымхар,
Ирылаԥшыз, асҟатәи зегьы збаз.
Сылаԥш иҵымшәо имиц игароуп,
Гарашәоуп иааҩуагь, исҭахым ҽа шьҭыбжьык.
Уаҵәтәи амш ахь гәыӷрак сагароуп,
Саԥылар сҭахуп ҽа шьыжьык!
2009
***
Иалаӡоз алаӡом уаҳа,
Сеидара азышьҭыхуам шьҭа.
Уи сазыргылаӡом скаҳар, –
Сусқәагь цап еиԥхьытта.
Иауамызт ахаан сыҽсырдагәар,
Сахьнеиуа исаҳаша смаҳар.
314

Сахьзымнеишагь сымҩақәа наган,
Иҟалозма аҽуреиԥш ирҳар!
Сырҵәуо сартәон акьыжыҳәа,
Зны иаасмырӷәӷәаргьы сашьуан.
Исхьаан, исгәалан, исныҳәан,
Сама ицалон – саагьежьуан.
Уи зегь адыруан, ианыруан,
Еснагь бла иамбара абон.
Исыҵасуа аӡиасқәа срыруан,
Исаахоз рацәан – исынԥон.
Схьанҭазар – сышьҭыҵны сакымыз,
Иауамызт амцхә сааласыр.
Еисуан аҭҳараҳәа – исгәымыз,
Иауам иахьанӡагь сыԥсыр.
Сажьом уи, ахаангьы сарҩашьом,
Иснарҟаҵар алшом иакәым.
Сарблаҟьар – сусқәа зегь башан,
Усҟан уи сара исгәым.
2009
***
Сара сакәушәа збахуеит инарго,
Арахь дсықәлоуп, дысҩызоуп иԥсыз.
Аԥсреи абзареи! Сааиуеит сеимаркуа,
Сиеиԥшха сгылоуп абра иҭанасыз.
Цашьа сымам, исымам аанхашьагь,
Снызкыло мчыдоуп, сызгаша сазгом.
Снапы аасҟьахуеит: «Араҟа зегь башоуп!»
Аха араҟа иахьеиӷьугьы збом.
315

Уқәнамыргылар ари адгьыл – уабацо?
Аҵахь уцеит ауп уахьымаара уцар.
Ари исзышьҭымхуа еидаран санаҵоу,
Ашәа рҳәоит ҳәагьы сыҟам аҵар.
Уара идыр, нас, ихаҳало сыбла,
Лашәык сиҩызоуп, сдунеи аахәашьын.
Нас, адәы иаҵәара саннықәла,
Аҳауа ҩыџьбарак аиԥшҵәҟьа сашьын.
Сыҽрыларԥсны искын сара исныруаз,
Исымпыҵшәар ҳәа сшәон сызлашәаз.
Шьҭа ахаангьы сшымԥсуа здыруан,
Сшыԥсуа здыруан, имаҷын инхаз.
Аԥсреи абзареи! Сааиуеит сеимаркуа,
Сиеиԥшха сгылоуп абра иҭанасыз.
Сара сакәушәа збахуеит инарго,
Арахь дсықәлоуп, дысҩызоуп иԥсыз.
2009
АҨНЫ СНЕИААНӠА…
(Аибашьра ашьҭахь)
Сгылан агәашәаҿ. Снеира рҭахымшәа,
Арахь шьоук ааԥшуан еихашәы.
Ишызбо аҵлақәа рымахәқәа хымжәо, –
Ашәыр ду рҿажьхуп уажәы.
Ҭагаланхап. Ана-ара иааҩуа ҳаичаибжьуп,
Калаҭқәак ирыҵоуп – иахьада исымбац.
Сара сызқәымшәо рааигәара анеишьоуп,
Сара стәымуаҩуп. Игьежьуеит сыблахаҵ.
316

Амлагь сакыхуеит. Еиларҵәыҩны, шьыри,
Бысҭак сызузар!.. Исҭахымызт рацәак,
Ҟәыдки рҵәыки… Сахьгылоу сыԥсыр ауп,
Ма иаасызҿымхит, сҿынарххан, ҵәак.
Сгәарымҭа-сгәарҭа… Ашҭахь исыхоит,
Сгылашьа ҽеим, снеип, сынҭаххып.
Абарҵахьтә, игәаашәа, арахь шьоук ааԥшыхуеит,
Иахаӡамшәа збоит аҩны ахыб.
Ус, избеит сара агәашәгьы ҿаӡамшәа,
Ахкаара иакәыршамызт аандак.
Сыԥсы ҭоушәа, зынӡак иҭаӡамшәа,
Исзыҟамҵо сгылан шьаҿак.
Ицәырҵыз асахьақәа алаӡуан ажәҩан,
Исхьыӡсон гәырҩацәгьак. Амш еилахәан.
Сыҳәҳәар сҭахын – сыҟамызт сцәажәо,
Саԥхьа ишьҭаз ҳашҭа цәаӷәан.
2009
ИАХА СЫԤСЫР АУАН
Иаха сыԥсыр ауан… Иаха сыԥсыр,
Иԥсы ааивигон цәгьала иҳалахаз Мамсыр.
Ихы аҵәы иахаргылан, уи агәаҟ,
Аҟәа далсрын дыҩуа, дҩахан ибираҟ.
Уи изкны сара издыруа, гаӡа,
Ауаа ирхашҭра џьишьарын зынӡа.
Сара издыруа… Ирдыруоуп егьырҭ,
Аԥсахҩы, амӡанра, илахаз ажәырҭ,
317

Ибагәышьеит имаӡа сахьцо изгарашәа…
Аҟәара деиҵаслап сагаанӡа агәыԥжәа.
Уи сагарц ирылоу иԥсцәаҳаха, игиуа,
Аиҳабацәа рышә илатәоу, уаҟа сызҭиуа,
Ааҵәажә еиԥш изаҵымҵыз сызлаҟам, сызлашам,
Изну уи амҩа, иацеиԥш, иахьагьы илашам
Сара сҭины иаархәаз ахаангьы иннархом!
Урҭ сара шьҭа срыуахом, мап, сегьраӷахом.
Мамсыр иҩызцәа роуп иҳаиӷьыз ҭазырхаз,
Салацәажәом ара рыӡбахә, иазырхаз!
Иаха сыԥсыр ауан. Ҳамш сымбар ауан.
Сгәы сажьо, схы ԥыруа, сықәҳа арахь саауан.
Иаха сыԥсыр ауан… Иаууеи, иаууеи!
Иаха сыԥсыр ауан. Иахьа сыԥсыр ауеит!
2009
САРА ИСЫЦЫЗ
Сара исыцыз иҟам ԥхарак,
Хара ицазаргь – зыҽзырҿыцыз.
Сара исыцыз сара схара,
Сара исхарам сара исыцыз.
Саамҭа шԥацеи, мшәан, икәаруа,
Абар, саалагылеит сыӡын.
Сыргәырӷьо, иагьсықәмақаруа,
Срыман иааиуан – сымшқәа сыцын.
318

Мҵәыжәҩада ажәҩан салан,
Арахь сааԥын аамҩахыҵын.
Ианцәырнагагь аамҭа гәалак –
Санааилархаз – сааԥын сыцын.
Иаасхыццакит сыԥхын – сҭәымҭа,
Иагхеит – даҟьақәак аныҵын.
Иснаҭашаз акыр сымҭа,
Ианындәықәлоз сҿара сыцын.
Сыннамыжьит уи ҭагалан,
Аҵәца шьҭысхит, сгәы арҿыцын,
Амш иҩымыз ажәеинраалан,
Еиҭаацәырҵит, цәаҳәак ыӡын.
Срыкәнаршоит ҳашьха, ҳага,
Саанагеит абранӡа имыӡыз.
Сгәыӷра, исымоу ԥсеиқәырхаган, –
Сара исыцыз, сара исыцыз.
2009
ЧАРАЗ
Ҳанҭыҵын, ҳашԥацеи иаразнак ҳанкылаӡ!
Ҳарԥырт, ҳашьҭнахит Чараз.
Ҳақәгьежьуа ҳақәын аҵаа ахьыхшәылаз,
Нкылашьа змамыз хәмарран ҳазлаз.
Иҵәыҵәӡа ԥшакгьы асуан, иԥшамызт.
Уи ҳара ҳзыҳәан – чаразран ҳазҿыз
Саақәҵыр сеиҭақәлон – сахьгылаз сыԥшуамызт,
Аӡәы снаиаԥыст, ҽаӡәгьы снаиаԥыст.
319

Игылан иааԥшуан, – иаршәоу, иргәаԥхазу, –
Сыхәмаршьа гәазҭаз ааилагьежьт лассы.
Иқәҟьа иааиуаз сҩызак дсыцәхасын,
Снықәҳаит схаххала аҵааршә… Иззы?́
Иааишьа ианыԥшит – машәырны имашәырмызт,
Ишысзиуз гәасҭеит сҩыза ари цас.
Иҟауҵаша, уи иауҳәашагь дыр, нас!
Сыбӷа ԥҵәазшәа сахьнықәҳаз сышьҭаз.
Ахьҭаха сыблақәа ирхаҳалеит амца,
Исзеивгом цқьа, иааивызгоит сыԥсы.
Агылара сылшом сахькаҳаз. Иахьанӡагь.
Сахьышьҭоу иахьанӡагь сҵаахуеит: иззы?
2009
***
Иҭыҟьҟьарц иалагеит атыԥқәагь…
Иеибамбаша шьоук еиҿаҳаит,
Иеимаркуазеи, мшәан? Аҭыԥқәа,
Аҭыԥқәа роуп, иарбан уаҳа!
Анацәкьарақәагь ҭыҟьҟьашан,
Аха урҭ ара еиҵамеи.
Дыҟаӡами аҳәа зҟьаша,
Иааҭызԥааша уажә аҟама?
Инықәыкшоит аҭаҷкәымқәа,
Зегь урҭ иркуп ираҵәан.
Инеицәажәақәеит иакәымкәа,
Инеигәыдхахалт ахацәа.
Имақаруеит, уԥшыр, нырцәаа,
Иааилагьежьуеит арахь аарцәаа.
320

Егьрыгымкәа амца дырцәарц,
Аҳәса ахьгылоу – арҵәаа, арҵәаа!
Иҟалаз ауп, иҟалац ауп!
Узлагылои уҽеидыԥсала!
Исзышьҭымхуа еидарак саҵоуп…
Лакәны исаҳәам, ԥхыӡны салам.
2009
ҬАМАРА ШЬАҞРЫЛԤҲА
ЛГӘАЛАРШӘАРА ИАЗКНЫ
Бжьык ааҩуеит, бжьыцәгьа-ҭахәаҽк,
Снажәлон еиԥш баа хыжәжәарак,
Дышьны саԥхьа ԥҳәыск дышьҭахуп,
Дҭынхадаха, лымацара.
Исымгар ҟалом, сжәылан сааиуан,
Сара истәын шьҭа абаагәара,
Ианызгагьы са саиааиуан,
Сагьаԥылон ус ашара;
Амза кыдхалт, иаашанхаху,
Иагьааҭахеит даара-даара.
Ари ԥхыӡзар акәхап сгәахәит,
Исымамкәагь уаҳа лшара.
Сҩаҵаԥшын икыдыз сымза,
Сҩаҿакьакьан мчыла наарак,
Саалхахеит аԥҳәыс сзылхымсуа,
Дагьыздырит уи: Ҭамара!
Настәи башан, настәи шьамҩан,
Салагылан насшәа амца.
321

Амза аацәырҵит игьамгьамуа,
Уа сынхеит сара иахьанӡа.
Аҽарҿыцуеит, иааин сеиҭахәуеит,
Исзымго садхалеит баагәарак.
Дышьны саԥхьа ԥҳәыск дышьҭахуп…
Ах, Ҭамара! Ах, Ҭамара!..
2009
***
Сгьежьы-хынҳәуеит сара, сыбла ак амбо:
Шьоук ҿҟьаса исышьҭахын сыршьырц.
Урҭ ахьнеиуа аӡыхьқәа зегьы ҭамбо!..
Ухаҵоуп, убнал шьҭа уара арантә, уҽырӡ!
Сҭахык иахь снеихеит, дхарамызт,
Даасыхәап, сҳәеит, иҟалаз иаҳар,
Аха уи иҽиҵәахт – деилахамыз.
– Иасҳәап, – лҳәахт иԥҳәыс, – уахазны даар.
Иҟалаша ҟалоит, уара, уаханӡа,
Сахьылаԥшуа, аа, уажәнатәгьы шьак.
Арҭ алажәқәа исгәыдҵан сҭадырхаанӡа,
Сеиқәирхарц снаидыххылт сашьак.
– Акгьы ухьуам, умшәан… Ацәа сыгуп,
Уҽаарҭынч, уаргьы маҷк уԥс шьа… –
Избан иакәмыз џьысшьеит, цәгьа дарныгуп!
Сизгәааит, сизыҭрысхьан сашьа.
Аамҭа абаҟаз! Сыҩны снымҩахыҵын,
Снылаххит иаша сҩызак ишә.
Дыҟамызт. Сызшьырц иааиуаз дрыцын,
Илызныжьны ихыҭкәаҩ иҩныжә.
322

Арахь уаҩ дыҟам, иара анахьгьы. Иӡша,
Илыҵапҟа быжьра-быжьҵәа ицоу,
Исыхәо ҳәа уаҩ дааҟамлеит ԥхыӡлагь,
Ишԥазурыз, исзыԥшыз ауп, лахьынҵоуп.
Изасҳәаша ма аӡә даасоур сыгәҭыха,
Аҩнынӡа сыԥсы сыманы снаӡар…
Аҵхлашә саларшәын, санҿыха,
Исыхьша дырны сырцәыбналан сызцар.
Исзымдыруа, исзеилымкаауа, аф аст,
Ԥхыӡу, мшәан, лабҿабоу сызлаз?
2009
АЧАРҲӘАҨ
Сшәом сара шьҭа акы сагар ҳәа, –
Сызгашаз сакәаҳаит, исхыст, –
Аха сыбла дхыҵуам уи ачарҳәаҩ,
Быжьра-быжьҵәа сдәықәҵара зҭахыз.
Игәра згон сара уи акраамҭа,
Иахьа иџьасшьартә иҟоу – дысҭахын.
Дызбон, аха цқьа дышԥасызгәамҭоз,
Дызбон, аха дыҟамшәа дҵәахын.
Саазықәшәаз зегь амҩан, сара исыхьыз,
Реиҳараӡак, иара иоуп исзырхь.
Сааигәара дыҟан ак цәыхьцәыхьуа,
Исзиурц дшашьҭаӡаз амыхьтә.
Сара урҭқәа анеилыскаазгьы насшәоуп,
Иҳабжьамӡартә иҳабжьазгьы санахьхәыз.
323

Адунеи ду сшықәыԥшуа иаашазшәоуп,
Агәхьаа сымаӡахымшәа сахьхәыз.
Дахьугалакгьы дчарҳәаҩуп ачарҳәаҩ,
Даҽакуп сара ара сызшьуа:
Сара дыстәын, дшәон игәра сымгар ҳәа,
Даатәалон зны сҟәаҟәа аашьышьуа.
2009
***
Илызҳаит. Илдыруан лгәы иалазгьы залаз,
Илдыруан, илдыруан илыхьызгьы злыхьыз.
Илзымдыруаз ажәа, илзеилымкааз Фаллас,
Аилкаара дшашьҭаз, дышнеиуаз иаргәыӷьыз.
Дагьарҿыхеит уи, нас, илызҳа моу,
Дҭыԥҳа наӡан даақәнаргылт ашҭа.
Леиԥш зеиԥшу хазынагь дауҳамоу,
Дшымҵадырсызгьы сыцуп, исхашҭуам.
2009
***
Сахӡыӡо иаазгоит унап ианысҵо,
Инаусыркаанӡагь даара сшәоит.
Сара ҳәаак џьара сахысӡом, –
Зегь капануп, зегьы сшәоит.
Шьоукы иааргеит сара сҟынӡа,
Иргәыҵакны, акгьы амырхь.
Уи иамырцәагәышьеит сымцахә,
Исҭынхашоуп зны сыԥсыр.
Уи ҳазлеиӷьу, ҳазлашоу ауп,
Ҳгәаҵа иҭоу ауп иҭырҭәаа.
324

Имкьаҭаӡо ҽҳәа шоушоууп,
Ахаан измырӡуоуп ҳҵыхәтәа.
Уи уаҩроуп, ауаҩра дуӡӡа,
Акыкахш иацны иаҳзаагоуп.
Ҳабацәа ирбон ишмыӡуаз,
Иҳахшаз рахь амҩа гоуп.
Ауаа ирбашт сара исыцлан,
Саҟараҵәҟьа, уи еиқәхар.
Унап ианысҵо ананыӡлагь,
Сҭахар еиӷьуп, дад, сҭахар.
2009
ИАХЬА ЧАРОУП
Иага рыцҳара ыҟоуп адунеиаҿ,
Иагаџьара икаҭәоит иага лабжыш!
Ҳара ачара ҳамоуп! Икеикеиуа
Ажәҩангьы аԥардеиԥш иаатышт.
Аҭацаагарашәа гоит, лара аҭацагь
Ашҭа даақәыргалоит дымраха.
Иахьа чароуп! Иахьа еидара ҳаҵам,
Даҳзықәым иахьа адгьыл ӷа.
Иац ҳашԥаҟаз?.. Адунеиажә шԥашоу!
Ҳақәӡыҭуан, ишааиуаз уи мааҳәыр.
Анцәа идырп уаҵәызны иҟалаша,
Иахьа чароуп. Ҳабагаришь ҳаԥрыр?
2009
325

ИРХАШҬ УАМ, ИҲӘЕИТ…
Сгәы неиқәҳәалашәа сеиҭаатәахп, исызмыриашо,
Риашашьа аман иҟоушәа схы зжьап.
Сахьзымҩаӡоз иахьа сҩаӡарц смеихашеи,
Аха макьана маҷк сыԥсы сшьап.
Сара издыруеит, зны риашашьак аман,
Саргәаҟыртә иҟамызт усҟан рацәак.
Иахьа ишҭалара иҭалахьеит саман,
Сыланаргылахьеит снаган ҳәынҵәак.
Сзылҵыр уи, сҽалажьны ӡиаск,
Исхысхрын убас еиԥшгьы сцәа…
Аха ирхашҭуам, ицаргьы зегь ниас,
Сшылагылаз нахьхьи зны аҳәынҵәа.
2009
***
Исцәыԥсыз дысцәыԥсгәышьеит, дыӡит,
Даасԥыларгьы – дыҟам сара сзы.
Иҽырҩашьашәа жәаха даамҩахыҵит,
Аха наҟ сызиҵамҟьеит аԥсы.
Акы далацәажәон исмаҳашаз,
Ибеит исысмырбаша збарашәа.
Имыхәошәа иибоз зегь дырзашшуан,
Дгәамҵуан уи, дагон агәыԥжәа…
Иҩызцәа роуп исԥырымҵуаз насшәа,
Иҩарылԥеит саман наҟ сҽы.
Ажәа зрымаскрызеи, схагахазшәа,
Акрааҵуеит – сыҟам дара рҿы.
2009
326

***
Срылаҳаит, сшааиуаз, машәыршәа,
Зусқәа зырҽеиуа ҭаҷкәымла.
Ампыл еиԥш дрыман аӡә дыршәуа,
Дыршьуан уи рымцагь еиқәымлар.
Ирҭахыз иашьҭаҩуа иашьҭан,
Идрырҳаз рахәушәа еижәылон.
Аҳәса ррыцҳара иашьҭуам,
Аҳәса, иҭалаҳау шәыла.
Дәеиужьк ихагахан иқәын,
Ӡыхәашьк инҭаҳауа ируан.
Нас, еизгәаан, еибадықуан,
Иахьцо, иахьынтәаауа здыруан.
Еидарақәак наргон ирыҵақь,
Икаҳар, аҵысхә еиԥш ишьҭырхуан,
– Иҵегь, – рымшын урҭ, – иҵегь! –
Раԥхьаҟагь малк иазыԥшыхуан.
Ҭыԥқәак рзеимакын усгьы,
Иахьнеиуазгьы цәгьа еибаршызаап.
Импыҵырхт нас зегьы зкызгьы,
Ианиму – игәыдҵан дыршьызаап.
Иныҵак аӡә ашҳам идыржәуан,
Дҟарҵеит ҽаӡә инхара дзахымло…
Срылаҳаит, сшааиуаз, машәыршәа,
Зусқәа зырҽеиуа ҭаҷкәымла.
2009
327

***
Исмаҳаша санавсуа сҽырдагәан,
Исхыҩрызшәа шәымбан, уара, схыб.
Исцәеилаҩашьом Аҭареи Итакеи,
Иқәуп макьана схы аҭыԥ.
Ӡы сҭалом макьана сзызмырша,
Ишызбо сызгаша ҟасҵом.
Иҟам-ианым зегь ахьдыршо,
Изну амҩапала сызцом.
Исзышьҭымхуа аидара саҵам,
Иаҵоу дсырҽхәом – дыхәнажәап.
Ахацәа ахьхацәахо схаҵоуп,
Саахәам мариала, сыршәам.
Снаган истәым саԥыршьуам,
Хеилак сатәымзар сатәым.
Сызлаҟоу ҽеимыз – исџьыршьом –
Анаҟагьы араҟагьы стәым.
Мҩа мариам сымҩа, сабаго?
Ианызго сеидру, ҳааԥшып…
Исцәеилаҩашьом Аҭареи Итакеи,
Иқәуп макьана схы аҭыԥ.
2009
АИБАШЬРА АНЕИЛГА….
Араҟа ахыдара аиааира рцәагазаап,
Иааины ирцәылатәеит рышәқәа.
Избахьаз, иҟаз ыҟам, аф асааит,
Араҟа ишарылахьеит рыжәқәа.
328

Ишьҭызхуа дабаҟоу, раандақәа каҳаит,
Ахыбрақәа иркылсуеит ақәа.
Идымрыцқьаз аҵеџьгьы леимаҳаит,
Цакгьы хбыкьызаап ааигәа.
Уи ак ҭангьы акәым, аарлаҳәа игылан,
Иаарыхны ирымам лапҟьак.
Зегь зхаратәуа аибашьра гәылак.
Дыхнарҵәеит зегь раԥхьа зынӡак.
Ҵәҩанк аирсуа убом аӡә аҳаблан,
Макьана рлымҳа иҭаҩуа ҳәҳәабжьуп.
«Инхазгьы дара ирымаз, еилаблааит!» –
Угәы узырхьуа иузхымгаша бжьуп.
Уара идыр иахьроуз, иахалан,
Рҽарҭеит ахацәа арыжәтә.
Ԥҳәыск ашҭа дықәуп лхала,
Дахьынатәо ҟәардәык ма иналышәҭ!
Дара иртәымшәа рбеит иахьахылаз:
Ашҭа цәаӷәоуп, аҵлақәа хжәоуп.
Дашьҭалан, ԥҳәыск илмоуит аххыла,
Зегь ара ишбатәу уамашәоуп.
«Анцәа иумырӡын Ҳаԥсуара! Ҳадгьыл
Ҳара ҳада дамоуааит ҽаӡә ҳас!..»
Дныҳәон аԥшәма, агәашәгьы иҽнадкыл,
Дрызхәыцуан иаҳаз, имаҳаз.
Илаба иҵарсуа днадҵын агәашьа,
Ашҭа днықәлон дааныркылт, дыбрын.
Амш данаргәаша, аҵх данаргәаша,
Ихала данаанха, дынкаҳан дыԥсрын,
329

Аха арахь дааҭалеит иҿамыз,
Иҿжәан иргахьаз ақәылацәа агәашә.
Аҷкәын хәыҷы – уа џьара иамкыз,
Ирхызхран иҟаз ирхаҳаз ааҵәажә.
Уи, ирхаҳаз, иарҩашьеит ахацәа,
Ирыхнахуан аҳәса рыԥсы,
Дгылан аҷкәын, иҭаҷкәым хәыҷқәа раҵәан,
Ак аҭак ҟаиҵарц зегьы рзы.
2009
АБНАЛАҨ
Дыбналеит. Дабацеи? Парижҟа? Сҭампылҟа?
Шәачаҟа?.. Дырбахуан Маиҟәаԥ…
Дцеит аҷкәын, шьыбжьышьҭахьк, дындәылҟьан,
Дцеит!.. Уа дахьнеиуа имеихәап:
Уаҟа даабрым, араҟа иамаабыз,
Араҟа изымԥшааз уаҟа иԥшаауам.
Ихы ҭҟьазар ҳәа сыҟоуп уи арԥыс,
Дашьҭалт изгәамҭо, иитәым, изшам.
Башаӡа ҳишьҭоуп уи, иԥсы иӡаргьы,
Даацәырҵышт, иҟоу имбар ҟалаӡом.
Ихы даацәыбналан иагаџьара дцаргьы,
Уи ахаан џьаргьы дызцаӡом.
2009
ИРЫМАЗ
Ирымаз сызхырбааз, ирԥыхьашәаз, ирбаз,
Еибарбылгьо изышьҭаз, еилашыҩк.
330

Ирымаз асабицәаҵәҟьа ирҿырԥааз,
Рацәакгьы изҭахымхаз ахшыҩ.
Ирымаз иргаз, ирзымгацгьы рымаз,
Игәаҟуеит – ирымаз! Рыԥсқәа аадырҭәып.
Уи иарҭынчуа, ирызхо иҟаларыма?
Ироуп ҳәагьы угәахәуоу насыԥ?
2009
ҼЫԤНЫҲӘАДА
Исыҭатәын усҟан иага ҽыԥныҳәа,
Ааҵәажә еиԥш, иага схы иҭарԥатәын.
Аха днасывсуан, даасывсуан ашьшьыҳәа, –
Игатәыз гатәын, инырхатәыз нырхатәын.
Ҽыԥныҳәа смоуит сынҭыҵны санымаа,
Санкыдхала, иахьцатәым санага, –
Уаҩы имбеит ҽыԥныҳәақәак сыман,
Дааины даатәон сыгәра га.
Имашәыр-имашәырым, сышнеиуаз санышьҭас,
Исмоуит ҽыԥныҳәа, сылбон сыгәра лгартә.
Сыгәра лгон уи дгәаҟуа данышьҭаз,
Ианалшоз иаацәырҟьан ԥшакгьы сагар.
Сааины сгылоуп, – сшыҟаз сыбжьаӡшәа, –
Анышәынҭра агәы инықәҵан шәҭқәак.
Ҽыԥныҳәа сымам, сахьнеиуагь саахьаҵшәа,
Ҟаҵашьа шысзамҭогь ҽыԥныҳәак аҭак…
2009
331

ИЗАҨСЫЗ
Шьоуы рҽхәацәан, шьоук уама зегь рықәҳәацәан,
Урҭгьы егьырҭгьы ыҟамызшәа иниасқәеит.
Сара сахь имҩа иқәыз ықәхацәеит,
Ма, ишааиуаз, срызгәамҭакәа исаҩнагеит.
2009
АУАРАШ
Ауараш абаҟаз ҳқыҭан!
Аха ихы иҭашәазаап ус,
Ҷкәына еилҟьак, адҵа иҭан
Дрышьҭызшәа, дцеит дышьҭхыс
Ауараш аазгоит ҳәа аԥхын,
Изҭаз уалыр дук еиҳаны,
Машьына хәархәарыгьы днаԥхьан,
Иргылт аҳабла агәаны.
Ауараш зҭиуазгьы дацын, –
Улаԥш лыдхало ҭыԥҳак.
Изеиҭамҵлоз шьоук еиҭаҵын,
Рҿаархеит иҟаз анраҳа.
Ҟәрышьқәак роуан ачаи хызхуаз,
Ҟәрышьқәак рыман ҽа шьоукгьы.
Агәхьаа мкыкәа ара инырхуаз,
Арахь иааскьақәеит зегьы.
– Ари ҩым, бара, иуарашуп,
Ӡышхәоуп, бҩаха, баҳцәашьрым… –
Шьоукы иргәаԥхомызт баша,
Егьырҭ адҵуа убарым.
332

Иҽабаа дақәтәан, дхысхысуа,
Даарылагылт ус арԥыск.
Иҿааихеит лаԥшылагь дхысуа,
Илаԥш лыдхалан аԥҳәыс.
Дцахьазугь сеидру хаҵа,
Ауараш зҭиуаз, дымҵарс
Дигарашәа дҭалт игәаҵа, –
Иҭаххеит арантә дымцар.
Иҽабаа дасшәа днарылҵын,
Иџьыба иҭаз аҟәрышьқәа нҵәоу,
Деиҭакылсыхт ибла кылцан, –
Дыԥшӡоуп гәықәха, дыԥшӡацәоуп!
Ашьацҳәа дакит, уаҳа иарбан!
Ибз даасуа иага иҳәашт.
Сыбла ихыҵуам ишижәуаз арԥыс,
Иҽабаа дақәтәан ауараш.
2009
***
Угәы ишааҭаху, инеиқәырԥшьыхаа, инеимырҩызаа
Зегь нышьҭоуҵар, ицәырҵуам уаԥхьаҟа ҿыц.
Цәыӡ змауа, акрузиԥшааран дыҟоума, сҩыза,
Тәамҩахәгьы иоушам уаҳа иааззымԥшааӡаз зцәыӡ!
2009
***
Акы шьҭахеит, акы шьҭысхын,
Акы сзымбеит, акы збан.
Сымшқәа хыдарала инысхын,
Схы сықәыжьшәа саауан.
333

Уи иац акәын, сынкахәыцуа,
Схала амҩа сананыз.
Саргәаҭеиуеит иахьа исцәыӡуа,
Сымҩахылҟьоит ҩаԥхьа ԥҳәыск.
Иныжьтәымыз ана ак ныжьуп,
Ишәатәыз шшәатәыз ишәан.
Аԥырԥырҳәа амца схыжьуп, –
Сара ишысҭаху сеиқәшәам.
Имариоума сахьаҿалаз, –
Сшьапқәа ирыҵыҟьҟьоит хаҳәқәак.
Зегь сҳасабын сара стәала,
Иҟаҵам ара акы аҭак.
Сааиуеит ус, исцашьоуп сцашьа,
Сгәы арахәыцқәа зегь рххоуп.
Иубахьоу ас гәынамӡашьа, –
Исызмыриашо иарбан гхоу?
2009
ИКЫДХАЛАЗ
Усцәыӡуеит ҳәа знык унҭыҵыр,
Унхацәоит ҳәа уахь, уахьцаз,
Ибҳәац ауп, еиҭаабырҿыцыр,
Сшынхаз басҳәап сышгаӡаз.
Исаҳаз смаҳазшәа сцахуеит,
Санҩышьҭнаԥаа даҽа уск.
Бара бтәала, сынхаӡахуеит, –
Илхаразаргь сеидру ԥҳәыск.
334

Аҷараҳәа иаазыртыда
Ҵхагәаншәа ҳара ҳгәашә?
Аҽыԥныҳәа сымҭа-исыҭа,
Бызхара бсырцәажәт.
«Сыцәаз џьушьо иҟамхаша…
Сыҟоуп дшыҟац ҭакәажәык.
Аашар, уахь еиҭа умцашеи…
Сгәы ааҭынчхазааит уажәык!..»
Бара бцәажәоит, сара ҿысҭуам,
Сара исымаӡам ҳәатәы.
Сбыдтәалоуп, маӡа хыстуам,
Арантә сықәыԥшуеит адәы.
Уи сагоит, адәы иаҵәара,
Сыргәаҭеиуа сама ицоит.
Снахьыԥшуеит акы ацәаара,
Сҩагылар – уи сахьӡоит.
Иара абас, абас мацароуп,
Сан, баргьы саргьы ҳшаауа.
Сцароуп, сан, арантә сымцароуп,
Бара бгылоуп бгәы ԥшаауа.
Иԥшаауеит сыгәгьы, иԥшааҵәҟьоит,
Аха усгьы… иԥшуп аус.
Сшызрылымҵуа абзиеи ацәгьеи,
Деиҭаацәырҵуеит уи аԥҳәыс.
Бара бҭаца, ҳашҭа иҭамлац,
Зыхьӡ дырым, бгәы зызҩаз.
Сеиҭакыр ҳәа бшәахуан амла,
Иаасгәаларшәо ишыхьҭахаз.
335

Сара амҽеи, мҩа ианыӡлаз,
Ицан изымаауа лассы,
Бызхара сбымбацзаап ԥхыӡлагь…
Арахь ицәырызгои бласы!
Сахьаахынҳәыз зны, шьыбжьышьҭахьк,
Аарла исхьыбыгӡеит жәақәак…
Нас сгәаҟуа баша сбышьҭан –
Бсырхынҳәырц, аха иааг!..
Сеихагәышьон сара аҩныҟа,
Исхалазшәа збон заарак.
Бара быҟам, быҟам, быҟам,
Сара сааит арахь сшаара.
2009
***
Ари амш сара истәым зегь рыла,
Сгәы ԥыржәеит, ицоит сыхгьы еиҟәжәаны.
Сҭыԥ ааныжьны, иахьаҭыԥӡам џьара срылалт,
Уахьаатәашаз ухьаҵны, урыцәшәаны.
Ироуҳәар идыдмырҳауа, ироумҳәар амуа,
Аахҵәа унамҭо усгьы егьысгьы уи,
Аԥенџьыр аҟнытә санрыжьлазшәа амҩа,
Сҟәыбаса сышԥацеи! Сызлоу закәи?!
Сыҽсырҭынчырц, сҽынарԥысшьырц…
иаҳҳәап, римаа…
Аха сгәы ԥыржәо џьысшьоит сахьцалак…
Ероглифқәак срыдхалоу, еилкаашьа рымам
Сцо-саауа сзыдтәалоу цәаҳәақәак.
2009
336

***
«Исзырхынҳә, мышкы иадамхаргьы, исзырхынҳә
Исгәыҵакны иаазгоз, изқәымыз нҵәара, –
Урҭ рыда ԥсҭазаара шсымамыз дырхын,
Иабазгеи, иабацеи наҟ ишцара?!
Ирацәан урҭ, сҩазгоз аҩада исыхан,
Рҩашҵас, ахрақәа ирылҟьан иаауаз.
Урҭ ныҳәан, урҭ хьаан, исыгәҭыхан,
Сыԥсан санрыҵҟьозгьы хәыҷҵас…
Исзырхынҳә ашьанҵараҿ иарсу слабашьа,
Аӡлагарахь исазқәынҵа иназгоз сааҵәа.
Сырхынҳә, иудыруеи уахь шаҟа збаша,
Снарылартәа сгәы раҳаҭӡа сҭаацәа…»
Игәы дҭацәажәо дахьаатәаз ахаҵа,
Иаахынҳәыҵәҟьар урҭ амшқәа ицахьаз,
Дцарын ирхынҳәуа, изышьҭымхуа длаҵаԥс, –
Дабаҟаз, иқәрагь иқәран, аф аст!
2009
***
Шәа сшәырҳәарц шәҽазышәымкын ианамуа,
Жәа сыҭатәым исымамзар ҳәатәык.
Санышәымҵан сара истәым амҩа,
Сықәшәымҵан сгәы бжьызхуа дәык.
Адәгьы сыбла иамбо, сымҩа мҩамкәа,
Сгәықәхаха ладеи ҩадеи санрыбжьахо,
Избоит иара адунеигьы сшамкуа, –
Иҟоуп ус ухы уанаӷахо….
337

Сҿы еихаркыргь, сашәа анааи исҳәароуп,
Сгәы иҭамӡо сажәақәа дсырҳашт.
Иҳәҳәатәызар – сықәгылан сыҳәҳәароуп,
Игатәызар – сажәлароуп абааш.
Бзиа избо збароуп – ибатәызар,
Иахьӡатәызар – ицазгьы сахьӡалап.
Сара сынхароуп – сара ара сатәызар,
Сатәгәышьамзар – схы ахьынахоу сцалап.
2009
АИААИРА ЗГАЗ ХЬӠЫ АНИЗЫМГО
Иҟалалоит усгьы. Еилымгак
Уи дахыччо баша дцоит.
Аиааира згаз хьӡы анизымго,
Мҩақәак иаԥхьа икәараҵоит.
Уи иануп еихьыс-еиԥысуа,
Ирбо мҵарсны арахь иаауаз.
Урҭ ахаангьы хра изаҿысуам,
Иагьаҿалом уи зынӡас.
Инаргалоит иртәым шьҭыхны,
Рыкәа иҭамӡаз дырҳәазоит.
Изиааиз ргоит иӷәыхны,
Ириааиуа аҿаԥхьа иқамсоит.
Снаихьыԥшыхт ҽазныкгьы еилымгак,
Сыҳәҳәар сҭахуп, сеилагаз:
Аиааира згаз хьӡы анизымго,
Дарбан, уара, аиааира згаз?!
2009
338

***
Амшын ихыз сыӷба шкәакәа анхынаа,
Ацхыраара сшаҳәоз анраҳа,
Лҿаалхахьан арахь, са сахь, Инна
Аҳашԥҳа – аҳ лаша иԥҳа.
Уи даауан амшын ацҳа хушәа,
Днызкылара ыҟамшәа зынӡа.
Зхахьы иааихьаз дарбан сылҭахушәагь,
Иаалыршанхеит ирбаз ианахьӡа.
Сара сгылан искыз аԥсҟы сҽаларԥс,
Ихынааз сыӷба шкәакәа сацәшәаны.
Слымҳа иҭаҩыз исмаҳац жәеинраалан,
Уи арахь иааҩуан иашәаны.
Агәра гангьы сыҟан, сыхазына,
Сдунеи ду шыҭбаахаз иаҳа.
Иӡааҟәрыломызт сыӷба, дсыцын Инна
Аҳашԥҳа – аҳ лаша иԥҳа.
2009
***
Адунеи иакәшаз имбац даҽа тәылак,
Зегьы знырхьоу дыламхац алыкь.
Зегьы збазгьы акы ыҵшәеит, уара, илаԥш,
Ԥҳәыск дагуп ашах иуадалықь.
2009
АШЫШКАМС
Ашышкамсгьы аидара иаҵоуп,
Иазышьҭымхша агоит ишагац,
339

Саргьы, сара стәала, схаҵоуп,
Сҽоужьны, скаххаа сымтәац.
Саҵоуп еидарак, еидара хьанҭыџьӡак,
Аха ашышкамс саҩызоуп, изгоит.
Схала сыҟоуп, уаҩытәыҩса дсыцӡам,
Исыргыларц сызҿугьы еилыбгоит.
Аха ҿыц исыргыларц санеиха,
Сеидара шьҭысхын, изгоит.
Исырымҭарҳәагь сшәахуеит анеиха
Сахьнеиша – шьҭа иаашарккоит.
Саҵоуп сара сеидара сшаҵац,
Саашьагьы сцашьагьы рбар,
Дцагәышьозаахып ҳәа днаҵаӡ,
Иааскьап ирхацеиуа аҭакар.
Сшаныц сануп сымҩахәасҭа,
Исзымдыруа сызхьымӡо, сзыхьӡо.
Аха дарбану сгәазҭо,
Шышкамск еиԥш сықәлан сахьцо!
2009
***
Сангәырӷьо сзыцгәырӷьо, сангәаҟуа сзацәажәо,
Санажә снызмыжьуа, исыцҵгәаз санҿаз;
Ԥсы ахазҵо сқьышә иқәку са сажәа,
Са сеиԥш, сара сҵеицәагь зааӡаз
Сыдгьыл гәакьа! Сызхьаау анык леиԥш,
Исхылаԥшуа, абык иеиԥш сзыхьчо.
Исзымгаз ауп, зегь суҭон, исыгу,
Исныԥшуа сара сандырџьо.
340

Зны ажәҩан салоуҵеит сырԥыр,
Зны угәы санҟьан – иԥнажәеит.
Срыламӡит – срылан ухьырԥар,
Ишәарҭан, иубарҭан – сымшәеит.
Исымаз, исымоу иахьанӡагь –
Уи уара умч ауп – скәадам.
Усдацын, усԥашәын санхьамҵуаз,
Исҳәоит ахьаҵрагь сгәы ишҭам.
Исоур ҽа ԥыҭрак анеиха,
Иуқәысҵаргь сылымшои схы.
Зны сара сзы умавзолеихап,
Укәа сынҭаршәны сҵәахы.
2009
***
«Даатәанда, дабацо дыргәыдлан,
Игәамԥхо зҭахыда, игәаԥхаз!
Игылт шьоук анаҟа еидгәыԥлан,
Дҟарҵашт дышнеиуа зны ӷас.
Шьацҳәак издыргылеит, ибанда,
Уаҵәызны уи имҩақәа ркып.
Џьара ихы ҭаԥиҽуеит аԥанда,
Ииҩызгьы шьоукы идыркәыкәып…»
Дцәажәоит абас зегьы здыруа,
Измоу заа зегь ҳасаб.
Иҽыҵакшәа дааиуеит ашәшьыра,
Иаӷаҵәҟьоугь уи иакәзар ҟалап.
Уи дҩызоу џьишьоит агәыраз,
Ичараҿ дҟаиҵеит ҭамадас.
341

Иџьаршьеит акыргьы дыздыруаз,
Издыруаз иахьанӡагь ихәҭаз
Уи, цәгьамзар бзиа зызмыршаз,
Ишааиуаз ашьыцра иарҩаз.
Дыҟазар, иаҳәатәу здыршан,
Аха дааг уи, дыҟам, дымҩаст.
Алықьсагь1 дымҩаст. Мшынҵас иааихсыӷьын,
Рҽаадырҭынчқәеит, – Алықьса дымҩаст, –
Ауаҩымра ҳәа излымгаша ак рыхьын,
Шьоук шаргәаҟыц иаргәаҟуеит, аф аст.
Уажә саԥхьа игылоу даахьаҳәыр,
Арахь исҿаижьуа еилкаам.
Сышьҭахьҟа иааиуа еибарҳәҳәоит,
Исыхьӡаргьы исхьымӡаргь – иуаам.
Раԥхьа игылоу дарныгзаап,
Ишьҭоу еилыхоит, дыбрын…
Сааигәа дгыланда Алықьса,
Арахь урҭ ааскьозар жәбарым.
2009
***
Философк иеиԥш, схы сацәажәоит сықәиан.
Зҵаарақәак рҭак ҟасҵоит, ирышьҭархх
Даҽа зҵаарақәак аацәырҵуеит иқәлан.
Сгәы ааҭынчхарын урҭ аҭак сызрыҭар.
Иахьа акәым ари, иацгьы акәым, иҵуазеи,
Ахагацәа реиԥш, схы сацәажәо саауеит.
1

Алықьса – Алықьса Лашәриа.

342

Иааиҿагылоит ара иҟоуи ицази
Сара урҭ срыбжьахеит, срыбжьыԥсаауеит…
Думанда угәҭыхақәа зоуҳәаша, афилософ,
Уԥсы ааивугарын, удунеи ласхарын…
Думанда, Сократ иеиԥш, уаргьы узацәажәо,
Аха дабаҟоу, дад, Ксенофонт!
2009
***
Иааҭынчхарын иахьатәиқәак, схы инагәыдҵан,
Сҽысшьыр сара усҟан, агаӡа!
Ҽыԥныҳәа сҭахым, мап, харагь сыдӡам,
Схы иҭашәаз азыҳәан, ихаҵа.
Зны адгьыл сықәхар слабарҟыгәуа,
Снеиҭаҵуа аарла, ахәара сеимҳәо.
Сиеиԥшхар ҳәа сшәаху ҳгәыла, алыгажә,
Сааиуан сгәы бжьысны, акгьы мҳәо.
Акгьы сҳәомызт, аха шәкы срызхәыцуан,
Егьсаҩымшәо, сҽырдагәашәа саауан.
Дабацеи ҳәа инасышьҭалалон, сыӡуан,
Ааигәа сыҟан, хара сыҟан, сҵаауан-сыԥшаауан.
Сара исмыхәоз, ҽаӡәгьы имыхәоз сҳасаблон,
Адгьыл сықәын, ажәҩан салан сыууаӡа;
Идунеиха ишызбоз ҳара ҳҳабла,
Иаасымпыҵӡаауан адунеи зынӡа.
Абзиеи ацәгьеи зааӡа ианысцәеихьыс,
Шьанҵа еихьысран ацыԥхь нарҿыддит.
Исзеилымкаау араҟа зегьы иреиӷьыз,
Иреицәаз гәырҩала сгәы сцәарҭәит.
343

Исгәалашәоит, амш бзиан, ихәашьымызт,
Ихааӡагьы арахь иааҩуан шәак.
Сара аҽшьра акәын аҽны хыс исымаз,
Иагьызгәаӷьуан – иаашьҭысхит ашәақь.
Ишиаҭәам здыруан сара ари ахаҵа,
Еилыскаауан, издыруан шгаӡараз.
Сшәақь харшалан сааҵагылт ақәаҵа…
Аха уи еибамгеит, уара, цас.
Сдәықәимгалаз сырҩашьашәа аҩысҭаак,
Џьаҳаным атыша санҭаԥшуаз.
Сыԥс иаԥшәмахаз, сеиқәзырхаз дызусҭа?
Ухьышьаргәыҵа сакәыхшоуп, Ҳазшаз!
Са саԥхьаҟа ассирқәаҵәҟьа шьҭамыз
(Урҭ ирыцзаргь сықәгара зҭахыз),
Сымшқәеи сыҵхқәеи снарылаԥшит, саҭамыз,
Дыԥшны дгылан дкәаҩӡа хара ԥҳәыск.
Уи лыдагьы иааиуаз рацәаҩымыз,
Арахь, сара сахь, рыгәқәа разӡа.
Исзыԥшын шәҟәқәак, макьана иҩымыз,
Цәаҳәақәак, схы иҭамшәацыз зынӡа.
Иԥшын ԥсыхәа змоуаз сара сыда,
Сыԥсы ҭакны изкран иҟаз ԥшын.
Исзыԥшыз қалақьын, ҳаблан, қыҭан,
Иԥшны иҭаиан икеикеиуа амшын.
Сышьҭызԥаашаз ҳаирпланқәак ажәҩан иалан,
Амҩа иқәыз дәыӷбақәак ааскьон.
Сырзаԥхьаран сыҟан зны жәеинраалак,
Саныҟамгьы уи сара исҭынхон.
344

Сдәықәимгалаз сырҩашьашәа аҩысҭаак,
Џьаҳаным атыша санҭаԥшуаз.
Сеиҭаҵаауеит, сеиқәзырхаз дызусҭа?
Ухьышьаргәыҵа сакәыхшоуп, Ҳазшаз!
2009
***
Иҟаз ззымдыруа иҟаҵәҟьоу издырӡом,
Ари асахьаҿ ҽырчча ҟаҵашәа
Ҳахьеидгылоу, суцны ӡыкгьы сзырӡом,
Иҳахәаԥшуа уи рбаргьы уамашәа.
Иҳанаҳәо рацәак ыҟам, ҳаибаныҳәо
Уаргьы саргьы еишәак ҳахьахахаз.
Аҩеиԥш исхыԥсааит, ицеит аныҳәа,
Ҳаибаныҳәартә ҳаҟоу ҳара нас?!
Ҳҭызхуаз иакәхап, – иахьа сгәы ишԥалоу! –
Зегьы зхароу – ииҭахыз иԥшааит:
Ҽыкәбалла ҳаҟоуп, аа, ҳахьеиҽхьынтәалоу,
Исгәалашәоит, ус аҩнынӡагь ҳааит.
Исгәалашәоит уҽаларԥс аӷәра шукыз,
Ушықәыз амҩа укаҳар ҳәа ушәаны.
Исыздыруам излаҟалаз – аԥхьахә шугаз,
Уҽыхацәа анушьҭаҳәҳәоз еиқәшәаны.
Уи иазаауеи… Иҳаман ҳара амҩа,
Иаҳҭахшәа-иаҳҭахымшәа ҳаицанын.
Унасывсыр уҭаххеит иахьамуаз,
Иаҳа уанысҭаххаз ушә аркын.
Издыруада насшәа сшымҩахыҵуаз,
Уара уахьгьы, аганахьшәа снаскьан.
345

Самырԥхеит сара уаҳа умца,
Угәашә ныдҵан, схынҳәны саауан.
Арахь, ҳпатреҭқәа ирыхәаԥшуа дырҩашьоуп:
Ҳазԥырҵхьоу ҳадгылоуп ааигәа.
Иҟаҵәҟьоу аҭак рзыҟаҵашам,
Еилкаам анаҟа изеибарку ҳнапқәа.
Иҟаз ыҟан. Аӡқәа хыҵт – сызрырӡом,
Аҟәара саақәгылт саашәашәа.
Иҟаз ззымдыруа, иҟаҵәҟьоу издырӡом,
Иубаргьы, ари умбаргьы уамашәа.
2009
***
Исышьклаҳаз сышьклаҳаит, ишԥазуаз,
Хаала-мчыла, гәаҟрыла снарылҵт.
Исхыччозу, аамҭа атрышә ианасуаз,
Сҽыргаӡа-ҽырдагәашәа саагылт.
Иаԥсам аԥсам, урҭ сыҽрыдысшьылом,
Схьыржәазар схьыржәеит, снараҩсп.
Абас схәыцуа, иааиуа амш саԥылон,
Сыҵарцаларц шьоук шаҿызгьы аҩ.
Исхасыршҭырц сҭахын ишысхьынҳалаз,
Сымҩа ишанхалаз сызмышьҭуаз,
Ара сыҟан – даҽа дунеик салан,
Сышьҭахьҟагь ак сышьҭан гагаҵас.
Зегь ахарастәуамызт сара аамҭа,
Аха сгәала усгьы исымӡеит:
346

Исышьклаҳаз шсышьклаҳаз рызгәамҭа,
Сцыркьыԥуа схала сныжьны ицеит!
2009
***
Салагылоуп ари амш сахӡыӡо,
Иеилагьежьуа еилоуп уи иамыртәаз,
Сылаԥш дыҵшәан, дыҟаӡам исыццо,
Дцахьоу сшанхашәа сшыԥшуаз.
Дааиуазар дсышьҭалан, дсымбацзар?
Даацәырҵуазар уи уажәы-уашьҭан?
Исызгәамҭо лакәны сыԥсы дацзар?
Уи лыԥшаара сылымшоу уажәшьҭа?
Амш мҩасуеит, амш нкылашьа амам,
Асааҭқәа акакала еихаԥсоит,
Саныԥшылоит сара арантәи шьамҩак,
Уи санысны сааиуеит, сацәкаԥсоит
Амахә шьҭа иазнымкыло ашәыр еиԥш.
Зегь ласӡоушәа шызбоз шьыжьымҭан
Даҽакуп уажә избо – иуашәшәыроуп
Сназхьысуа зегь – саԥхьа инеиԥхьыттан.
Иааидкылатәу шԥарацәоу, сырхьымӡар –
Амш иԥымҵәац шахак еиԥш сарххап.
Сыбжьыууашәа иахьцатәу санзымца –
Ари амш сатәыми, сагьахәхап.
Макьаназы сгылоуп уи сахӡыӡо,
Исзымдыруа сара шьҭа сзыхьӡо.
347

Сахьынҳалагәышьоуп баша исцәыӡӡо,
Сагьархагоит баша амш ахьцо.
2009
***
Уаҳа злоу иԥсра убеит ҳәа, уқьыԥаха
Уанаатәа, ухгьы ануба уажәӡаны,
Ухы уазныжьуп, уӷызып, уқьып, аха
Уи уусқәа ирыхәаӡом, ҵаны.
Уҽаноуужь, агәараҳәа укаҳап,
Ушьҭызхуагьы думоуп, угәы цаӡап.
Иулаҵәҟьам, усшәа убоит, шьҭа уаҳа,
Аха, иудыруаз, умҩа нырҵәаӡам.
Угыламыз, иануааз зны укаҿкаҿуа,
Агәра га, иузҭоуп макьана агәаӷь.
Уԥсҭазаара кьаҿхоит, дад, шаҟа иуркьаҿуа,
Иузеидкылом удунеигьы, иахьша анахь!
2009
***
Лабҿабазар еиӷьгәышьан, ушызбаз ԥхыӡлоуп,
Ушызбац еиԥш, уҷкәынӡа, уразӡа.
Аамҭак ыҟан, агәра га, уара сурхәыцлон,
Агәра сзымго ара ушҳаламыз зынӡа.
Уара уҟам – иҟоуп иҟамхаша,
Иамбаша, иатәым ари ҳдунеи.
Иҟоуп иҟамхаша, ҳамшқәа зрашо, –
Ичҳаны, ҳрыцны арахь ҳмаауеи.
Ҳаауеит ҳара, уахь ҳагар ҳәа ҳшәахуа,
Ҳҽынкыло, ххьаԥшкәаԥшуа, ҳаҽӡашәа.
348

Уҽабанӡауӡо, иаҳхадыршәп зны ашаха,
Ҳҿагьынаҳхап, ҳцаргьы ҳаауашәа.
Ауаҩ рыцҳа, ишԥеиуеи, ихы ижьароуп,
Агәыӷра ҟадыџь ицуп дахьцалак.
Изларҳәо ала, уаҟа иҟоу ԥсшьароуп,
Қьафуроуп… Алакә, уара, алакә!..
Ушызбаз ԥхыӡлоуп, усзыԥшызаргь акәхап,
Сааумырццакын, суҳәоит, абааԥсы.
Сҵаауеит сара, зҵаарак аҭакда саақәхан:
Аԥсы ҭоума, уара, уаҟа аԥсы?
2009
***
– Римнтәи саауеит, сара саурымуп,
Дықәӡаахьеит, дыҟам ҳәа, шьоукых,
Избоит, ара зынӡа хысгьы срымам,
Санылан, санырхит аҭоурых.
– Салырбааит саргьы зны аамҭа ссирк,
Иубаӡом уи арантә уԥшыр.
Аха иҟамлои, нас, аамҭа еиҭасыр,
Уԥсы шҭоу ма уԥсны уржыр.
– Аӡыблара уагоит ушаанагаз еиԥш,
Карфаген еилаҳашт, зегь акоуп.
Саахынҳәуам саргьы арахь ԥасеиԥш,
Амҩақәа зегь ахьгоу сымҩа гоуп.
– Аха сыҟан – зынӡа сыҟамызшәоу,
Аӡы ыкәыршан ицоу арантә ицаз?
Сеилызшьаауа, сыҟамзаргьы сԥызжәо:
Ҳахьӡ џьара иамҳәеитеи зынӡас!
349

– Шәара шәшыҟоу сыҟамызт иансааз,
Сыҟан ахьӡын – сыҟаҵәҟьан сара!
Исиааит нас, сықәнагеит исҭааз, –
Зегь ириааиуа зҿаазхаз аԥсра!
– Будда иажәа сыцын, Иаса Қьырса,
Иԥҟарақәа ирықәныҟәоз срашьан.
Алакәаҿ еиԥш, снеин ахқәа ахьхырсоз,
Алажә еиԥш, сыбла шааԥшуаз сыршьуан.
Будда иажәа сыхәоу, Иаса Қьырса
Илаԥш хаа харантә исыхьӡоу,
Сара адунеи сшахәашаз адырзаап,
Уҟаз, уҟаӡаз ҳәа уи санҵоуп.
Сабанӡазцоз, Мафусаил иқәрагь сықәраз,
Иргылатәын џьара усгьы акәаԥ.
Схыжәжәарахха, фасак сышнылагәыгәра,
Иахьанӡа сдәықәзаргьы ҟалап.
Аха, ассир, уаҩытәыҩса сизгәаҭом,
Ауаа ирхашҭит адгьыл ду сшаныз.
Уаҩ дрызгәамҭо, ируеи, уара, рхада,
Иҩашьан ара ишеилоу, анцәиныс!
– Иуурызеи, ауаҩ иҭам – иҭам,
Сара зегьы сгәыҵакуп, иԥсуам.
Ауаҩ иоуп сзыргылаз пирамидан,
Ауаҩы ихы ихашҭыргьы ауам…
Сгылан уа, еицәажәара дук сатәнатәын,
Саргьы зегьы ирхадыршҭӡахьаз тәын.
2009
350

ВЕРЛЕН ИЕИԤШ…
Схы сазынхар, уаҩ дсымамшәа уаҳа,
Верлен иеиԥш, савахар аган,
Сҿанынасхо амҩан ажра сҭаҳап…
Анцәа суҳәоит, уанӡа снаумыгӡан.
Сыззымдыруа сырбап сыхьӡыда-цәадан,
Сыздыруаз срыздыррым, ас санажә.
Сықәгылан сыҳәҳәар – изаҳауада?
Исзаазыртуада уаҟа сара ашә?
Сеихьыжә-еикәыжә амҩаду санхалар,
Санымлашь, саҳәар аҿаҵа,
Уаҩы ситәым, уаҩы сидихалом,
Исызхьаԥшуада снараҩс санца!
Скаҳар, сзыргыло уаҩгьы дсыцым,
Сыбжьахәашар, дабаҟоу ҳәа иҵаауам,
Уи аасҭа ҭынч снымҩахыҵып,
Лашарақәак макьана иахьҭаауа.
Зны санҿаз еиԥш, исырҭагәышьар,
Саҵашьшь изжәрын уа арыжәтә.
Исхьаамкәа иахьысхам, иахьсышьам,
Сылахап сцо-саауа рышә.
Арыжәтә рыжәтәуп, сдақәа иаарҭахәмарп,
Акы сшәушәа уи сеиланаҳәап.
Саргылар нас сеиҭанартәахп уа,
Исымҳәац цәаҳәақәак снарҳәап.
Итәоу ируа, ирҳәо абасԥырхагоу,
Иааиуа, иҩым жәеинраалак сатәнатәып.
351

Ирзымдыруа сара сашьӡоу, схагоу,
Бӷьыцк иаразнак ажәала исырҭәып.
Верлен иеиԥш, сара уаҟа стәазаап,
Сҽынкылашәа, гәаныла сыцәқәырԥо.
«Ари агәықәха акгьы далаҟазаап», –
Рҳәап нас сара уа сызбо.
2009
***
– Исылшаз маҷшьо игылаз дызусҭа?
Исызмырҵысызаргь сахьааиуаз абӷа,
Ишәцәызгаз аиҳа еиҳауп, уара, ишәысҭаз,
Дысмоут ҳәа уи еилызкааз ҭынха.
Изымгеит сара изгазгьы мчыла, –
Адгьыл иснаҭеит, ажәҩан илбааит.
Исылам усгьы, изури, исылам,
Исылаз сылхуа аранӡа сышәзааит.
2009
***
Исышьклаҳәуа сыҩны сцар ҳәа ишәама,
Исхьымӡар ҳәа ишәама снаскьацәар,
Исарҳәо ражәа ажәамеи, рашәа ашәамеи,
Рыԥс иаҳа ирхалома саанҵәар?
Сара сныхуп, сара даара сныхуп,
Сышьхәа хеит амҩақәа сшырныз;
Сынхаз џьыршьоу уаҳа акгьы смыхәо,
Сыҟаӡамшәа шьоук мариала исхыст.
Срымбаӡозшәа иааиуан, срымбаӡазшәоуп
Инасаҩсны инылаҳан ишцаз,
352

Исыцәхасыз… Иара убригьы цасшәоуп,
Сара стәала, гәаҟ иҽширгаӡаз.
Саарҿамгылт сатәазымбаз атәамбо
Ихагаха адәқәа ирықәу еилашыҩк
Инеиуашәа рымпыл рыман амбахь,
Иаҭахуп ҳәа иҟам шьоук ахшыҩ.
Сара урҭ исарҳәо иумаҳашоуп,
Урҭ исзыруа ранааижьп Анцәа.
Сзықәгәыӷуа – иҟоу зегь анбашоу
Схы сааҩахар сылшоит сгәырӷьаҵәа.
Аԥсҭазаара аӡы-мшын салагылоуп,
Зны издыруа, зны исзымдыруа сахьцо.
Адунеи сшазыҟоу гәыла-ԥсылоуп,
Снеиуеит ауаа срықәгәыӷ, Анцәа дхаҵо.
2009
СЫНАУР
Сынаур акәхап инеиуа игәеигәеиуа,
Саныҟам изымтәо, иаԥыло зыцәшәо.
Амҩа изанузеи аҭакар ахацеиуа,
Излаҟаз изалымҵуа, агәы иахаԥжәо?
Амҩақәа нҵәазар, иабацахуеи иқәлан,
Еиԥырҵны ицахьеит исзыԥшыз!
Днеиуеит ишьҭахьҟа дхьаԥшуашәа сықәлак,
Дшәаны дааҭгылоит амҩангьы ԥҳәыск.
Сынаур шакәу лзымдырма илԥылаз,
Уи лара убас еиԥш даршәоу,
353

Уа даанхеит џьара деишьхныԥсыла,
Дзыниазгьы шылбо уама-уамашәоуп.
Лыбла иххалеит, даԥырҵны дзаԥырҵуам,
Лаԥхьаҟа, лышьҭахьҟа илзеихгом шьаҿак.
Саргьы ус ауп, нас, иҟамгьы сзырӡуам, –
Иҟаз ыҟан, сашьҭаҩуеит – иааг!
Сынаур неиуеит, ишнеиц, игәеигәеиуа,
Саныҟам изымтәо, иаԥыло зыцәшәо.
Амҩа изанузеи аҭакар ахацеиуа,
Излаҟаз изалымҵуа, агәы иахаԥжәо?
2009
***
Иага шьҭоуп саԥхьаҟа сызхьымӡо,
Саԥхьаҟа иԥшуп иага хҭыс.
Цашьа соурым сахьзымцо,
Сцап сахьызцо, сагьанысп.
Ара амҩа сԥагьамкәа, ус,
Схагамкәа, сшыҟоу, сшаныз.
Сышьҭахьҟа схьаԥшлап уажәы-уажә,
Сахьынтәаауагь сылаԥш ахыз.
Инсыжьуа гәаныла сахьҵәыуап,
Саԥырҵып цәгьа сызҭахыз.
Иҟаз андыру, ианҵоу,
Еилыскаап уаҵәызны сзызцо.
Сышьҭахьҟа иҟам хынҳәышьа,
Сгәы ҿнакааргьы исцәынхаз.
Идҳалаз ашәқәа сзартышам, –
Иааимҟьаз арахь санаауаз.
354

Сыҩныжәгьы ахьгылаз еилаҳаит,
Ҳәатә ыҟам, утәы ыҟаӡам уаҳа.
Саҵам шьҭа, амҩан, исзымго,
Сцом ажьеиԥш скәараҵо.
Снеиуеит сҿамкәа, сажәымкәа,
Акы аныхуа, ара ак анҵо.
Сусқәа рацәоуп, ирацәа,
Сынҵәеит ауп урҭ анынҵәа!
2009
***
Сышьҭахьҟа схьаԥшыр, ацаҟьа садыҩр,
Хаҳәык еиԥш сбылгьо сазцозаап Кәыдры.
Ухьаҵра уҟоуп ушьҭахьҟа, иамур!
Иухагьежьуа ауарбеиԥш уԥры!
Аԥхӡы сықәҭәо, сналашәеит амца,
Сыблахаҵ аагьежьит, сааилашыҩкт,
Аха гәыӷрак, ашахеиԥш, санамҵас,
Иааимшәазшәагь сааҟалт сыхшыҩ.
Убасҟан акәаԥра днықәызбааит, ассир,
Ԥҳәыск – сызҭахыз, харантә исзыԥшыз,
Исҭаххеит сара ацаҟьа сеисар,
Лгәы дасмыргарц уи аԥҳәыс…
Дынхеит уи иахьанӡагь дышсашәаз,
Иахьанӡагь саҿылгоит цаҟьак.
Уи акәхап, рыцҳа дызражәыз,
Дызсыцугь сара сахьцалак.
2009
355

В. АРӠЫНБА ИПАТРЕҬК АҾАԤХЬА
Ианузхымго утәыла рыцҳа иахьуа,
Уааихәлахоит, аха акгьы уазгом.
Ухаҵами, иузҭоуп агәаӷь уи,
Еибаркуп абааш еиԥш, еилыбгом.
Иаамҭацәгьами аамҭа, зегь анычҳа,
Инықәырс ушьап адгьыл иӷәӷәаӡа.
Уаагыл, ҽазныкгьы уаақәыԥсычҳа,
Нкылашьа умоуагь ԥхьаҟа уца!
2009
АԤСРА ИАЗЫМХӘЫЦУА- ИЗХӘЫЦУА
Аԥсра сацәшәалон, саазқәылаз,
Уи сацәшәом сара зынӡа.
Абра џьара аамҭала сгылаз,
Хьаас акымзарак ҟамҵа.
Аԥсра анакәха, сашҭа ишҭало
Дыруп усгьы – уи харам.
Сшазхәыцуаз зны сышьҭалон,
Сгылар – сацгылон аԥсра.
Ус сышнеиуаз, сгәы ақәԥҵәаху,
Саатәеит иҟамшәа, исхаршҭ.
Иҟалоит уиала снахар,
Сгәысҽанӡамкәа сҭанархаргь.
Аха уаҳа сагьазхәыцуам,
Сагьазхьаԥшуам, мап.
356

Маӡала ианаамҩахыҵуа,
Изури, сагар – сагап.
2009
ԤҲӘЫСК
Сашьҭамызт, сашьҭам сара ацәгьа,
Смааит, аха аԥша саанагеит.
Сцон сара сықәҵны иахьаҵәҟьагь,
Сцон аха ара… схьанҭахеит.
Схьанҭоуп, абаҳчара сыҵоуп.
Ҽаӡәгьы дҟалап зыгәра зго.
Иарбан ԥшоу, нас, исыҵас,
Сышьҭыхны арантәи сызго!
2009
***
Иаҳнарҵаз зегь ахашҭит ҳәа сыҟоуп, –
Иҳалахәмаруа иаауеит аҭоурых.
Ҳканажьын, ҳаргыланы ҳарныҟәоит,
Ҿыц ак аҩуеит, ианыз наҟ ианых.
Ҳақәнархеит еиларҩашьан ахааи ашеи,
Цәгьеи бзиеи цас инеиларҩынт.
Иаҳамбаша уаҵәызны иаҳнамырбашеи,
Иҟаз ҟанаҵап уи даҽа ҩынтә.
Даҽа хынтәгьы, хәынтәгьы… Аҽазынкылом,
Иаҳхааагахьоу рҿаархап даҽа зқьынтә.
Аҭоурых иахашҭуа хьааха исылоуп,
Гәашәқәак ааимҟьоит, гәашәқәак асыркын.
357

Салаԥшуеит иҟаз, уи еиҭаҳәашьа амам,
Иҟаз ыҟан, иҟало саршәоит…
Анцәа иџьшьоуп, иахьагьы исызшама?!
Ас цырақәа реиԥш, аамҭа ҳаҿышәшәоит.
2009
***
Ицәгьагәышьоуп,
даара ицәгьоуп иус,
Ари адгьыл аҟны
хыхьчарҭа змауз.
2009
ҲАЗҾЫЦ
…Еиҿамҳаран ажәлар еиҿаҳаит,
Иҽҭыган аԥхьаҟа иҿынеихеит тәык.
«Ари чҳашьа амаӡам уаҳа!..» –
Инеиуа дрылагылоуп са стәык.
Уара утәыкгьы дырзахозаап аӷа,
Анықәлаха имам адәы.
Аӡәы иҳәашам иахьала ашәа-хаак,
Инҵәом: уара утәы, сара стәы.
Наҟ иахоз аххыҳәа инеилаҳан,
Арахь иахоз шәазшәа иааҭгылт.
Дызгылоу сеидру ираҳан ибаҳа,
Аӡә дааҵҟьан даажәг ҳәа Абрыскьыл.
Ахыдара бааԥсыла даргәашан,
Иара ихгьы анимыхәа рацәак,
Иҵысхуеит ҳәа даҿуп аӡәы агәашьа,
Ихы аиҳагь диқәгәыӷны нцәак.
358

Акгьы анилымша услагь ажәалагь,
Хаҵак иҿааихеит дасуа адаул.
«Ҳусқәа маншәалам, ҳусқәа маншәалам…
Шәсышьҭалан шәааила!» – амҩа днанылт.
Аҽага зкыз ишьҭеиҵеит иҽага,
Ажыга зкыз ижыга наирст.
Зегь иаҳазшәа ҟаиҵахуеит адагәа,
Зегь ибазшәагь лашәык, аф имыст.
Аԥхьаҟа дааиаст аҵыхәан игылаз,
Бжьы зхам иҳәоит ахапа.
Насгьы исоуран сыҟам ҳәа ԥыла,
Ишьҭыхны иҿааихеит ҽаӡәыхгьы алаба.
«Аӡыршгьы ҳҭалап, – рымшуп, – ицазааит,
Ҳҭаблааит, уаҳа иамуазар, қәабк.
Иҟало иудыруеи, абџьаргьы еиҵазааит…»
Уаҩы имыхәаша иусгьы рҳасабт.
Иамырхуа дҽеим, иалырхуа дҽеим…
Уеилагап ара ирҳәо уаҳар.
Жәгараа реиԥш еишьҭаланы инеин
Иахырхуеит, уԥши, нас, ацәҳар.
Иараапкит ирзымдыруаз цәырҵын,
Ирдыруаз шьҭа ирбаргьы рҭахым.
Аҽқәа ашҭа иахысит ицәырҵәан,
Идырххахуеит анаҟагь лаӷәымк.
«Иҩамгылаша дгылар – ҳабацо?
Ҳабацо, ҳабацо, игылоу дымцар?!.»
Уаҩытәыҩса дыҵам ақәаҵа,
Ирхашҭхьеит ашәа шырҳәо аҵар.
359

Сааигәара ӡыхьк леиуеит ахьхьаҳәа,
Ахарантә слымҳа иҭаҩуеит амыхьтә.
Еимарымԥсандаз, сҳәахуеит саахьаҳәуа,
Ауаа ҿажәкны иҟоуп, аӡыхь.
2009
ЦАРЦУ
Иҟазгьы ыҟамызшәа ицарцу?
Иҟан рҳәоит, ажәла Царцу,
Уи аԥсыуак анкьа ижәлан,
Аха аамҭа цәқәырԥа ижәлан,
Ажәла абаҟоу ахьӡ ыӡхьеит.
Иҟоуп аҭыԥ, акрахыҵхьеит,
Аха иҟоуп жәлак иаҭыԥны.
Исхагылоуп ажәҩан хыбны,
Узалымԥшуа, ԥҭеиқәаҵәала.
Сабацари сацәыбналан
Ари аамҭа цәқәырԥа иааиуа, –
Зегь хызҩо, зегь ириааиуа!?
Иҟан, рҳәоит, ажәла Царцу…
Иҟазгьы ыҟамызшәа ицарцу?!
2009
***
Адгьыл инықәшәаанӡа иныскыларц сашьҭоуп
Иҿшәаны илеиуа абыӷь ҩежь сахьӡаны.
Саагәаҟит, иаразнак сааҭагьежьит ҳашҭа,
Имҵарсны ԥшак исцәагон уи, ҵаны.
Снапы инаншәалар – егьсыхьуам макьана,
Аамҭа саргьы сеиқәнархашан ҟасҵеит.
Сыхәмарра иахәаԥшуа игылаз аганаҿ
Рылаԥш сныҵашәан, сахьымаара сцеит.
360

Аамҭа схашәышәуа иасуан ашақә,
Схаҭа сышьҭнаххьан исыҵасны ԥшак…
2009
САХЬАҬЫХҨЫК
Раԥхьа ддыргылозма, дрышьҭалан дааиуан.
Даарыхьӡаргьы дхьыржәон, изыруан иакәымк.
Иааиҵагьежьыр, идыруан, дыриааиуан,
Иџьыба иҭакны икӡан иҭаҷкәым.
Уажәы изырҳәо... Даблашәа ак сысуеит.
Исылшом – ирысҭар сҭахуп зегь рҭак.
«Дымԥсӡеит, дҳаԥхьагылоуп» ҳәа ирҳәо закәызеи!
Ирҳәо закәызеи! Алакә, уара, алакә!
2009
АИБАШЬРА АЛАКҬА ХӘАШЬ СҬАԤШУА
Ашҭа сҭырцеит зны, сыԥхарҵеит, –
Уи сагазар, мшәан, слеимгәажә?
Ҩнык сыргылан, амца ацраҵеит,
Иҿҳәаны икарыжьит сгәашә.
Ахаан иоурым ҳәа ҿааҳәыра,
Сышьҭахь ацҳақәа дырбгеит.
Сшабо сықәхеит сара цәҳәырак,
Иааҳәит, иааҳәӡеит адунеи.
Исхашҭрашәа рбеит сызусҭаз, –
Ианнықәс сашҭагь цәаӷәаны…
Аха дарбан сышьҭаҿызҭуа,
Сышьҭа ихугьы еиханы?
361

Схәыҷра аума? Ма сҿара акәхап,
Ма сыԥсы акәхап – уахь инхаз,
Дунеик салаԥшуеит илакәха,
Дунеик – сахьҩыҵшәаз, сахьҭахаз.
2009
АҚӘРА
Ӡыркәи гәарҭак ҳбаҳча иҵаԥсоуп,
Сыҩны урҭ сызрышьҭамлеит сара:
Сцар ҳәа сшәоит сеиҿышәшәаны.
2009
***
Аҵәыуацәа ҭалоит ашҭа,
Аҳәса, ахацәа, гәыла-зла.
Ижәдыруа ара аӡә дгәашәҭап,
Ишәзымдыруагь дыжәбала.
Ицоит амардуан иаҿалан,
Илбаауеит арахь еиқәшәы.
Аџьабацәа рҽеидыԥсала,
Игылагәышьоуп уа уажәы.
Ирыдашшылаз ашҭа аҵыхәахь
Рыҽнадыркылоит аандакы.
Иҟалеит измамыз ԥсыхәа,
Шьҭа изхуҳәаауеи акы!
Ус, аԥсы дандәықәыргало,
Иааскьоит ашҭа агәахьы.
Жәларык гәырҩо еилагылоуп,
Ажәа зырҭаз, иаагәаӷьы.
362

Уналага уи, иааркьаҿуа,
Иҳәатәугьы араҟа иҳәа.
Рыбла даахгылт дкаҿкаҿуа,
Дырбеит даван аԥшаҳәа.
Раԥхьа иқәу, инаскьарго,
Ргәы ҿызкааз аҭаацәа.
Ишԥамҩаси аамҭа хәмарган!
Уи са сакәзар , сара нҵәа?!
2009
***
Дабаҟаз усҟан уи, зегьы здыршаз,
Раԥхьа инықәызҵоз еиқәҷаб зегь ҳасаб?
Ҳалагылан ҳааскьон ҳара идыршоз,
Ҳрылызгаша аӡә даабазаргь ҟалап.
Аха ҳиқәгәыӷын уи, зегь зыриашоз,
Ажәҩан ҳаҵаԥшуа, ҳгәыӷуа ҳаауан.
Аџьныш даакылҟьан ҳамшқәа анирашоз
«Ианбыкәу? Ианбыкәу?» – ҳгәаҟуа ҳҵаауан.
Ҳааззыԥшыз хнаҩон ҳаззыԥшымыз,
Аԥҭа аҿаҳаит уахь, ҳахьыԥшуаз.
«Шьҭатәи егьышәнаҭом, уи дара ирымаз!» –
Дгәаау, ибжьы ааҩит Ҳазшаз.
Аџьнышцәа аакылсит, амаалықьцәа ықәцан,
Ахацәа еиларҵеит, дрылыршьааит ԥҳәыск.
Ара иатәыз тәымқәаха инықәӡаан,
Иатәымыз рханы даагылеит ҽадҳәыск.
Ахаан ирхашҭран иҟамыз хҭысын,
Ихышхыҵәан адгьыл иқәын агәаӷ.
363

Ауаа ирдыруан: аамҭалатәи усын,
Иргәаҟуа арахь зҿаазхаз еиҭах.
2009
***
Уара ушьапы уаақәиргылт дуыхан,
Сшьапы сықәҟьан слазышьҭыз ҽадажәк.
Риашашьа змамыз усқәак дырҿыхын,
Адҵа анриҭоз маҵуарқәак: «Дыҩнашәк!»
Дтәеит уи иҟаз шыҟаз избар ҳәа,
Ахәа нақәыҳәҳәо днеиуан ашьа.
Инаскьон уи ицыз еибарҳәҳәо,
Иназлысыз шьҭарҵон ихшьаа.
Аӡәы ажәала, шәақь ҭмырҟьаӡакәа,
Иааилгон, игәы леиҟәжәаны.
Сааҵра иаван сҩызцәак ӡагәӡагәуа,
Сгар ҳәа урҭ шәон сашәаны.
Ашьҭахь ианаацәырҵ ирымаз насыԥын,
Иччон еиҵби еиҳаби.
Ицеит урҭ нас ҳаанда инахыԥан,
Ирзыԥшыз изарҳәо апипи.
2009
***
Сҩызак данҩаргоз,
данҭарҵоз иҩеиз,
Ҳамшқәа зегь хәмарган
ианызбаз анаҩс,
Иҵегь данаҳәоз
иоуз иамырҭәыз,
364

Дтәитәыхха данцәырҵуаз
итәыз,
Дангәырӷьоз аҵәыуатә, –
ианимаз насыԥ,
Абгақәа уыууа
ианакәшоз аҭыԥ:
Ара зегь аныҟаз,
ианзымцоз иаҳзааз,
Саннеихьаз атыҟәаҿ,
сымшқәа анреицәаз,
Игәаҟыц дангәаҟуаз,
иҩыц даныҩуаз,
Сахькаршәыз араҟа
исҳәон саргьы уазк.
2009
***
Мап ацәыскуеит, наҟ иумаз
самеигӡакәа зны иусҭаз.
Уанымгылан уаҳа сымҩа –
иаҳзеицыфо ҳаҟам бысҭа.
Адгьыл иқәсааит, нас, аурҭгьы,
ицәырнагааит сымаӡа:
Уара иуеиԥшхазар егьырҭгьы –
сара ҩыза дсымаӡам!
2009
***
Сахьцо сзымдыруа, санрылоу
Арҭ аныхтәқәа, Нцәа дызмам.
Сыжәҩан аԥҭа хәашьқәа хылан,
Сагеит сымҩа иахьакәӡам.
365

Сдәықәнагалоит уи ахшьырахь,
Слышьҭаԥало сцоит каҳԥык.
Исахьа сыҭашәа зегь здыруа,
Сҭанагалалоит ҳаԥык.
Ҩысҭаацәақәак аасыцрыхо,
Краамҭа срымоуп сырҩышьны,
Аҵәаҟьа агәыдысҵоит аныха,
Схагахазшәа саагьежьны.
Саԥхьа игылоуп аҟырҟырҳәа
Урҭ еибарччо, Нцәа дызмам.
Схы сыхнахуа ируа, ирҳәо,
Сырзыԥшуеит – ишам, ихәлам.
Садырсызшәа краамҭа сгылоуп,
Сзынеиҭамҵуа сара нҵәа.
Сааҵашәахуеит усҟан илаԥш
Арҭ снарылызго Сынцәа.
Иџьеишьоит, сибан исыгхан,
Нас, даасеигәырӷьан Ҳазшаз,
Ажәҩан сналеиҵеит смаалықьха,
Уи сагьналаӡит дшыԥшуаз.
2009
АХЬҬА
Ахьҭа сылоушәа сыҟоуп схәыҷаахыс,
Ҽҳәа сыҽҳәамтәацшәа саауан срызмырԥхо.
Исычҳауан исынҟьоз сара, исаахоз,
Рыцҳаран, хьааны хьҭоуп исзынхо.
366

Самырԥхеит сара сан рыцҳа лшьал ду,
Баша исхасҵалон саб ихҭырԥа.
Ӷбала амшын схушәа ацәаҳәа алда,
Ԥшак сҿашәышәуа ицоит, аха ишԥа!
Асы илеиз иақәҵааит, ишьҭыҵуам,
Уи шьҭахеит сара сзыҳәа ихаҳәха.
Архаҟа инагоу амҩа саныҵуам,
Ихьшәашәаӡа ԥшакгьы сыцрыҵуам уаха.
Исызҳаит уи сара ишсыцрыхоз,
Сыкәа иҭалан, сшагоз сеилыршәаа.
Ахьҭа сышьҭан иансымамыз ԥсыхәа,
Ахьҭа сацәыргеит ӡынрак санаршәа.
Иҵааршәха исԥылаз сгәы аарызмырҟәандеит,
Рааигәа сахьгылаз мацараз слаҳәуан.
Сҩызцәак сеиҵасуа сахьгылаз ижәбанда
Шаҟа иаргәырӷьаз – сдунеигьы ааҳәуан.
Знапқәа срыҭәҳәоз ӡынрак, исырԥхарцаз,
Аҵаа сазынлыжьит нас, ҽа ӡынрак.
Ааҵра иавоуп иууа ала иԥхарҵаз,
Асы улсны узнеиуам шьаҿак.
Сырлаҳәуа, сырлаҳәуа,схәыцрақәа анеиза,
Ахьҭа есааира убас аҽарӷәӷәеит,
Ахьҭа иакызшәа збеит адунеи зегь,
Дгьылгьы жәҩангьы ҽазнык еихаӷәӷәеит.
Аҽҳәаҿ суртәаргьы, сҭоукыргьы абахҭа,
Хәрак еиԥш иснуп уи, уаҳа имӷьеит, –
367

Сахьнеилакгьы слалашәоит ахьҭа,
Убас сара ахьҭа сакхьеит!
2009
***
Сымтәаӡеит жәеинраалак зҩып ҳәа,
Сгәаҵа иҭагьежьуаз мцакы
Сагеит сара абрантәи сықәҳәан,
Уаҳагь сашьҭамызт ҽакы.
Сагеит, сацын сызмыртәашаз,
Ццышәны насшәа сканаԥсаз.
Сышьҭнамхзааит сара баша,
Иаанагазааит ак иаԥсаз.
Сузгарым арантәи сықәҳәан
Аамҭагь уаӷәра аауҿакы…
Сымтәаӡеит жәеинраалак зҩып ҳәа,
Сгәаҵа иҭагьежьуан мцакы.
2009
***
Иахьыкәу уара идыр, џьара скыдлон,
Сеиха-еигәо наара дук саҿан.
Сызхамлар, усшәа збон, харак сыдлон,
Сыбаҩқәа ирылгон аҿҿа-аҿҿа.
Зыц хырџьаџьа исышьҭалаз сыдрырҳаит,
Схьырҳәеит урҭ ақәыџьмақәа сыхьӡан.
Сшәон, аха сагьшәомызт шьҭа сыԥсыр ҳәа,
Саарҿагылахт, сгыгшәыгхан, сдыргаӡан.
Аԥхьа исхьынҳалаз хыла сасуан,
Тәыҩақәак схагылазшәа сыкшон.
368

Анаҩстәи снамҵасын, атазҳәа
Сарӷьа нап ахала ишьҭанакшон.
Сдоухоу, изгеит ахы ахаԥыххаа
Ац хырџьаџьа ижәылаз ашьҭахьшәа.
Ишьҭасҵеит сара егьырҭгьы рхы изамыхәо,
Сымчқәа ҩбазтәыз уара идыр саншәа.
Исыламызт саргьы араҟа уаҳа,
Сыҟамызт акы збо, исаҳауагьы.
Санааԥш, днасхыҵызшәа збеит аԥсцәаҳа,
Агыгшәыгқәа абаҟаз, ауаагьы!
2009
САРА СТӘҚӘА
Шаҟаҩ сымадаз зны сара стәқәа ҳәа!
Саарылагылон сааины, сҽырбо.
Абри аамҭа сзеиқәхазарц саҳәон,
Иахьнеиуаз уи хыҵуа, ицәқәырԥо.
Адәы сықәын суаҩны, аӷьараҳәа,
Сымч ахьызгарагь сымамшәа, ус.
Счарахь срыԥхьон урҭ сара стәқәа ҳәа,
Дара ракәын уи егьзызуз.
Сара стәқәа ыҟан усҟан сахьнеилак,
Сынҭыҵыр, снарылагылон урҭ ҿыц.
Дара рыла зны сусқәа сырҽеилон,
Адәы сықәын русқәа срызхәыц.
Сара стәқәа ыҟамзар, иашан, сагьыӡуан
Аԥхьа-аԥхьа, санқәыԥшыз, санҿаз.
369

Сыҟаӡамызт усҟан аӡә дшьыцуас,
Сыбӷеиҵапҳәагь храк санаҿаз.
Аха нас… Аха нас илеилаҳаит
Уи ахан ду, сара сызҵаԥшуаз.
Сара стәык дсызгылеит дыԥсцәаҳан,
Аханатәгьы ицәымӷыз Ҳазшаз.
Иҿаҟәеит уи сыцҳа иаразнак,
Дымшьыцуаз, сықәсыр ҳәа дшәеит.
Дҟалеит адунеи ду сицәазнан,
Даршит уи цәгьа, деиҟәнажәеит.
Сыцәгьақәа иҳәон цәгьа зымуцыз,
Иҟамыз ыҟоушәа иҳәон.
Шьоукгьы мҩахиҟьеит исыцыз,
Сусқәа сны иҿанаҳәон.
Игәы исызҭажьыз зегь ҵааршәын
Ӡынра царгьы имӡыҭуа.
Исзааиуаз аганахьшәа даршәын,
Шьоук ишьҭан арахьынтә ҿыҭуа.
Агәыԥхҭ егьи, иара иҩыза,
Анык илыхшаҵәҟьазшәа дшан.
Днатәан, шәҟәы бааԥск иҩызаап,
Еиҳабык иахьа аргама дашшуан.
Адгьыл санихуан ажәала,
Даауан еиқәырҽаҽо мцқәак.
Ибеит уи сусқәа маншәалан,
Урҭ дрыхҟьашон дахьцалак.
370

Сыҷкәынцәа ирыжәиҵон амца,
Иакәымқәакгьы лзиҳәахуан ран.
Ҳанхашьа ахьибоз даргәамҵуан,
Ҳааигәа даагылон – дхаран.
Сқьаадқәак дрылалт дыбӷьаҭуа,
Хьаас иҟаиҵан сахьыҩуаз.
Еиликаарц даҿыхуп иснаҭаз.
Сыԥсы зыхҭнысҵаз ауаз.
Дгәаҟуеит, дзыцәом дышьҭалар,
Сышьҭа дхылеит мцурак.
Снеиҭаҳәо мардуанқәак дырҿалан,
Исымакуа дааит маҵурак.
Игәыла, иӡша зкәакәылах,
Дрылан зны сара стәқәак.
Аҩыџьагь неины инеидгылан
Иреиԥшхеит аҩыџьагьы тәқәак.
Ишызбо анаҟа шьоук гәыӷьуеит,
Исымамшәа сааҟалан хар…
Издыруеит, ахаан сара егьсыхьуам,
Сара стәқәа,
сара стәқәа сҭадмырхар.
2009
***
Аԥсҭазаара шкьаҿцәоу удыраанӡа ибзиоуп,
Ианудыр – еиӷьушәа убоит еиҳагьы.
2009
371

***
Абыӷьқәа кыдыҩрны идәықәлеит, аԥша асын,
Аҳауа иналалеит урҭ еиԥхьытта.
Ааԥынразшәа сгәы иснаҭан иахьазын,
Ҭагалангьы ниасуеит шьҭа.
Ажәҩан саҵаԥшуеит иҟам хьааган,
Иҟоу исзаламкәа збоит џьара акы.
Сынхьаԥшуеит уажәы-уажә ашьҭыбжь ихьааго,
Сгылоуп, абрантә саныԥшыло мҩакы.
Сгәы иснаҭоит игәаҟуа шьоук сышьҭан,
Сырцәалаӡуа амш, аҵх сырцәаго.
Џьаргьы ианӡамшәа сааҟалоит сышьҭа,
Саатәар сҭаххоит зегь гәынго.
Саадхалоит ицаз, аха изымцо,
Снанамышьҭрашәа збоит уи шьаҿак.
Избоит сзыхьӡаша шьҭа сышзахьымӡо,
Ишысзыҟамҵо зҵаара рацәа рҭак.
Аха усгьы, амра аасҿаԥхахын,
Шәахәақәак хьыӡха исыхьнаршан,
Ԥшьаала наҟ ԥарда хьанҭак снахан,
Амахә иқәтәаз ҵыск сазыԥшуан.
Инеиҭаԥа-ааиҭаԥт иҷырҷыруа,
Иснарбан уи иамуа ауашәа,
Иҟамыз здыруан, иҟазгьы здыруан,
Избон ааԥын ицазгьы аауашәа.
2009
372

***
Ижәбагәышьоит сара инсыжьуа шәмыхәо,
Иахьугалак қьаадми, уара, ақьаад!
Шәшеилац уахь шәеилаз шәара шәеилыхо,
Саргьы шәаха сыман сыҟам, дад.
Ԥшак иагар ҳәа сшәаху арҭ сыбӷьыцқәа,
Иааидыскылоит уажәы-уажә еиқәырҷаб.
Урҭ ирну рҿыцуа, еиҭарҿыцуа,
Санҿаз еиԥш, иаасыршаргь ҟалап.
Акы салҵын, ҽакы салоуп сгәаҟуа,
Акы сҳәан, ҽакы нхеит – ищъам.
Еидараха иқәҳаит хҭысқәак сҟәаҟәа,
Ицаз сыҩуа сашьҭоуп – ихынҳәуам.
Иааиуа сгәы иҵаст – сықәнагашоу –
Исынхалап имӷьаӡо хәраны.
Амш ҟамла сара сзыҳәа ишԥашоу,
Сышьҭанаҵар ҳәа сшәахуеит схәырны.
Ижәбоит шәара усҟан акы ишәмыхәо,
Са сзыдхалаз – сымши сыҵхи згаз.
Аха, изӡом, сшәоит ада ԥсыхәа
Шәымамкәа шәаатәарҳәагь уа нас-нас.
2009
***
Еинышәашьа рымам – ажәа еимаркуеит,
Еиҟәызкуа дрыбжьагылам – иааг ахшыҩ!
Џьара иҳаԥхьоит, џьара иҳахалоит, ҳабарго?
Иахьцо иақәшәом – еилагылоуп еилашыҩк.
373

Сызлахаз парламенту, џьармыкьоу?
Зегь еиццәажәоит – ирҳәо саҳаӡом.
Имҩасында амш – макьана цәыкьоуп,
Ицатәуп арантәи, аха сцом.
Ираҳахуашәа – ажәа рымаскыхуеит,
Сартәом, сагьаргылом уск.
Гәыӷырҭа ахьыҟаӡамгьы сгәыӷуеит,
Лыжәҩахыр сыҽнадкылашәа ԥҳәыск.
Ацәа аасцәахырхуеит зыгәра згаша,
Сахьырыгӡом сзыццаша – сеилархоуп.
Агәы аҳәызба аналарҵало сиаша,
Хаара здым адунеи саӷоуп.
Иаанымҵәаӡеит зыԥсы мҭәыз зыргәаҟуа.
Ирҭаху шәамеигӡан, наҟ ирышәҭ!
Аҩы сҽаҭан саатәарын араҟа,
Аха изжәыр ҟаломеи, уара, арыжәтә!
2009
***
Зус зҭахцәамкәа иаҿу реиԥш,
Сшааиуаз, иҟалазшәа митәык.
Нкылашьа сымам, аҽ-уреиԥш.
Снықәыххит саԥхьаҟа дәык.
Сцарц сҭахымхеи сыбналан,
Мши ҵхи наҟ еиларҩашь.
Мшынушәа салаӡп жәеинраалак,
Иааиуагь насаҩсып, сыбжьажь.
Ирызҭада урҭ сара саха,
Исҳәаргьы, изӡаргьы уи шьҭа,
374

Сшахац сзахарым аӷа,
Урҭ рахагь соурым схаҭа.
Аамҭа сампыҵшәоу, исымпыҵшәоу,
Ахаҳә еиԥш ӡык иҭашәеит.
Ихәыцыз сымшқәа срызхәыцшәа,
Сахьгылоу, иааиуа саршәеит.
Идәықәлеит ӡыхәашь дук саман,
Ицәгьоушәа збоит слахьынҵа.
Исхашҭхьоу сгәаларшәо, бҿами,
Имцацшәа ицахьоу сахьыгӡа!
2009
***
Ашҭа сықәлеит сан слымпыҵҟьан,
Сгылеит, снылашәан ашьац.
Сан гәаҟ, аԥҳәыс, ахаҿы цқьа,
Акы иааргьежьт лыблахаҵ.
Бзыршәазеи, рыцҳа, бтәаз уа,
Аха сахан сара аҵәы.
Ашҭа аҵыхәан слеит атазҳәа,
Днасыцәхасызшәа аӡәы.
Саалыварлыртәахт ҩаԥхьа ашәшьыраҿ,
Саалыргәыбзыӷт, саалшьышьит.
Агәашә инҭыҵлакгьы, шьыри!
Сара маӡа уахь снаԥшит.
Сналымпыҵҟьан, сыҩуа, сыҩуа,
Уи агәашәгьы ааимҟьаны,
Сыбжьы аҳабла зегь иахыҩуа,
Амҩаду ахь сеиханы
375

Снеиуеит. Сан дагьаасыхьӡашам,
Амҩаду сагеит, сагеит!
Аха ҳашҭа ныжьны сцашам,
Ҳашҭа, ҳашҭа ду – сдунеи.
Рыцҳа, аӡы сагар ҳәа дшәама,
Салашәар ҳәа дшәоу мцакы;
Исдыркыргьы ҳдунеи амаа,
Лҿаԥхьа сгылоуп схәыҷханы.
Акгьы сҳәашам, акгьы зҩышам,
Стәарын лаԥхьа схы ааларҟәы,
Аха иҟамеи хынҳәышьа,
Уахь, иагьзынаӡом сышәҟәы, –
Сан илзыскуа цәаҳәақәакгьы
Знылаз, иалызгаз сыԥсы.
Икыдхаҽа илеиуа қәакгьы,
Са сыцәхалеит иахьазы.
Царҭа сымаму, сеиҭымха,
Сааины кәымрак сыҩнатәоуп, –
Ицаз аамҭа ахьсыцрыхо,
Ҳәашьа змамгьы иара атәоуп.
2009
УАЗК АЦЫМХӘРАС
Сышьҭоуп хаҳә дуӡӡак саԥҽыхан,
Иҟамкәа уаҳа са стәы.
Саӷацәа ыцәам. Сҩызцәа сзырҿыхом,
Цәгьалашәа сықәхеит адәы.
376

Амза бжатаӡа иаҵаршәуп ажәҩан,
Ԥшацәгьак аиҩхаа ибжьҟьоит.
Адунеи аҽардагәан, иҭахәаҽӡа сажәа,
Нахьхьи џьара цаҟьак инанҟьоит.
2009
***
Зны, саԥхьаҟа зегь анышьҭаз,
Сласӡа санахыԥоз ҵәыргылак,
Абазгьы шьҭысԥаауан снышьҭас,
Снеиуан шькылқәак срынгылан.
Адәы иаҵәа сықәын ицәырҵәо,
Уажәы-уажә сҽаӷәрагьы саахо.
Сгаӡамыз, са стәала, зегь здырцәон,
Исымангьы сыҟазма тәаха!
Сӡиасқәа саԥхьаҟа иҟан,
Саԥхьаҟа – сышьхақәа, изхыҵтәыз.
Сҿаасхар сықәлан аҩныҟа,
Сышьҭахьҟа исыхон зызхәыцтәыз,
Инагатәыз аҩада ираҳан,
Изиааитәыз хаала ма мчыла.
Машәыршәа аӡытҟәа санҭаҳагь,
Ӡыхьқәан сыбла ихгылаз.
Мҵәыжәҩада схаларын ажәҩан,
Соужьзар, еҵәакгьы сазцашан.
Амра цәыкәбарк еиԥш санажәуаз,
Адгьыл ҿамҩак еиԥш сахьӡашан.
Сдырхагон урҭ, саԥхьаҟа ишьҭаз,
Насгьы саазхьымӡаӡаз уаҳа.
377

Усҟан, санҩеиуаз, санышәҭуаз,
Ахара дгылан аԥсцәаҳа.
Еҳ, ишԥабзиаз сусқәа!..
Имцаз мшы ссирқәак сыцуп.
Сыҟазар – сыҟаҵәҟьан усҟан,
Настәи исхасыршҭша ԥхыӡуп.
2009
***
Сышьҭахьҟа иҟоуп, сылаԥш иааҵашәо-иҵшәо,
Аԥсҭазаара ҳәа сара зны сзышьҭаз.
Избап сҳәан иахьа уи аарҿыцшәа,
Сахьаахьаҳәыз, снықәҟьахын, сышьҭаст.
Исышьклаԥшуаз ргәы ирнаҭеит сажәӡазшәа,
Снеиҿышәшәазшәа рбоу, иаашанхеит.
Сҩагылт сара урҭ зегьы срызцасшәа,
Сымҩа санымҵкәа ԥхьа снеихеит.
Арахь, издыруеит ишмаҷу, ишмаҷӡоу,
Саԥхьаҟа ишьҭоу – истәу, исзынхаз.
Сымшқәа рынҵәамҭаҿ сахьаатәаз сырҭхаџьӡоу,
Урҭ сызрылҵуам – ԥсрам сзеилаҳаз.
2009
АКОНТРАБАНДИСТ
(Сымҩанызаҩк иажәабжь)
Контрабандистк сышьҭихит сахьаангылаз амҩа.
Иааилахәлон, бааԥсыла ахьҭагь аҿан.
«Арахь уабаҟаз, – иҳәахт, – угәамгәамуа?..»
«Ҳаԥсцәа рҟны», – сҳәеит, сгаӡамыз, сагьҿан.
378

«Ишԥаҟақәоу урҭ?» – дҵаахит дахлафшәа.
«Анцәа ишиҳәара!» – «Уаанҿасында уа…»
«Срыдрымкылеит,» – слымҳа ак аҩшәом,
Аҭак ҟасҵарц саҿуп дзызҵаауа.
«Усышьҭып дара рахь, даара иуҭахызар,
Урыдыркылартәгьы ҟасҵоит, анцәиныс..»
Игәы нзырхаз еилкаа уара аҩыза,
Дгәааит ҳашнеиуаз уа аконтрабандист.
Акрыздыруоу уи дызусҭоу, дызлыху,
Саауеит ауп аԥша исҿанагалаз наҳәо…
«Мап ацәукрым уаргьы узласыхәо,
Ауаа урыламлан аашаргьы уҳәҳәо, –
Сара сеидара, идыр, контрабандоуп,
Иҟалом иахьнеиша имнеир уаҵәы.
Рацәак бжьам шьҭа, ҳнызкыло аандоуп,
Уи днахыԥан днеироуп аӡәы.
Иԥшу рзынгьы имаӡоуп уа саннеиша,
Аус ус аҭахуп – иаҳзыԥшыз.
Ибзиами макьана уа улеишәа,
Уаалаган, цхыраарак ауҭароуп ҳус:
«Сахьнеиуа арахь саахынҳәаанӡа унхароуп,
Ҳмал ҳзеилоуп, иусҭоит хьчатәыс.
Иудыруаз, иакәым ҟалар – зегь ухароуп,
Ухгьы ҟауҵароуп уинахыс тәыс…».
Ари еилкаашьа змамыз ажәабжьын,
Сагар – саанагомызт. Исымамызт мҩа,
«Иумаҳаи? – уи дҵаахит даахьаԥшын. –
Иуоуша уазхәыци..». Исоут агәырҩа.
379

Мыждарақә сара сымҩа саангылон.
Иҭабгазҭгьы… Уи сзеиӷьын хара.
Ҳаиҩызцәазшәа, нас, снапқәа аанкылан,
Аанда днахыԥеит иазцаша здамра.
Иажәақәа ааҩуан: «Умшәан, контрабандаз,
Игәаӷьтәызар – гәаӷьышьа змамгьы гәаӷьтәуп.
Аконтрабанда... «Иунаҭо зны иубанда,
Иузаргыло баҟазаргьы – ихьтәуп».
Аконтрабандист днаскьон дхьаԥшкәаԥшуа,
Дцо-даауа ииҳәацгьы иҳәон:
Иаҳзеиқәырхар – иутәуп уара абжа…»
Сара акы сашьуан, сҿанаҳәон.
Исҭахымызт снеины амалаҳәа
Сҽаласыжьыр истәымыз малк.
Мчык сыхон аган ахь уаала ҳәа,
Адҵа снаҭон уи сара: «Убнал!»
Сегьналаӡит аҵх еиқәа агәыр еиԥш,
Сеиҵақыџьқыџьуа, сыцқәа еихашәы.
Савоуп иахьанӡагь ӡиаск сызмыруа,
Сылхоит, сшылхац, абар, асыршәы.
2009
ИҞАЛАША АНЫҞАЛА АШЬҬАХЬ
Иҟалаша аныҟала ашьҭахь,
Ианеиқәыбга дгьыли жәҩани.
Ауаа зеихозеи, мшәан, ҳашҭахь?
Иҟам ҩыџьа: саби сани.
380

Быццакцәеит, аиаша басҳәап,
Ибурц, акәу уахьгьы рымаҵ,
Ицахьоу бнарышьҭалт. Цасҳәоу?
Асгьы ауама – иҟаларыма?
Иауы-иаму, быҟам, быҟа!
Сгәы иснаҭеит зынгьы усшәа,
Бҿаабхазшәа бара аҩныҟа,
Ианаагәабҭа ашә артызшәа.
Дыҩнашьқьыруа ԥҳәыск ауада,
Данааҩныбба – иџьабымшьахит.
Исмаҳацызт ас иахьада:
«Ушьахәуп, зынӡа ушьахуп!»
Срылацәажәо ажәабжь ҿыцқәа,
Уи аԥҳәыс даасыргәыбзыӷуеит.
Снарыдтәалоит нас сыбӷьыцқәа,
Бахьагаз џьара сыԥшыхуа.
Уахь егьыҟам, иара арахьгьы,
Иҟоу ҽнак исцәеиламҳанда!
Сдунеи иамыхьша анахьгьы,
Иаасырӷәӷәанда сгәахәит ҳаанда.
Иара убри акәын, иара убри акәӡан
Бара арыцҳагьы бзыргәаҟуаз.
Сызлагылоу ԥхыӡым, лакәӡам,
Еиҭаҳәатәзаргь зегь араҟа.
Сгәы камыжькәа, хаала-мчыла,
Исзымгогьы, иббома, саҵоуп.
Санааԥсаӡо, уаҳа ансылам,
Сгәы шьҭыхуа, сгәы рхаҵо,
381

Дсывагылоуп, аа, бзықәныҳәоз,
Исыдушәа зызбои харак?
Бнаскьоит есааира ашьшьыҳәа,
Инасаҳәо: «Инхаз унхароуп…».
2009
СААР СҬАХЫМЫЗТ, СЦАР СҬАХЫМ
Саар сҭахымызт: ӡыжьк еиԥш слалаҳашан
Сыԥсы злызгаз, схы зцәызгаз аҭыӡшәа.
Сыҳәҳәар – сыҳәҳәабжь уаҩы иахьимаҳаша,
Сагап, схәыцуан, исиааип аҭыӡшәа.
Еицәажәашьа рымоу аҳа ҿаҳаи дагәеи,
Еицәажәашьа ҳаурым – иаҳҳәо хаз-хазхап.
Сгәы сышԥагеи, иараби, сгәы сышԥагеи,
Иҭарҷаҷоуп, унакьысыр – уи азхап.
Амца ацралап иаразнакала аԥырԥырҳәа,
Схы инаркны сшьапаҟынӡа слеилнашьаап.
Агәхьаа скрым сыкәша-мыкәша ирҳәо,
Егьҟамлазшәа ҭынч саатәап, схы зжьап.
Исхашҭыз аасгәаларшәо, исгәалашәаз аасхаршҭуа,
Аҵх саналаз, ианахажьыз амш ашәшьы,
Ԥҭа ҟәашқәак, акасеиԥш иаасхаршәуа,
Слымҳа иааҭаҩт исхасыршхьаз быбжьы.
Бара бакәын уи акасышгьы зхаршәыз,
Иаазырҿыхаз адгьыл шышьҭаз еиқәышьшьы,
Сцәа сҭарӡыӡо аԥша шасуаз аршәаа,
Уи иналыҩ, иааҩт ажәакгьы: «Сшьы!»
382

«Са соуп зегь зхароу, – лымшын насшәа, –
Уара уда иҭацәуазаап адунеи!
Зынгьы уи сзырбазеи илеиқәыбгазшәа,
Исиааип сара ас схьааи сгәырҩеи…».
Цхыраарак даҳәон уи ажәадагь,
Лыԥсы ҭыхуа, дгәаҟуа дкыдын ҭӡык.
Егьсыгмызт са сынхарц ашәада,
Уи архынҳәуоу илеиз лаӷырӡык.
Даҽакала ицәырҵит амш лахҿыхӡа,
Даҽакала ашәа рҳәеит аҵар.
Сымшқәа ныхӡам, схәыцуан, сыҵхқәа ныхӡам,
Исҭахымызт шьҭа арантәгьы сцар.
2009
ИԤШУ
Сықәгылоуп абарҵа,
Аԥшра сылшом уаҳа,
Умыццакцәан, амарџьа,
Ушьацәхныслар – скаҳап.
2009
***
Амшқәа шԥацо, аҵхқәа шԥацо?
Схы схыруа, сгәы шытҟәацра!
Амшын қашьхар – сара исаӡом.
Савагылоуп сааины ааҵра.
Шьоук амаҷгьы иалахыхуп,
Егьырҭ арацәа анырзымхо.
Иааиуа сымбар сҭахыхуп,
Рҿанынархо ицо аасымхо.
383

Урҭгьы егьырҭгьы сара срылам,
Сырԥырҵхьеит – рымҩа сымҩам.
Избоит срыцлар сӡаадырҟәрыло,
Раамҭа саамҭам, раха сымам.
Адәы сықәзааит зынӡа схала,
Жәынгьы ҿангьы срылам, срылам.
Сыбла иамбарц ажәҩан схалап,
Сгәаҟуа, кьыбак кыдыргылан.
2009
СҲАҚЬЫМ ИАХЬ
Сшьапы сықәыргыл – исыхьцәоит,
Снанамгар ҟалоит рацәак…
Иахьанӡагьы сцәыхьцәыхьцәоит,
Исзынхазшәа збоит ҳәатәқәак.
Исыҭ, уара, урҭ рҳәаха,
Сшьапы сықәыргыл, сҳақьым.
Сыцәа ҟьалеит – уаха хахоуп,
Арахь сатәым, анахь сатәым.
Сыццакуазар, сгәы саԥысцәо, –
Ари амш икьаҿу мшуп.
Иҟоуп сшьапқәа сыҵаԥызҵәо,
Сызрыцәцозар ҳәа саҿуп.
Урҭ рцасгьы, – џьа суԥылап, –
Уаамҩахыҵ, сгәашә аркым.
Ахьаа хьаауп, уаҳа сылам,
Сшьапы сықәыргыл, сҳақьым.
2009
384

***
Ишьклаԥало ицын лакгьы,
Ицар иуазма инаиаԥыс!..
Уаҩ дихәомызт дахьцалакгьы
Уи, ҩыџьа иреиҳабыз.
2009
***
«Сухоумыршҭӡан!» – ааҩит ажәҩан аҵахьтә,
Иҟалап уи ааҩзаргь адгьыл иҵыҩ.
Дарбан, уара, дыԥҳәысу дхаҵоу,
Иахьанӡагьы арахь иааскьо исыцыҩ?
Дхаҵазар – ибжьы ааҩрын аӷьараҳәа,
Дыԥҳәысзар – аарла, лгәы кыдшәо.
Иҭахәаҽуп абжьы. Уаҳа сахәом,
Даацәажәанда. Сгылоуп харак сыдшәа.
Саахынҳәхьеит иагараан сара агәықәха
Иагаҩ наскьаган. Ари даӡәума!
Адгьыл сықәуп срызгәамҭацәо, сықәхан,
Сналаԥшын, адунеигь ҭацәума?!
Ауаа рацәа ирылаз рылаӡамеи,
Иабанкабеи сара истәыз шәахшәа?!
Сааигәа иҟаз, исԥырымҵуазгьы цама,
Зегь ҭалама иадыркхьаз ашахта?!
Иаацәырҵында урҭ арахь, изрырҳаз,
Аԥсҭазаара изаҿамԥшуа еиқәшәыхгьы.
Уи саргьы исхыччоит аҟырҟырҳәа,
Аԥсҭазаара ҳәа иҟоу. Сыԥсыхгьы,
385

Исҳәаша сызҳәанда салагылан,
Иалыҩуа инханда уи сыбжьыҵар!
Исмоурашәа збоит уаҳа ԥыла,
Исҭахуп арантәи шьҭа сыбжьыҵыр, –
Сахьыбжьахаз цәыршәагақәак сыцрыхо,
Иахьысхоу лаҳәақәак схаҟыруа.
Изакә мчузеи ажәҩак ахь исыхо?
Уи сылазҵаз арбану? Исыздыруам.
«Сухоумыршҭӡан!» Ари уажәадагь иааҩлон,
Иҭахәаҽӡа даҽазныкгьы иааҩхит.
Схы ахьсырхо сыздырлом асы анаҩло,
Иаҭаххаргьы аҩра исымам аҩха.
Сақәшәом исҳәо, сақәшәом сара изуа,
Амшын схыларыма? Ишԥа нышьлоу?
Дгьыл сықәнаргылом исхамацәысуа,
Мҩа снаҭом ақдеиԥш уи ианыжьлоу.
2009
***
Асоура иаҿуп аҳәылыҳәа,
Уи ҵаҟа ишьҭалоит ибахӡа.
Рдәынакгьы иамоуп аныҳәа,
Иҿықәҿықәуеит иахьықәтәоу иԥахәӡа.
Сынкахәыцуа снеиуеит аҩныҟа,
Искуп исцәыӡрашәа сышәха.
Адунеиаҿ сымзар акгьыҟам,
Исықәыԥсо зызбои иццышәха?
2009
386

ГӘАЛАШӘАРАК
Даныԥшыз, дыԥшымкәагь снымҩахыҵуан,
Схы ҭнамҟьо уи ииҳәоз саҳауан.
Снаиԥырҵны сцаргь краамҭа сизхәыцуан,
Сышиацәажәац сиацәажәо саауан.
Саауан аҩныҟа, аарагьы сҭахымшәа,
Исзымҳәакәа инхазшәа уа иҳәатәыз.
Иааигәа сыҟан схы сгәы анахымшәаз,
Санҭацәыз ма хәыцрала санҭәыз.
Ииҳәоз саҳауан уи, аха иҳәамыз
Саҳауазшәа сыҟан еиҳагьы.
Сҽанызӡозгьы ыҟан уа, саҭамыз,
Санаатәалоз исмаҳаша ансаҳагьы.
Ихы дааҩахар, иажәақәа мыцхәызшәа,
Саатәон исаҳазшәа зегьы рҭак.
Исымбацызт уаҟа баакгьы хызжәо,
Исылыԥсаауан зны-зынлагьы сдак.
Снаскьеигалон сцара иҭахымшәа,
Иажәа сыцын сынхыҵыргьы ашәхымс.
Снеиуан нас сгәы зхыз иахымшәо,
Смааирашәагь арахь даҽа хымз.
Игәы ԥысҵәар – даҽазны дыԥшрымызт,
Аԥенџьыр дылагылан уажә дшыԥшуа.
Исҭахын – уаҵәыҵәҟьа сзыхынҳәрымызт,
Сагаргь ауан исыҵасны аԥша, –
Иахьыԥшымыз, зынӡа сахьаҭахымыз,
Аха, уԥшыр, ҽазныкгьы саахынҳәуан.
387

Насыԥхарын уаҟа сара исымаз:
Даныҟамла зны аҩны слаҳәуан.
Нас исныруа аҿаанахон иԥхара,
Иаасырӷәӷәон аамҭала сгәы аасыцәцар.
Адунеи ду иадысҵон ахара,
Исзамур – сахьыҩаӡаша сымҩаӡар.
2009
АМОНОЛОГ
Сыжәбаӡом, аха сыҟами, сыӡым,
Ҳааиниар – шәаасыхәаԥш, ҳаиԥшым.
Иаҵахо срыцым, иаиааиуагьы срыцым,
Иԥшу срылам, среиуам иԥшым.
Иаасхагыло санырбало сгәықәхан,
Исхадырԥаанӡа саҵҟьоит рааҵәажә,
Скыдтәалоуп џьара сыҵларкәыкәхан, –
Сасуеит, сеиҭасуеит абажә.
Ашьхарахь скыдлом, сарааԥсар арха,
Уи саԥырҵуам сарҭәы-самырҭәы.
Адәы сықәуп схы саҳәынҭқарха,
Схы саҳәынҭқарха сықәуп адәы.
2009
***
Никәала ҳәа дыҟан зны Кәыҵниак,
Згәы ндырхоз, аха абзиа зхыз.
Шьоукы рзы ибзиамызт ибзиа,
Ирҭахын ицарцгьы инаихыс, –
388

Уи ара ахаангьы дыҟамызшәа,
Иамуашәа ҽазынгьы дҟалар.
Ирацәан ахаҵа игәы ԥызжәоз,
Ирымуит дҩагылар ма днатәар.
Имшқәа мҩасит уи дышдыргәаҭеиуаз,
Имҩа дырзанымгеит, дыршьаҳан.
Бзиабарак даман дырԥеиԥеиуа,
Ҵәахышьак имоуӡеит, изнарҳан.
Икарыжьхьаз иашак дахьынҳалан,
Дацаауан, даццон иахьцалак.
«Ҳара даҳтәын, даҳтәымызшәа дҳалан», –
Узызҵааз иурҭон насгьы аҭак.
Днеиуан уи мҩахәасҭақәак дырнылан,
Гаӡақәак днаԥырҵуа иҽыргаӡа.
Дрызгәамҭаӡо бжеиҳан ауаа дрылан,
Усқәакгьы дрышьҭан иҽкынҵа.
Ишдырцәац ихьӡ дырцәон дызҭахымыз,
«Никәала бзиа» рымшын дызҭахыз.
Акраамҭагьы аӷба амшын ихымыз,
Ишьҭа наҟ инхыӡлеит уи нахыс.
Баша игылоуп амҩақәа ирныԥшыло,
Дагаӡеит уи, даҵәахит ҽа ганк.
Иҵӡозеи, ҳахьыҟаз дааҩнашылон,
Дагеит акгьы ахьыҟамыз – дгаган.
2009
***
Саныҟоу сыҟамшәа сгылом.
Саныҟам сыҟоушәа сцәырҵуам.
389

Сааиуеит сҽынкыла-ҽынкыло,
Саакылсуеит ишәаз рҽахьырӡо.
Ишызбо амшынқәа сзырхыӡлом,
Сҭыҵуам мчыла иахьҭырцо.
Иаиааиша ддырны сызицлом,
Иаҵахо дгәаҭан сзиԥырҵуам.
2009
***
– Рацәа ухаҵан – уус усмыз.
Абаа хужәон, анцәиныс…
Уԥсы ухазҵаз дарбан? – Ԥҳәысмыз!..
– Уԥсы ухызхыз? – Уигьы аԥҳәыс!
2009
***
Деихыкка ауаа дрылам,
Имбаӡакәа агәаӷ даражәт.
Дшарылахьеит уи, дшарыла,
Гәамла еиҵакәаҳауп иааҵәажә.
Иԥсҭазаара измырманшәало,
Иҽаҭашәа дааиуеит сган.
Иԥсы ҭнахуеит сажәеинраалак,
Дарцәом изҩыз ароман.
2009
АУАҨЫ ДАЖӘГӘЫШЬЕИТ, ДАД!
Адгьыл дықәын, ажәҩан далан,
Дыхьшьыцбан данцоз дышьҭас.
Ишьклахысхьан ирцәыбналоз,
Дрылахысхьан изышьҭаз.
390

Иҽыццышә амца иалԥан,
Жәларык ыршанхан иаауаз,
Аарла амардуан длалбаан,
Ашҭа даақәгылеит, аф аст!
2009
***
Уцәырҵ, – инаухаршҭны уҽыҵәахшәа уштәазгьы, –
Ухы наздукыло думамкәа аҩны уааҩнахар.
Уҽуҵәахлар шыҟамло еилкаа, уара, насгьы,
Уаҭахымзар шалшогь адәы, уаҭаххар.
Уи адәы иаҵәа хыблаашәа ишьҭазааит,
Игьежьуа иқәзааит уахь ԥша ҵәыҵәык.
Даҽазныкгьы угәы ҭыблаауа умҩасуеит,
Унеиуеит ушыҟоу дурбарц даҽазнык.
Ажәҩан иалоуп рҽеидкылан ԥсаатәқәак,
Издыруадашь урҭ еицрымшәо иахьцо.
Еиԥхьыттазшәа убоит уара аратәқәак,
Еилоуп рхы иахьымӡо, иахьӡо.
Еилоуп – еилагылом, иамуит, еиқәымшәеит,
Зегь абзиа иашьҭоушәа рҳәоит.
Аха изубои, мшәа, ируа иакәымшәа?
Ирҳәашагь ҭынч иахьырҳәаша иҳәҳәоит.
Ахы ҭҟьазшәа адунеигьы ааҭгылоит,
Нас изҿыц иаҿуп – игьежьуеит.
Уадырсызшәа угылоуп уаҳа анулам,
Умч зқәымхаз уанаҵаз – уашьуеит.
Аха мап узацәкуам уара, аф асааит!
Унахьынҳалоит иуаҩсуа ҽазнык.
391

Уи адәы иаҵәа хыблаашәа ишьҭазааит,
Игьежьуа иқәзааит уахь ԥша ҵәыҵәык.
2009
***
Аҭаацәа иршәеит бааԥсыла:
Дыҳәҳәаны дааԥшит шьыжьык.
Дҟьаланы абна дылан,
Дрылашәахит агыгшәыг.
– Урҭ уара иабоуԥырхагоу,
Абна илоу, – ааҩит бжьык,
Узыцәшәаша, зыҽзырхагаз,
Ара ҳрылоуп – агыгшәыг!
2009
***
Иага сҳәаргьы, шәара шәыда,
Царҭа сымамзаап зынӡа,
Исынхалан амш шәыҭан,
Аҵх саларшәуп сзаҵәӡа.
2009
***
Иқәҳа идәықәлоит зегь анҵәамҭахь –
Иҟоу, ицәырҵуа, иааиуа ҿыц.
Издыркыз ари амшгьы ҳамҭан,
Ахьаԥшха иоуаанӡагь ицәыӡп.
Адгьыл иқәиааз, иқәӷьацашаз,
Жәҩангәашәԥхьаран иззыԥшыз
Иаазгаз краадырма ишагашаз,
Лаԥшы ишыҵшәо шьҭарнахыс.
392

Жәынгьы ҿангьы ус ауп, ус ауп,
Жәынгьы ҿангьы ус ишоуп:
Иҟоу ԥсҭазаара зауз ауп,
Аха иаҳзалои – ирхәашоуп!
Ирхәашоуп баагәареи хани,
Еиҭаргылала – ибжьаӡп.
Аха аныӡаарахь схы хамеи,
Сааины снылаиеит ашьац.
Еиҭаҳәашьа змам саражәуа,
Ус сынхазшәагь сышхәыҷыз,
Саҵаԥшуеит сраҳаҭӡа ажәҩан,
Ԥҭа ҟәашк сеилаҳауа хчыс.
2009
ЛАԤШЫ ЗХЫМ
Дгьыл иқәымӡо, мҩа иамкуа,
Згәы ҭарҷаҷоу, лаԥшы зхым,
Акгьы сыхьуам гәырҩа самгар
Сахьаатәым, сахьаҭахым.
Сахьаагылаз сгәы скыдхо,
Сахьаазымтәаз иантәатәха,
Сыҽкасыжьӡарым ҳәа ҿыцха
Џьара сдәықәлахуеит сеиха.
Сышьҭакшоит анаҟа самԥан,
Ара садҳалоит аҭӡамц.
Иааҭамшәаӡеит сымпылк амба,
Иааиз амшгьы санаргәамҵ.
393

Ицаз гәыҵхан, иааиуа гәыҵхан,
Сыбла ихысло сызлаԥшуа,
Сызлагылоу акгьы ҿыцхом,
Баша сажәжәоит ҩаԥхьа аԥша.
Акгьы сыхьуам гәырҩа самгар,
Сахьатәым, сахьаҭахым.
Дгьыл иқәымӡо, мҩа иамкуа,
Згәы ҭарҷаҷоу, лаԥшы зхым.
2009
***
Иазхоуп, иазха! Ҳара иаҳусӡам,
Анаҩс иҟоу – иааиуа иртәыз.
Сара уаҳа сгәы саԥысӡом,
Избоит сымшқәа сышдырҭәыз.
Исгәыҵамӡо сгәыҵаскышам,
Исзышьҭымхуа згарц саҿым.
Иахьа еилыскаазшәа сшыԥсыша,
Рацәак иааиуагь сазыԥшым.
Сыҵаиоуп сраҳаҭӡа шәшьырак,
Саргәыбзыӷуа иасуа ԥшахьк.
Амра нҭагьалоит ахшьырахь,
Ахәлара ааскьоит арахь.
Схәыцрақәа мшынха исхыҵәо,
Сцахуеит аҵахь схьанҭаӡа.
Исыздыруам сҿыхоу сыцәоу,
Сыҟоу, сыҟаму зынӡа.
2009
394

***
Иргарын баагәарак иажәлар,
Уи даацәырҵыр, иззыԥшыз.
Аԥыза дрыԥшааит, аха ажәлар,
Ԥшаашьа рмоуит, афы рмыст!
2009
***
Ахаҿы азхымтуа ажәҩан амш иахаҳан,
Адгьыл сықәырҟацан акы сакуп, аф аст!
Исылнамыршарц аҭаххазар акәхап уаҳа,
Схы сааҩахар – исыхнахп зынӡас.
Издыруанда, схәыцуеит, ма исхароу,
Зҵаара заҵәык сҭир сҭахуп: «Избан?»
Иахьа акәымхар, уаҵәызны амра ԥхароуп,
Аха уанӡа са снанашьҭуам, иаасхаԥан
Ари ажәҩан – сагоит исылсуа ихьааха,
Адгьыл уи ахьаауп – сеиҟәнажәоит.
Саазықәшәазеи иқәнагалаз зегь аасаахо,
Агыгшәыгқәа срылахазшәа акы саршәоит.
Аԥша иамгеит ихәыҵҟьо исықәмацәысуа,
Ицаз, иҟоу, иҟало гәырҩо,
Саауан сара сақәымшәацәо изуа,
Илакәшьо саазынгылаз закә мҩоу.
Сгәы сажьон уи наҟ ианысцарызшәа
Ҩысҭаа пылҳаҭ, џьныш цәыршәага иус.
Срылагылаз џьысшьон абаа хызжәаз,
Срыхьӡарызшәагь сыҟан исзыԥшыз.
395

Адгьыл сықәҳаит уахь акгьы сызнамго,
Сахьааихьаз мҩабжара акәын – сеикәарҳәын.
Еиҭаҳәашьак асҭап зны, сеиламгар,
Иҟалаз… Саагылахт, саахынҳәын.
Сҿынасхахт гәаныла зегь риашо,
Ҳаԥсқәа ҿыхуа иааиуаз снарыхьӡахт.
Зегь хынҳәызшәа ануба зегь анбашоу,
Иухашәарым ҳәа сгәыӷуеит аҟәараӷ.
Арахь сымчқәа абаҟоу, саамҭа абаҟоу!
Иҟалап сахьнықәиаз сеилаԥсаргь.
Адунеи ду шықәхаз анҵа сҟәаҟәа
Аҵыхәтәантәи уара убӷьыц, амзар.
2009
***
Исзыԥшу харам. Исхызгаз акрахыҵуеит.
Уи аауеит, исхызгаз, сышьҭа ихылан.
Схьанарԥшуеит лассы-ласс, сназхәыцуеит,
Алакҭа сынҭаԥшызшәа, снадыххылан.
Акы снахоит, арахь акы саахоит,
Еиуарам џьара избо, еиӷарам.
Исзыԥшу аҿаахан схы сыхнахуеит,
Сацәцар сҭаххоит. Исзыԥшу харам.
2009
***
Абракәын ҳахьгылаз ҳаиҭамҵуа,
Ҳхьамҵуа, иаҳгәыдҵан ҳаушьуазаргь;
Ҳалаҳаргь ҳалҵрашәа амца,
Ԥсы зхыҵуа ҳакәны ҳаршазар?
396

Икаҳаз игылаз, еиҭеихаз
Ианыргагьы адгьыл агәы ыджәан,
Иаҳмоуит ҳахьнеишаз анеиха,
Избоит саргьы хара дук сыдшәа.
Иҳаԥхьо хыдарам усгьы,
Иахьамуа ааныжь, иахьаушахь.
Дархагеит араҟа иззаузгьы,
Аамҭа анижәла даушла.
Ҳабацо, мшәан, ҳақәҳа, ҳабахо,
Ҳрылыууаа, иҳамаз зегь ырӡны?!
Ҳаныҟамгьы ҳаҟоушәа рбахыр,
Иаҳзымҳәаз рҳәахыр иаацәырҵны!
2009
***
Снаԥшааԥшын, сахьныҟәашаз сныҟәан,
Абри сазхәыцуа саауеит уажә аҩныҟа:
Иҟан, иҟан иҟамызгьы аныҟаз,
Ианыҟамызгьы ыҟан зны иҟаз.
2009
***
Санаауаз сыццакуан,сгәаҟ-гәаҟуан –
Снаӡарц сҭахын сара аҩнынӡа.
Санцоз ак нықәҳауан сҟәаҟәа,
Агәашәаҿ саагылалон сзымцо.
Иҵӡозеи! Уиаахыс ишԥааҳәи
Адунеиажә – инхазеи исзалоу!
Амҩа сықәгылам сгәы аҳәо –
Иԥымҵәац махәык сахьынҳалоуп.
397

Снеир – сахьнеиуа исзыԥшыда?
Ихыԥшылода сҿаасхаргьы сышьҭа?
Сзалымҵуа инсыжьуеит ақыҭа,
Дыҟамкәа уа сара исышьҭоу.
Изызбои ажәҩан лаҟәызшәа,
Исықәҳара иҟоуп – ибгашоу.
Арахь, аҩныҟа схынҳәызшәа,
Снеины ашәшьыраҿ саатәашан.
Исхашҭрашәа сааҟалап схьаақәа,
Избап, схәыҷымкәа, схәыҷхазшәа
Исыхәаԥшуеит нхарак сыгәхьааган,
Аццышә изалымҵуа еиқәхазшәагь.
2009
***
Исԥырҵуам ишсывагылаз исцәыԥсыз,
Сышьҭа ихуп еибарыҩуа, сырԥырҵын.
Ибыбышӡа иҳақәнауаз закә сыз!
Ҳанҭаԥало уажә ҳазнеиуаз сырӡын.
Ҳнеибагеит ҳаишьҭалашәа ԥхнынӡа,
Ҳасабшьа змамызгьы ҳҳасабуан:
Ҳааидтәалартә ҳанзыҟамла арымӡаҿ,
Мҩакы ҳақәын, иҳаргылозгьы сабан.
Аблахкыгаз адунеи ссир иалиааз
Ҳнеишьҭаҳауа ҳзықәнагалаз цәҳәыран.
Акгьы сымбеит уи ацәҳәыра исзалаз,
Иагьеилыскааит: сышьҭахьҟа схынҳәыроуп.
Ӡ-ҿамҩак сызымҭо санҿажәкуа,
Хьаас измам аԥслымӡ сыхнаҩаргьы,
398

Сышәԥырҵып, сҳәеит, исымамкәа исҿашәкуа,
Ари ацәҳәыра амҩан сеилнарҩааргьы.
Сшырмаабуаз дырны исышькларыжьыз
Сызхууааны зҿаасхаз қыдбажәқәан.
Срызхьамԥшит ишынсыжьра инсыжьыз,
Иагьныдҳалеит уахь, сышьҭахьҟа, агәашәқәа.
Амҵәыжәҩақәа соузшәа сышьҭыԥраау,
Сгәырӷьоит сара уаҳа акгьы ахьаҳзеилам.
Ҳзеиҵацаԥхьом шьҭа ахаангьы хыбрак,
Сеидарақәа срыҵаланы снеилап.
Снеилап уахь, сызлыҵыз адунеиахь,
Избап сара уи еиҭах иссирӡан…
Еилагылан исцәыԥсыз гәаҭеиуа, –
Сышьҭа ихуп еибарыҩуа, сырԥырҵын.
2009
ҴХАГӘАНЫ
Исықәзыргаз дарбану сыхьыӡ,
Сзырҿыхазгьы абас ҵхагәаны.
Еилкаашьа сзамҭо ирыхьыз,
Инеиуеит жәларык еигәаны.
Ирыхьӡо, ирхьымӡо сылаԥш,
Еилкаа уара амца дзыркыз.
Инеиуеит амҩақәа ирнылан,
Инеиуеит агәаҩақәа ирҭыс.
Дызбоит, ихы аҵәы иахаргылан,
Иҽырҩашьан урҭ дрылоуп џьнышк.
399

Изҿагылатәу дыҩны дырԥылан,
Ҳашнеиуа саргьы сиҭиишт.
Аӡыблара саанахәан, срылоуп
Хьаҵшьа ззымдыруа ицо,
Исоурангьы сыҟаӡам ԥыла,
Субом уа џьаргьы скәараҵо.
Ишԥахьҭоу усгьы, ишԥахьҭа!
Сагоит сара ԥшак скәыкәны.
Сҭымҵрашәа зызбозеи бахҭак,
Снаҳә-ааҳәуа абра, ҵхагәаны?
Саҿызаргь саҿымзаргь исусу,
Саазымтәеит, сцоит сеиханы.
Сзыԥсахыз дхаҵоу дыԥҳәысу?
Даақәтәазшәа збоит сханы.
Насшәа гәаҟк сихатәахуп, –
Снапы данхалт чмазаҩык.
Сызлаҳаз сызлалҵуеи, сызлахәои,
Сҽаҭашәа снеилару ҩык!
Сакуп гәалак сеидгәалан,
Иҟалап хьаацәгьак сагар.
Иудыруеи, схәыцуеит, ҽакала
Сҩагылар, уахак иаасзыршар.
Иаџьалу сыздыруам, цәыршәагак
Аагылт абрахь иааигәаны,
Иҟазгьы иҟоугь сдырхаго,
Сзымио сиоуп ҵхагәаны.
2009
400

***
Амҩа сықәын сымшқәа ныхуа,
Смыцәаӡакәа сыҵхқәа ршо.
Саԥхьа ишьҭазшәа збон сзықәгәыӷуаз,
Уи акгьы иазмырхәашо.
Амҩа шьҭан инымҵәарызшәа,
Лаԥш ахьзымнаӡоз иган.
Маҭәақәак сшәын ирысшәа,
Аха усгьы хьҭа сакуан.
Сақәымшәаӡо сцон ацашьа,
Аамҭа цәгьамыз, сыхьнаҳәон.
Иҟасҵон измам ҟаҵашьа,
Иҳәатәымызгьы акы сҳәон.
Амҩа сықәуп сымшқәа ныхуа,
Смыцәаӡакәа сыҵхқәа ршо.
Сахьагаша сеидру исыхан,
Сыргәаҭеиуа, сеикәыршо.
Ицалааит ус сымҩа саман,
Исцәакаанӡа саԥхьа сышә.
Сымҩа нҵәама, са сынҵәама
Шәанамҳәашеи зны сыҩныжә!
2009
***
Ирхашҭуа ҳәа егьыҟам, ухәыцыр,
Идырӡуа ҳәа егьрымам иаԥсоу.
Уаҵәызны иҟалап зегь дырҿыцыр,
Сара издыруа мԥсыр ишыбзоу.
401

Иԥхьаку рацәоуп иаҭахым ҳәа,
Иаргамашәа иубогь маӡоуп.
Агәаҵақәа ирҭарҵәахт ирзымҳәо,
Ицәыргамкәа инхаз лахьынҵоуп.
Бла иаумырбаша ҳәа иршьыхуеит,
Гәыбжьыхгақәак ҳҿаԥхьа иааԥшын.
Егьахьыҟам ак ыҟоушәа иԥшыхуеит,
Иҟаҵәҟьоу быжьрабыжьҵәа иржын.
Уаԥхьа дангылоу узыԥсахуа,
Данықәтәоу хыхь жәлары зжьаз,
Аҵабырг анышьҭарҵа ихәахәан,
Дырҩашьо иуаӷаз, иуашьаз, –
Аамҭа ааҭгылоит иџыџӡа,
Кәалаԥк еиԥш ахҩа лахашәоит.
Сацӡам уи уаҳа, исыцӡам,
Ҳарҟьалоит зегьы-зегь, ҳаршәоит.
Аха ицарым, уара, асӡа,
Ишнеиуа, мышкызны, иааҳәып.
Шә-цәак зхарԥазгьы ҟьантазӡа,
Уи иаанарԥшып – иаалаҳәып.
Иаацәырҵып амра шеишеиуа,
Саагәырӷьап – лашарак сыхьӡан.
Ҵәахы ыҟам, маӡа ыҟам ушнеиуа,
Асы ықәҵуеит, аӡынра цан.
2009
***
Ари адгьыл иахьуеи иазыруеи
Сара исыхьуеит, исылҟьоит ахеиԥш.
402

Ари адгьыл макьана иуазыруеит, –
Иаргьы саргьы иҳамами ԥеиԥшк.
Сгәы каршәны саазымтәаӡеит уаҳа,
Нҵәара ақәынгьы збом сара сус.
Сынхеит Дамокл иаҳәа схакнаҳан,
Ахақәиҭра зауны хақәиҭра змауз.
2009
УАҴӘЫНӠА
Уаҵәынӡа уԥсыр ҟалоит, убзахаргьы,
Уаԥхьаҟа ишьҭоуп иага ус.
Уааҟалар иумамкәа харгьы,
Узҭанагалаз агәаҩагьы уҭысп.
Абираҟ еиԥш ушьҭырхып уаҵәынӡа,
Узвагылан уааиуа ирҭаххар.
Ушеихо, ушгәаҟуа, уахьцашагьы узымцап, –
Уҭахаргьы ҟалоит, уҭахар.
Уаҵәынӡа иуоуп уззыԥшызгьы,
Иумаз, узықәгәыӷуаз уцәыӡп.
Иџьоушьаша убап уинахысгьы,
Адунеи ааҳәып, аҽарҿыцп.
Иага ажәабжь улымҳақәа ирҭасып,
Ушьҭырхып, урҭ уздырҳап.
Угәгьы ихьааха иага асып, –
Иумаҳаша ааҩп, иуаҳап.
Изакәызеи иухьымӡо, узхьымӡо,
Иуиааиуа, маҷӡак уаашәар?
403

Уԥшуп – инеилак уаҵәынӡа!
Егьухьуам уахак иузыршар!
2009
***
Схы сыкәаҽшәа сахьаатәаз,
Иаасықәпапеит схьаақәа.
Сызлаз акы салыгәгәа,
Саарыдхалеит сгәалақәа.
Нас, схы сааҩаханы,
Џьара сдәықәлеит саханы,
Аха исарҳәон схәыцрақәа
Уахь сахьнеиуа сыӡрашәа.
Иааиз сымш рашашәа,
Адәы сықәын сҩашьашәа.
Уажәы-уажәы скаҳауан,
Сшәазшәа снапқәа сраҳауан.
Иччон ауаа башақәа,
Ицәаз шьоукгьы ҿыхахуан.
Ҳазшаз ҽазныкгьы сиашьапкуа
Сзымҵагылаз ныхахын.
2009
САҬАМЫЗ
Еилыргашьа амоушәа иамамшәа ихароу,
Иҿаԥхьа дахьаатәала дааины уи ҿымҭ,
Изымхо акызаҵәык ауп – лыԥхароуп,
Ихьаахагьы илсуеит акгьы данаҿым.
404

Иҟанеи аамҭа, иаманеи ҳәашьа,
Иқьышә иқәкын уи иҳәатәыз
Уара еилкаа, нас, еилкаам, дзырҩашьаз
Уара идыр дахьагаз, дахьатәыз.
Дахьатәыҵәҟьаз, дназхәыцуеит, ара акәын,
Лааигәа дыҟан, лара дыхьҟәыршәан.
Дызлаз ԥхыӡзар акәхарын, лакәын,
Игәы аҭра иҭазмыргылоз дашәан.
Ихьыз иахьанӡагь издыруам ахаҵа,
Ицаз дашьҭалар шԥеиҭаху, иааг!..
Ҿымҭ дизыԥшуеит Маринагь џьара аҵахьтә
«Саҭамыз» аҳәаха змауз Пастернак.
2010
***
Сцарц егьсыгым шьҭа сладынҵәала,
Исымпыҵанҵәарц егьагым сапын ҟыран.
Исҭахым арахьгьы сцәажәарц цәала,
Иаасхалахьан алаҳәеиԥш иҟыруа.
Гыгшәыгҵас иаасҿагылеит ац хырџьаџьа,
Сшааиуаз сшьапы сықәҟьангьы сканажьит.
Егьагымхеит ҟәаракаҿ схы арҷаҷарц,
Нымҩахыҵ сыԥсы шҭазгьы сажит.
Аха исымамызт усҟан сара аԥсыха,
Сацәгылеит, сгыргыруазаргь аҳәыс еиԥш.
Акы сагон сара арантә исыхан,
Саанагон арахь ҩаԥхьа сус ахь.
Уи иара акәын – уаҳа саазымшаҭаз,
Уи иара акәын – сызҭахым анышәаз.
405

Исзыԥшу ҳәа егьыҟамызт аԥсрада,
Абарҭқәа ириааирцаз ирнышәаз.
Акы самгаргьы даҽакы сагашан,
Даҽакы сагашан сара сықәҳәан.
Аԥсҭазаара абас ихаамзар, иашан,
Снапқәа акәыршан сиоуп, ацәа сықәҳан.
2010
***
Ԥҳәыск абарҵа дықәтәан уаҟа дхахо,
Уажәы-уажә арахьгьы иааршәуа лылаԥш.
Ашәшьыраҿ итәаз ирымаӡамызт лаха,
Сырзыԥшуеит сара урҭ арантәи, сгылан.
Ибжьаӡоузеи, усгьы, ухәыцыр, уанӡа
Шаҟа ӡни, шаҟа ԥхни, шаҟа ааԥынреи
Нықәҳа ицази удыргәырӷьо, уагьдыргәамҵуа,
Урылсны уаазеи шаҟа ԥсреи шаҟа бзареи!
Дара тәоуп иахьтәац, нахьхьи, ашәшьыраҿ,
Дааччалоит аԥҳәызба уаҟа акыркырҳәа.
Лыҽлыргаӡоит ани аԥҳәыс, иҟоугь лдыруеит,
Ллымҳа аҟынӡа имааҩзаргь уаҳа ирҳәо.
Имгылара џьылшьоит ҩымшгьы, ҩахагь,
Иҟам дара рыда уаҳа аӡә дыҟас.
Дыштәац дтәоуп лара абарҵаҿ, дхахо,
Гәаныла иагаџьара арантә уи дныҟәаз.
Дахьцалакгьы урҭ дырԥырҵ дызцашам,
Инарықәылкуеит уажәы-уажәгьы лылаԥш.
Афы рмысааит, ирҳәо аауаҳашам,
Сырзыԥшуеит саргьы урҭ арантәи сгылан.
406

Ус арԥыс, ҽынкылашьа имоуу уаҳа,
Аԥҳәызба дааигәыӡуеит дигәыдырӷәӷәала.
«Унан!» – лҳәоит аԥҳәыс, ахахатә
Наҟ инықәҵан, абарҵа даақәхан лхала.
Убасҟан ауп уи дангәасҭаз, сҩыҵԥан,
Сагьаагылеит сџыџӡа уаҟа, ашәшьыраҿ.
Амш иагахьан саамҭа зегь ҩасыҵԥаан,
Аха уи арԥыс сара шсакәыз здыруан.
2010
***
Ихәмарлатәын – иҳалымшеит.
Ҳзаламгылт рансамбль.
Уқьачақьымкәа уқьачақьушәа ахәмарра иаԥсам.
Ҳрымҵамкәашеит, иаҳҭахым, рҿаԥхьа ҳамшәаҳәеит
Иҳәатәыз анҳамаз, иҳәатәымыз егьҳамҳәеит.
Аҳамҭақәа ҳрышьҭамызт, иҳанашьаз реиҳан:
Уаҩрала, қьиарала иҳарҳаз зегьы рҳан.
Ҳаҟан. Шьҭа ҳамҩа иҟам рахь ихоуп,
Ҳнаскьазго ҩыџьаҟа аацәырҵыр – иҳазхоуп.
2010
ИЗЗЫЗҨЫЗ ДАНЫҞАМ
Аԥсышәоуп игаша саныҟамгьы араҟа,
Ашьхақәа ирҿыҩны хара ага иазцо.
Рқьышә иқәку иара акәзааит иангәаҟуа,
Иангәырӷьо – мҵәыжәҩада иԥрыртә иҟазҵо.
Арҩашқәа хыҵны иахьлеиуа агәгәаҳәа,
Аԥсышәан слымҳа иҭарыҩ рыбжьы.
407

Араҟа аԥсҭазаара усҟангьы сгәы аҳәап,
Исхаҳар, исхыҵны идәықәлап ашәшьы.
Агаҿа иавалан иааиуа аԥшалас,
Иалаз ишалац саԥсшәа хааӡа.
Аԥсышәала ицәыргоу ахьааи агәалеи
Ԥсеиқәырхагоуп, ҽа хәшәыми зынӡа.
Избап сара ицахьоугьы хынҳәызшәа
Ианаага аҿаҩақәа ажәытәтәи рбызшәа.
Аԥсшәа иалоу, иаламӡо ԥысшәап,
Саргылап сырхаҵан, ԥсроуп – санаршәа.
Баша нышәуп ари адгьыл санацым,
Сажәада уи ҿажәкп, еиҟәыԥԥап.
Иззызҩыз даныҟам, изҩызгьы бжьаӡып,
Ихәыҵҟьан иааиуа ԥшацәгьак иагап.
2010
***
…Ус еиԥш иага ыҟоуп быԥсҭазаараҿ,
ибхабмыршҭыша,
Аха уи амш бшаҵоу наҟ хара бымцароуп.
Ҳанхықәгылаз џьаҳшьоит баргьы саргьы тышак,
Уахь ҳнеира сара сакәхап усгьы изхароу.
Даҽаџьара ихамыз ҳамҩа – дәы иаҵәак ахь,
Аха аҽнынтәарак аҳәылыҳәа сын иауаз.
Ааигәа иҟаз ҳмаҳаӡеит, акы ҳардагәан,
Иҳазгәамҭеит маӡа-аргама арахь иаауаз.
Арахь иаауаз ибыбышӡа илеиуаз сымызт,
Ҷыхьын, ҵаан, уи ҳабжьара ишьҭашәуан.
408

Асы анаахкәа, шәаӡыӡаран сара исымаз,
Сықәмыргыло ԥшакгьы сааигәа ишәышәуан.
Унхар – уанызнымхо, уцар – уанзымцо,
Уқәхазшәа угәы иунаҭоит цҳаҵәрык.
Еиқәысҵарашәа збазма абраҟа сымца?
Сҩашьама? Иага сыгуп, иага сыг!
Сара исыгу сара ишсыгу исыццап,
Урҭ сара исзырҽеиуам – ианцатәха.
Исцәыӡхьоу зегь иреиҳау абраҟа исцәыӡуа.
Сзырбазеи?.. Уеизгьы сдәықәлахьеит сеиха.
Сара араҟа инсыжьуа исзынмыжьуа ауп,
Исзымго ауп, сыбзазтәуа ауп, сагьзышьуа ауп.
Слабжышны ицаз амшқәа срықәҭәагәышьоуп,
Гәырҩа нымҵәан зегь уаҵәызны исоуп.
Араҟа сҟаларым уаҵәызны, уаҟагь,
Иниакәкәаз аамҭа сыбжьанарӡп.
Ажәҩан снамҵамгылалашеи сгәаҟуа,
Исзымыхьчаз Ҳазшаз цқьа бихьчарц.
2010
***
Зегьы ироушам рымҩақәа рнысха…
Аамҭагь иахарои, акала ҳмеихәар!
Уԥсы ҭазҵо иреиҳазар иҭызхуа –
Ушьапы уқәырҟьап, иага ухаҵа ӷәӷәазаргь.
Скаҳан – срыцәгылеит, узҭысрым сахьҭысуаз,
Сара сымҩа ианыжьлан қыдбажәқәак.
Сыԥсҭазаараҿ иҟан убас еиԥшгьы хҭысқәак,
Избон сҿаԥхьа имаатрызшәагьы гәашәқәак.
409

Сыԥсы ҭызхуаз наскьомызт, исхырҵәан
Сызларыжьыз сызҭахәаҽуаз ӡыжьзар?
Урҭ сара сусқәагь, сыхьӡгьы кадырцәон,
Сыԥсы ҭазҵоз сынрыжьыр, сынрыжьӡар!
2010
***
Уԥа дҩагылар уаҵәызны дҳәынҭқарха, –
Ари адунеиаҿ зегьы урзыԥшыз, –
Адунеи уара узыҳәан убас еиԥш аҽархаап,
Ахаангьы дхаамызт ус уара уԥҳәыс.
Иахьынҳалашт уи ухәда игәыбзыӷӡа,
Ухаҵкы камыршәуа иаацәырҵып, уарбзап.
Иуҭаххар, шьоук агап иузаныхӡан,
Иаԥсоушәа иаргылап, ишьҭнахып иаԥсам.
Уԥа дҩагылар уаҵәызны дҳәынҭқарха, –
Ари адунеиаҿ зегьы урзыԥшыз, –
Уара ухьӡала аҽеиҵнахып арха,
Уҩуа унықәлар – зегьы унараԥысп.
Удыргылап иахьумамыз ҩеишьа,
Ухаҭа уакәушәа рбап аҳәынҭқар.
Иуарҳәалап ихазыноушәа улеишәа,
Урацәҳа, уреис, урхычча, умақар….
Ухарахаԥшуа уаақәхар уара арха,
Шьоук узасыр, еибарччо, атрышә.
Еилкаа, наунагӡа уаҩгьы дҳәынҭқархом,
…Игылоуп иахьгылац уҩныжә.
2010
410

***
Сынҭыҵып, ԥшаашьа амоушәа исцәыӡыз,
Инсыжьыз ԥшушәа уаҟа, сахьнеиуа.
Изакәызеи, нас, схьаақәак зырҿыцыз,
Ԥсыхәа сымҭо, исыцу игәаҭеиуа?
Нахьхьи, ахара, иааҵашәан сылаԥш,
Сахьақәак ниаҟьа ицоит сзырхьымӡо.
Издыруеит, схыцәӡа уа џьара сгылан,
Иааиҿаскырцгьы сналагон сымца.
Аԥсҭазаара ныҳәами, сшаҳәоз,
Уи шызбоз иреиӷьу жәеинраалан,
Исызгәамҭеит адунеи ду анааҳәыз,
Уи алыра иқәҟьан ианҭалаз.
Сызхьынҳалаз абацеи, мшәа, исыцмеи,
Иақәтәан идәықәлада сҽыхәа?
Сшышлара сышлеит, уара, ԥхыӡми
Сызлаз, иахьа дарбан сзырҿыхаз?
Сынҭыҵып, ԥшаашьа амоушәа исцәыӡыз.
2010
***
Исмаҳац ак санаҳәалоит ажәҩан,
Акы ыҵыҩуеит адгьыл – исмаҳац.
Исықәыӷәӷәо иалагаз саражәуа,
Иакушәагь збалоит сыԥсы ахац.
Ус, схала стәанхалашәа сахьаанхаз,
Иаасықәпапеит схәыцрақәа – ахыцәхәыц.
Исхьаамхартә иҟазгьы анысхьааха,
Исымамшәа збахит сара цәыӡ.
411

Еиҭасыхьырц сҭахымкәа исыхьхьаз,
Инахараны, инасхыкшәа идыдуа,
Стәоуп схала, схы сымагәыхьха,
Сгәы иҭасмырԥшуа сышәгьы изасмыртуа.
2010
***
Лхала илшәылхыз аасҭа илшәырхыз
Анеиӷьызгьы зны ыҟан. Хагаран, хага!
Ацәаҟәеиԥш уи аалхагылоит аҽырхәан,
Аха илнаҭом зынӡаскгьы ԥырхага.
Уимоу лыԥсы ҭанаҵоит лара, уимоу
Дтәазар – даргылоит, дгылар – дабацо?
Аԥҳәыс уи ала иарбан илымоу, –
Ацәа изалымҵуа илываиоу лхаҵоу?..
2010
***
Сыбжьы назықәсыргаз арахь датәымызт,
Уи хынҳәышьа ахьыҟам дагахьан.
Игәы ҭәымыз, рыцҳа, иԥсы ҭәымыз,
Даасҿаԥшыхт дразӡа, дааигәахан.
Исҳәаз иаҳаит иаразнак, исымҳәазгьы,
Дзымааиуа, дзымцо дааилахеит.
Ибеит гәаҟрак сыман сшеилахазгьы,
Сгәы цашәа сибазу, иааирӷәӷәеит.
Шаҟа иҳәазеи иаалырҟьан ажәада,
Иаасывагьежьт илаԥш, иаасхьынҳалт.
Адәы сықәны ибаху уи ашәада,
Инаҳхыкны ааигәа ашәагь халт.
412

Анкьатәи ашәан уи, аха иҿыцын,
Иҟалома ма зны сгәы ахшәаны!
Аамҭа иахәхаз сҩыза аргама дсыцын,
Сизыԥшуан сара уи сшәаны.
Длаԥшҵашәаран, даазгаз наҟ дагашан,
Ашәа ҿахҵәеит, ажәақәа еиԥхьыттеит.
Сыблақәа ҭырхаха сгылан баша,
Слаԥшҵашәара ԥшакгьы сыннадеит.
Ақәа кыдҵәо саахынҳәыхт аҩныҟа,
Схы сацәажәо, исхаргылан сҳаргь.
Изасҳәода сара иҟаз шыҟаз,
Агәра згода, изҭахыда уи заҳаргь?
2010
***
Уаахьаԥшында, еи, уара арԥыс,
Избоит, амҩа умоуп – уццакцәоит.
Иаамҭоуп шьҭа, иухоуршҭша ухаршҭыз,
Иухоумыршҭша ухашҭыр – зегьы нҵәоит.
Уара уакәым уаԥхьа ацҳа хызҵаз,
Уқәлартә иҟоу иҟаму аабеишь.
Анҭ ашьхақәагь уҩны узырхысӡом,
Ахрагь уаҿакнаҳахашт, сыхьҩежь.
Удәықәымлан ҟәаԥаҿаԥа урхыууаан,
Уара уԥсаатәым, ԥагьарак ааныжь
Уара иутәума уара иуҳәо, иууа?
Уамырлашәааит умчгьы, зны уааԥшишь.
Аԥша уҵасп, имцааит хара уаман,
Зегь уцәыӡыргь амҩан – ууаҩыз
413

Иудыркыргьы адунеи ду амаа,
Идыр нҵәашьа шамам ауаа рус.
Адгьыл иамкыз, ажәҩангьы дакышам,
Избоит, амҩа умоуп – уццакцәоит.
Зегь ҟаларц идыр ушырзыԥшышагь,
Зегь ҟаларгь, мышкызны зегь нҵәоит.
2010
АҴЫХӘТӘАНТӘИ АРОЛЬ
Еҭери Кәаӷәаниаԥҳа лгәаларшәара иазкны
Дхагоушәа илыхәаԥшуа драҩсны, лҽырџьыҟәны,
Аҟәара дықәлан еизылгоит фархьмархьк.
Дырбоит уи арантәи гәырҩацәгьак лҿықәны,
Ԥсы лхаӡамкәа лааира угәы унархьп.
Қдыкгьы кажьуп лаԥхьаҟа, лылаԥш
Анақәшәа, уа инышьҭаҵа лфархь,
Иазылура лзымдыруа, дахәаԥшуа дгылан,
Ихәархьтәуп, аха иабаҟоу ахәархь.
Дабаҟоу ахаҵагь – дахьышьҭоу дызгылом,
Ихы хырсап – игылоу данцәырҵ!..
Даалаҟәын, лфархьмархьқәа ааидкылан,
Игылан иааԥшуаз наҟ днарԥырҵт.
Днарԥырҵт зынӡа дҭакәажәӡоушәа,
Лҽылаҳәан, дгәаҟцәгьаха, лшәы.
Ари адунеиаҿ, зегьы-зегь маӡоушәа,
Цәыргашьа змам акы далан уажәы.
414

Асцена даақәлахт, ԥасеиԥш, дышәҭышха,
Напеинҟьабжьқәак ааҩт дыдраҵас,
Дымҵазырсырц иааиуаз шьоук рышхәа
Дҭалан мҩа харак днықәлахит нас.
Илԥылт, даахьаҳәын, уи илзынмыжьуаз,
Дааимдырххеит урҭ, цәгьа даадыргәаҟт.
Иҟазма еиҭаҳәашьа аман лыԥшышьа,
Цашьагь лымазма дықәҳа уи наҟ,
Ишынлыжьра иныжьны, дыбналан,
Ари ахыбра, ааигәа зны илыҩныз.
Иара абракәын дхало нас, дхало,
Дџьаршь, ҩеирак уи дахьаҿыз.
Иарбан рольу аинаала илнаалаз,
Жәларык хызхыз, уа хьӡы лзыргаз?
Ара иҟаз ԥхыӡ хаак еиԥш далан,
Дашьуан лара иҟамыз нас.
Даҽа рольын уи уажә илыдыз,
Елылша-илылымша, усгьы инагӡо
Издыруада закә тышоу дызҭысыз,
Издыруада уажә дықәлан дахьцо?!
Аха днеиуеит даахьаԥшуа, дааҭгыло,
Дцоит нахьхьи иааиҿалкырц мцакы.
Издыруеит уаҵәтәи амш дышзаԥымло, –
Иҟагәышьам ара ҽа мҩакы.
Лҽаалыриашт нас, лхы дҩахан,
Аԥсра амҩала лымала дцоит,
415

Уи лара лыда уаҩытәыҩса дахәом, –
Илоуз роль дук иахьа иналыгӡоит.
2010
***
Ҳаилоуп ҳшеилац: ҳшеибадыруагь ҳзеибамдыруа,
Ҳабжьара иҟоугь зегь аргама-имаӡашәа.
Ҳааиҿаԥшуеит наҟ-ааҟ – ӡқәак ҳазрыруам,
Иаабоит ҳрырыр амуа-иауашәа.
Ҳаибадырқәар ҳҭахшәа-иаҳҭахымшәа,
Ҳаизааигәахо, ҳнеицәгылалоит хара.
Исзеилкаауам ари ҳгәы захымшәо,
Иҟамлоу ас ааира ҳазхара.
...Сара уара убас уздыруеит, сҩыза,
Сара уара убас уеилыскааит санухьӡа,
Ишԥабзиаз лахь иану ҽакала иҩызар,
Ушыздыруа усзымдыруазаргьы зынӡа!
2010
***
Уажәоуп уажәы, исхамацәысуа,
Ианкыдхаҩо сара сқәа.
Уажәоуп, исзымдыруа иазызуа,
Саамҭа саӷәра наҿакуа,
Санаацәырҵыз сгәы саԥысуа,
Аа, санарԥыруа сыхшыҩгь.
Уажәоуп сымҩа сананысуа,
Акы анақәнаршәызгьы сҽыҩ.
Уажәоуп исышьҭоу санраԥысыз,
Дыҟам џьысшьоит исыхьӡо.
416

Иабасцәынхеи уи, исусыз,
Иабыкәу сықәууагь сахьцо?
Аха усгьы сцоит саҿалан, –
Саҿҟьозаргьы сеидру храк.
Адгьыл сықәуп, ажәҩан салоуп,
Иасуа идәықәыз зны ашақә.
Стәап сҳәан, сызлатәозеи,
Сцар, сабацари сыбнал?!
Уажәоуп, нас исылуршозеи,
Ианысхыслак аамҭа счалт!
2010
АӶЬЫЧЦӘА
Иаауеит урҭ ирызӷьычуа ӷьычуа,
Акрыҟоугьы сыздыруам ирцәынхаз.
Иааныркылаз аӡәгьы дтәан дқыџьқыџьуа,
Имаз рыҭан ӷьычра дцеит Махаз.
Аҟәрышь зӷьычыз амааҭ дашьҭоуп дыҩуа,
Амааҭ зӷьычыз изирхом зқьы.
Еибарԥсуа рыбжьоуп ҩнык иҩныҩуа,
Ԥҳәыск уаҟа дҵәуоит деиҵақьы.
Ахаҵа иӷьычны иааигаз имазкышаз
Даҽа ӷьычцәак ус арахь иаацәырҵт.
Ақәацә нзыжьыз рыҩн ду иакышам,
Иааидгылашәа рун, аха инеиԥырҵт.
Дацәымшәаӡо даақәгылт аԥа абахҭа:
Дақәгәыӷуеит, дҿихуеит иаб-аӷьыч.
417

Иага ӡмах ирҭаҳаргьы, ибахӡа
Ауаа рахь иаацәырҵуеит, игәаӷьы.
Аӷьыч ихьӡым, аха дӷьычуа ддәықәуп
Душьуазаргьы иузахымго зҭыԥ,
Иҭаацәа зегь ӷәырӷьарак рҿықәуп,
Иаргьы даргьы ирымами насыԥ.
Рмашьынақәа рыҵԥраауа инҭыҵуеит,
Уажәы-уажә иааҵаххуеит рхан.
Рыԥсы ршьарц рҿанынархо иӡуеит,
Аҳәаа ихыҵуеит, дгьылқәак ргәаԥхан.
Аӷьычцәа удырцәажәом, амҩа урҭом,
Аҵәҩан еиԥш уадырсышт иааикәашәар.
Уҿы ааихухыр, иадырбоит уԥсырҭа,
Иааины ухы иаақәтәоит урзыршәар.
Аӷьычцәа рыбӷа рымоуп урҭ аӷьычцәа,
Аӷьычцәа ҳәа шьоукы ирышьҭоуп иҿҟьаса.
Ихагахеит урҭ рхы иахыҵцәан,
Иааиуеит ус, дрықәымшәац абза.
Урҭ ирӷьычит сара сҩызцәа аргама,
Ирӷьычит сашьцәак, иртәыртәит, уеилагап!
Саамҭа рӷьычит – иахьцаз ма избама,
Зыгәра згоз мҵадырст – иацәыскит мап.
Иааныркылаз аӡәгьы дтәам дқыџьқыџьуа,
Имаз рыҭан, ӷьычра дцеит Махаз.
Иааиуеит урҭ ирызӷьычуа ӷьычуа,
Акрыҟоугьы сыздыруам ирцәынхаз.
2010
418

***
Исхьынҳалоу зегь сыҽрымҳәан,
Снарылҵуа ԥси бзиеи,
Сҩагылт уаҳа сыҩларым ҳәа,
Иазхоуп ақьаад ианҵоу – сааԥсеит.
Сара исзынхап сара исыхьуа,
Сгәы исызҭымгац уа иҵәахыз.
Изҭахыда исцәыхьцәыхьуа,
Схы соужьуп шьҭарнахыс.
Снықәҳан сыцәап сҭаҳәахаа,
Салҵып, салԥап сызлашәаз.
Смааԥшыр ҟалап ҩахагь, хахагь, –
Уи ԥсыршьагаз, уи ашәаз!
Сааигәа иҟоу, иҟам сыжәлан,
Сахадыргьежьларым ҵәык,
Снеиааиуа срылаз сыжәлар,
Схы сзааиааир зынзаҵәык –
Исызныжьыр арҭ аҭӡамцқәа,
Ԥшак саццар сахьаго.
Исҟәысцарын амҵқәа, амцагь,
Адунеи ду сыгәра аго
Сналагылар сгәы раҳаҭӡа –
Зегьы сзеиԥшшәа, сеиқәышьшьы,
Амш саццап, аҵх саццап,
Исмыргап џьаргьы сыбжьы –
Смааԥсахьеи – стәап, сегьгылап
Иаҳа сгәы иахьаҭаххаз.
419

Сшьамхы иаламԥсит исылаз,
Сгәы иҭазгьы – иазырхаз! –
Сгәы иҭамԥсит, ицәгьа-ибзиа,
Изыҩқәеит, акы сҳәақәеит.
Адунеи ду, уа мшыбзиа!
Қәакгьы леиуан, уажә ихкәеит.
Лаԥшҵашәароу сызлахалоу
Исҳәо иҟамлаша атәоуп.
Сшыҟац сыҟоуп сара схала,
Сыстол сқәацәӡа сахатәоуп.
Исзеихгом арантә шьаҿакгьы,
Царҭа сымаӡамзаап, дад.
Сыԥсы ҭырхуеит цәаҳәақәакгьы,
Исзанҵозар урҭ ақьаад.
2010
***
Сахьаднамкылаз сааины сгылаз,
Зхы снызҟьо уаҩ дызбом,
Аха игәарҭом сыздыԥсылаз, –
Ацәгьа рҳәом, абзиа рҳәом.
Ажәакала, сыҟаӡамшәоуп
Ишсыхәаԥшуа – ара сатәӡам.
Аԥха ԥхамшәа, аца цамшәоуп
Ишсыдыргалало. Сгаӡам,
Сара издыруеит ахааи ашеи,
Сара иснырт аԥхеи ацеи,
Аха иҟоу усгьы самшеи, –
Зегь еиԥшыртәхьазаап ҟасҵеит.
420

Ара иҟоу иҟамлашоуп,
Иҟоу иҟаз иреицәоуп.
Сара абашаз схы сыргәашоу,
Сагхан сааиу, заа саацәоу?
2010
***
Иахагылоу дхыдазар, ақыҭа
Ахьӡгьы иаҭаауа иладырҟәышт.
Аха ишԥауугәышьари ахыда
Далаимыргылозар ақыҭа аҟәыш!
2010
***
Зегь акака ирышьҭоуп ихысхысуа,
Игәаҟҵәаҟуа, инасыԥдаха, инҵәаха.
Зегь акака ирышьҭоуп еишьклахысуа,
Ӡмахқәак рыҽҭажьуа, иҳәынҵәаха.
Иубахьоума уара асеиԥш ԥсышьа!
Ирбо иааидыркылаз ауп, рхатәоуп…
Ицоит шьоукы шцац, акака ныжьуа,
Акгьы рымаӡамызшәа шьоук тәоуп.
2010
***
Днараҩсны дцон уи зегь изеиԥшха,
Инапы ҟьаны днарыдҵуан изыԥшыз.
Иузымдыруазар еиӷьуп нас иԥеиԥшхаз,
Иҿанааиха дамҟьан дахьаԥшьыз.
Ибла иаимырбаз ибла инхыслан,
Адәы даақәхагәышьеит длашәханы.
421

Уара иахьа хәлаанӡа ухысхысла,
Уара ԥхьаҟа унеила уеиханы,
Аԥсҭазаара, ушаргәамҵра ургәамҵ,
Уаннаҟьаанӡа урблаҟьан аҭӡамц.
2010
СШӘОИТ
Сшәоит избаша савнагар ҳәа,
Иҟамызшәа уи зынӡа;
Ма исаҳаша смаҳаӡар ҳәа,
Абжьы шаагазгьы иҵарӡа.
Сҩыза бзиак хыдарала,
Сгаӡарала игәы нсырхар?
Салаҳар сус ахьалам,
Сара исусны иаасырххар?
Сарԥхашьап изур исаҭәам,
Исымҳәаша акы сҳәар.
Рҽырҭынчны зегь анаатәо,
Сара сықәгылан сыҳәҳәар, –
Ауаа инага ирыласыжьыр,
Еиҿазыжьуа – ирҵыстәым…
Инысмыжьша аргама инсыжьыр,
Сыҩны сашьҭалар атәым.
Сшәоит ирбар ҳәа схагахазшәа,
Зынӡа иқәҟьан схы аҭыԥ.
Снасыԥдан – ашақә сасуа,
Исымоушәа збар насыԥ.
422

Сшәоит, сакызшәа сара аныха,
Исхашҭыр ҳәа сахьатәыз,
Сшәангьы сыԥсып, схы сзамыхәо,
Инна слоур рххатәыс.
2010
***
Иалахәаахәҭхьеит,
иалаҩеихьеит, – иалаҭхаџьхьеит,
Иалаҽхәахьеит ицо-иаауа ухьӡ.
Сара ҿысҭуам, сыдгьыл, сара смаҷхеит…
Сара уара иумыхьыц акгьы смыхьц.
Сдухаргьы, уара ушьац сахыҳәҳәом,
Уи сналаӡыр иамои гәырӡ-шашәаӡ!
Уама сылшаргь, сықәгыланы сзыҳәҳәом, –
Ирымбацгьы арбан, ирмаҳац.
Ашьҭыбжьқәа анырацәоу, агәгәаҳәа
Ирҩашха иахьеилаҭәо, абан,
Сара абриада акымзарак саҳәом:
Скәараҷҷан снеиуеит, сҭоумырбан.
2010
***
Ихьыз уазҵааа, дмақаруеит
Дааин дахьгылоу ауаҩаԥшь.
Ухы ухаԥиҽып, дааикәашәар уи –
Уидымгыло ибар Дадаԥшь.
Хаара здым ахара идҵан
Акгьы ахьыҟаӡам деихоит.
423

Уажә дахьгылоу дхәахәакьыџьӡа
Уа уириашарцгьы иҭаххоит.
2010
***
Дцоит ауаҩы – инкылашьа сымам,
Дцоит ауаҩы – имаӡам мцашьа.
Иҵаалашт нас: «Ишԥа, мшәан, дыԥсыма?!»
Адәы дықәын, дыԥсызаргьы, диашьан.
Изҭадаз, уаахәыцыр, аԥсыха,
Иаԥхьаҟа иусқәа зегь шьҭамыз.
Дабагеи, дахьынҭыҵыз, ихан,
Иалеигеит ихы амшгьы, саҭамыз.
Ухәыцыр, цқьаҵәҟьа уаахәыцыр,
Иҟамзаргь акәхап ихараз.
Иҟалон уи иахьанӡагьы дыӡыр,
Аха дааиуан дыхәмаруа.
Иҟаиҵон имыхьызшәа ихьыз,
Ибон уи наҟ дацәцарызшәа.
Ианаму – иангьы дзыргәыӷьыз –
Ддәықәлеит ихьыз даԥысшәа.
Изымгаша дыҩны днарышьҭалт,
Изымбаша дшыҩуа ибарызшәа.
Дҩагылт егьҟамлазшәа данышьҭас,
Ибеит ԥсаатәшәа дԥыррызшәагь.
Иҿыблаауп, амҵәыжәҩақәа имам,
Ажәҩан ду даҵаԥшуеит баша.
Иҵаалашт нас: «Ишԥа, мшәан, дыԥсыма?!»
Сара сымшқәа зегь шԥашоу
424

Цхыраашьа змам сахьигәылоу,
Иахьимам идәықәлаз хнырҳәышьа.
Сыҟашәа-сыҟамшәа сгылоуп,
Исҳәогь, изуагь сҭахгәышьом.
2010
***
Аӡқәа хыҵран иҟоуп: ақәа кыдҵәоит, –
Иацаахыс, жәацаахыс иауеит, ихкәом.
Сгәылацәа рхы адәахьы икыдцәоуп:
Индәылҟьалоит, иаахынҳәуеит. Изтәом.
Абжьааԥнеиԥш, ирзышьҭымхуа иаҵоуп,
Акы ргоит, акы ааргоит еивас.
Иқәгьежьаауа ашҭа иқәу дҭацоуп,
Аха убригьы акы дахоит хаҵаҵас.
Шьҭа ирымамшәа сыҟоуп иахьыҩнарҵо
Аидарамҩангагақәа ирзааргаз.
Ҩнымаҭәақәак хаккала абарҵа
Иқәгылоуп – гарҭак аазмоуӡаз.
Иргыланы иаатәақәеит сынтәазны,
Рхан иахыҳәҳәо, ибаашха даҽа ханк.
Иҟарҵахьеит ипахәӡа убри азнагь,
Ирызҭода уи азын гәыбӷан,
Аха ишӷьычу здыруеит иаазыхо зегь,
Ишыҟамгьы здыруеит рыԥсқәа ҭәуа.
Ирҭахымгьы рҭахушәа изладырххозеи!
Ас – ҵыԥх, ари иаҿуп сынтәа.
Арахь ақәа кыдҵәоит, иара хкәапҳәагь
Сыҟам – аӡқәа хыҵышт шьҭа…
425

Аӡқәа хыҵны ирыҵалашт агәгәаҳәа,
Ари ақәа аахкәаргь, дара еиҭа.
Рнышь иақәтәан наҟ ӡқәак ирхылашт.
Уи харам, уи ааигәоуп, шәыԥшишь.
Иарбан ирзынмыжьуа араҟа хыла?
Иазгарызеи, иага агаргь, анышь?!
2010
***
Сзыдгылаз сыдымгылт, исыдгылаз сҽырцәызӡеит,
Исхьынҳаларц зҭаху рханы сыкнаҳауп.
Қьаад ианымлашаз сқьаадқәа инарнысҵеит,
Урҭ ирным сара исҳәозеи уаҳа?!
Сатәазбоз аган ахь иаагылан сатәамбо,
Изусҭцәаз схашҭит – акымзарак ҳзеилам.
Мпылқәак ҭасыршәны сҟалахуазар амба,
Анаҩстәи аусқәа шәара ишәырҽеила…
Иҟоу сзеилкаауам, салыҩру ажәҩан,
Даҽа уааушәа снарыхәаԥшт сзыдгылаз.
Аԥсшәахь еиҭагашьа амаӡам ражәа,
Иагьабацеи саахьаҳәаанӡа инкылаӡ!
Урҭ ари адгьыл иахьуа егьрыхьуам,
Имҵадырсуеит исымоугьы исымамгь.
Инархаҳалт ирхәашьуа ҳӡыхьқәа,
Рангашьасгьы иҟоузеи сымҩа!
2010
***
Салаҳаит истәымыз амш хәашь,
Исықәҳаит асабеиԥшгьы аццышә.
426

Исхысыз хҭысқәак сырхәахәан,
Ихәыҵҟьаз ԥшацәгьакгьы саццашт.
Уи сеикәанаргьежьны абӷьыжә еиԥш,
Сықәнакшап, сықәнагап адгьыл.
Схәыцуеит: усгьы сазхымжәеит,
Сгылоуп гәыӷракгьы сҽадкыл.
Хыдароу, сшахәаҽуа иааиуа,
Иҟоу ашәарҭа сҽанысҟьоит.
Сыҟам уи, иҟоу, саиааиуа,
Аха сатәызар сҭахыҵәҟьам.
Иуазыруа, иазыруа иархаго,
Исҭаху арахь аҽыснаҭом.
Ҽык сымҵанарсит (сабаго?),
Уи аӷәра сымкыцшәа иахьада.
2010
***
...Уара исҳәо ааурҳа,
Анцәа уитәыми,
Аҩсҭаа иитәу илымҳа ацәа ҭарҭәоуп.
2010
***
Арантә ушынаскьаргарыз…
Уԥсит ҳәа анраҳа,
Уздыруагьы, уззымдыруагь,
Адәыӷба иагхо ауаа реиԥш,
Иццакны арахь рҿаархарын.
«Рыцҳа» рҳәарын,
Згәы рацәак уалымсӡазгьы,
427

«Рыцҳа» рҳәарын згәы ҿукааз.
Урҭгьы егьырҭгьы
Укәыба инашьҭагыларын,
Рыхқәа рыкәаҽ, рылахь еиқәҵа.
Арантә ушынаскьаргарыз…
Аӡәыр дҟалонда
Уара уахь уахьнеиуа иуԥыло!
2010
***
Иамуит уи иҽирҽадан:
Аамҭа ӡыхәашьха иҿаҭәан.
Усгьы иамуит – амцхә идырцәан:
Дзымааԥшуа уаҳа, дыцәан.
2010
***
Ииубилеи мҩаԥигоит сҩызак,
Ажәа зҭаххаз ирышәҭ!..
Уаҩ иимҩыц уи иҩызаап…
Исылсызшәа стәоуп арыжәтә.
Ирҳәашазеи, хьуп ирҿыҵуа,
Ражәа ахш еиԥш ирыцәхыҵт,
Зегьы рҟәышуа, зегьы рҿыцуа,
Изыхцәажәаҵәҟьоз дырцәыӡт.
Ажәа иҳәоит ара дҩагылан,
Аҳамҭақәа кыр зоухьаз,
Изыԥшлоз зны ицәыҵагылан,
Данизаамхәа дызҭихьаз.
428

Ажәа иҳәоит хара ихәыцуа,
Иршо иааиуа шә-маанак,
Сҩыза бзиа иҵашьыцуа,
Ишьклаԥало дахьцалак.
Ииубилеи мҩаԥигоит сҩыза,
Ажәа зҭаххаз ирышәҭ!..
Уаҩ иимҩыц уи иҩызаап…
Исылсызшәа стәоуп арыжәтә.
2010
ИСАЗҲӘОДА?
Исазҳәода игәаҟ-гәаҟуа идәықәыз,
Дзызгәаҟуаз зегь ҽнакала изауз,
Дызҩыҵхахо абжьы гаанӡа акәукәу,
Дызнашьҭало дыҩны даҽа уск?
Исазҳәода ҽа цак дзадгьежьыло
Лапҟьа уаҳа изҭамло зца зырҭәыз?
Изуимырԥсахуа уи гәыблаак ашыла,
Итәым ихы зыҟаиҵалогь тәыс?
Исазҳәода, ҩада иҩеиз машәыршәа,
Дахырҳәаанӡа иҭыԥ ԥха дзахахаз?
Изҵашьыцуа аргама ишьа аныржәуа,
Дзышьҭимхуазеи усгьы аӡәгьы ӷас?
Уск даҿушәа зибозеи уи усдаҲәысда адәқәа ирықәу ес аашар?
Ламыс рымам зимшуи аламысда,
Ламыс змоу днараҩс даатәар?
429

Исазҳәода, шәарҭа ахьыҟам иааины
Игылоу дзынаԥш-ааԥшуа, дзыршәо?
Иҿанынеиха уи зегьы дыриааины,
Ахызаҵә еиԥш, аԥсра ихы изҭашәо?
2010
САНААԤШ…
Санааԥш – исывагылаз мҩасхьан,
Иаццахьан зҿаазхаз ԥшак.
Сыхҵәеит ҳәа игылан згәы иҭасуаз
Ддәықәлахьан дасуа уажә ашақә.
Салаԥшит аԥсра иақәшәахьаз рныҳәа;
Ачара рун, иқәлан икәашон.
Зыҽзырхагаз даатәахьан ашьшьыҳәа,
Аӡәы ихахәлон, даҽаӡәы изшон.
Ақәацә хәыҷ иааӡаз, иӷарӡаз
Дыҩнаҽырбон имыргылаз ханк.
Иԥхарҵашаз идгылан дазхарҵон,
Иац игылаз иахьа ахы лархан.
Ихагылан ажәҩан ду шытҟәацра,
Икыдгылан адгьыл агәахы.
Санааԥш – ихҩаахьан ашьацра,
Ашықәсқәа неиуан еишьҭаххы.
Санааԥш – салагылан даҽа тәылак,
Ишааҳәра адунеи ааҳәхьан.
Сықәҳа сцон даҽа мҩакы санылан,
Сшышлара сҟәашӡагь сышлахьан.
2010
430

АЧЫМАЗАҨ ИХАНЫ
Угәы кыдгылт, иулсит ухьаақәа,
Уҭыгга уҟалеит – ԥшшәы ухам.
Иаҳҳәара ҳзымдыруа, иаауа,
Ҳааудхалт – амшқәа ҳгәарԥхам.
Аҵхқәа – иҟоу иреицәами –
Ҳрылоуп уаҳа имшаӡо.
Иҳацыз ҳгәыӷрақәа нҵәама,
Исыздыруам сҩагылар сахьцо.
Сдәылҵрын, ашә снанымҟьар,
Скамҳар ашәхымс сахҟьаша.
Сцар сҭахуп џьаҳанымҟа,
Уара ԥшӡала иузырша!
Сара саагылап аганахь,
Сызухәар – иахьаҵәҟьагь сыбжьаӡп.
Уара, џьым хәыҷ, макьана
Адунеи узхара иумбац.
Агәаҟра иаҿыз рыԥсқәа ҿыхын,
Ҳара ҳҿы ианааи, ҳаӷеиҭа…
Срыцҳауп, амарџьа, акы умыхьын,
Сара уиаҟара сылаӡом шьҭа.
2010
***
Иубалон зны акгьы анӡамшәа улахь,
Ункахәыцуа, угәы цаны, уаатәон хазы.
Иуҭаххалон уцарцгьы ухәыҷра атәылахь
Ишуқәнауаз аҳәылыҳәа асы.
431

Уанылон уара уи амҩа ус шьапыла,
Ӡқәак урыруан, уацәшәалон ҵҳәаҵәрык.
Уқьыԥаха, ункаҳауа асы улан,
Ухәыҷра атәыла уналаԥшуа ҽазнык.
Узымнаӡаз уара уахь иахьанӡагь,
Аӡынра бааԥс – аамҭа – уҭанасыз.
Аха аԥхара унаҭоит уатәи амца,
Ишухац иухоуп уи атәыла ԥсыс, –
Ухәыҷра атәыла!
2010
***
Сшаааиуаз ус, исымоу ныхуа, –
Аӡәы исиҭозаргь гәыбӷан
Дҟамлар ҳәа сшәеит сыкнызхуаз,
Зны сҽыкнасҳарц сҭаххан.
2010
***
Ажәҩан ҵыкка саҵаԥшуа сахьгылоу
Схы збоит сара зынӡа схәыҷӡаны.
Аеҵәақәа среиҵахан – снарылаӡт,
Сҿынасхеит сара арантәи сыҽӡаны.
Сахьцалакгьы сшыҟоу сыҟаӡамшәоуп,
Сыҟаҵәҟьамзаргь акәхап сара нҵәа,
Аха усгьы зны-зынла сызламшәо –
Иахагьежьуеит адгьыл ду снацәа!
2010
432

***
Иутәым ахьыруаз, иҳәатәым ахьырҳәоз,
Ражәа хы ама, иамам – иахьҳәацәаз,
Сара акгьы исԥырхагамхеит исхьырҳәоз,
Изыҟамлеит уаҟа исзеицәаз.
Иркәаҳаз рзымкәаҳаит – иаарзамуит,
Зхы иқәҳаз рхы иҩахеит цас.
Иласхазшәагь збеит сара аргама
Исзышьҭымхуаз – аидара сызҵаз.
2010
АБАЛЛАДА
Иҭагьежьуа ианааҭаха аҭабиа,
Ианеизынха рымала уахык,
Амза аакылԥшны еиҭабан,
Еиҭаартәеит иацәыхьчаны хык.
Ихысуан ахара агәгәаҳәа,
Ихарамкәа, рааигәа акы ԥжәон.
Адгьыл цхыраарак иаҳәон,
Аҭабиа ҩыџьа ирыцәшәон.
Иаамҭоуп, уаҳа иакышам,
Аҵх иналаӡп лассы.
Аҩыџьагь хықәгылан тышак,
Ԥсҭазаарак роуп уажәазы.
Даагылеит ауԥшәыл дигәыҵак,
Иблахаҵ аргьежьуа ишьа.
Иҟаларан иҟаз даахыццакт,
Уаанҿас, уааԥшы, уааԥхашьа!
433

«Уааԥшы!» – лҳәеит, лцәа дааҭаӡыӡан,
Ҽазныкгьы ахысыбжьқәа анааҩ.
Адунеи ду ачҳара хыҵуан,
Аҩсҭаацәагь ыҵалон аҩ.
«Уааԥшы!» – лҳәон аҵх ианаҵәах,
Амшқәа анцоз еишьҭаххы.
Иааԥшызҭгьы, – лҭаҷкәым хәыҷқәа лраҵәон, –
Иҵәаа-ҵәаауа иааиуаз ахы!
2010
***
Иалызго сыздыруам – аҵх салоуп,
Иснаҭо ҳәа иудыруеи исыршар?
Исырххо ҳәа иҟахугьы гәалоуп,
Хьаауп сара исылҟьало саатәар.
Ирыхьуанда арахь сара исыхьуа,
Ирылҟьонда, иарҿыхонда уаҵәы,
Стәахуп арахь шаанӡа сцәыхьцәыхьуа,
Иаасылакшар сараапкуа аҵәы.
Аеҵәақәа кыдышәшәаны иҭалоит,
Схы сазхәыцыр – иҟалоит саашәар.
Иалызго сыздыруам – аҵх салоуп,
Иснаҭо ҳәа иудыруеи исыршар?
2010
***
Дрыцҳауп уи, исыҵашьыцуа, сиҵашьыцуам –
Игәы ифозар акәхап, дагьагоит,
Сара сыҟоуп, макьаназгьы сыӡуам,
Сыӡлагара ахуҳәа илагоит.
434

Ашьыцра – адунеи иақәлоу, ома зхыҵуа,
Еиҭаацәырҵлоит иарҩаз, афы рмыст.
Саргьы исыцраст, адгьыл наҟ ианыӡаартә:
Саҵашьыцуа амахә иқәтәоуп ҟармаҵыск.
2010
***
Избо сҿаасхеит аԥсцәа ԥхыӡла:
Сҭынхак сгәылак, хаҵак, ԥҳәыск…
Уҿыхар, уқәиан урызхәыцла,
Иҟам ааирашәа урзыԥшыз.
Сҭынха исиҭахуеит ҽыԥныҳәак:
«Ухабар ыҟаӡам, ҳаицәыӡт…»
Акы даҵоуп сара сгәыла,
Сара сзы акәзаап, афы имыст!
Даасыхьӡахуеит амҩан хаҵак,
Дыгәрагоуп уи, џьеи уижьап!
«Уҟьалама, арахь уабацо?!
Уҽхәужәозаап, ҳаԥсы ҳшьап...»
Дааи даасыдтәалоит дгәыбзыӷӡа
Сыззыԥшым, исцәыӡхьоу ԥҳәыск.
«Узыршәазеи, шьҭа егьухьӡом,
Сара еиҭа сухалоит ԥсыс…»
Ассир, срылоуп аԥсцәа ԥхыӡла,
Игылоуп саԥхьа игәырӷьаҵәа…
Уҿыхар, уқәиан урызхәыцла,
Уҵаала: «Иабагеи абзацәа?»
Аӡә думыхәо, дымҩахымҵуа,
Дуазымҵаауа: «Ухәра ӷьоу?»
435

Икацәахьоу, уара, умцахә,
Урҭгьы ԥсхьоу?!
2010
***
«Уааԥшы», – рҳәеит сахьнеиз, иныҵак
«Уааԥшы», – рҳәеит, сандәықәла, ҽазнык.
Сҿанынасха, сгәаау, сыццакы-ццак,
«Уааԥшы», – иҳәеит исҿаҳаз арныгк.
«Уааԥшы», – иҳәеит ҟәышк, иԥштәымыз,
«Уааԥшы», – иҳәеит ҽазныкгьы гаӡак.
Сцон сара исыманы исымаз,
Егьсымамшәа шырбоз зынӡак.
Иԥшын – измаз ара аԥшыха,
Ианақәшәа ирҭахымкәа иахьа ас.
Иԥшын, игылан, еилыхон,
Иааиуашәа амш ицахьаз.
2010
УАБАЦАРИ?
Унеир – урымбар, уҳәҳәар – ирмаҳар
Уабацари усҟан, иургылома ҳар?
Иҭурҟьома агәгәаҳәа абзарбзан?..
Уаҳа сыламкәа сықәиоуп сааԥсан.
2010
МАТАНЕИРАК
Ари дсабиуп макьана, данҿыхаз,
Адәы даннықәлаз уажәоуп.
436

Даахьча, Ҳазшаз, акала усызихәа,
Саргьы сгәаҟуп, срыцҳауп, сыршәоуп.
Гәыӷрак сымоуп макьана изаур ҳәа
Изамур ҳәа сшәоит, сшәацәоит.
Агәхьаа скым анахь ауаа ирҳәо,
Уара иуҳәо сырҳа, исцәынҵәоит
Насыԥла иҭәыз сара саамҭа, –
Иахьнеиуа, аа, иҭыкәкәаны.
Сазыԥшымызт ахаан сара ҳамҭак,
Уи саҳәо, саагылт сааигәаны.
Ҳамҭоуп, Ҳазшаз, сара сзыҳәа,
Дысзыхьча абри, деиқәырха.
Сырхынҳә арахь, аԥсҭазаара аныҳәахь,
Усыцхраа, сматанеиуеит уаха.
Иамуазар уаҳа, цәҳәыракгьы сықәырха,
Аԥслымӡ сҿаԥсоз сахьцалак;
Иара изацуҵо сара иаасыгырхо,
Иҟалозар, ҽа ԥыҭрак дсызнаг.
2010
АԤСУА ҚЫҬАҚӘА
Ргәы нсырхар ҳәа сшәозаргьы аҭараа,
Сара Аҭара мацара сатәӡам.
Сара зны араҟа саҵан еидарак,
Сара зны араҟа саргаман, смаӡан.
Жәабжьқәак ааҩқәан, дыррақәак соуқәан,
Аҩны сындәылҵит ҽнак, шьыжьымҭан.
437

Амҩа сықәлеит нас сара Ҷлоуҟа,
Ԥақәашьҟа, Џьгьардаҟа… Мықәаа сырҭан.
Чаракаҿ сажәа сроуцәеит ақыҭан,
Аха дәрыԥшьаа уи сыдмырбеит.
Сымҩахымҵит ҩнаҭак ахьгьы схыдан,
Сарҟәышуан, сарԥшӡон аԥсуа идунеи.
Лхаа рҽыҩ ссир сақәтәазшәа збахуан,
Сымҵарсны уи нықәлазшәа адәы.
Калдахәара сынхон даҽа ҩаха,
Исзымдыркәа сынхар аҽы атәы.
Блабырхәа, Бармышь, Бзыԥҭа, Ешыра,
Кәтол, Аҷандара… Иагараангьы сцап
Сахьазымдыруа цқьа, сахьадыруа,
Гәыразрала иахьуԥылало Хәаԥ.
Уа сара саҵәца шьҭыхны саагылап,
Раԥсшәа ҩык еиԥш исылсп, ицқьаӡа.
Сахьнеилак аԥсуа қыҭақәа сԥылап,
Сгәы дырҿыхалап, сажәа драӡап.
Рхьаа схьаауа, реидара саҵоуп,
Рчараҿ сыҟоуп, стәоуп рыԥсраҿы…
Аԥсуа қыҭақәа аныҟам сабацо, –
Аԥсыуа қыҭада ианыҟам Аԥсны?!
2010
***
Аиаша ҳәа акы дацрыҵуам,
Иарбан иашоу, иарбан иаша,
438

Уи иацрымҵуа зны ианыӡуа!
Иарбан иашоу, бзиа збаша!
Иалажьтәызар наҟ уи амца?
Иумбазшәа наҟ умнахо,
Амалаҳәа акруҿананамҵо,
Иара иуфазгьы ануҿнахуа!
Ииашамкәа уарлашәызар?
Аиаша ахьӡны имцызар?
Амц ушәых ишәны иушәызар,
Иушәынгьы рацәак мҵызар.
Уара узыҳәан иҟоу иашоуп.
Иҟам, аха иҟалаша
Уи аиаша умшқәа арашоит.
Иарбан иашоу, иарбан иаша!
Иуцрыҵуам, узацрыҵуам,
Иԥсҭыхгахеит усгьы, егьысгьы.
Сара шьҭа сызиҵашьыцуам
Аиаша амцеиԥш изуркызгьы,
Дышԥақәурхеи уи дзацәымцо,
Изиҟәымцо, дамгар амуа!
Ишьаусха иаԥхьа имҵоуп,
Дызцәымцаша шьҭа дзацәцама!..
Аиаша ҳәа акы дацрыҵуам,
Иарбан иашоу, иарбан иаша,
Уи иацрымҵуа зны ианыӡуа!
Иӡуа роуп ҳагьеиқәзырхаша!
2010
439

ДТӘОУП УИ…
Дтәоуп уи дзымгыло, ишьамхы кәадахан,
Иҩныжә абарҵаҿ, дықәтәоушәа ахан.
Дтәоуп уи Нарцәынтәи даазшәа дгьежьны,
Аԥсы гәырҩа ихыганы, абза гәырҩа дашьны.
2010
САРА СЫРХАШҬРАН ИҞАӠАМ УАҞА
Ҳаибадықт, иҳәеит, ианаажә, ҳара усҟан,
Иҳашьҭит, иҳәеит, хыхь иҟаз ҵаҟа.
Убранӡа инеихьазар акәхарын ҳусқәа,
«Даҳцәыршьуеит, – лҳәеит ԥҳәыскгьы, – ҵапҟа!..»
Ицламҳәа ԥысҵәарц егьсыгымхеит хаҵак,
Лнапы ҭсырԥахьан саанызкылоз ԥҳәыск.
Дыҩны лҿаалхарц егьлыгмызт аҭаца,
Иӡамҩа анныдшаа лхаҵа-аҽадҳәыс.
Аӡә дҳалахыст, ианаамуӡа уаҳа,
Ианаҳҭахха наҟ-ааҟ ҳаибарԥсырц.
Ицхраан аарла ддыргылеит икаҳаз…
Ирзызуша рзызун, исыжәлоз снарԥырҵт.
Дысгәалашәом уа раԥхьаӡа иҳәҳәаз,
Игьежьы-хынҳәуа иашьҭаз аҵәҩан.
Дысгәалашәом иааиуаз ирхыҳәҳәаз,
Уи сишьыҵәҟьарц джәылан даауан.
Сымч агарҭа сымамызт усгьы,
Ишьапы дықәсҟьан дышьҭасҵеит, санис.
Иҳәҳәон лаба зкымызгьы изкызгьы
Исгәаладыршәарц рҿаархан саниз.
440

Исцәеиԥшхеит ҳәсагь хацәагьы, сшымыз,
Ҳәыҷгьы дугьы мчык иасыргон.
Иҟалеит, иҳәеит, ара иззыԥшымыз,
Наскьа игылан иԥшуаз еилагон.
Уаҩ дысгәалашәом. Жәларык еибаргәаҟуа,
Ашьаԥа иҵан, уазхәыц – уеилагап!
Сара сырхашҭран иҟаӡам уаҟа,
Рҭаҷкәым раҵәан иркызаргь ҟалап.
Иахьанӡагь!
2010
***
Сахьцо сзымдыруа, снаԥш-ааԥшуа,
Саакылсит, алакәаҿ еиԥш, ҽнак
Хы-мҩак ахьеихагалаз. Сыԥшын,
Руакы данылан сҩызак дааскьоит.
Дқәацәӡа, ихы аҵәы иахаргылан.
Дәыԥсшәак иҳәеит уи, дааччан.
Сахьцоз дазҵаахит нас,
Сышгылаз ибан сыбжьажьо.
«Аа, абри амҩала ушиашоу
Унеиуеит, абас, иааихҵәаны!...»
Идыруан уи, хымԥада, идыруан
Ари амҩа џьаҳанымҟа сшагоз.
2010
***
Агәашәаҿ угылоуп мҩакы уаныԥшыло,
Иузеилкаауам дахьцаз дынзырхаз.
Илыԥсахырц днеизшәа агәылара ашыла,
Уажәыҵәҟьа дааирашәа уҟоуп уи нас.
441

Ус даацәырҵуеит ааԥынра дацны,
Ашҭаҿ аӡаӡа лышьҭақәа ангоуп,
Удунеи даахаԥхоит дшәахәацны,
Днаскьаргьы, дааигәоуп, зегьакоуп.
Дахьцалакгьы дааҵуршәом улаԥш,
Ларгьы арахь дааԥшуеит – дузыԥшуп.
Аԥсҭазаара аӡы-мшын ухылан,
Уахьнеиуа угәырӷьоит – дымшуп.
Дымшуп уи, днасыԥуп дааубазаргь,
Амҵәыжәҩақәа улҭеит – уԥрып.
Аамҭалашәа иҟалап уаргаӡазаргь,
Уархагашәа уааиуеит насыԥк.
Адунеи лаша ԥхыӡк еиԥш ушалоу,
Уаахьаԥшаанӡа аԥхынра аауеит.
Амҵәышә уҵго дгылоуп ҭагалан,
Уара ажь уҭаауеит, иуҭаауеит.
Дубоит уи уахьынаԥшуа, ашәшьыраҿ,
Ауҭраҿ, абарҵаҿ, нас – зегьы рҿы.
Дахьыҟоу уздыруам, дахьыҟам уздырам,
Иубом уи акы дахьаҿым…
Узгылоузеи зны-зынла аф усшәа,
Убла ак амбо, улахь еиқәҵа,
Зыда ԥсыхәа думам дыԥсызшәа
Ухахьы ианузаамго зынӡа?!
2010
***
Салҵны сцон аҟыбаӡыба, –
Уи жәбаларгьы уамашәа, –
442

Адәқәа срықәлон сыҩуа-сыԥо,
Хара инсыжьуан аҭыӡшәа.
Ус ауазар, наҟ сырԥырҵуан
Сгәы згахьоу, сызлахацәаз.
Иузымԥшаауа сышьҭа сырӡуан,
Саниаӡозаргь иреицәаз.
Сцон, иҳәеит, саахынҳәуамызт
Ас еиԥш иҟоу ауаа рахь.
Иуымыз агәхьаа мкыкәа, иҳәамыз,
Инақәысҵон сҽада акьахь.
2010
СЫҞАМШӘА ШӘСЫХӘАԤШ
Сыҟамшәа шәсыхәаԥш. Сахьыҟоу шәԥырхагоуп –
Иҟоу, сызлаҟоу, сахьыҟоу жәбаӡом.
Шәзеигәырӷьаша сыман сҿаасхан, шәархагоу,
Абзиагь шәҳәаӡом шәара, ацәгьагь шәҳәаӡом.
Сыҟамшәа, исыман сҿаасхаргьы аԥсамшәа,
Аиашеи амци рыбжьара иныбжьарӡ.
Шәанаатәа, сыблақәа хҩоума сара, мшәан,
Сҩыҵхахоит иҟаҵәҟьоу сҳәарц.
Аха уи, иҟоу, заҳарц зҭахыда,
Избарц зҭахыда аргама ибатәхаз?
«Араҟа ианаалом, – ҳәа ҿааиҭыхуеит хыдак, –
Иурҭом араҟа уи изыҳәан абазк!..».
Абазгьы сашьҭам, ахыда, аҟәрышьгьы,
Сҿаԥхьа идҳалаз ашәқәа аашәырты!..
443

Зегьакоуп арҭ саанрыжьгьы инсыжьгьы,
Аблақәа ҭырхырц ианасуеиԥш аты,
Аҵх иалоу, исыкәшало, исхаҩо,
Ашара аԥылаха сымҭо ианцәырҵ,
Амшгьы цәгьахозаап, ажәҩан асы аҩуеит,
Исзыԥшыз, сыззыԥшыз зегьы ырӡ.
Аха усгьы сахьақәак ыӡуам,
Сшәыгақәа сыман арахь саахынҳәуеит.
Сҽыҩнаскын – уаҩ арахь дымҩахыҵуам,
Саадәыҵын – иааиуаз срымбеит.
«Сыҟоуп, уара, шәыблақәа хҩоума?
Сшыҟоугьы абас ауп…» – сгәы сааҭацәажәт.
Аӡә дҵаауеит: «Иҳамазкуа иоума?
Ихы иҭарԥазар инаган ааҵәажәк!..»
Ари адгьыл ҭбаауп, шәара шәыда
Иагаҩ ықәзаап насгьы – иншәырха!
Имцеит, уара, адунеи зегь нашәыҭан,
Шәыуацәа абаҟоу? Са соума шәаӷа?
Сыҟоуп, уара, сыҟамшәа жәбазаргь,
Саауеит, уара, сымҩала, сшаац.
Иҟам… Урҭ ашьыцра иагазар?
Аа, рыгәгьы иқәиааит ашьац.
Аӡә даабжьалеит дақәтәан иҽыхәа,
Уи зны аԥхьахә имгар ҟалаӡом.
Сахьыҟоу шәԥырхагоуп. Сыҟамшәа шәсыхәаԥш,
Усҟан сшыҟаз мҳәакәа шәызцом.
2010
444

***
Асы анлеиуа, ақәа анхымкәо,
Аԥша анасуа, ма ҽазны,
Санаатәало схы сҭахымкәа,
Сналган сыҟоушәа Аԥсны,
Акы сазхьаауеит, сгәы ҵаӷоуп,
Сахьааихьоугьы шьҭа исызхоуп.
Анаҩс иҟоу сазыԥшымкәа,
Сынҭыҵыргьы смыццакӡо,
Саазлагылаз сымш мшымкәа,
Схы сықәыжьны санцо,
Есааира иагхоит сныҟәашәа,
Избоит сцаргьы смаарашәа.
Адунеи лухазшәа саҵоуп,
Ус, иҳәан еиԥш гагаузк,
Сымшқәа нықәсыԥсоит имацан,
Иақәшәарашәагь збоит атуз.
Адунеи зегь ааласхоит,
Зегь аасоуеит, иаасызхоит.
Асы леиуеит аҳәылыҳәа,
Аԥша асуеит аҽырӷьы.
Амш бзиоуп сара сзыҳәа,
Наҟ сынҭыҵуеит адәахьы,
Есааира иагхоит сныҟәашәа,
Избоит сцаргьы смаарашәа.
2010
***
Снаскьаго, смаӷра ак ҭалҳәеит,
Сыкәа ак ҭалҳәеит,
445

Уахьынтәаауа бзиами, уахьцалакгьы
Уҟьалом шьҭа, лҳәеит.
2010
***
Сеиҭанҭыҵып, сыԥсы ҭоушәа,
Аҽырҟәышра – уи хадаз.
Сара сыҟоуп сыҟаӡамкәа,
Шәара шәыҟаз, шәыԥсқәа ҭаз!
2010
***
Уаҵә иҟало уаҩы издырӡом,
Уаҩы издырӡом,
Аха усгьы сананырхуа,
Санылонда сахьанырҵо!
2010
***
Иеиликаауеит уи сызҿу иснаҭо,
Иаԥхьа иқәҵа инаган исырҳаз!
– Акымзарак, – сара уаҳа абриада
Ҳәатә сымаӡам, иагьысҳәаӡом цас.
– Уадызцалеи, уара, ус анакәха,
Уныҟәзымго, егьузымҭо аус?! –
Даадхалеит ара иаҳаз лакәха,
Арии акәмызт уи дагьыззыԥшыз.
Садтәалан сеигәырӷьо, жәеинраалак,
Сарҭынчуамызт, саршаҟьон ажәабжьк…
Схаҭагьы исыздыруам садызцалаз,
Уи уара иудыруаҳа, ауаҩаԥшь!
2010
446

***
Лаба зку зегь са иансышьҭоу,
Ахҵысҭа ихыҵны даҽа хҵысҭак
Инахыԥо, ихылан сышьҭа,
Ианааскьо, иҳәа, дызусҭа
Агәашәаҿы алақәа сҟәызцо?
Исыхь ибама, иҟоу идырма?
Изыршанхазеи сҩызцәа рҩызцәа?
Урҭгьы сышьҭоу – ӡык измырма?
Сеиҭаҩагылт сара снышьҭас,
Сҽаасырӷәӷәеит зегьы рцасгьы.
Лаба зку зегь са иансышьҭоу,
Дызбом, дыҟам исыхьӡазгьы.
2010
***
Баалоуԥҳа Мадинеи
Ԥшькьаҿ-иԥа Манча ахаҵеи,
Ирымҽхакны адунеи,
Ақәԥарахь, абар, еиҭацеит.
– Ишԥа, уара, ара кашырроуп
Рымҳәаз, ируазеи, нас, асха…
Аԥсны еимызҵәо – Аԥсны зтәу роуп, –
Рҳәан, хыла адамра инасхит…
2010
АҴӘЫ САХОУП
Схы саӷоуп: сгәы аԥсы анашьашагь, –
Сузеилкаарым, – сгьежьуа аҵәы сахоуп.
447

Избо саҟара иансызнарҳаша
Сеикәҟьашоит, – иџьоушьап, – схы саӷоуп.
Амш бзиан, аҵх ссируп, иашан, –
Иҟоу саргәаҭеиуа, аҵәы сахоуп.
Сыззыԥшу лассы арахь исзаашан,
Аха имаара џьысшьоит: схы саӷоуп.
Схы саӷоуп; наҟ снахоит иӡуа,
Иӡӡарҳәагьы сшәоит – аҵәы сахоуп.
Иҿыцымшәа збахуеит зны исырҿыцуа,
Санагәҭасуагь ыҟоуп – схы саӷоуп.
Схы саӷоуп: сҩызак мап ицәыскуеит,
Дсырӡуеит сгәы нирхан – схы саӷоуп.
Изызхумтыша дааин, сҳаԥшьа изхыстуеит,
Дсыртәоит, дсыргылоит – ҵәык сахоуп.
Схы саӷоуп: ԥҳәыск дысзыргәыбзыӷуам,
Лыда ԥсыхәа сымам – ҵәык сахоуп.
Исоуа сара истәызаргь исызныхуам,
Схазы исызныхуам – схы саӷоуп.
Схы саӷоуп – сзеиӷьу раԥхьа сгылам,
Снарылыҳәҳәар ԥхашьароушәа схы саӷоуп.
Схы шыҟәнысшьо сааиуеит, уаҳа сылам,
Ауаа рахь саннеиуа ҵәык сахоуп.
Схы саӷоуп: аҩны сгәы сызкаршәуам,
Аҭӡамцқәа сыҽрыбжьаскит – схы саӷоуп.
Хыдарак санҿажәкуагьы ӡы снаржәуам,
Савагьежьуеит арҩаш – ҵәык сахоуп.

Схы саӷоуп: срыццом сыхзыртәало,
Сгәы ианаднамкыло, – схы саӷоуп.
Сузанымго мҩакы сануп са стәала,
Сахаԥсуазаргь сахаԥсааит, аҵәы сахоуп.
2010
***
Адәы дықәуп дшықәыц – дҭәымкәа,
Зегь имашәа – ауаҩ ӷар.
Даазыҟамлеит уаҳа дтәымкәа,
Илахәмаруеит – иаарҭаххар.
Адәы дықәуп дшықәыц – дҭәымкәа,
Имҵаирсша иман хыс.
Ҳамҭак имоуп иара итәымкәа,
Иара дитәымкәа димоуп ԥҳәыск.
2010
УАЖӘАДА СЫМԤСЫЦЗАР…
Уажәада сымԥсыцзар, иаасықәшәан сыԥсуамызт,
Сгәы аҵӷа ԥҵәомызт, ижәдыруаз, уажәы.
Сшьа артәахьан зны зызхьаԥшрагь иаԥсамыз
Иаасҿагылан уи ааины, еиқәшәы.
Ашҭа иааҭаҳаит ҽнак сыззыԥшымыз,
Ибжьаӡит, сыргәаҟуа инаскьеит сыззыԥшыз.
Сымшқәа зегь реиҳа ихьанҭаз мшымыз
Сгәы еиҟәжәартә аҟынӡа изыршыз.
Уи сацәынхеит сара, ҽакгьы сацәынхахит,
Агәыр аҵа скылԥеит уахык.
449

Исгәыдҳалан, исмыхәашаз снахеит,
Исхагылазшәагь сныҟәеит ҩ-хык.
Сгәы ҭынчмызт: сахьыҟамгьы сыҟан,
Акы саман сахьнеик схәаҽны.
Инаскьазгаз дыхнымҳәит аҩныҟа,
Сыршьызар ҟалап уи даныршьыз аҽны.
Сыԥсызар ҟалап сара ԥсык сихагылан,
Сагазар ҟалап сара бзак игәырҩа.
Адәышкәаӷьаз сықәхеит, абнара сылан,
Сырнымскәагь инхеит иага мҩа.
Аха убарҭгьы арантә сырныԥшылон,
Сдыркарон сырнысны арахь саауашәа.
Цхыраарак иаҳәан ҩнык сыҩнашылон,
Схы зжьон, избон иамуа ауашәа.
Снаскьон сара амшмыхәла сшацыз,
Исзалгара џьысшьон насыԥк.
Исзырхынҳәрашәа шызбоз ибжьаӡыз,
Исмоуит абри адгьылаҿ ҭыԥк.
Сыԥсы ҭызхуаз ак цәырган аргама,
Сызшьыз ҽак сгәаҵаҿ иҟан – изӡон.
Ахԥатәи скыдҟьо, сеиҭакыдҟьо саман…
Уажәада сымԥсыцзар – шәышықәса сцон.
2010
***
Иҳадгылоу закәызеи, уара, иааины?
Ажәлар аҵахар, аиҳабыра аиааины?!
2010
450

УАЖӘОУП, ИАХЬОУП…
Зегь ыҟан, зегь ҟалоит нас-насгьы
Иҟоу шыҟоу шызбо уамашәоуп.
Сҽаларԥсны искыхуп хара ицазгьы,
Арахь сусқәа аныҟаҵәҟьоу уажәоуп.
Уажәоуп, иахьоуп сара схы ансыхнахуа
Ари амш иаларҭәо ихәашьӡа.
Ихынааны исгәыдҳалт акы снахан,
Ҽак насыҵас сыҵнарҟьеит шьыжьӡа.
Аҵх исыман салоуп амш иснаҭо,
Сыцәа арҟьалоит уи, иззоит, исшәоит.
Амши аҵхи асеиԥш срыцәзыршәада?
Митә ҟалашоу, еснагь акы сацәшәоит.
Нахьхьи џьара, адгьыл ду аҵыхәан,
Амца акыр, ара икашәоит акәиц.
Иаҭатәуп ҳәа ԥсыхәа змамгьы ԥсыхәа,
Сара ашҭа саақәгылеит уажә ҿыц.
Ари ашҭа, ари адунеи, ари атәыла,
Зыда сымам, сыԥсы злаҭоу иахьа,
Ирыхьуа сзахәаԥшрыма хара сгылан?..
Сгәы ахәра ануп, Зегь зымчу, ирӷьа!
Сшаргәаҭеиуа снаҩсыр акәхоит Настәи,
Уи ҟамлар ауеитҳәагьы сыршәоуп…
Сасцәақәак сырзыԥшуп аҩҿа ҭасҭәан,
Сара зегьы санырзыԥшу уажәоуп.
Уажәоуп, иахьоуп…
2010
451

***
Аамҭа, иудыруанда, ҳаи, шаҟа сымԥаз,
Сылаԥш рааҵакха смоу шаҟа цаз.
Исырба сара избаран иҟаз, исзымбаз,
Исԥырга сызхьымӡар еиӷьны сзыхьӡаз.
Игәыҭҟьагоуп уаҵәызны сахьнеиуа,
Уахь инагоу амҩақәа аркыз.
Сырхынҳә, иауазар, ицаз адунеиахь –
Хәыҷран урҭ, ҿаран урҭ зтәыз.
Сырхынҳә, сымчқәагь ахьныхтәу инысхып,
Исыдҳалаз, истәым ҭазгәап ааҵәак.
Иуҭахызар, иусҭо сышықәсқәа ирхысхып, –
Исызнымхеит шьҭа урҭгьы рацәак.
2010
АУАҨАԤШЬ
Ссиршәа дыҟоуп ауаҩаԥшь,
Уидымгыло ибар уи Лаԥшь.
Аиаша ахьӡиҵалоит уи амц,
Ианиҟьарын ухгьы аҭӡамц, –
Уидымгыло ибар уи Лаԥшь.
Ссиршәа дыҟоуп ауаҩаԥшь!
Иҩны искьыԥхьын ааигәа ажәабжьк,
Дтәаны даԥхьеит ауаҩаԥшь.
Дҳәацәон уи нас, дҳәацәа,
Исхухит ҳәа уаҟа сцәа.
Ажәабжь сҿаԥхьа иааԥжәаны,
Дцарц даҿын сагьыршәаны.
452

Сроман даласҵан ахабжь,
Игәы ннархеит ауаҩаԥшь.
Зегьы ирдыруан: Хабжь диԥан.
Амҩаду аҟны сибан,
Ирҟымҟымит илаба
Ауаҩаԥшь, ахабжь иԥа.
Ашьыжь, саццәырҵын ашәаԥшь,
Сгәашә даадгылт ауаҩаԥшь.
Иааихысхаанӡа уаҟа сҿы,
Иара итәызшәа ибахит сҽы.
Ҽымызт иара иҽы, ҽадан,
Ҳаибаргәааит шьыжьымҭан.
Сыԥхыӡ далан ауаҩаԥшь,
Даасгәаларшәо иаб, ахабжь.
Сусқәа дрыцын сахьцалак,
Исыцрымҵуа збахуан лак.
Иара иакәын уи ала, –
Дыцҳар алшон маӡала.
Слымҳа иҭасит жәаха ажәабжьк:
Дыԥсит, рҳәеит, ауаҩаԥшь,
Хыдарыла, ҵәҩанк дахаҳан.
Дышԥаԥсуаз, сҳәахит, уаҳа!
Аха иҵәыуара сахьнеиз,
Узлажьузеи ҳәа даасеист.
Дивагылан иаб ахабжь,
Ашҭа даақәлеит ауаҩаԥшь.
Укәаша иҳәан, сааилышшеит,
Иара дықәлан дкәашеит.
453

Дивагьежьуан иаб, ахабжь…
Дыԥсуам, дыӡуам ауаҩаԥшь!
2010
***
Аҵх иалоу, имҩа ркьаҿуа,
Даанагоит арахь ашәак.
Игәы иҭыҩуоуп уи, иагьицуп
Иахьантәарак, дахьцалак.
Амш мҩасит имбаӡакәа
Аҵх иаразнак датәнатәит.
Уи дҭанаршәын ларгьы акәа,
Адунеи насыԥла иҭәит.
Акы ицрыхон, дааннакылон,
Игәы хьаауан данылԥырҵ.
Дзеиҭамҵрашәа уа даагылон,
Иҭахын арахь дыԥрырц.
Сеидру, уи саниқәлаз акәхап,
Саналаԥшуаз уаҟа ахҭыс:
Адунеи аацәырҵт илакәха,
Сымҩа каххаа сшаныз.
Исымамызт сымч агарҭа,
Сара убасгьы сҿан.
Сзышьҭагыларымызт сиарҭаҿ,
Исхагылазгьы мзаҿан.
Изаҵәын, акыргьы иагын,
Иԥсеивгаган – избалар.
454

Исҭахын уи, даҽак акәым,
Снахьынҳалан саагьалар.
2010
***
Амҩа ҳақәуп ҭакәажәык даҳҵәыуан,
Быргк анышә даҭан ҳаагьежьит.
Иԥсы ихымҵыц нахьхьи сара сыуак.
Инаигәыдҵан сдырк ааигәа дыршьит.
Иӡит, иҟам арахь иқәнагалаз,
Раџьал ааины, имааицкәа рыҿҳәара.
Инхаз ҳцарц ҳаҿыми ҳацәыбналан
Ҳаԥхьа ишьҭоу – цәцашьа змам аԥсра.
Ҳнаԥырҵызшәа ҳгәы иаҳнаҭоит зныхгьы,
Ҳахәмаруа, алаф алхны, ҳаччаны.
Нас, уԥшыр, зегь ҳазҿыц ҳаҿыхуп:
Ҳшеибафац ҳаибафоит ҷан-ҷаны.
2010
***
Изымдыруоу ихы зқәиҵо шбашоу,
Иҽалаирԥст, уаҩы ҟадыџь дышԥашоу!
Дыҩуа дшашьҭаз, уаҳа илам, дкарахеит,
Данацрымҵӡа, ихарамыз ихарахеит.
Иԥсы ааивигар – ихы димырдыршеи,
Днарҭаҳауа даҽа ӡқәак дырмыршеи.
Иҟаиҵац ауп, деиҭалагоит, – дгәасҭалоит, –
Иԥсы ааивигар – иԥсы ҭызхуа днашьҭалоит.
2010
455

АМАҴУРА
Ухәыцыр, рацәакгьы ыҟам уи уара иунаҭо,
Иунаҭо аасҭа иумнахуа еиҳазар? Уаахәыци.
Иаҳҳәап, унагангьы уҟарҵеит убернаторс,
Иурҭаз аҭыԥан уаҟагь иумаз уцәдырӡит.
Раионк зырҭаз дахагылоушәа ихәаԥшуеит ҳаблак,
Иузыԥшуп уаҟа аусқәа ҳәынҭқаррак иазхаша.
Ихы ықәигеит уантәи, исызшәа адабла,
Уаԥхьа инеиз, згәы нгылалоз ес хәаша.
Амчыбжь даркарон убас, ашәахьанӡа
Иԥсы мнеирашәа дрылҵхьан егараан.
Изхара аӡынхагь дзыҽҳәамтәеит амца,
Иҭаацәа рзыҳәа иааимгеит мҿы еидарак.
Ихыҵуазшәа дыҟан дахьнеилакгьы аҩарқәа,
Амшцәгьақәа рышьҭахь ацҳақәа хыхын.
Ԥсааиҭакрак иоурашәа ахьибаз, дахьҩаргаз,
Шәкы дырҭахыхын, зқьы дырҭахыхын.
Данҳәынҭқарха, акыршықәса рышьҭахь,
Адәы даақәхеит анықәиаха имоуӡо.
Имала агәашә аҟынӡа днарышьҭуам,
Иидыруа ихаршҭуа, иузымдыруа абоуҵо,
Ашәҟәыԥхьаха анумам, аԥсыҵәҟьаха анумам,
Ухы ианалҟьо зны-зынла иуарҳәо.
Аԥшеиԥш ухы уақәиҭны ари адгьыл уанума,
Амҩа узҭаз ааукәшан уанҿарҳәо!
Акгьы уаҿымшәа рбалоит иуцрыхо,
Иуман ақьаф ду, иҟалап уҽурчызар.
456

Урыхәом, усгьы рҳәалоит, уара урыхәом…
Ҽа маҵурак уашьҭоуп, иага ихәыҷызаргь.
2010
***
Идмырҳәеит уи ажәа ирҭан,
Рыбла ихыслеит иара ҵәха.
Ишнеиуаз иақәшәеит аӡәы иԥсырҭа…
Шьҭа уабацари – узаҵәха!
Аха азал иҩныҩт агәгәаҳәа,
Анапеинҟьабжьқәа меиқәтәо.
Идырҳәомызт – ажәа даҳәон,
Даарҿахеит уи дрызмыртәо.
Ианырмуӡа, цқьа иҭахымшәа
Аҿааирхеит… Ибзаҳәит
Дызмырцәажәоз, раӷәра рымжәан,
Азал ҽазныкгьы иааирҳәит.
2010
***
Уаҩы издыруам уаазгаз уахьагаша,
Уахькыднаҟьо аамҭа ахыԥша.
Имаҷхеит ара зыгәра угаша,
Ҽеи ыҟам уахь, сахьыԥшуа.
Уа анапеинҟьабжьқәа краамҭа еихсыӷьуам,
Урҭ ааҩлар сҭахым – исаҳар.
Аамҭа аамҭацәгьаз, егьсыхьуам,
Иумҵакәашо сҭадмырхар, аҳәынҭқар.
2010
457

***
Цәгьа сымҳәеит, цәгьа сымуит, машәыршәагь
Самгеит наҟ, иахьцатәым, сахьатәым.
Шьоук рыламыс мпылк еиԥш иандыршәуаз
Сахьынҳалан искымызт атәым.
Сымӷьычит иандәықәыз зегь мҵасуа,
Ҭәа збаз зегь ианырыҳәҳәоз ҭәа.
Сырхыччон иаагылар еизцасуа,
Израаигәоз аргама зҵыхәтәа.
Ианыргоз ианысҵазгьы аныхны
Ианшәоз саатәар ҳәа сыҭәны,
Сҟалар сҭахымхеит стәитәыхны,
Сҟамлеит сара ҽнакгьы сытәны.
Сшәон сырбар ҳәа суаҩымкәа,
Суаҩын, суаҩуп – агәра ргеит.
Инсыжьт ак умкәа, ак ҩымкәа,
Сызхьымӡаз ԥшак исцәагеит.
2010
ИРЫМАЗКУА
Ажәа рымеикуеит – уаҩ дирцәажәом,
Иҵихырц егьигым шьоук рыц.
Измеимкыша ирымеикуеит ажәа,
Измеикыша ирзааицо шәазхәыц.
Аҩны рымеикуеит, данықәҵ изыргылаз,
Иақәиршәоит дрыжәлан амыхьтә.
Иҩнам рымеикуеит, иҩноу даӷрагылан,
Иҟам ахьыҟам инаҭоит ахыхь.
458

Ԥҳәыск дрымеикуеит, аҳабла дагәушәа,
Дахушәа, даагылт иҽыҭҳәа.
Ибоу нас агәықәха зынӡа дхыркәыкәушәа,
Днарылҵуеит наҟ акгьы мҳәа.
Дахьнеиуа, дхагоу, амҩа данӡалом,
Ианылаз ирымакуа дцоит.
Имҳаҵә налаҵо иџьамгьы ахьалам,
Дхысхысуа саргьы даасыхьӡоит.
Исымеикуеит изымдыруа, идырран
Дыҟам уи иниҵыргьы шәкы.
Дыҟам уи ӡиасгьы дырран
Ак умамк – имҳәо џьара ацкы.
Исымеикуеит иҩеиз, илеиқәаз,
Салеигаларц даҿыхуп ҭыӡшәак.
Дизгәааны даацәырҵт ауаҩеиқәа,
Иқәкны даагылоит ишәақь.
Ана аӡәы диҿаԥалоит дыԥан,
Дигәыдыззалоит араҟа ҽаӡәых.
Даҽак акәым, ирымеикуеит кәыбак!
Даагьылт уи шьоук раԥхьа иааҿых!
2010
***
Схәыцуа саатәеит. Иахьа сабшоуп.
Исаҩсхьоу хҭысқәак снарылалт.
Ицаз ашәышықәса сабжоуп,
Сымцхәушәоуп иааиз шысԥылаз.
Иҵаахуеит: «Уҵҟьан уабацо, –
Иуҵыс уабаго угәы ашыра?
459

Шьоук ааиуеит арахь рҽырхаҵан,
Утәаз уара убраҟа, ашәшьыраҿ..»
Сыҟоуп, сегьыҟам араҟа,
Санылан сдәықәлоит мҩахәасҭак.
Иарбан усгьы сзыргәаҟуа,
Скыдҟьо идәықәлаз, иангәасҭа?
Акым урҭ, ҩбам, ирацәами,
Исыцрыхо, мцоушәа исыцрасуа.
Гәаҩак илҭахәашоит саман
Срыцҳарак… Абас ауп, абас ауп…
Аҽҳәа сыҽҳәыхоит, санаахынҳә,
Мцакы саҵхоит, исцәыцәан.
Аихатә гәашьа санааха,
Издырит: сшааиуазгьы сыцәан.
Аамҭа саркареит, иахарои,
Инеилааит, сыхәрагь арӷьароуп.
Нас сара арантәи снеихароуп,
Снарылсны ицаз харабӷьара.
Иааиуа ашәышақәса саԥшаап,
Ицаз мариала сацәыӡыр.
Схәыцуа саатәеит. Иахьа сабшоуп.
Иудыруеи нас зегь сырҿыцыр…
2010
САРА, АНЦӘА ИДА НЦӘА ДЫЗМАМ…
Ажәҩан еиԥш хан дук уаҵаԥшыхуеит,
Уа дыҟоуп, уа дықәтәоуп ҳәа Сынцәа.
460

Ибжьы иргар, исымам ҳәа ара аԥшыха,
Уҿынаухоит, рыцҳа, угәырӷьаҵәа.
Уҩноуп амардуан ду ушаҿало,
Уԥсы угәы икылахо, уеиха.
Иимҳәашагь иҳәалоит уҿала,
Иуиркыргьы ауеит ушнеиуа аиха.
Ишьҭоуҵар ҳәа сшәалоит аҵла рааны,
Ихужәарҳәагь бзиак ихәдаџьал.
Даақәтәалоит уи ӡәырҩы дрызгәааны,
Иҳабжьеиҵалоит ҳаиниршәошәа асал.
Уара ула ииуз, ииҳәаз маҷым,
Иҿаанааих уахаргьежьуа инацәа.
Адунеи араҟа ишәҭыкакаҷым,
Дынцәамкәа, дыџьнышзаргьы унцәа?
Даҽаӡәын, исгәалашәоит, дабаҟоу,
Уажә ааигәанӡа иумаз уара нцәас.
Уеикәагьежьуан, иахҳәара уаргәаҟуан,
Иануба уигьы иҿҳәара шынҵәаз.
Ари иахь уҿааухеит, иара аригьы
Хара дцап ҳәа уауҟаху, ҽнак
Унарыцлап унеи гәықәхагь мригьы,
Днашәмышьҭырц уаҳа уи шьаҿак.
Иҟалап иумоур зынӡа аԥшыха,
Иҵукааргьы зегь раԥхьа ихәдацәа
Уанӡа ахан жәҩанк еиԥш уаҵаԥшыхуеит,
Уа дыҟоуп, уа дықәтәоуп ҳәа сынцәа.
461

Уеилагап зегьы урызхәыцыр ҽеишәа,
Улахар узылҵрым ара агәам.
Исымам ахаангьы уааигәа неишьа,
Сара, Анцәа ида нцәа дызмам.
2010
ГӘАӶЛА АДӘЫ ИҚӘУ ИГӘЫ ИҬАМӠО АЖӘА
Шәыччо шәнеиуеит акәу аҟырҟырҳәа?
Шәыччала, иахьа-уаҵәы сшәыхьӡап.
Ихьырҳәо зегь раԥхьа шәара шәхьырҳәо,
Шәааикәаргьежьны, снашәаҩсны сцап.
Сцап, аха сцарым сыбналан,
Саашәҿамацәысп, саадыдып шәханы.
Сналалап аҵх шәыцәа рҟьало,
Снеилап шәымҩа ԥысҵәарц сеиханы.
Исыреиқәаҵәап шәыччаԥшь, шәаасырҩашьап,
Ианнақәышәкуа шәеицны хара шәцарц,
Сыцкы зҳәо ихы анҟьап агәашьа,
Дыцәар сымуп, иҵасҵап аҩарӡ.
Иҩуа еишьҭоу ахаан шәеибасырбашам,
Аҟәаҿыҳәа шәеибасырфап шәлақәа реиԥш.
Ишәсырбап адунеи зегь башан,
Ԥхьаҟа ишәымамкәангьы ԥеиԥш.
Шәхы злыжәгаз снеин шәеиҭалазгалап,
Шәеилацалан шәҳәақәоушәа шәсырҿыҿып,.Ҽаӡәы
ихарԥо инаган аӡәы игәала,
Раԥхьа игыла инеиуа дысхәаҽып.
462

Иҭасырбап сышнеиуа шәара шәӡыхьқәа,
Шәақәсыршәап сышнеиуа сара амыхьтә.
Адгьыл сықәзар краамҭа акгьы смыхькәа, –
Сыԥсы ҭазар, – сшәылгап, шәыԥсқәа ҭысхп!
2010
***
Ахаҳә еиԥш ӡыжьк иалашәан, иӡаакәкәала
Инеиуа аӡәы сышиеиԥшу анцәиныс,
Амш иарааԥсаз, аҵх зыцәа арҟьалаз,
Икарахаз ашара ишазыԥшыз.
Адунеи ду сагәыҵаршәын, сласымыз,
Сама зны ишԥацоз, уара, ԥшак!
Уи иасҭаргьы сылшон сара исымаз,
Адәеиужьқәа срықәын сасуа ашақә.
Сызжьаз акы сандәықәнагала исыҵас,
Снызкылоз ҽак ыҟамшәа снаскьон.
Снаскьацәар, уажәоуп ианызбо, сыӡуан,
Адгьыл ҵысрын, ажәҩангьы лагон.
Аха сагон хыдарак, ҿаразу,
Егьахьыҟамыз зегь ыҟоушәа сырбо.
Аԥсҭазаара аҵааршә сықәчаразуа,
Амшын арахь аҿаанахо ицәқәырԥо,
Снеиуан неишьа ахьыҟаӡам ахь иархан,
Зны-зынлагь уи схыдара саршәо.
Смалуаҩха саагылон, зны сҳәынҭқарха,
Ажәҩан сыԥхьо, адгьыл сгәы ԥнажәо.
Суаҩымыз, схы сыргәаҟит даара,
Сзымгылеит, сзымтәеит иантәатәыз.
463

Ишьҭаҵатәыз саҵан сара еидарак,
Исымазгьы џьысшьеит зегь гатәыс.
Схы сгәы ишԥалоу, сгәы ишԥалоу!
Сымҩа абаха соуаанӡа саныст
Амш иарааԥсаз, аҵх зыцәа арҟьалаз,
Икарахаз ашара ишазыԥшыз.
2010
АГӘЫҚӘХА
Быҟоуп, саргьы сыҟоуп, иҟамхаша,
Адунеи хаара-бзаара бзалам
Ибзымдыруа бааиуеит бхы ахьбырхаша,
Былахь сара агәықәха саныззала.
2010
***
Ҳахәмарра анҵәамҭахь инеиуеит, сашьа,
Сара адәы снықәыууааит ампыл мҵарсны.
Аха, абар, схы иасуа иалагеит сшьа,
Адьгыл цәсырҵәоит, сышнеиуа, сшьамхы арсны.
Ҳааҭгылар руам, ҳцаргьы еибарҳәҳәоит,
Ҳаҵашәаран ҳаҟам иҳахәаԥшуа рылаԥш.
Ишәоит шьоук анаҟа аԥхьахә згар ҳәа,
Урҭ рҭаҷкәымқәа раҵәаны игылоуп.
Ихы дзахыԥара џьишьоит харамхәыцк,
Ҩраԥа дызнеиуам, дышьҭасуеит атазҳәа.
Дзырҳәҳәо закәызеи анаҟа хы иамхәыц,
Илымҳа иааҭамлаӡеит уи сара иасҳәо.
464

Иҳәа, акрыҟоума араҟа бла иамбо,
Аԥсҭазаара иацу, иазымхынҳәуа, иагу?
Амҩа ҳақәуп иаргьы саргьы амбахь.
Амбахь акәу, ҳахьымаарахь акәу?..
Ҳахәмарра анҵәамҭахь инеиуеит, сашьа.
2010
***
Саҳәшьа рыцҳа са сызҿу абалҭаху,
Еилкаашьагьы лзаҭом уи, сзыдхалаз.
Ари амшгьы иацтәи амш иалҭаху,
Иҟамшәа дахәаԥшуеит, сеиханы сахьхалаз
Уаҳа умцан ҳәа дсыҵаԥшуеит, дсыцәшәазаап.
Сара уаҳа саамҟәышхаӡеит, аф асааит!
Сықәлацәак адәқәа ирықәуп қьаф уа,
Еихлафуа инеины итәоуп ашәшьыраҿ.
Сара сымш анхыҵуа еибаха-еибафо,
Саанаԥш-ааԥшлоит, исзымдыруа исзыруа.
Издырыргьы иҟасҵозеи, аҳәаҭыхла,
Узрыжәымлар – баша уаамҭа ныхла!
Саҳәшьа рыцҳа ишԥалҭаху сырнаалар,
Ахаан арахь сымԥын иқәсмыжьлашагь.
Илзеилкаауам сыҽзақәсырӡуа жәеинраалак,
Сақәтәарц еиӷьны анылбо дара рлаша.
Схы рыҵасҵар – ихырсарым, уи акәхап
Илҭахугьы. Усҟан сгәымхан саақәхап.
Сара ари адгьылаҿ сыҟаӡоума усгьы,
Сшыҟазаалакгьы аухуама, сҵаашан.
Раԥхьа ишьҭаҵа стәам исымаркызгьы,
Сҽеидыԥсалан сара арантә сызцашам.
465

Изуам сара исышьҭашлар лакгьы…
Саҳәшьа илҭахын сеиқәхар сшеиқәхалакгьы.
2010
***
Хазы сыҟоуп, аӡәы ицәаҩа сцәаҩам,
Адәы саақәхеит, аа, сеихәлахашәа…
Ибҳәо акәым сара слымҳа иҭаҩуа,
Ибуз акәым сазыргазгьы агәыԥжәа.
Ибуз, ибҳәаз, бахьану, бахьыҟоу,
Ирылаӡамшәа урҭ зегь сара сус,
Сцоит аҩнынтәи, саауеит сара аҩныҟа,
Схы схашҭны, зынгьы сгәы саԥыс.
Схаҭагьы исыздыруам сзацәгәаҭеиуа,
Ари амш сзаҟьо, сзыхнарҟьо.
Изурызеи, зегь ззеиԥшу среиуам,
Схызаҵәхоуп аамҭагь сшыҭнарҟьо.
Уи здыруада – сахьеиқәымшәаз, сахьақәшәаз,
Еибасыркыз, амца зыцрыддыз.
Изызбозеи избахьоугьы лакәшәа,
Алакә схаҭа сакәхоит анцәиныс,
Ажәҩан сара исырҭазшәа саналоу,
Адгьыл ду сгәыҵакны санцо…
Уаҩы игәалам, – иара убригьы сгәалоуп, –
Уаҩы ихьаам хьаауп сызгаӡо…
Хазы сыҟоуп, аӡәы ицәаҩа сцәаҩам,
Адәы саақәхахт, аа, сеихәлахашәа…
466

Ибҳәо акәым сара слымҳа иҭаҩуа,
Ибуз акәым сазыргазгьы агәыԥжәа.
2010
***
Ишԥассирыз сымшқәак! Срылаччо сааиуан.
Сыҵхқәак сдырԥыруа срылан.
Сыриааиуан, зегьы-зегь сыриааиуан,
Аԥсҭыхгақәа амҩан исԥылар.
Издыруан, саԥхьаҟа ишьҭамыз
Сымшқәеи сыҵхқәеи реиҳарак.
Џьаракыр исҳәама исыхәҭамыз,
Џьаракыр изума акы схаран?
Аԥша асуан саннықәла, асы аҩуан, –
Иснарбон алакҭацәгьагьы ажәҩан.
Ажәабжь гәыҭҟьагақәак ааҩуан,
Аамҭа схаҿы лаша ашәуан.
Уи ианнаҵаз зегь аныҵуам,
Саршәеит асаркьаҿ, кыҷырак.
Исзымдыруа сгылоуп сахьыӡуа,
Сызқәыӡуагь макьана исыздыруам.
Аԥсҭазаара акәхап, уи сныруеит,
Сзааиз арахь иара азакәын.
Инсыжьуа хьааган суазыруеит,
Инсыжьуа ԥхыӡын, илакәын.
Игылоуп сызхьымӡаз сыхьҵәыуо,
Срышьҭыр рҭахым, исхьынҳалан.
Илахь еиқәиҵацәеит сыуак,
Уаала ҳәа иҿанынеиха ҟьалак.
467

Дҟьалам уи, сгәахәит, даагәасҭан,
Сымҩа ианхалаз дыԥсцәаҳауп.
Ииуагьы ииҳәогьы хы асҭом,
Дызбаргьы сҭахым шьҭа уаҳа.
Исымам сахьымаара ацаха,
Сынханда, ҽа ԥыҭрак сынханда;
Иҟасҵанда ԥыҭҩыкгьы ргәы иахәо,
Уаҩытәыҩса игәы нысмырханда.
2010
***
Схызхыз схысхьеит, сыҵамхеит ашәшьыра,
Инаскьеит саргәырӷьацәар ҳәа ишәазшәа.
Иныҵабеит, иамоуит уаҳа нҵыра,
Ишырҳәо акәӡам ихынҳәыр ишәасҳәо.
Аха уи иабамоу шьҭа хынҳәышьа,
Ицахьеит исхысны, сгәы ааҭырӡыӡан.
Сангылахуп амҩа – исхам, исышьам,
Аҭаҷкәым саргоушәа иҵшәаауп слакыҵа.
Хы зхыз схызхыз рыкәа иҭарҵәахышан,
Иаашәарын атәымуаа зны ирбар ҳәа.
Ирыцәҭахар уи са сеиԥш атыша,
Ауаа ирылазаарын шьҭа еибарҳәҳәо…
2010
***
Иац акәмыз уаргьы саргьы ҳанҩыҵшәаз,
Ҳанҩаҵаԥшыз ажәҩан ҳшанханы.
Сшьапқәа шԥацо, иараби, исыҵшәаан,
Сахьаатәаз абас схьанҭаханы!
468

Саналагәырӷьо иац акәмыз адунеи лас,
Сагәыҵак, маҷ-маҷ санатәнатәуаз.
Ишԥеилҳаргеи иаармариан иаҳзеилаз,
Сшыҟамыз араҟа хаҳә ауас!
Санызрылымҵуаз иац акәмыз сызлагылаз,
Рыцәқәырԥа саргьы санагалоз.
Ишԥацеи, уара, иараби, инкылаӡ
Еиқәырхашьа змам, сеиқәзырхалоз!
Анышәаӡа иагахьеит сзырҿыхаз,
Иԥшатлакәха зны арахь иаауаз.
Сгәы ҭызԥааз, сақәзыртәаз аҽыхәа,
Амш иаанагаз, аҵх-лашә исцәагаз.
Ишаргылац аамҭа асаба аргылоит,
Уи сықәҳауа, сышнеиуа сыхнаҩап.
Аԥсцәаҳа изымгаз шьоукы сԥылоит,
Ирҳәо, ируа, излаҟоу… Уеилагап!
Дҩацәҩацәуа днеиуеит аӡә драԥызан,
Ишьҭа ихылаз наҟ аӡы иагашт.
Уи ииҭаху… ихазы иҭахызаап,
Ихазы иргылеит ааигәа абааш.
Иҟоу сшашьҭоу иҟам саларыжьуеит,
Шьоук исымҳәаз сҳәаҵәҟьазшәа идырххоит.
Ана исаҳаит… Ара сыҽсырдагәагәышьоит…
Исҳәаз раҳап изаҳаша – иазсырхоит.
Адгьыл иқәҭәаз цоит ихылҩаԥсылҩан,
Қәоу сӡамҩа иқәсуа, лаӷырӡу?
469

Анҵәамҭахьшәа инеиуеит сара сымҩа,
Сызлагылаз ҵабыргыҵәҟьоу, зегьы мцу?
2010
ҲААИԤЫРҴНЫ
Ус аҭаххазар, иҳамчуи, ҳаиԥырҵып.
Ҳазлааз ала цашьа ыҟаӡам усгьы,
Сахьузымԥшааша сышьҭақәа сырӡып,
Унха уара уа, уахьҭанасызгьы,
Ҳәатәгьы ҳамам, ҳаиԥырҵып, ҳаиԥырҵ,
Иҳаҵалаанӡа ҳшеидгылоу сырӡк.
Усҟангьы аамҭа ыҟан абасшәа,
Ишьҭан адәқәа ирықәӡыҭуа асы.
Уаасыдҳалеит сшааиуаз умбазшәа,
Угәгьы аанхашәа аказы.
Быцаҿароума уахьаадәылҵ шәыҩныжә,
Иагьааџьасшьахт, иукын уа еигәышәк.
Сакапануашәа саҵан са сшәыра,
Уааччеит уи мгьалума иҭоу ҳәа.
Уцәыԥԥын, иухьыз сыздыруам,
Саауцхраарын, иҟалаз соуҳәар.
Аха уаагылт, иабоуҭаху, мап ҳәа,
Иуаҳауазар – нас иуаҳау ҳәа.
Ҳанеиԥырҵуаз ҩ-ажәак роуп иуҳәаз,
Иаахҵәаны: «Унеила Кәыдрыҟа…»
Егьсыздыруамызт уа сызҭаху ҳәа,
Нас саҭаххапҳәагьы сыҟам.
Сшынарызхәыцуаз усҟан ҽа усқәак,
Кәыдры иагеит иалаҳаз усҟан.
470

Аха усгьы снықәлалон ашьҭахь,
Уахь Кәыдрыҟа, сҩызцәақәак срыцны.
Сҭанагалеит сшымгәыӷуаз шәашҭа,
Избеит сара уа зегь рҿыцны –
Ламыски уаҩраки, уаҩраки ламыски…
Ԥсахракгьы уа амахцә ианыскит.
Уи – нас-насшәоуп. Уанӡа уаҩрамыз,
Ламысын ҳҩыџьагь ҳазлааз,
Ҳаицәхаслар ауазма, саҭамыз,
Ԥсран ҳазлаҟазгьы анааӡа.
Анаҩс сара сажәақәа сроуӡом,
Еилукаазар, уахагьы соуӡом…
Ирацәан амҩахәасҭақәа, саццар –
Акы сшагаша, сшаҵәахша здыруеит.
Аха краамҭа сгылахын сқәацәӡа.
Кәыдры наҟгьы арахьгьы сызмыруа.
Мҩакы ҳаицанымлар амуазшәа анызба,
Садыргон шьоук араҟа аныӡба.
Уҭаирхоит ҳәа сарҳәеит – унықәлар,
Иаԥугар – иуаназыжьуа дабаҟоу!
Дыззыраӡу дыҟамшәа иқәлак,
Салаимыргылаӡарызшәагьы Аҟәа,
Ирҳәоз лакәын, макьаназ имцын,
Ҳара аишьцәа ҳреиԥшын, ҳаицын.
Ацәа салазар акәхарын рыцҳа,
Сҩашьазар акәхарын ма,
Иҿаҟәарц данаалагаз сыцҳа
Сықәтәан аӡнырцә атама.
Атрышә дасны, аԥшәмацәа ргылан,
Днеиуан уи аӡиас ду дхылан.
471

Зтама сықәтәаз ҩраԥа снармышьҭит,
Схәыҷымыз, саатәеит сшәаӡаны.
Уажәадагьы ҳхылалон ушьҭа,
Уаҿашәеит ҳәа иаасыкәшеит, ҵаны,
Ҳаиқәлацәамызт, сырԥхашьа исԥырҵт,
Нас саргьы арантәи сыҽсырӡт.
Абракәхап раԥхьа санрырҭаз, саныржьаз,
Шьапҿаршә ансырҭаз ӡык сазыргаз.
Раԥхьа уи дгылан, сақәымшәо идыршьа,
Длакәшьо, деҭаналакәшьо нас-нас
Зегь еилкаан ара, иҟазгьы ҳәан…
Дысԥырызгон – сыԥшымкәа дхынҳәуан.
Дыҟахны, дыҟаӡамшәа дааныжьуа,
Схы схәыцраха сықәлан сахьцо,
Ирыԥсышьахо џьысшьоит иԥсышьа,
Згәықәхара уаҵәызны изыхьӡо.
Саауеит сара уа џьара схы ырӡны,
Ҳшеиԥырҵра уаргьы саргь ҳаиԥырҵны.
2010
АУАХӘАМАХЬ
Аҟыбаӡыба уалазыжьыз нцәа дрымам,
Даргьы уаргьы уаҳа шәмеихәама,
Инарыҵажьны наҟ ртәы-рымаа,
Раԥхьа уҿынаухоит уахь, ауахәамахь.
Ааҵрақәа ирывоу рываз аҵәыршо,
Уахьхьырҳәо иаҳагьы уарӷәӷәама,
Умчқәа ҩбазтәуа шыҟоу рыздыршам,
Уаннеиуа уара уахь, ауахәамахь.
472

Иудырбарц акәын ажәҩан хәашьӡазшәа,
Зынгьы адгьыл цәҳәыраха инхама,
Уқәзырхәашарц иааиуа уазцасшәа,
Ухы хоуп уара уахь, ауахәамахь.
Ауахәамахь! Уԥсы ааивҵахазаргь,
Иааласхап адунеи аргама,
Узхьынҳалашәа уааиуа цахазаргь,
Уааиднакылап уаҟа ауахәама.
Анцәа ажәҩан далаӡам усгьы,
Уи дахьыҟоу, аа, угәаҿами,
Иузыԥшызгьы убоит, уззыԥшызгьы,
Уахьыҩнагылоу унеин ауахәама.
2010
***
Аԥсы хьшәашәақәа урылахар, уаргьы уԥсызшәа
Угәы иунаҭалоит. Ҳарԥырга ҳара урҭ!
Даҽак зуа сыҟам шьҭа, даҽак ԥысшәо,
Аха унаскьарц наҟ бжьы-мшынк урырп.
Урылыууап агәыԥҵәагақәа, иаанужьып,
Ныжьшьа змоугьы измамгьы неидкылан.
Ӷбам амшын узлахыло, иагьнышьым,
Адунеи ду уаԥылап гәаныла.
Гәаныла уабамцо, уабаҟам, уаахәыци,
Ҳадгьыл уакәшап, ажәҩан ухалап.
Иузеиԥгалар џьара ажәи аҿыци,
Ухьӡи ужәлеи хсаалак ианхалап.
Уара уакәушәа Васко да Гама,
Магеллан уара уакәушәа, иашан,
473

Ушьҭԥаа неишьа ахьыҟамгь уагама
Ухшыҩ ҵар? Ихәлама, иагьшама,
Ушырныз уара умҩақәа нымҵәо?
Уцала, иазхьаԥштәым узԥырҵуа.
Уаарылахар урҭ ауаа – уагьхымҵәо,
Анцәагьы идырааит уахьдырӡуа.
Аԥсы хьшәашәақәа урылахар, – урылԥаан
Ухшыҩ уанамга, иаарнычҳала саанӡа.
Аха уара иутәуп уара ухылԥа,
Ухгьы уара иутәыми уԥсаанӡа.
Унеила уи шьҭыхны!
2010
АҞӘА
Сыԥсҭазаара аиҳарак схызгеит сара абраҟа,
Сҟьалазшәа, снаԥшааԥшуа умҩақәа сшырныз.
Уара уҿаԥхьа сышлеит сҟәашӡа, Аҟәа,
Уара уҿадагь ԥсырҭа сымам, анцәиныс.
Уныжьны сцалон, сгәы арахь ишсыхоз,
Дәыӷбақәак снарҭалон, арҵәаа иҳәҳәо.
Сахьцалакгьы исыцыз, сахьцалакгьы исыхәоз,
Адәы сықәын, сахьнеилакгьы уҿахәы ҳәо.
Уара сыбла ухгылан ажәҩан салан,
Сгәы акы иҭнарӡыӡон – смаауашәа.
Амур ахықәан аԥсышәала ажәеинраалак
Санырзаԥхьоз, зегьы ирнаалеит убызшәа.
474

Ӷбакы сақәтәан зны Дунаигьы схылан,
Сдырҵысуан умшын Еиқәа ацәқәырԥақәак.
Варшава ԥшӡа салаԥшуа уахынла,
Уаасхьыӡсон, аҿаанахазшәа қәак.
Адгьылбжьаха Маргит саднакылан,
Ахы сыдҵан, Аҟәаҟа сарԥшуан.
Краков саныхнахуаз схәыцуа сгылан,
Аҟәа аацәырҵын, схы-сҿы лашан.
Сеиҭаахынҳәыр, Аҟәа ҿыц избазшәа,
Амҩақәа снарнылон сгәы ԥшаауа.
Идунеиуп, ахы-аҵыхәа абасшәа,
Исгәыҵамӡо, исгәыҵакуоуп сшаауа.
Сазыԥшӡамкәа, ԥшшәы ахаӡамкәа изгазеи!
Аибашьра ду, арыцҳара гьежьит!
Са сгәы иқәҳаит Аҟәа иалаҳаз зегь,
Сара араҟа шәынтә сырхәит, сыршьит.
Аҟәа бзиа! Аҟәа – са сзыргәаҟуа,
Ԥсҭазаарала ара икыдҵоуп сыԥсаҭа.
Уара уҟны сышлеит сҟәашӡа, Аҟәа,
Уара уҿадагь ԥсырҭа сымам шьҭа.
2010
***
Шәа сызҳәом, сушьуазаргь, шәа анысзымҳәо,
Исызкаҭәом сҽырҵәыуо лаӷырӡык.
Исызрыҭом ирго мчыла, исымҳәан,
Аиаша сзахҭынҵагәышьом мцык.
Сыхьжәаны сышьҭарҵарц баша исымхо,
Сылахаран сыҟам, срыҳәо, рышә.
475

Сынхааит уи, исзымхо зегь шысзымхо,
Саҵәахыр еиӷьуп са сыҩныжә,
Ханхьыҵәцарак сыҩнатәазар аасҭа,
Сымчыдаха, срыцҳахәха, сытәны.
Игәаҭатәым дсыхәахып ҳәа дгәасҭом,
Ари адгьылаҿ сыҟазарц сыҭәны.
Сыԥханы, џьара сеиҵамқыџьқыџьуа,
Сахьынтәаауа здыруа, сахьцогьы,
Сацәшәар сҭахым, аҿаанахар иқәыџьман,
Исиааиуа, зегь ириаааиуа аԥсрагьы.
2010
***
Мышқәак сымоуп Инна илымҭан,
Мҩасшьа змам роуп – снадырԥхап.
Ажәак назгоит Инна илымдан,
Цқьа исызҳәозар – зны шәарԥхап.
Иҵәахымкәа, агәыхь гәыхьны,
Аҵабырг иаламкәа мцра,
Абираҟ еиԥш, хыхьӡа ишьҭыхны,
Исыма саццароуп хара.
Аԥша исзаҭом ажәа исҳәо,
Иазыԥшым агәқәа ирҭашәап.
Аус уны, ажәагь усхо
Ишнеиуа, акы ахьыр ҳәа саашәап.
Сызлашәаз мариам, исхыҵәоит.
Сшьапы сықәнаҟьар лымуа,
Илырҟьалоит Инна лыцәа,
Дгәаҟуа дрылахеит ауаа.
476

Ирбо, ирымбо, ираҳази
Ирмаҳази цқьа инеиԥшьуа,
Ԥҳәыс ҟадыџь даазыниазеи, –
Иартәоит саамҭа уи лшьа.
Исҳәаз лаҳаит, исымҳәазгьы,
Убри, исымҳәаз, дашьуеит.
«Хьаа ҳамам зегьы рцасгьы», –
Лҳәан, даалаган, сылжьеит.
Арахь хьааны, гәыхьны, хыхьны,
Иаҳзынхеит ҳазго – ҳҵызшәаз.
Дҩагылт иҟам сақәыргәыӷны,
Инна игәалҭазар сышшәаз?
Изакәызеи уи, сзыршәахуа?
Рҽеишьа уаҳа иаазмауз!
Иахасыршәуам сыхәда ашаха,
Зыдгьыл гәаҟран изауз, –
Зегьы иреиԥшым – зегьы ззеиԥшым,
Акгьы зламӡо, зегь злаӡо,
Цәгьа зымуц цәгьагьы иԥеиԥшым,
Сымҩа иашоуп, сызлацо.
Сыԥсы ҭоуп – саахьадыҩруазар,
Сгәы еиҟәызжәо сырцәынхарц,
Уаҵәы зынгьы, исзауазар,
Сыхь саргәамҵларгьы – саахәмарп.
Ажәак назгоит Инна илымдан,
Цқьа исызҳәозар – зны шәарԥхап.
477

Мышқәак сымоуп Инна илымҭан,
Мҩасшьа змам роуп – сеиқәдырхап.
2010
***
Сныҟәашәа есааира инацҵо
Снеилап, исышьклаԥало зегьы рцас.
Избахьадаз аԥша ахьасуа саццо,
Уажәгьы аццашьа сымам, хаҵаҵас
Снеилап, исышьклаԥало зегьы рцас, –
Урҭ ааныжьны ишцара ицаӡаз.
Амра зҿаҷҷо ахра садыԥшылоит,
Арҩашқәа рыцыԥхьқәа сҿаҭәо.
Схы шьҭыхуп, сара ара сдыԥшылам,
Ҭыԥкаҿгьы сыҟам сузыртәо, –
Хракы снаҿысыр, ҽа хракы,
Снаҵагылап, ухаҵоуп, саҿакы.
Сышьҭахьҟа инсыжьыз хьаас исымам, –
Сынҭаҳауа саауан сара аӡмах.
Уахь инхаз рызынтәыкгьы ԥсыма, –
Сылаԥш уаҩ дааҵамхеит еиҭах.
Рхы иҩахаргь – шәахҵас ишьҭабашт.
Саԥхьҟа игылоуп даҽа баашк.
Сыззаауаз ауп, уи абааш згароуп,
Ианаҳауеиԥш ажәҵыс хәыҷ аҭра,
Сара сҭыԥангьы абра џьара исҳароуп,
Саԥыларцаз иара абраҟа аԥсра.
Арантә избап адунеи ду лашаӡа,
Сазхәыцуа, сеиҭазхәыцуа слахьынҵа.
2010
478

***
Бзиарақәак зухьан сара, иззызуз
Ирхашҭхьазар акәхап – кыргьы ҵуеит.
Исгәалашәоит сыԥсҭазаара зызнысхыз,
Сыззықәыз, иҳәеит, сықәнаҵ адунеи.
Шьҭа исымчым ыҟоуп, исҭаххаргьы,
Изыхьӡатәу, сабаҟоу, сызрыхьӡом.
Исымамшәа збалоит сара харгьы,
Аха, снықәланы, ахара сызцом.
Сеимырҵәазшәа сынкахәыцуа сгылоуп,
Изызбалои зегь агазшәа афурҭ?!
Ааигәа иҟоу ыҵымшәанда сылаԥш,
Бзиарақәак сызрызунда урҭ!
2010
***
Уи дысҩызан – иацгьы дсыцын,
Иахьа дгылоуп иҽӡаны,
Иааиқәшәацәгьеит сышәҟәык ҭыҵын;
Даатәеит илахь еиқәҵаны.
2010
***
Амза аныҟам, аҵх цәгьа еимаҳауп,
Уаԥхьа ишьҭоу амҩа узаныԥшылом.
Уааԥсеит уара, укарахеит, уаҳа
Улагәышьам, уеилызкаауада, уаҳа улам!
Умашьына меимышәшәац макьаназ,
Игәкылҵәагаха иудхалт ушацрыхоз.
Иацтәи амш уԥырызгаз уахь иамаз,
Иабоугари иахьатәи угәҭыха?
479

Иабоуҳәари иҳәатәу ҳәашьа анамам,
Иабоугари иааины арахь иҩнаҳаз?
Мши ҵхи узеилмырго убама,
Иулымшо уаатәама уара уаҳа!
Сара шьҭа сымчыдахоу – сажәымашь? –
Усызгомеи ари аамҭа уалԥаан.
Схьаа анаҩс уаҳа акгьы ансымам,
Сеиҭаагылахп амардуан ду слалбаан.
Сҩаҵаԥшып ажәҩан, уи лаҟәызшәа,
Илаҟәзазшәа, схы аҿыгәҳәа иҩаҵасп,
Сеиҭазхәыцуа амҩан баа шсызхымжәаз,
Уеидарагьы сеидараха саҵаз.
2010
***
Неси свой крест и веру.
А. П. Чехов

Аамҭа неиуеит иахәлаҳауа азмырсо,
Инхоит уи ус, иурҽхәа-иурџьаргь…
Голгофаҟа днаргоит Иаса Қьырса,
Изышьҭымхуа, изышьҭамҵо иџьар.
Аҽцәыргара иҭахшәа, иҭахымшәа,
Дгьыл дықәымӡо, дықәызгаша иҽаҭ,
Аха усгьы дақәгәыӷ ихәда шхымжәо,
Иус еиқәаҵәа днашьҭагылт Пилат…
Иҵӡозеи, анаџьалбеит, нас, уиаахыс,
Дыҟоуп Иаса Қьырса дахьатәыз.
480

Саргьы, сшьа сылнархьхьо исаахаз,
Голгофаҟа исымоуп сџьар гатәыс.
2010
***
...Иагьнылашәеит уаҟа,
Дахьӡаанӡа ахьаҳәра,
Исыларҟацаз ҵәымыӷк
Акараҳәа ахаҳәра».
2010
УАРА САНУҚӘЛАЗ, ИҲӘЕИТ…
Уара сануқәлаз саргьы исҳәаз ҳәамыз:
Исҭахымызт аӡәы исабжьигоз, ихшыҩ.
Сԥаҵа самызт усҟан, сыхгьы ҳәамызт,
Сақәкьакьан ӷәра зҿамыз ҽыҩк.
Аҭыԥҳацәа зегь збон сара истәызшәа,
Сахьцалакгьы сахьаалакгьы ауа,
Срылагылан, сымлашьуазаргь, сҭәызшәа,
Амҩадуқәа ирнылаз ибӷьаауа.
Уара сануқәлаз саргьы сԥагьан, схаган,
Сааннакыло збомызт џьара гәашәк,
Исыҵасуаз ԥшак сатәын, сабагеи,
Сабаанагеи, сшәазҵаауеит, санажә?
Уара сануқәлаз, саб рыцҳа ихҭарԥажә еиԥш,
Аамҭа сара исыҭан, уи цоу –
Аҽҳәа сыҽҳәатәоуп, алҩақ сашәуа…
Сажәра саргаӡоу…
2010
481

***
Уара еилкаа ауаҩы иԥеиԥшу, изаауа:
Анышә даҭан, дтәоуп иҽлыхшьаауа.
2010
***
Арҭ амшқәа сыҵаҽҽоит исырӡны,
Амҩа сшықәыз кыргьы сеилыԥсааит.
Сааскьеит сара арахь сҩызцәак ырӡны,
Сыззыԥшымыз ҭыԥкаҿ сықәҳа сааит.
Дарбан уи иаразнак иарлахҿыхыз,
Зхы иҩахо – зыԥсы ааҭанаҵаз?
Сара шҭакаҿ исзыԥшуп аҽыхәа,
Сымҵанарсырц наҟ уи, зегьы рцас, –
Снықәкәашарц дәы иаҵәакгьы цәырҵәо,
Амҵәыжәҩақәа сызҭо снахьыԥшырц.
Изыхьӡам шьҭа сзахьӡо сыздырцәом, –
Ишсыҵаҽҽац исыҵаҽҽоит асырӡ.
Аха ажәа саҳәап, уи рмаҳаргьы,
Иаахьаԥшуеит, ашьҭыбжь џьара игар…
Исхагылоуп ажәҩан ҵыкка аҳаргь еиԥш,
Усгьы схәыцуеит: иудыруеи иаахкәар?
2010
***
Снарылаԥшлоит сус саҟәыҵны,
Зҽырҩашьашәа иҳалоу –
Зегь иреиӷьу иаҵашьыцны
Иреицәоу ианахьынҳалоу.
2010
482

АЖӘАХӘ ИАЦУ
Иага ҳәатә умоуп уахьаатәаз, аҩыза, –
Уахьаанхаз ҳәатә умамшәа ақьаад уаныԥшыло.
Иҳәа, нас, иҳәа, иуҳәарц уҭахызар,
Аӷьара иқәрыԥсаз аартә еиԥш ишылам.
Сыԥшын, арантәи избоит дырганҵыхәак,
Уи иацәынхазгьы инықәлан ичалтым.
Иҟаҳҵап ҳәа иаҳзамур ҽа ԥсыхәак,
Иӡарақәа кны даагылахит галтәык.
Сеиҭаԥшын, нахьхьи аандагь аандамеи,
Башаӡа еилараа ишьҭарҵахит алқәа.
Иџьаршьартә иҟоуп Евеи Адами:
Узаарым ҳдунеиахь урхысуа анышәгәалқәа.
Хыбрақәак алҩа рхылҵуеит макьана,
Ашҭа хәыҷ дықәым, иабаҟоу, иабацеи?
Икны дышгылоу ахаҵа имагана,
Аӷьӷьа аарылгоит анхәеи аҭацеи.
Ҳаамҭа иатәушәа збоит, иагьатәымшәа
Сахьақәак, арахь еишьҭалан иаацәырҵуеит.
Имҵарсны иргаз ргаӡаанӡа инарымжәан,
Шьоук арантәи иаразнак рыҽдырӡуеит.
Иуоуаанӡа урҭ ауаа ртәы аҳәаха,
Ишеибарԥсра ана шьоук еилалоит.
Еилазҵаз иоуп еиҟәызкуашәа хаха,
Урҭ ирыбжьагьежьуа, – данзымца дыбналан.
Ишԥеиқәымшәо ииҳәалои ииуеи,
Ишьҭагьежьуа ишьҭоуп шьоук рышәи.
483

Уԥшыр, зны, дасны хәлаанӡагьы джьиуеит,
Иага еихалых ирххоит уи, иӡрыжәуеит.
Иҳәамкәа инхеит уи итәы, ҽаӡәы итәыкгьы,
Ҳәашьа змамгьы, ҳәашьақәак змоугьы.
Тәы даныҟаӡам дцәырызгоит тәыкгьы,
Рацәак ыҟамкәа уи дызмароугьы.
Атәы дтәуп дахьугалак усгьы,
Уаҵәызны даауԥылоит, рыцҳа, дтәитәыхны.
Иззамуз дубап нас ара, иззаузгьы,
Игылоу субап сызнырҵаз саныхны.
Ҳаизараҿ дтәоуп, ажәагьы даҳәоит, –
Зегь ирдыруа усуп, – ҳзыԥсахыз.
Ҭыџьҳак дгылоуп иахьуҭаху сга ҳәа,
Лгәы кыдгылеит, азаҵәра дахәом.
Гмыги гмыги убас еиԥш еидҳәалоуп,
Уҽушьыргьы, ирымам еидыхшьа.
Ԥасашәа зны лабахыла еилалан,
Аныха иеибаҭеит, ирымам хҿыхшагь.
Ишааиуаз иааидтәалеит – Анцәа дыржьахуеит! –
Иааҳдырбалоит рнапқәа еикәыршоушәа.
Гәыжәлацәгьак рҩыџьагь нышьҭаҵа иржьаӷьуеит,
Изацәцар уи – иҟалаз соуҳәап.
Игәы дафеит ирышьклаҳәло рыцҳак,
Аҭыԥ дашьҭан, даақәдырхеит ҭыԥда.
Ддәықәуп уи исҿаҟәахуеит ҳәа рыцҳа,
Дрышьклахысуа иҿааихалоит… тыԥла!
484

Дцәажәалоит имоушәа ҩ-гәыкгьы,
Зҽырхаҵашәа иқәтәоу қыдбажә дук.
Дицны дааит уи арахь даҽа арныгкгьы,
Исыздыруам уи дгәашәымҭоу, дгәашәҭоу.
Ажәахә иаархазар акәын лабак еиԥш,
Зҽыриашашәа иааз хәахәакьыџьгьы.
Аихац иҭактәу иоуп, уихәаԥш, дабакуеи,
Ламыс имам, имаӡам џьынџьгьы.
Иџьоушьаша, аратәқәак аратәқәам,
Ирлагашан ҳадгьыл иахаанхар.
Еиханакшоит урҭ ргәымхара ацқәа,
Даҳзынижьит аӡә иабхәагьы дхьааха.
Иара араҟа дтәами, дмаҳәыми,
Ихы дҩахартә дыҟам иахьанӡагь.
Изынижьыз дарԥхакшам, длаҳәыми,
Ишынаицранарслагьы иҟалаз амца.
Уи еиҭаҳәашьа змам ауп, аҩыза,
Анышә иамоуп – иамам ҵәахышьагь.
Иааҭсырҟьашан сара ара, иуҭахызар,
Аха нас… ихшара сахыршьаап.
Иара усгьы уаҳа дааибамгеит,
Уи еиԥш, фашьа змам шаҟа ифазеи!
Аҟазаара аниҭахха зны амгәаз,
Аӡмах дышҭаҳара дҭаҳаит, аф исит.
Саԥхьа дтәоуп уажә араҟа дхырсысуа,
Ацәа дакызаап – сажәахәгьы сроуцәеит.
Исыргәааз рахьтә дарбану исысуа, –
Усгьы араҟа исыдгыло соуцәом.
485

Акы сарцәажәар, ҽакы сазырцәажәом,
Сгәы акы асуеит сышнеиуа, схы акы асуеит.
Џьара иахьыркьаҿтәугь ыҟахап сажәахә,
Аха иҳәамкәа арагь шаҟа нхазеи!
2010
***
Сыҵакуп аамҭа ахьшьыцба бла,
Сышьҭақәа ирхуп сахьцалак.
Саауеит салыхәхәа ҳаблак,
Исмоуа, саргәаҟуа акы аҭак.
Еилкаам уи иахьӡугьы иажәлоугь,
Еилкаам сзаҟьаз, сзыхнарҟьаз.
Арахь уи ахьӡала сажәлоит
Баагәарак, сшааиуаз сзынҟьаз.
Сымҩа иангылоуп, игам ауп,
Сызқәыӡуоуп, издыруеит, уаҵәы,
Аха схьаҵны, сгәамгәамуа,
Сиеиԥшхар ҟалом сара аӡәы.
Дахьааиуаз уи хәыкгьы дызхымҵит,
Ӡыкгьы дызмырит, дацәшәоу.
Изеиҿамкуа, нахьхьи џьара, имца,
Ихьыз анибо уажәоуп.
Ихыччап дхынҳәыргьы аҳаблахь,
Илыԥсаашт – аразҟыцәгьара! – идак…
Сыҵакуп аамҭа ахьшьыцба бла,
Сышьҭақәа ирхуп сахьцалак.
2010
486

***
Ақәа ауеит, ихкәом, хаха-хымшуп,
Иҵаҵәоит, абар, есааира аҩар.
Дабацари арҭ аҵхқәагьы анымшо,
Ианамуа, аф асыртә, дымгәырҩаргь!?
Аҵх иалоуп амш ду иԥнагалаз,
Иҿанажьыз, дызмыргылаз, дызмыртәаз.
Аҵх иалсуеит уи ихьаа, игәала,
Ицәа зырҟьалаз уаха абас.
Арахь ақәа хкәом, икыдхаҽахуеит,
Аԥенџьыр иаднаҳәалан, иахьыкәкәоит.
Деиҭанықәлеит амҩа, иҽирҿахуеит,
Ихы ижьан – убри ԥхьаҟа дагоит.
Иҿыкьасоит, ишиҿыкьасоз иацы,
Аамҭа иалыкәкәа илеиуа ақәаӡы.
2010
***
Ҳәатә ыҟам шьҭа, уи азакәхап,
Ҿымҭ ҳааилатәеит иахьазы…
Дышҳамаз аадырит данҳагха,
Дшыҟаз аабеит даныԥсы.
2010
***
Ицаз цеит, иҟам ашьҭа схылом,
Инхаз саԥхьа ишьҭоуп, акгьы иаԥсам.
Еимак ҳамам, уаҳа ҳааидыххылом
Уареи сареи, аамҭа; сааԥсан,
Шәшьырак сыҵаиами, сгәы ҩарха,
Дсымамкәа ара ҩыза, ӷа.
487

Ԥшак аасыр, саашьҭнахып абӷьыц еиԥш,
Сеиҭаргьежьып, сеиҭархынҳәып, сагап
Сахьымаара, – наҟ џьара сагьыӡуеит, –
Схы сҩахар амуагь иаасхаԥап,
Акраамҭаӡа сшыҟоу уахь сыбжьаӡны,
Сҩагылахыр зны ҳашҭаҿ… сшьацны!
2010
***
Адунеи ду дықәхазшәа деиҭымха,
Зныхгьы дҭашәазшәа ибо аҟарс,
Ана иԥшаалон уи араҟа изымхаз,
Ара изымхаз ана игон дымҵарс.
Деихон уи иблақәа аш рхылан,
Зегь зышьҭаз ссирк еиԥш дазыԥшын.
Џьаҳанымҟа амҩа иқәыз дрылагылан,
Раԥхьа днеирц ақәԥара даҿын.
2010
***
Аԥсҭазаара акгьы иаԥсам ламыс аныҟам,
Ауаа узрылагылом иуныззала адамыӷ.
Уҽыҵәахны утәаз уа, уцар аҩныҟа,
Уаԥсуа маҭәа ушәызаргьы иааушәых.
Аламысдара ԥсыуа маҭәа анаалом,
Дәыԥсшәала иуҵәахуа ҵәахым.
Аҳа ҳауп, аҵәа ахаан иҿалом,
Еиқәырҽаҽоу еилыҩруеит, аӡәгьы иҭахым.
Раԥхьа дгылан днеиуеит аламысда,
Ламысуп ҳәа иҟоу деиханы.
488

Аха ламысдарала зымҩа изанысда,
Ицахьада маҭәажәк еиԥш ирханы!
Аҩны идәылҵыз деиҭахынҳәуеит аҩныҟа,
Дшыхынҳәуоуп иуҳәаша, ных, ных…
Аԥсҭазаара акгьы иаԥсам ламыс аныҟам,
Ауаа узрылагылом иуныззала адамыӷ.
2010
***
Аиҳабыра рҿаԥхьа ицәа дышҭаҵәиуаз, дхан,
Уи дазхәыцуа иҿааихан, уажәы ихы даӷан.
2010
***
Сгәы кылырҵәоит иҟаз, иҟамлашаз,
Сыԥсы ҭыхуа исышьҭаз сахьцалак.
Исымагәышьам иахьанӡагь сахьашшуа,
Аамҭоуп зегь зхароу, аха, иааг.
Уи сзырхынҳәуам, иара иахьанӡагь,
Санааларц саҿуп исызнауа.
Исырцәаанӡа саԥхьа еиҭаҵҟьоит амца,
Исықәмақаруа идәықәуп сахьаауа.
Иҟаз шыҟаз ҳәалатәуп, иҳақми,
Акгьы сзавагылом сахьцалак:
Иахьанӡагьы сгәы иҭаԥсоит, илакәми,
Анасыԥ иацу лаӷырӡқәак.
2010
***
Лабҿабоу, уара еилкаа, лаԥшҵашәароу,
Сзалымҵуа салаӡоуп дунеик.
489

Сацәыӡхьеит, сацәцароуп, сацәшәароуп,
Сшәаӡыӡоит ааигәа саннеи.
Ус хара сан сналхьыԥшыхуеит,
Уи арахь дааскьоит хәыҷ-хәыҷы.
Нас схы лнапгьы нықәылшьыхуеит
Ишышлара ишлаз, иажәыз лхәыҷы.
2010
СХЫ САЦӘАЖӘО
Уаазҟәышымхеит уаҳа, Никәала,
Узымцеит арантә зегь ахьцо.
Ҵәахышьа ааузамҭеит угәала,
Шьоук хьужәарц уаҿуп уахьрыхьӡо.
Анаҟа иуҳәеит иҳәатәымыз,
Иумуит араҟагь иутәыз.
Зусқәа зырҽеиуаз шьоук тәымыз,
Уҟамлеит уара усҟангьы тәыс.
Уажәгьы, уашьҭангьы, наҟ-наҟгьы
Уҭаҵәилар улшом уцәа.
Уи азакәхап урҭ уздыргәаҟгьы
Илс ианаауаз аҳәынҵәа.
Уи краҭахызма, унарыцлар,
Ирҳәаз узҳәар, иузур.
Иубарымызт урҭ уара ԥхыӡлагь,
Иахьа узымҵәыуо уԥсыр.
Ицааит, ицозар, иуԥырҵны,
Ҭалашьа умам рыӡмах.
490

Уаауеит иурӡша зегь ырӡны,
Иумамкәа арахь аӡәгьы игәаӷ.
Рҽеишьа змам зегьы рҽеила,
Измам… Акоуп уи – аԥсра.
Ухьаҵыр – ҳаилыӡааит, унеила!
Ушҩашьам збароуп сара.
Адгьыл уқәымзар, ажәҩан
Уҽалапҟа уцап зны сыԥшыр.
Инужьуеит усгьы ара уажәа,
Уахь, ажәҩан агәышҵахь, уԥрыр…
Ҳаилыӡаап – уԥрыр.
2010
ИҬАХАЗ
Сара сҭахеит сызлаз сышрылагылаз,
Аҽнышьыбжьон, жәларык рыгәҭа,
Сыҟамызшәа санныҵдыршәа рылаԥш,
Сыҟазар сҭаххеит сара еиҭа.
Исҭаххеит ирасҳәарц исымҳәацыз, –
Идсырҳарц иахьанӡагь исмаҳаз.
Сацыз, сгәахәит, ари амшгьы сацыз,
Сеигәырӷьап ҽазныкгьы иахьазҳаз.
Иага сҳәап, иага зуп мышкалагь,
Сахьзымнаӡаз шыҟоу саахынҳәып.
Ихьааха ишсылҟьо ҩаԥхьа сгәалак,
Адунеигьы сгәы аҳәар, иаасырҳәып.
491

Иаахьасырԥшып извыстәымкәа сызвысыз,
Иҵсырҟьап, саагәаар, сызкәаҳаз.
Рхы ахьыргара роурым урҭ, аф зысыз,
Ирхашҭны иахьцоз ма иахьаауаз.
Иранажьу уаҳа иранамыжьуа,
Ирызгәамҭоз алакҭа иҭарԥшны,
Сгәы рхымкәа рааигәа саатәагәышьап;
Уи сылшашагь сеидру шаҟа мшы.
Аха мыш заҵәык сазырхынҳәызар, –
Ирзынсыжьрын ирхамышҭуа мышны.
Дыҟаӡамшәа нас араҟа сҩызак,
Срыхҟьарын игылоу қәаршаҩны.
Иабаздыррыз сышцарыз сынкылаӡ,
Аха ирдыррын усгьы уинахыс:
Сара сҭахеит сызлаз сышрылагылаз,
Ихьаԥшаанӡа, иҿыхаанӡа, афы рмыст!
2010
***
Нцәа дызмам саарылахан сышнеиуаз,
Даҽазныкгьы ажәҩан ахь сеихеит.
Сықәнамыргылт адгьыл сзыргәаҭеиуаз,
Избеит иааҳәрызшәа адунеи.
Арантә ԥҭа ҟәашқәак сырхьынҳалон,
Снаниаларц сашьҭалеит уарҳалк.
Иҽырмаалықьны џьнышк араҟа дҳалан
Аҩысҭаацәақәак ҳаҩнқәа ирыҩналт.
Нцәа дызмам рчара сзахатәомызт,
Сҭалаларгьы сҭахым ргәашә.
492

Иабарымаз саха – сырбаӡомызт,
Сышԥашәеи сҭаргәар ҳәа рааҵәажә!
Рдунеи санзалԥах зны срашьха, –
Сҽанырцәызга мчыла Нцәа дызмам, –
Сшыҩуазгьы схаларын сара ашьха, –
Сара ахаан сышьҭахьҟа схынҳәуам!
Адгьыл санатәымха – ажәҩан салаз,
Ицхыраара соуп ҳәа Ҳазшаз.
Дгьыли жәҩани рыбжьарашәа схала
Санаанха, ҿааҭит исзыԥшуаз:
– Иҟалазеи, уазхьаԥшуамеи уаҳа,
Идәықәзаргьы иушьҭагьежьуа аԥша?!
Уизгәаҭарым ажәҩанаҿ дуҿаҳар,
Уара Анцәа зны Адгьылаҿ дыԥшаа…
2010
***
Шаҟаҩ наскьазгахьада аҵыхәтәантәи рымҩахь!
Схәыцуа сҿаасхан – сеилагар ҳәа сшәоит.
Аҵлақәа гылоуп рымахәқәа рымҩаан,
Рнаҩс, сыԥшын, быӷьҩежьқәак ҿышәшәоит.
Сҿымшәац, – махәык сахьынҳалоуп сыбӷьыцха,
Сыҿшәарц краҭахума, уажәыҵәҟьа аԥша асп.
Ари адунеиаҿ са сзыҳәан егьҿыцхом,
Унхьаԥшны уаахьаԥшит – сыҟам, сымҩаст.
Уанӡа срызхәыцлоит ицази инхази,
Срыбжьарцалан, сызҿу ҽырххароуп.
Егьа сҳәаргьы, ицеит, зегьы мҩасит,
Бжьыкгьы ааҩуеит: «Иазхоуп, дад, иазхоуп!..»
493

Саԥхьа иааиаа́суеит аҵыхәтәантәи рымҩахь
Инаскьазгаз зегь – ихароуп рцәаҳәа.
Саагәырӷьахт: исԥымлар ада мҩа рымам,
Абар иахьгылоу нахьхьи, акгьы мҳәа.
2010
***
Исыхьша сыхьны, издырша дырны,
Сырзыҵамцалакәа хҭыс рацәа аҩ,
Шәышықәсак аӡымшын ду сырны,
Саахықәгылт егьи ашәышықәса аԥаҩ.
Сҽаласыжьит, сыруоу сызмыруоу
Сзымдыруа, амшын – даҽа аамҭак.
Иалыздазшәа нахьхьи џьара аҵыруа,
Сышьҭа схыԥшылоит иахьак.
Схы хам макьана сызгашахь,
Аха издыруеит усгьы, сгаӡам,
Ҽа ҟәарак аҿынӡа снаӡашам,
Уа сара шьҭа исзыԥшӡам.
Аха усгьы, ижәба, аха усгьы
Снеиуеит жәҩаҭыхла сыӡсо,
Идырны иахьанӡа сзызкызгьы,
Идырны исзынхазгьы зыԥсоу.
2010
***
...Иааиз аамҭа иааиз далаблызаап,
Дыццышәха аҳауа далоуп, дшәымбаӡо.
2010
494

***
Дырхашҭхьан, зегьы рқьышә иаақәыркит ихьыӡ,
Иааидтәалт инаԥш-ааԥшуа нас.
Иқәырҵоит, иқәырхуеит, иазҵаауеит ихьыӡ,
Еилкаашьа рзаҭом ахаҵа дызгаз.
Ирҳәац еиҭарҳәоит: «Усгьы дызгазеи?..»
Дышьҭамызт, ԥсракаҿ дырбон ааигәаӡа.
Иҟауҵарызеи, рҳәоит, зегь ҳамҩасуеит,
Аранӡа ҳааскьеит ҳагәгәаӡа.
– Харак ҳадзар? Изхарада ҳауа?
Гаӡарак дшадыргаз, анцәиныс…
– Изымхагәышьеит дахьҳалаз аҳауа,
Идмырҳәеит, иага иунда, иҳәатәыз…
2010
***
Аҵх салатәоуп, иҳәеит,
Амш алазган сымш.
2010
ИУЗЕИҬАМҲӘО ԤХЫӠҚӘАК
Иҟоу мырӡуа, ицазгьы рҿыцуа,
Сырмышьҭуа, исыхьӡаргьы сыршьуа,
Срылахеит иузеиҭамҳәо ԥхыӡқәак,
Хгарҭакгьы сашьҭоуп сгьежьуа.
Даасыдгылоит сҩызак… еиқәада!
Икьаҿӷәыӷәӡа ишәыхуа харԥык.
Даауазар ҟалап аҩы иҽаҭан,
Лҵыхәагь икыхуп каҳԥык.
495

Дызлаҟоу џьеишьом акала,
Дырхыччошәа дгылоуп дызбаз.
Дцанда аасгәахәуеит дыбналан
Наҟ уи, иаԥсамхаз абазк.
«Гәыга дыԥсызаап, – даацәажаоит, –
Дрымоуп арахь дҵәахны..»
Алгаха имҭакәа иажәа,
Сдәықәлоит сара сеиханы.
«Уабацо?.. – смахәар днахьынҳалан...
Уимоу, Шьыбгагь дыԥсит…».
Аҩыџьагь иахьанӡагьы иҳалан
Рыԥсқәа ҭазшәа. Зны Сиҭ
Имӡакәа иҳаиҳәан ирыхьыз,
Иухашҭма, иаабан излашаз,
Гәыга иакәмыз игәыӷьыз…
Шьыбга даанхеит дышлахшаз:
Хьаасгьы имоуит аргама
Дахьрылаҳаз дцәыршәагаха ҽнак.
Уи ашьҭахь изгашаз иагама,
Иҳацны ицон ҳахьцалак.
Уимоу, цәгьа ирбомызт, иԥхамшьа,
Ҳаԥхьа иаагыларгьы, Сиҭ
Уи дахыԥсаахит, сиҿамԥшааит…
Уажә дара нкаҳан иԥсит.
Аха илакәу, иузхамҵо,
Ирыдтәалоуп, уаҳау, иҵәахны!..»
Иалаҳаз сиеиԥшхарын амца,
Исзымҳәеит ажәакгьы гәаӷьны.
496

Дцәажәон дахьгылаз ажәадагь,
Амҩа ианхалаз каҳԥык.
Дсыдгылан сҩызагь еиқәада,
Икьаҿӷәыӷәӡа ишәыхуп харԥык…
Срылахеит иузеиҭамҳәо ԥхыӡқәак.
2010
АҨНЫҞА
Санцоз исԥырхагаз рацәан, исыцрыхон,
Схьыржәон амҩан, сымцарц сдыркәыкәуан.
Ицатәын, сара исымамызт ԥшыха,
Иагьынасышьҭаххт зҿаазхаз неигәан.
Сцон сара ҳашҭа сахьҭыҵыз сҭахымшәа,
Мчыла инеихызго шьаҿак, ҽа шьаҿак.
Сҩеидасхьан шьҭа, сымахәқәа хымжәар,
Аҵлеиԥш схьыдхәа саагылашәа ҽнак.
Араҟа адгьыл иаларсын сдацқәа,
Иага снаскьаргьы, самадоуп сԥашә.
Мҩадук ахь скылсит нас зны имшацкәа,
Сшынахыҩрызгьы сахьынҭыҵыз бажәк.
Игамызт настәи сымҩагьы каххаа,
Иҟалон сшаныз уажә аԥхьа сажәыргь:
Исымҭо иаацәырҵит исҳәаша аҳәаха
Илхо илаз иахьанӡагьы ажәырҭ.
Ирбеит урҭ исзыруа лассы сагарызшәа,
Исхадырԥеит, ианаму, каҭак.
Нас еилагьежьуан рызегь аф рысшәа,
Рызегь иагьрыҭан аҭак…
497

Уаҩра ахьыҟам дгьылк аҟны сыҟан,
Уа уаҩы имаҳаит сара суаз.
Сеихеит сара арахь, аҩныҟа, ҳаҩныҟа!..
Ԥынгыла сымымкәа саауан санаауаз.
2010
***
Ахада ихаҭа иҭахӡамхаргьы,
Дааургәаар, имаҵуцәа уицәыршьуеит.
Иҳәатәым рҳәоит, рҿы иамҳәаргьы…
Анасыԥдақәа, уи ала дхырхуа џьыршьоит.
Ахыхразы уи зынгьы даахырхуеит,
Иҿаԥхьа рҽанааиҵырхлак уарҳалҵас.
Игәы иахәаша, иамыхәаша рдырхуеит,
Ҽакы рзымдыруазаргьы, иҳалӡаартә!
Ус анакәха, аус ахьумоу Ахада иҿами,
Игәы уақәшәа, ухы уахәа, аҩыза.
Уԥсҭазаара уаԥхьа ишьҭоуп, уҿами,
Уҽумырҵәаҳәын баша, ухы уҭахызар.
2010
ИҲӘАТӘЫЗ
Иҳәатәыз аԥхьа иргылан уа иҳәатәымыз,
Икҿарцалан, аӡәгьы иҳәомызт иҳәатәыз.
Иҟаз ныжьны, иҟаӡамыз шьоук атәымыз,
Рҽааидыркылт урҭ, аиаша анарҭа аус.
Акраамҭа идырбылгьон уа иҳәатәымыз,
Иҳәатәымыз, иаҭахымыз дырххацәон.
Ирымамшәа ицәажәон уаҟа ирымаз,
Ӡык иаҵакны асапын еиԥш индырҵәон.
498

Ара иҟан, иҟамызшәа наҟ инахон,
Уажәы-уашьҭан иалгон, уи рыжуан.
Аиаша гәаҟуан, сара сеиԥш агәы ахьуан, –
Еиҟәыржәарц ахаҳә еиԥш идыршуан.
Иахьаныз ианырхит зны ианымшәа,
Бла иамбо уи мҩакы ианыст.
Нас, изыниаз џьаргьы иаанымшәа,
Аҿаанахеит сыԥсатҟәацран иҳәатәыз.
2010
***
Уԥсы ааивыган адгьыл ду уанума?
Зегь иреицәоу уарымҳәои ауаа:
Ухы уақәиҭны ахақәиҭра анумам,
Џьаргьы уанзымцо уахьцалакгьы ауа.
2010
СЛАРЫШЬҬЫРЦ ИАҾУП
Избахьыз дарбан, иараби, сҩеицәан:
Исышьклаҵо рҿаархеит еиҭах лапҟьақәак.
«Иаачҳа, – рҳәоит, – уусқәагьы ҽеицәам…»
Иҽеицәам, акалашәагь сыҟоуп иахьак:
Еиӷьу сашьҭоуп, еицәоу сазыԥшуп.
Сларышьҭырц иаҿуп!
Сыбзиа мбакәа, иашьҭалеит сыцәгьа,
Уи ԥшаатәуп, иҟамларгьы ирхәыцп.
Сықәгароуп рхы иҭымҵуа уажәыҵәҟьа,
Рықәԥара – рхыдара – рҿыц.
499

Анык илыхшазшәа, рызегь еиԥшуп.
Сларышьҭырц иаҿуп!
Ирбеит ҳәа сыҟоуп раҟара рыцла,
Тыша дук слалажь иаатәар, –
Сара исхароушәа иахьеилҩаауа рыҵла,
Иахьырхацеиуа аҭакар…
Рыҽсышькларыжьын, сымҩақәа куп.
Сларышьҭырц иаҿуп!
Раԥхьа даагылеит, иҽыҵәахшәа дшыҟаз,
Зыӡбахә ҳәатәу, иҳәам еиҳабык.
Днеины дыҟазар акәхап атыҟәаҿ,
Ибоит дамазар еиӷьны ҳаԥык.
Аха уанӡа сыҿгьы леихактәуп.
Сларышьҭырц иаҿуп!
Аӡә дгәыӷуеит ирҭап ҳәа ахыбжа,
Даамҭәит уи – иоухьоу изхом.
Иуардын амҩа иқәуп иҿыжуа,
Ииҳәо дахьнеиуа – сыхжәоуп, сигәаԥхом…
Аҵандрахқәа ԥыҭҩык ихьыԥшуп.
Сларышьҭырц иаҿуп!
Иаапкит урҭ, хгарҭа ҳәа рымам,
Егьшалымҵуа анырба изҿыз.
Џьара ак илшо шьҭа дҟаларыма
Баша ацәа ахызхызгьы зҽыз.
Ари амшгьы исырымҭо мшуп.
Сларышьҭырц иаҿуп!
500

Иҟамлар ҳәа сшәоит сара ҽеира,
Аҳәақәа хуп, иааиҿакшар…
Сылбаарҳәоит – саҿуп сара аҩеира,
Сшәызнеиуеит уа уаҵә аашар…
Ак кәыкьуп ара, ак ҭаԥҽуп.
Сларышьҭырц иаҿуп!
2010
СХЫНҲӘНЫ САНААУАЗ
Сызрылымҵуа, мчыла снарылҵуа сызлаҳаз,
Издырша дырны, схынҳәны санаауаз,
Илаԥш сааҵакуа дсышьҭан аԥсцәаҳа,
Изысмаҳазгьы уи ауп аӡәы иуаз.
Сара саауан акаршәрақәа срықәлан,
Исышьҭагьежьуа ишсышьҭаз аԥша,
Дырӡны саауан сара сықәлак,
Иара уажәгьы дсышьҭан дашшуа.
Сара сааскьон шьхақәакгьы сырхыҵны,
Саҿакнаҳан акраамҭа цаҟьак.
Исԥылогьы инсыжьуагь срызхәыцны
Иҟасҵон шьаҿак, ҽа шьаҿак.
Сызҭымсрашәа збеит сылҭалоны гәаҩак,
Сызмырра џьысшьеит сынхықәгылан рҩашк.
Амш бааԥс сықәшәан, ажәҩан асы аҩуан,
Самҵагылан исзымгацыз баашк.
Аха саауан иныжьны исыхҭысыз,
Сҿара аҭан аамҭак афырҭын.
501

Асаба аныҩҩылон амҩа сызнысыз,
Иҟьаҟьаӡа агәашәқәагь артын.
Сцомызт, саауан аамҭа аӡлагара
Салаган, иубахьаз сакәымкәа шьҭа.
Исаҳауан агәыдыҳәа иҵысуазшәа агара,
Избон уи сгарҵырц саҿызшәагь еиҭа.
Сахьынҳалар сҭахын сханы ажәҩан,
Снантәалон ԥҭа ҟәашқәак руарҳал.
Адунеи ду салаԥшуан сҿажәкуа,
Исаҳашаз быжьқәак ансмаҳа.
Урҭ аҵаӡхьан ажәҩан, адгьыл иахашҭхьан,
Урхьымӡо, иқәган ԥшак иагахьан.
Сара слымҳа иҭаҩуан урҭ, сҿаԥхьагь
Иаагылан схәыцрақәа ирылаз иахьа.
Амҩа санықәлоз исыцны зҿаазхаз
Ракәын дара зегь, са сеиԥш иҿақәан.
Урҭгьы ираахеит, изӡом, сара исаахаз,
Ианнықәла, урҭгьы рымҩа ҿаҟәан.
Ҳамтәагәышьеит иҳахьит ҳәа иҳахьыз,
Ҳагааит ҳагозар ҳәа ҳацымцеит ӡык.
Иҟан ҳабжьара агәаӷь хаҭа згәаӷьыз,
Икамԥсаӡакәа иаауаз лаӷырӡык.
Ирхадыдит урҭ, ирхамацәыст амҩан,
Иага ицәгьахазаргь, аамҭак иамыршәаз.
Ирбон, ирдыруан акырџьара ишамуаз,
Аха ирымҳәеит урҭ нас ҽакы ашәас, –
502

Ирҳәац акәын, ахаҵара иашәан,
Икаҳар – иаргылон, уахьзымцо иагон.
Сгәырӷьоит иахьрылаз урҭ сара сажәагь,
Урҭ сара схеиԥш рыгәра згон.
Зыгәра згоз сагон, сананыла
Ари амҩа, арахь сызлаауа.
Ицәырҵәаз ашьацгьы маҷ-маҷ инеинылон,
Уи иқәлан инеиуеит ауаа.
Сара саауеит исыламкәа уаҳа,
Мҩакы саныӡлашәа – усгьы саауеит.
Сзымгылар алшагәышьоит санкаҳа,
Исзаур ауеит, шьҭа исзамургьы ауеит.
Саатәарын зны сахьааиша санааилак,
Исҳәарын даҽа ашәак, даҽа уазк.
Избаларын изгазшәагьы иааирак
Схынҳәны сара арахь санаауаз.
2010
УСҞАН
...Саӷацәа ирашәымҳәан сшыҟам,
Сҩызцәа ашәаџьҳәацәа рышәҭ!
2010
ИԤХАДЫРСЫЗ ИАЖӘАБЖЬ
Сыҟан сара исҳәо раҳарызшәа,
Аха уи заҳашаз ирмаҳаит.
Дтәоуп ана ԥҳәыск лыҵкы рысшәа,
Аа иалҳәогь дахьиацәажәо Маҳаид:
503

«Иара иакәу, ахацәа зегь абас шәыҟоу –
Навалашьа амаӡамшәа ражәа ԥҟоуп;
Уасамырҳәыгоуп арахь дахьрылоу дныҟәо
Ауаа иреиҳәо – ирхаҵатәу аҟәҟәоуп.
Уаҳа ирымаӡамзаап ауаа нкылашьакгьы:
Аҳәақәа реиԥш ианақәырк, иаша ицеит.
Убас дыҟоуп иара са сашьакгьы:
Иҿашәаз иҳәеит – иааиҭаху ҟаиҵеит.
Иубахьоума, ԥҳәыс дааигом ахаҵа,
Арахь дузадго дыҟам аҳәса ркалҭ.
Длаԥшықәиҵашәа димоуп шьоук рҭацагь,
Уаҟагь иҟалазаап нас ӷьалпалк.
Исумырҳан уи ииҳәо, исумырбанда
Иара ииуагь, – мӡышәароуп, – усҭыҳә.
Дахьугалак дынхоит ахаҵа дԥандан,
Исалҳәало уи ауп сгәылагь, Ҳәыҳә…»
Дара егьырҭгьы шцәажәало абас ауп –
Ҳәсагьы хацәагь – иуҳәо раҳауам.
Изыдтәалоу хаҭала ирзыҟалаз ауп,
Даҽакгьы рнаалом урҭ, иауам.
Сызҿузеи, нас, сара аӡы сҭахысуа,
Аԥша иақәтәан иандәықәӡоу наҟ егьырҭ!
Сыԥшын, иргәаԥхахуам сара изуа,
Исықәиҵом уаҳа аӡә ҳаҭыр!
– Аӡ иагаша, измоуша арахь ҿааҳәыра! –
Рхәы рысҭеит рыбзацәеи рыԥсцәеи.
Уи раҳан, иаалҵит шьоук аҳәира,
Ихагақәоуп, исыхьӡар – сынҵәеит!
504

Сакӡамызшәа сахыууааит саԥхьа ахҵысҭа,
Сцоит сышиашоу сасырц фасарак.
Ауаа сара срабжьахуа сызусҭа,
Исмыхьында, анаџьалбеит, гаӡарак!
2010
ИЗМЫЦӘО
Аԥсцәа урылоуп, абзацәа узрылҵуам уанызмыцәо,
Уанызмыцәо – иҟаз, иҟоу уанашьуа;
Аӡқәа зегьы хыҵны уара иухыҵәоит,
Аԥсра уацәцазаргь – улаԥшуеит ашьа.
Зҽырмаалықьны иааины уааигәа итәахда,
Цәгьацәыԥхамшьа, улакҭа дҭаԥшуа?
Уҭакызар еиӷьын уара бахҭак,
Уқәнаҭәҳәар бзиан наҟ аԥша,
Уи уицзар аасҭа – цәгьацәыԥхамшьа,
Дгьылк шәықәзар аасҭа шәеибатәшәа.
Дуваԥало иҿааихахуеит шарамшак,
Иҽырхаҵо, арахь, уихәаԥшыр, дытәшәа.
Дтәума уи агәаҟ, дшәитәыхуп,
Дхырхәа-хырхәо дшааиуаз иҽирџьыҟәт.
Уи уара убӷьыцқәа зегь дырныхуп,
Аха, аа дахьаацәырҵ, даџықәџықә.
Аҵх иалоуп умш изаламгыло,
Уцәа рҟьало, ицо-иаауа ибжьахеит.
Избан уара аҳәаҭыхла узырԥыло
Урҭ араҟагь? Рахьырхәра уҭаххеит!
505

Иауам, аламала иузахьырхәышам,
Ҳазшаз ибароуп – иахьирхәып ианахьырхәтәу.
Ухықәгылоуп, уанызмыцәо, унеины атыша,
Ара иҟам ҽа дунеик уатәуп.
Унарылымҵыр – иргап ухы ухаԥыххаа
Ҽа мӡышәақәак, уабацо урыхҟьашо?
Уцәаӡаргьы ҽа гәҭыхақәак удырҿыхап…
Ибаргәузеи уи, уахакгьы иззыршо!
2010
***
Уҩны уамкуа уашҭа уҭагьежьуазар,
Аҷараҳәа агәашә аарты – унҭыҵп.
Агәарабжьара мҩа дук ахь игазар,
Уи уанылап, унаскьап, уҽурӡп.
Уцала, амҩа уқәыз мааԥсарада,
Иҽанимыжьлар иара убригьы гәамк.
Уабацари, иҳәа, уара аҭынхада,
Адунеи ду – Адунеи! – уанамк?!
2010
***
Сыцәахуп. Рыцҳақәак,
Сыцәазар ҳәа ишәоу,
Ирыманы ркәыцҳақәа
Ианаасхаххыз уажәоуп.
«Уҿыханда» рымшушәа,
Быжьқәак аагалоит.
Сыцәоуижьҭеи хымшушәа
Ҵлакаҿ сгьалоит.
506

Ауаргьала нгылахуам,
Ицоит, иаауеит, ицоит.
Ҳәсақәак, ашә инылаххуа,
Ражәақәа аасыхьӡоит.
– Дыцәама дымҿыхаӡо?!
Ииуеи агаӡа!.. –
Сара сыцәоуп, сыцәаӡам,
Зегь шәысԥырҵны шәца!
Ус даацәажәоит, дхахаӡа,
Арахь иааиуа ԥҳәыск:
– Ацәоуп, ҽакы даҳәаӡом,
Дыцәааит шьҭарнахыс.
Ԥсшьараҳәоуп дықәланы
Уи арахь дагьзааз… –
Дҿашәа, дагьсықәланы,
Дцәажәон уи абас. –
Дкарахеит, дхаҵахеит,
Уи дышгәаҟуаз нырцә.
Уахь, дахьыҟаз, даҵахеит,
Дшәырцә, шәуаами, дшәырцә!..
Сыгәгьы даара ибжьыхуп.
Салахеит ашәшьы.
Сан рыцҳа илыбжьыхуп,
Исхагьежьуа абжьы.
2010
***
Иныҳәаҿа нкылан дгылан,
Дааԥшуан уи дызҵаараны
507

Арӡынба ду ивагылаз, –
Иҟаз зны дызҭираны.
– Уара уоуп, уара, – иҳәахуан, –
Иахьагьы, уаҵәгьы, нас-насгь
Ҳаԥсы ҿызхуа, ҳадгьыл иахәо,
Иҟалаша Аԥсны ахадас…
Узлажьузеи, иҳәазар акәхап,
Ишыҟазгьы ибоу иқьаф,
Иара иаҵәцагь арахь даахан,
Дыччо дгылан Владислав.
2010
***
Усгьы аӡә дықәуп адгьыл гәыраз –
Аԥсҭазаара угәы ахзыршәо.
Уҟагәышьан зны дудыруас, –
Унаидтәалон умшәо, –
Иоуҳәон уи имӡакәа, аргама,
Угәы иҭаз, уеиҵазырӷәӷәаз.
Аԥсаатә еиԥш акы уаман
Ажәҩан иалалалон нас.
Адунеи уакын уагәыҵак
Унацәыӡыр ҳәа ишәошәа.
Адгьыл ықәк унапсыргәыҵа,
Ухы ужьон уԥыррашәа.
Иузыразӡа гәын, игәашәын
Уахьнеилакгьы иузаатуаз.
Амч аман уара уашәа, –
Игәыҭшьааган уажәа ууаз.
508

Есышьжьымҭан, уахьынҭыҵуаз,
Иуԥхахалоз ҿаран.
Иабоудыруаз ирҳаз шыӡуаз,
Ушаҟьозгьы ҽаџьара.
Ҽаџьаракәны, аха аракәны,
Адунеи анааҳәӡа ҽнак,
Иубагәышьеит узлаз лакәны,
Ԥхыӡны иуԥылон уахьцалак.
Иабаацәырҵ еихьыс-еиԥысуа
Ӡыхәашьк наҟ уазыргарыз?
«Иумбари уаҵәы иузызуа!..» –
Имшын ҩызак, уаниаԥыс.
Рмаҟахы данадырҳәала,
Ууси уажәеи удиргон,
Баша изукит уажәеинраалак,
Игәрагь башаӡа иугон.
Ах, дагазҭгьы ӡык дшыруаз,
Аха иахьанӡагь узыршәо:
Дшықәыц дықәуп адгьыл гәыраз
Аԥсҭазаара угәы ахзыршәо.
2010
***

Беда стране, где раб и льстец
Одни приближены к престолу,
А небом избранный певец,
Молчит, потупя очи долу.

А. С. Пушкин

Ирыцҳахәха, икагәыгәны
Иаатәаз срылам – ҳаибатәӡам.
509

Иааиуан урҭ шьоукы ирнықәны
Ианакәӡамыз, ишакәӡам.
Ирҭысгәышьеит амҩан ӡмахқәак,
Иҭырҟьеит кырынтә аҳәынҵәа,
Идыршаҟьеит, рыцҳа, гәаӷқәак,
Инаидынҵәалт рынцәа.
Ихо-игәо уи данҩарга,
Дџыџӡа раԥхьа дандыртәа,
Изыҟалан рызегь хәмаргас,
Издырхуан, еицлаб, аҭәа.
Насыԥ рымахызгьы џьыршьон
Ичуан аҵа аарыӷьӷьар.
Иџьоушьаша, рыԥсы аныршьоз
Итәан изасуа аҭамӷьар.
2010
***
Ицаз аасҭа еиӷьзар акәмыз иааиз,
Исҭахын саԥыларгь снапқәа рхахан,
Аха изакә мчузеи, мшәан, исиааиз,
Исызымҭо ирҽеишәа сажәа аҳәахагь?
Ишсыԥхьац исыԥхьоит сгәы зыдхалаз,
Иабыкәу ашьҭа схылангьы сахьымцо,
Аха мҩакы санхалаӡазшәа схала,
Сашьуеит ԥхьаҟа избо сахьахьымӡо.
2010
***
Иҭахӡоушәа бзиак сақәшәар,
Дагаӡахуашәа сгәырҩа,
510

Даасыдгылоит иҽырхәаԥшәа,
Снаихәаԥшыр – деилаҩа.
Даангылалоит уи сымҩа
Иҽырҟәыш-иҽыргаӡа,
Ишиҭахугьы снапы сымҩаар,
Иааникылахуеит «дразӡа».
«Уабацо?» – дҵаауеит иаразнак,
Иус шаламгьы сахьцо,
«Зегь ахьцо» сымҳәар ауазма,
Сара уи игәы ҟаҵо.
«Уаамыццакын», – иҳәахуеит хәылак,
Дназызхәыцызгьы аԥсроуп,
Сара уахь идәықәло срылам,
Ԥхьаҟа избогь ааԥынроуп.
2010
***
…Иԥсра ԥсразма уи ахәылак,
Данырҵәуашаз дыԥсыр!
2010
АИԤЫРҴРА
Иԥсыз роуп изԥырҵуа,
иԥсыз роуп инрыжьуа,
Ихьаауга, ихьааумга,
ихынҳәгәышьом иԥсыз…
Дарбан инеины
инақәтәаз анышь уа,
Амшын ихызарц
зҭаху шьҭарнахыс?
511

Аԥсҭазаара мшынми,
ҳамцанда, ҳаи, ҳхыӡла,
Ааигәоуп ҳақәтәан
ҳҿанааҳхаз анышь.
Аха иаабазшәа
иаабоз зегь ԥхыӡла
Ҳабла иныҵшәан
ишԥацо, уԥшишь.
Ҳгәамҵит
амшын гәааны ианҳаҵас,
Ҳанеиннаҟьа –
цәгьа ҳанаршәа.
Дынхар акәын
ахаҵа дышхаҵаз,
Ибар акәын
дышзымцоз дшәышәуа.
Еиԥырҵтәыс иҳауит
уаргьы саргьы амҩан,
Амшын агәаҿы,
ианакәым, ишакәым.
Иуҭаххеит
ари ҳнышь хәыҷы уаман
Инеиларц… Сара?
Исҳәом иҳәатәым,
Исҳәо: еиԥырҵтәын,
аамҭала ҳаицәыӡзаргь,
Иҳахьыз – иухьыз –
Ҵәахтәын зназы.
Амшын дхыӡлеит
дшааԥшуазгьы сҩыза,
512

Иԥсы шҭазгьы,
хьӡыс исҭеит «аԥсы».
...Аԥсыӡқәа срызныжьны
ихынҳәышан анышь уа.
Еҳ, уи азхьаԥшра
аҭахым, афы умыст.
Иԥсыз роуп изԥырҵуа,
иԥсыз роуп инрыжьуа,
Ихьаауга, ихьаааумга,
ихынҳәышам иԥсыз.
2010
***
Аԥсҭазаара абас санаргәамҵуа,
Сшаҟьо санрыбжьоу ладеи ҩадеи,
Ихьааха исымоуп сгәаҵа иахьҭамӡо
Сыбжа сымхны изгаз адунеи.
2010
***
Ԥсра рықәым сара сыцәгьа иашьҭоу,
Сара абзиа сзызҳашаз ԥсхьеит.
2010
ИАНСЫГӘҬАС…
Изларылшоз ала иансыгәҭас –
Сусқәа еиҭаст.
Аханы инаган исыртәаз
Атрышә дысзаст.
Сагьааҿыхеит усҟан, иансыгәҭас,
Снарҿаԥшқәеит.
513

Инагӡатәымыз ргәы иҭаз –
Инеигәеит.
Уҭаслымхар уҭахызар,
Рҿаԥхьа, уҽыргаӡа.
Иҿсырганда сгәахәит сҩызак
Апҟаца.
Уи дсыҵатәан дыбӷьаҭуа,
Анышә ижуан.
Дсымбацшәа иахьада,
Сгылан сизыԥшуан.
Сиҭихьан уажәадагь,
Даҵатәан нышәгәалк.
Дагьаԥсоуп, ҳәарада,
Ирҭаргьы медалк.
Дыԥшын рышә ихы ылак:
Цәгьаҳәаран дызҿыз
Даагылазаргь ахәылак,
Дцәыргоуп шьҭарнахыс.
Иара усгьы иарбан
Ирҵәахӡаз – иааԥшуеит
Иаҿыҵаркызгьы ауарбажә,
Сгылан сазыԥшуеит.
Сырзыԥшуеит, сырхыччо,
Исыгәҭасны ицо.
Сычҳарагьы хыҽҽоз,
Сыҟаӡам срыхьӡо.
514

Урҭ ахьцаша рымам,
Уахь мҩа гаӡам.
Сара сусқәа рымԥаан
Снеилароуп – сгаӡам.
Избоит шьҭа сшынрыжьыз,
Ишнеиуа еигәаны
Иршәны ирымҵарыжьыз
Баҩқәак еимакны.
2010
***
Еилатәан аамҭак иарҩашьан,
Ихыԥшыло хара амшын.
Иҳәатәыз ирзамҭо ҳәашьа,
Маҵурақәак ирхьыԥшын.
Урҭ ирылшон удмырцәажәар,
Иҳәатәыз аргама ирҳәар;
Аха ирҿадырбан зегь ражәа,
Ирҭахын гәаныла иҳәҳәар.
Ишәон наҟ инымҩахыҵыр,
Иагаӡар ҳәа иахьакәым.
Уеилагап унаизхәыцыр
Еиҳа згәаӷьуаз, иҭаҷкәым
Ҭакны имаӡан, ираҵәан,
Иџьыба – акыргьы ихахьаз.
Иалаз далан усгьы ацәа,
Аха егьырҭ, араҟа инхаз,
Хаала-мчыла инеивысшәа,
Иаауан ак шаҭо уаҩраны;
515

Ргәы ирнаҭон иҟамызшәа
Рыӷба шкәакәагь хынҳәраны.
2010
***
Дшыҟац дыҟоуп ус, имыхәашала,
Ԥхьаҟа шьоук аннеиуа ихырхәа-хырхәо,
Идирбоит аргама рхеилак дшалам,
Иагьшыҟаимҵо ахаан урҭ ирыхәо.
Дрыламкәа дрылан, дрывагылан,
Дықәҳа дааит уи арахь акыргьы.
Дәыԥсшәак иарҳәалон дырԥылар,
Иҟан уа иқәызҵоз ҳаҭыргьы.
Драҟарамкәа, дааиуан драҟаразшәа,
Дхыҵлон зегьы шхыҵуа ахҵысҭа.
Дахыууарц шԥеиҭаххалоз цасшәа,
«Дабаанагеи, – иџьаршьалон, – дызусҭа?!»
Бзиа урҭ дызусҭаз шырдыруазгьы,
Дызлашоу деицәартәырц рҭахымкәа,
Иара иеиԥш, иара даргьы цасгьы
Иааиуан ак ҵәахны, иҵәахымкәа.
Еибашьрак иаҿымыз урҭ ажәала,
Рацәаӡакгьы рыгӡамызт еидысларц.
Ианеицгәарҭа зынӡа дшырзыманшәалам,
Ишеицәахозгьы рбазаап зегь аусқәа.
Хыхь итәазгьы зынӡа баша итәамызт,
Ианааилагәамҵ арахь ҵаҟа игылаз,
Аҽцәырнагеит иззыԥшыз ишазыԥшымыз,
Иаарнырыртә ԥша хьшәашәак аарыласт.
516

Иалагахт ирмоуа еиҿаԥшышьа,
Зыҽзырҵәаҳәыз ддәықәлеит иҽырҵәаҳәӡо.
Иргәамԥхеит иныҟәашьа, иԥшышьа,
Иааҟалеит даатәахызшәа иҽырхәаԥӡан.
Иара тәахагь имамызт, ҽырчыхагь.
Дызлаҟамыз далаҟан даацәырҵыр,
Дақәдыртәаргьы ҟаларын аҽыхәа,
Насшәа уи наиҵырԥааргь – ицәырӡаргь…
Ираҳалон харантә иааҩуашәа аҳәҳәабжь,
Иқәхон ргәы рхымло русгьы-рҳәысгьы.
Инеиуан ивагылоушәа рҽыркьаҳәшәа,
Ԥхьаҟа уаҳа царҭа шрымамызгьы.
2010
ШЬАПҾАРШӘ
Аӡәы иаирбахьан сыԥсырҭагь…
Самгазаргьы ижәбоит сахьаршә.
Иџьасшьом уи, шьапҿаршә ахьсырҭаз,
Иџьасшьо исызҭаз иоуп шьапҿаршә.
2010
МАӠА-АРГАМАК
Зегьы ирдыруан: иҟалон дихнаҳәааргьы,
Аха иааиуан урҭ макьана усшәа –
Уҿы ԥыржәо иакәымшәа акы уҳәаргьы,
Лара, асеиԥш, иахьа ҿыц даузшәа;
Ҳазшаз дисасушәа, есышьыбжьышьҭахь
Иҭалахуашәа рашҭа лара илышьҭоу.
517

Даамҵадмырсыр амуа ишыҟоу шьҭа уи,
Усҟан даҽазныкгьы аҳәатәы рышәҭап.
Ҳәсагь хацәагь – имҩашьо иҟоу здыруа.
Дҿышәхып усҟан ҿыхшьа иоур амаҳә,
Даақәлалоит уанӡа иблақәа цырцыруа,
Ианхәыԥҳагьы димбалар ауама.
Егьырҭ анибо; рызегь ныҳәаныԥхьан,
Аҟәаҟа иҿанынеихо, «Саргьы!» лҳәахуеит
Ианхәыԥҳа хазына, иара агәықәхагь
Иҽыццышә аӷәра кны арахь даахоит.
Уи аҽыццышә анкьатәи «Победа» ауп,
Иҵӡозеи дагоижьҭеи дырхәархәаруа!
Дцарц лҭахӡамзаргьы – илҳәеит ауп.
Иара лмахәар ааникылоит дыхәмаруа.
Ари смашьынажә сеигӡо сыҟахума
Санхәыԥҳа лзы, Аҟәа моу, лгәы аҳәар,
Парижынӡагь снаӡап уи дсыман!.. –
Иажәақәа нкаԥсеит акара-акараҳәа.
Ирбеит ара арҭ ажәақәа мыцхәызшәа,
Аха знык ианиҳәа, ирыдыркылан,
Арахә еиԥш шьацрак аҿы дҳәызшәа,
Дхызазозаргь, дышнаҵҟьара дгылан.
Настәи насгьы ирдыруан, иуҳәансҳәанха
Ақыҭа иазынхеит уа, иаарҵәахқәазаргь.
Иԥылалар рҭахымызт нан ҳәа
Уи арахь данаақәлалоз, аф асааит!
518

Ирзымдыруашәа иҟаз зегьы ирдыруан,
Ирҭахымызт лара шьҭа дырбаргьы.
Дирҭеит ашьҭахьы, ианнықәла, агыруак,
Иагьааҟамлеит уаҳа ара лхабаргьы.
2010
***
Адгьыл ҵысыр, ажәҩан сахьынҳалап,
Аха сабацо ажәҩан бгар?
2010
***
Сааихьазар акәхап шьҭа сахьааиша,
Уаҵәы исзыԥшу Анцәа иоуп издыруа.
Исзымҵац иааишьа змам аиааишьа,
Уара еилкаа амҩан сзыруазыруа.
Уи ҟазшьазар акәхап, иагарыла
Сеиқәнаршәазгьы аамҭа, сгәы акы алоуп.
Субап исҿагылам саҿагылангь,
Нкылашьа змамгьы сахьынҳалоуп.
Сара схагам, сара сԥагьам, сҟәышцәам,
Сара схыдам – зынӡагьы сгаӡам.
Аамҭа схызгом срылатәан аҩыжәцәа,
Исхымыччац – ачамгәыр санҵам.
Ауаа шыҟоу сыҟами, иагьшыҟам,
Сара схьаа иацуп даҽа хьаақәак.
Ахәылбыҽха схынҳәуеит сара аҩныҟа,
Сыҟамижьҭеи крааҵуашәа, зегь гәхьааган.
Санаатәалак схәышҭаара амца сҽаҭан,
Сҿынасхоит гәаныла ӡқәак срыруа.
519

Сҟамлац џьушьо сара ас уахада,
Издыруада сахьтәоу сзыруазыруагь.
2010
***
Ибеит аӡәы иԥсҭазаара ауцәоушәа
Егьи ахьаԥшха иоуаанӡа инҵәеит.
Нырцә еиӷьушәа, аарцәҟа еицәоушәа
Еилыхо еилоуп аԥсцәеи абзацәеи.
– Арахь акрыҟазар усгьы иҳамдыруеи, –
Ԥсҭазаарас иршьо агәқәа ԥнаҵәеит! –
Абас нарылажьны ӡиас дук дыруеит
Инархыҳәҳәо аԥсцәеи абзацәеи.
– Араҟа уалгеит – уӡит ауп уӡыр, –
Уазыԥшӡамкәа иааҳәыр ууардын.
– Бзиароуп иҟоу уахь, уназхәыцыр,
Цәгьаразар – арахь шьоук хынҳәрын.
2010
***
Инхагәышьеит ирасҳәаша шсымаз инсыжьуа,
Уаҩы ирҳаӡамкәа, – қьаадгьы ианҵам.
Сгәы иҭаԥсыз… Урҭ ҳәам, иҳәагәшьам,
Мҩакы ианыԥсалоуп, иӡт, ирыхьӡам.
Сагхеит, рцәыргаха смоуит исылаз,
Издыруеит, сымч рықәхон еиҳау.
Абриоуп сгәы иалоу сцаанӡагь сынкылаӡ:
Изҩыз иаԥхьама? Исҳәаз раҳау?
2010
520

САРА СЫҞОУП
Сара ахаангьы, иудыруаз, сумҵахырхәом,
Аха снеины судгылоит аӡәыс ҳәа.
Ухьчатәызар, сара сеиԥш узыхьчода уцәа анухырхуа,
Иҳәатәызар, дарбан сара сеиԥш ашәа узызҳәо.
Сҭалом сара амахә бӷьык еиԥш самшәан,
Сырҿагыларашәа сгәы иснаҭоит аргьы.
Сара сыҟоуп, иудырбаргьы сыҟаӡамшәа,
Сара сгылоуп, скаҳазшәа удырбаргьы.
2010
***
Санаартәа иснаҭаша снаҭан,
Сыззыԥшымыз аныснарба, санахьнагӡа,
Исзынхазеи уи ашәа азҳәарада
Сара саамҭа, саамҭа слахьынҵа!
Аха, исгәыҵашәазеи, сыԥсы ҭнахуеит, –
Сыццакны смаауаз усгьы, – сназаҩсыз.
Иаауа џьысшьоит уи грапарак иахо,
Инхаз џьысшьоит зны сахьҭанасыз.
Иара акәызҭгьы сыда ԥсыхәа змамыз?
Иҿызхыз иара акәызҭгьы сыԥсы?
Саҭамыз, сҳәоит, сахьаатәаз, саҭамыз,
Схаҭаҵәҟьагьы исзымдыруа изакәазы.
2010
***
Аҽыхацәа мчыла иҩаргаз
Дырлатәоушәа збоит ҳәынҵәак.
521

Инаганы абахҭа иҭаркыз
Хара идымзаап рацәак.
Аган давоуп ирызҭамкуа,
Дырзахыго рбом иҭыԥ.
Адәы дықәуп аӡәгьы амгәаз, –
Иахьа ишԥаимоу насыԥ!
Иҽыҵакны дук ишәшьыра,
Дӷьычуа дааиуеит аҵандрах.
Дҩагылар – цәгьак иршароуп,
Имагәышьоуп зегьы ргәаӷ.
Аишәа дахахеит иҭәымыз,
Уи дахамлаӡеит иҭәыз.
Премиак има дцеит изтәымыз,
Дыччо дгылоуп иара зтәыз.
2010
***
Иааилахеит сшааиуаз сусқәеи схамҭеи,
Саагылеит исызгәамҭо арахь исԥылаз.
Аӡы иагеит сџьабаа, акгьы снамҭеит
Егьсымамкәа зегьы змаз сахьрылаз.
Инаган дара рыхьӡ анырзахымҵа,
Ирлагарц иаҿын урҭ сыздынҵәалоз.
Амра збашаз дәықәыргалан рымцахь,
Руардын ианыжьлан иара шцәалаз.
Уажәы-уашьҭан иҿшәарҳәагьы ишәахуан
Изықәгәыӷуа итәаз ахьҿаз икәамԥан.
Ахьҭа иакыз ажьираҿы аӷа дахон,
Дузнагомызт уантәи уи ҽак амԥан.
522

Ааԥынразар – иззыԥшыз ԥхынрамыз,
Аԥхын цаанӡа иҵатәан ашәшьыра.
Излацәажәоз идырӡхьаз ауаҩрамыз,
Уҭарҵон иааузгәаар наҟ ахшьыра.
Аҽҳәа иҽҳәатәан ахацәа қьаф уа,
Сара сусқәа срышьҭаӡан схабыхац.
Иаахәлаанӡа шьоук аԥшаҳәа ианаваз,
Самҵагылан снеины сара аныха.
Анцәа сиҳәон: усхылаԥш, сумырҩашьан,
Еилаумырԥаҭан схамҭаз сусқәа.
Аӡә дазкылымсыр, ҽаӡә дазкылсып иашак
Еидара дук ықәыӷәӷәацәоит сызқәа.
2010
***
Дсышьҭагылан дааиуан знымхак,
Схырҵәара акәын имаз хыс.
Сникыларашәа днасымхар,
Иҽысхьигӡон уи дхысхыс.
Саахьаирԥшлон нас дгәыбзыӷӡа,
Ажәақәакгьы иҳәон хьырвыр.
Сара исыхьуа усгьы ихьӡом,
Лагырӡ каиҭәашам сыԥсыр.
Аха уажәы, уажәазыҵәҟьа,
Иҽысирбарц даҿын дҭахны.
Иахьиҳәара дашьҭан сыцәгьа,
Зынӡа сықәгара иҭахны.
Днаскьаны анахь ак реиҳәон,
Ҽак иҳәон арахь дааҳәны.
523

Дсылабжьон уҽырҽеи ҳәа,
Дысзаургьы ауан… дхаҳәны.
2010
***
Ара даныҟоугь ара дыҟам.
Анцәа идырааит уи дахьцо,
Аха ихы ирхом аҩныҟа,
Имҩа арантә данагаӡо.
Иааигәазаргьы – ихарацәами,
Уи дахькыдхалаз, дахьцаз.
Дааргьы дцаргьы дыццакцәами,
Дзышьҭанҵәозаалак – дахьӡаз.
Лара дыцәам, аҵх далоуп,
Рыцәа рҟьалоуп ахәыҷқәа.
Дузынкылом аламала,
Илҿыкәкәоит дахьнеиуа ақәа.
Акырынтә дхынҳәхьеит ахаҵа
Абас аҵх гацәаны.
«Дабагеи, дабаӡ-дабацеи?!»
Дцәырҵт дызлаҟаз деицәаны.
Лагьы ҳәагьы кыдылҟьашан,
Аха дыҟаӡамеи – дааг!
Дишьҭагьежьуеит зынӡа баша,
Ишьҭа дхылоит дахьцалак.
Абас аҵх даалахаргьы,
Иааиниаргьы иаашаны.
Аха уажәы илымам харгьы,
Дтәоуп ҿымҭуа, дизыԥшны.
524

Иара аҵх далоуп дшалац,
Дшалац далоуп ашәеиқәа.
Иҭахушәа дцарц дыбналан,
Иҿыкәкәоит дахьнеиуа ақәа.
Дахьынаԥшуа иҟахыда,
Дибом иуагь иаӷагьы.
Аҩны дыҟаӡам ахыда,
Дыҟам уахагьы!
Аԥҳәыс баша лхы лыргәаҟуеит,
Зынӡа башагь игәра лгом.
Ара бзиабара абаҟоу!
Иҟам иԥхьан дазаагом.
2010
***
Иӡатәу џьара акы аасзымӡо,
Саргамаха, инҵәартә бкәыкәылах,
Сынхар амуа, сцаргьы сзымцо,
Сааины бышә сеиҭаалагылахт!
2010
***
Шәысԥырхагамхан, исҭахуп иахьак саашьар, –
Схы сыхьуашәа, сгәы сыхьуашәа шәызжьар,
Хаала, мчыла суада сҽыҩнакы,
Сазымхәыцлар иахьа хәлаанӡа акы
Исхасыршҭын, срылҵны сызлахаз,
Саатәап рыԥсқәа ҭоушәа иҭахаз;
Ара сыҟан, сыҟаӡамшәа сыӡп,
Сазхьаԥшрын ажәытәтәи, сашьҭамлап аҿыц.
525

Сҽалагӡан сеиҭаатәап исзынхаз,
Снарылаԥшып исҩызцәаха исаӷаз, –
Саргәаҭеирым сахьаатәаз аӡәгьы игәаӷ,
Зыгәрагара сцәыӡыз рыгәра згахп.
Адгьыл сара истәушәа сназыԥшып,
Инаҵызбаап ажәҩан ду насыԥ.
Сышьҭнаԥаап арантәи сара ԥшак,
Сахьнаԥхьамгьы сықәлан саакәашап.
Шәысԥырхагамхан, сыҟаз схазы.
Иҭысхит зегь рзыҳәа иац сыԥсы.
Шәысԥырхагамхан, исҭахуп иахьак саашьар, –
Схы сыхьуашәа, сгәы сыхьуашәа шәызжьар.
2010
***
Скаҳар – сышьҭызхуа сказыжьуа иакәхом,
Ма схала сгылап, ма ҽаӡә даацәырҵп.
Ахҭыс ажәабжь ҟаҩызоуп, илакәхом,
Иаҳәоит иара уагь ишсыҵалаз сырӡк.
Мап, сырӡым, сырӡ, зыхәашь хышхыҵәоуп,
Иагоит уи амшын ахь қыдқәак неидыкшал.
Иҟоу шыҟоу зызгәамҭақәаз ыцәоуп,
Ицәоуп, уасла, уеиҭасла асаркьал.
Ашәи иааҩуа иаҳахызшәа шәоушәа,
Иацырӷызуа дтәоуп ана агәыԥхҭ.
Дыҟоуп уи уажә ҭыԥ хәыҷык иоушәа,
Инаҭазаргь акәхап насыԥ,
Алада дыҩуеит, аҩада дыҩуеит,
Шьоукы дрыбжьоуп аҳатәы иҳауашәа.
526

Аҵеџь иҭарыжьыз ибжьы аҵахьтә иҭыҩуеит, –
Дхаҵоу дыԥҳәысу? – сҵаахуеит саншәа.
Ари ахаан ирхамышҭуа хҭысхап.
Абжь иааҩыз агашьала иснырт…
Ус анакәха, саагәаҟит, дыԥҳәысхап,
Иакәым импыҵҟьеит, сгәахәит, ҟалҭырк.
Харамхәыцк, гәрамгак, ианыхтәыз,
Зыхьӡ карцәатәу хаҵак, гмыгк.
Ианаараҳа иҟалаз шмыхьтәыз,
Аҳәса рышәи аагеит даҽазнык.
Сара сусқәа усума, илакәхом,
Иажәабжьны иаццап ааԥынха сырӡк.
Скаҳар – сышьҭызхуа сказыжьуа иакәхом,
Ма схала сгылап, ма ҽаӡә даацәырҵп.
2010
***
Слымҳа иҭаҳәҳәоз ражәа смаҳацызт
Сара ахаангьы – ҽырдагәа ҟасҵон.
Сыҩуа сашьҭан ирымҳәаз – иацыз
Ахьыҟаз ԥшаатәын, сықәланы сцон.
Сыбла иамбашаз сыбла ҭырхаха,
Цас изуазшәа, еснагь сшазыԥшуаз,
Сара исылшон смыцәаргьы хаха,
Ақәаб аҟнеиԥш, ихәарҭаз анышуаз.
Анышә иҵысхырц, сашьҭан аҭаҵәах,
Быжьрабыжьҵәагь нышәк аасырҳәуан.
Аҳәса рышьҭахь иангылаз ахацәа,
Урҭ аиԥкақәа шрыҭатәыз ҳәан.
527

Иҳәан иҳәатәымыз, араҟа иатәымыз,
Уи сара шәынтә сахырҟьан.
Сҭәызшәа ауаа срылан санҭәымызгь,
Аҿаԥа анысҿала, – ҭӡыкгьы санҟьан.
Аха исымҳәеит ахаангьы иҳәатәымыз,
Сыԥсы ишаҵаз инхеит иҵәахтәыз.
Иахьатәиқәа шьыбжьаанӡагь сыртәымызт,
Ҭаарыхк сарҭеит, самаз, сатәыз.
2010
***
Уаҩ дысхагылам, уаҩгьы сихагылам,
Сҭынчуп – сеиҵбым, сеиҳабым.
Аԥсшәа нарасҳәоит исԥыло,
Иҟасҵом араҟа иаԥым.
Издыруеит амҩан сахьааихьоу,
Сгәы цқьами, сыхгьы цқьаханы,
Исгәаларшәо сааиуеит сызиааихьоу,
Џьаргьы сцаӡом сеиханы.
Аӡәгьы сижәлом гәышԥыла,
Исыжәлан саргьы сырԥыԥым.
Уаҩ дысхагылам, уаҩгьы сихагылам,
Сҭынчуп – сеиҵбым, сеиҳабым.
2010
***
Сааԥсахьеит сара сыԥсҭазаара азхәыцха
Сымамкәа аҟынӡа – убас сааԥсахьеит.
Стәоуп уажәы исымаӡамшәа гәыҵха,
Арахь, уаасыхәаԥшыр… сыԥсхьеит:
528

Ацәажәара сҭахымкәа, сшьа схы иасшәа,
Сышьҭарҵазшәа, шәа ишәызгәамҭо, сырӷӷаны,
Шьоук сыхәаԥшуеит слакәшьо, уажә сырбазшәа,
Инасԥырҵынгьы наҟ инеиуеит еиханы.
Ианрымамызгьы ыҟан сыда ԥсыхәа,
Ӷба шахак еиԥш исхьынҳалан зны.
Сақәтәамшәа анырба иахьа сҽыхәа,
Сышьҭоушәагьы рбоу абра сыԥсны.
Архәара инавалеит рҽынаԥхьакуа,
Ирбаз рымбеит, ираҳаз рмаҳаит.
Урҭ ас ианыҟалаз иахьа акәым,
Иацгьы рыҽқәа аасывалан ирҳаит.
Ма иргеит дәык ахь, иԥхадырсын,
Ҽыкәбалла инеиуан шьоук еиваҩ.
Урҭ ирҳаҳаз рымгәацәақәа ирзырсом
Урҭ урзыҵҟьар – иҵоуцалашт аҩ.
Аха раха сымам, сааԥсагәышьеит,
Иааивызгароуп иахьа-уаҵәы сыԥсы,
Снараҩҟьан, нас зегьы аансыжьуан,
Сынкылахәаша сыӡуазаргь лассы.
Сара арахь саауан ҽа мҩак ала,
Сыԥсы ааиҭаскыргь – ҽа мҩак ала сцоит.
Сызнымаало шьҭа ахаан санаалом,
Сара истәу ахьцалак сахьӡоит.
Уажә снатәазаргь џьашьатәым – сыркароуп,
Исықәҳазгьы уара идыр, сыхәжәоуп.
529

Аха сымҩа наҟ хара сагароуп,
Уажәоуп ианызбо уахь сшатәу, уажәоуп.
2010
***
– Дызгыланда, даагәагәанда, дныҟәанда,
Днықәларын уахь, аԥшаҳәахьы.
Дшыҟазаалак, даҽа ԥыҭрак дыҟанда,
Акы изымгәаӷь, гәаҟ, ҽак игәаӷьы.
Еилыҵзаргьы, иамоузеи, еилыҵыз,
Дааигарын дышнеиуа даҽа ԥҳәыск.
Дигәаԥхон ҳәа сыҟоуп уи илыцыз,
Иара убригьы лакәзааит, анцәиныс,
Ари леиԥш дыҟамыз, дыԥшӡамыз,
Аҭыӡшәагьы лыцыз, ичҳарын.
Абжеиҳан аҩнгьы дыҟаӡамыз,
Дабацарыз, дахьыҟаз раҳарын.
Дагьҭакында, даҽак акәым, Дранда,
Дҭыҵрын – иааирын иҿҳәара.
Дахьыҟазаалак џьара иԥсы ҭанда,
Агәы сықәымхакәа идамра…
2010
***
Сахыууаан сынкаԥеит ахҵысҭа,
Шҭакы сааҭагылт, ицқьаӡа.
Сабаҟаз, сабантәааи, сызусҭа?
Уҵаа, уара, усгьы, уҵаа!
Уаҩ дыҟам ара, иҵаауада,
Ашҭа шьҭоуп иҭыкка.
530

Нахьхьи, абар џьара ауадахьтә
Ԥҳәыск дааԥшуеит сыгәра мга.
Иҟалап сӷьычушәа лбазар,
Сыбналан саахуашәа лбоу?
Ҷкәын хәыҷык дцәырҵит, дылԥазар?
Схәыцуеит: дылԥаму, дылԥоу?
Дылԥаз аҭахызар, дылԥамыз,
Датәымыз зынӡаск аҩнаҭа,
Иаб дибазшәоуп, саҭамыз,
Арахь уи дшааԥшуа еиҭа.
Дсышьҭалоит, хымԥада, схыҵыр
Сышьҭахьҟа ахҵысҭа. Сҵысуам.
Сыӡыр сҭаххеит сара, сыӡыр,
Аха изымушагьы зуам, –
Сақәымшәо исҳәара, изуа,
Иасҭаанӡа уа ак ҳасаб,
Ибжьы адунеи зегь иахыҩуа
Ҿааиҭит аҷкәын хәыҷ: – Саб!..
2010
***
Сара зны арахь сымҩахыҵхьан.
Саакылсит уи сгәаларшәо ҿыц.
Сымҩаҿ иагаџьара сыӡхьан,
Сшыӡра абраҟагьы сыӡт.
Сизымдырит аԥшәма даадәылҵын,
Лыбла цаӡазаап иԥҳәыс,
Иааизгьы ицазгьы лыздырӡом,
Сџьашьо даагылт, афы лмыст.
531

Исхашҭит усҟан сызцызгьы,
Ҳахьыҟаз акәу ԥыҭҩык.
Исхашҭит бааԥсыла сшашьызгьы, –
Ирыман убас еиԥшгьы ҩык,
Иумжәыр ҟаломызт, аиашаз,
Ҩыҵәҟьан, иуҳәозар аҳақ.
Исгәалашәоит усгьы сымҩашьо
Ҳамаҵ шылуаз ҭыԥҳак.
Аамҭак ԥхасырсуан даушла,
Исиааирц акыр иааскьахьан.
Сгылан снаԥш-ааԥшуа, сеиқәышла,
Ашәқәа адыркуан, иадыртуан.
Сцар сҭахымызт аҩныҟа,
Саагәырӷьеит бжьык ансаҳа.
Дыԥхашьаԥхаҵо дааирашәа сыҟан
Зны ҳамаҵ зуаз аҭыԥҳа.
2010
ИРЫЛҴЫЗ
Срылоумгалан анҭ русқәа.
Изулакгьы санызрылҵ,
Исхасыршҭуеит наҟ сыхҭысқәа,
Уахь дагьсымаӡам ахылҵ.
Уара идыр сахьрыднагалаз,
Усс исымахыз, сзышьҭыз,
Аха рышхәа знык санҭала,
Рашәа сҳәар акәхеит, аф аст!
532

Сааскьацәеит дара санрыцла,
Саҟьацәеит амшын сызхаз,
Исҭахын уи наҟ сегьхыӡлар, –
Исымаӡаз уи акәын хыс.
Сгәы ҭыфаан, сықәҟьан сышьхәа,
Истәым салажьын дунеик.
Иӡааҟәрылар бзиан сышхәа, –
Сгәы уи убас иагеит.
Аха ашхәа амшын ихӡоума,
Ианаадгыла арахь сқьалак,
Схы сахәеит, – шьҭа имаӡоума, –
Сцарц сдәықәлеит сахьцалак.
Саԥхьаҟа избоит ҽа хҭысқәак,
Иааскьацәаргьы – ҳнеиҿагылт…
Срылоумгалан анҭ русқәа,
Изулакгьы санызрылҵ.
2010
***
Илҭахым ауаа рахь дынҭыҵыр, –
Ашҭа дықәхеит, аҩны дыҩнахеит.
Иҟалап уи агәыр еиԥш дырцәыӡыр,
Днарықәлар зны наҟ геи рхеи.
Дагьырхашҭхьеит: иааида ма ицада,
Дарбан ма ԥсышәа зызҳәаз?!
Ацақәа зегь ҭәуп уи лцада, –
Ҭәа збаз роуп ана ҭәа зыҳәҳәаз.
Даргәырӷьом иҭахәаҽӡа иааҩуа,
Адунеи хәашь амш лнарбом.
533

Ақәа анкыдхаҽо ма асы анаҩуа,
Дхахом дахьаатәаз, дагьԥом.
Имшаӡо аҵхқәа дахьрылоу,
Иҟам шьоукы дырхьыԥшуеит.
Ус, ишылхабго зегь рыла,
Ишеит, Анцәа иҳәозар, ишеит!
Ԥшьаала дахьлалбаауа абарҵа
Лҿыналхоит уахь лыҽӡаны, –
Лыҷкәын дахьыцәоу дылбарцаз,
Ҵкык еиԥш лгәырҩа лышәҵаны.
2010
***
Ашә аатуеит ҳәа уҩны уахьнеиуаз,
Уажә ашә аатыр ҳәа уахьшәо,
Цасгьы зҽыныҩназыжьуа уреиуам,
Уи зыгәгьы маҷк иԥнажәо.
Иумбац акрыҟоума уахь уара унеизаргь,
Иумаҳац уаҟа акгьы рҳәом.
Излацәажәо уҳәансҳәануп ианеиза,
Уа ак лаҵам, акгьы хҳәом.
Ишьҭоуп ари аӷьара шышьҭац,
Инхоит ицәаӷәамкәа ус сынтәагьы.
Ианиҵазшәа рбазаргь аӡә ишьҭа,
Уи дузыргылом зны дантәагьы.
Урылаԥшуеит арантә зегь еиқәыцәашь.
Уахь уара умҩа гаӡам.
534

Аԥсрахьы унеиуашәа унеирын уажәыҵәҟьагь,
Аха аԥсы дыржхьеит, дыкҿаӡам.
2010
ИААҨУА ( II )
Сара ирыцымкәа ирыцу соуп, рыцҳа.
Сара ирбо соуп сымбара иашьҭаз.
Иҭадыртәаз соуп, сырцәажәзаап, акәыцҳа.
Сара срыцҳара ахара иашьҭуам.
Гәкылҵәаган са сиаша ахьроуз,
Раԥхьа ишгылаз ибатәыз ахьырзымбаз,
Зымшқәа хыдарала изроуз
Ирызҭамыршәит мпыл заҵәык сымба.
Иаанагаз соуп арахь зны машәыршәа,
Иаанагаз, арантәи иагьзымцо.
Иаасывагылаз шҳамын исдыржәуаз,
Иҽҳәыҵрангьы иҟам шьҭа сымца.
2010

535

АХҚӘА
Суасиаҭ зҩаанӡа исҳәо. . . . . . . . . . . . . . . . . . . . . . . . . . . . . . .  3
«Угәы цеит ҳәа...» . . . . . . . . . . . . . . . . . . . . . . . . . . . . . . . . . . .  4
Апҟақәа. . . . . . . . . . . . . . . . . . . . . . . . . . . . . . . . . . . . . . . . . . . .  4
Алхазур дкәашон. . . . . . . . . . . . . . . . . . . . . . . . . . . . . . . . . . . .  6
Иахьанӡа сызлааз. . . . . . . . . . . . . . . . . . . . . . . . . . . . . . . . . . . . 7
Иааит ҳара ҳаамҭа!. . . . . . . . . . . . . . . . . . . . . . . . . . . . . . . . . .  9
«Сышьҭахьҟа схьаԥшыр, избо гәыҭшьаагоуп...». . . . . . . .  10
«Сара шьҭа сзыцәшәаша ҳәа акгьы сымам...». . . . . . . . . .  11
Ацхыраара иаҳәо ибжьы. . . . . . . . . . . . . . . . . . . . . . . . . . . .  11
«Имариазшәа збан, аха имариамхеит...». . . . . . . . . . . . . .  13
«Сымҵәыжәҩақәа еиҵысхырц сҩеихахуеит...» . . . . . . . .  13
Ацаҟьа садгылоуп садхо . . . . . . . . . . . . . . . . . . . . . . . . . . . .  14
«Зыҽхаршалан ауаа ирылаз...» . . . . . . . . . . . . . . . . . . . . . .  14
«Уҵыхәакцәа, рыԥсы рыӷрамӡо...». . . . . . . . . . . . . . . . . . . .  14
Иажәыз саарывагыланы. . . . . . . . . . . . . . . . . . . . . . . . . . . . .  15
Аҩыжәцәа аԥсраҟны. . . . . . . . . . . . . . . . . . . . . . . . . . . . . . . .  16
«Ԥсрак ахь дцан, ҳан макьана дмаацызт...». . . . . . . . . . . .  18
Аҷандаратәи аҩы. . . . . . . . . . . . . . . . . . . . . . . . . . . . . . . . . . . 19
«Дилгеит рҳәеит – данырцәылга...». . . . . . . . . . . . . . . . . . .  20
Алаҟьала. . . . . . . . . . . . . . . . . . . . . . . . . . . . . . . . . . . . . . . . . .  20
«Исыҵаҽҽо ӡыхәашьк сзацымцо...». . . . . . . . . . . . . . . . . .  21
«Дырхьынҳало зажәа еицамкуа...». . . . . . . . . . . . . . . . . . .  22
«Абзиа ибзиам ахьахьӡу...». . . . . . . . . . . . . . . . . . . . . . . . . .  22
«Ихы дахәаԥшуа иҿааихан – имбаӡеит...». . . . . . . . . . . . .  23
«Ашә нкыдҟьан, уҽыргәааны...». . . . . . . . . . . . . . . . . . . . . .  23
«Агәараҳәа асаркьал иасуеит...» . . . . . . . . . . . . . . . . . . . . .  24
«– Уарԥысра абаҟоу, ахаҵа?..». . . . . . . . . . . . . . . . . . . . . . .  25
«Иаахымкәаӡо, ақәабаа-сабаа рылаҭәо...» . . . . . . . . . . . .  26
Аԥхыӡқәа. . . . . . . . . . . . . . . . . . . . . . . . . . . . . . . . . . . . . . . . . .  26
«Арахь шәмааин шәак ҳазҳәа ҳәа...». . . . . . . . . . . . . . . . .  27
Сыцәап ҳәа сыҟоуп. . . . . . . . . . . . . . . . . . . . . . . . . . . . . . . . .  28
536

«Исгәалашәо ҭыԥ аасырҭом, сықәрыкшоит...». . . . . . . . . .  29
Ирхамышҭуа. . . . . . . . . . . . . . . . . . . . . . . . . . . . . . . . . . . . . . .  31
«Саргәаҟуан ааигәазны исхыҵыз...». . . . . . . . . . . . . . . . . .  31
«Салаӡуеит, салыжәга…» . . . . . . . . . . . . . . . . . . . . . . . . . . . .  32
«Ари адгьылаҿ исхызгаран иҟаз...». . . . . . . . . . . . . . . . . . .  33
«Дыздыруаз дырдыруан, дагьџьаршьон...». . . . . . . . . . . .  33
«Сахьынҭыҵуа саламҳарц...» . . . . . . . . . . . . . . . . . . . . . . . .  34
Сара сызԥырхагоу. . . . . . . . . . . . . . . . . . . . . . . . . . . . . . . . . .  35
«Ҳәашьа змам санаадхала – сгәы ҭанарҽылон...». . . . . .  36
«Иурымҭо уашьҭалоит, иумазкуагь ируазеи...». . . . . . . . .  37
«Сгәысҽанылҵон иаха ԥҳәыск, сахьышьҭаз...». . . . . . . . .  38
«Сыԥсы бысҭан зны…». . . . . . . . . . . . . . . . . . . . . . . . . . . . . .  38
Ақәра иацу хәыцрақәак. . . . . . . . . . . . . . . . . . . . . . . . . . . . .  38
«Сара исхьаау уара иухьаахо...» . . . . . . . . . . . . . . . . . . . . .  39
«Ублақәа шааԥшуа уахьыршьуа...». . . . . . . . . . . . . . . . . . .  39
Салам шәҟәык аҭак. . . . . . . . . . . . . . . . . . . . . . . . . . . . . . . . .  40
Иржьаз. . . . . . . . . . . . . . . . . . . . . . . . . . . . . . . . . . . . . . . . . . . .  43
Иҟан, иҳәеит, иансааз… . . . . . . . . . . . . . . . . . . . . . . . . . . . . .  43
«Снапсыргәыҵа ианшәалаз ас-цыра, иаразнак...». . . . . .  44
«Аҽнышьыбжьон, инаигәыдҵа аҟәҟәаҳәа...». . . . . . . . . . .  44
«Уааԥшыроуп, уааԥшыроуп – исымам ушәшьыра...». . . .  45
«Зегь зырҭаз ҽнак зегь ицәыӡуеит...». . . . . . . . . . . . . . . . .  46
«… Даацәырҵит, рҳәеит, аибашьра ашьҭахь...». . . . . . . . .  47
«Ԥардак кнашәҳа арахь шәаахан...». . . . . . . . . . . . . . . . . .  47
«Икылԥшкылӡырҩуа, ишәцәысҵәахыз арбан?..». . . . . . .  49
«Иаасҿагылт ицаз хынҳәыхын...» . . . . . . . . . . . . . . . . . . . .  50
«Сындәрлҵуеит, сааҩналоит, схынҳәыхуеит...». . . . . . . . .  50
Сызлааиуа. . . . . . . . . . . . . . . . . . . . . . . . . . . . . . . . . . . . . . . . .  51
«Ажәак ауп ииҳәазгьы: «Сыбдырма?..». . . . . . . . . . . . . . . .  52
Сара сыҟа, сыҟам…. . . . . . . . . . . . . . . . . . . . . . . . . . . . . . . . .  52
Амҩан, зны…. . . . . . . . . . . . . . . . . . . . . . . . . . . . . . . . . . . . . . .  53
«Амҩа ҳзанылар мышкызны уи рыцқьан...». . . . . . . . . . .  54
«Саԥхьаҟа ишьҭан урҭ, исԥыларан иҟаз...». . . . . . . . . . . . .  55
537

«Ухы уааҩах, уара, ихәылашьны ирымоу...» . . . . . . . . . . .  56
«Сымала сыҟаз, самкуазаргь суада...». . . . . . . . . . . . . . . . .  57
«Абри ахаҵа издыруам дшыԥсыша...». . . . . . . . . . . . . . . .  57
«Сҽызцәысҵәахуа дыҟам, ишәцәысҵәахуа сымам...». . . . . 58
«Уаӷа дуаӷоуп. Иага уҵеигалап...» . . . . . . . . . . . . . . . . . . . .  59
Ааҵрахьтә. . . . . . . . . . . . . . . . . . . . . . . . . . . . . . . . . . . . . . . . .  60
Саауан гәаҩақәак сырҭысны…. . . . . . . . . . . . . . . . . . . . . . .  61
Автобиографиак . . . . . . . . . . . . . . . . . . . . . . . . . . . . . . . . . . .  62
«Ушдыршаҟьо угә иасуеи ух иасуеи...». . . . . . . . . . . . . . . .  63
«Ԥхыӡ хаан уалоуп аԥсҭазаара угәы анарҟәандо...». . . .  63
«Инхазеи? Уаахәыцыр, егьнымхеит...». . . . . . . . . . . . . . . .  64
Ҳаԥхьаҟа ишьҭоу раҩсуоу сыздырцәом. . . . . . . . . . . . . . .  65
«Ақалақь далоуп уи еиӷьишьо далӡаар...». . . . . . . . . . . . .  66
«Издыруа, исхашҭуа, сназхәыцуа сшыԥсыша...». . . . . . . .  66
«Дызбақәахьан уи иахьадагь...» . . . . . . . . . . . . . . . . . . . . .  66
Ахьҭа. . . . . . . . . . . . . . . . . . . . . . . . . . . . . . . . . . . . . . . . . . . . . .  67
Шьыма. . . . . . . . . . . . . . . . . . . . . . . . . . . . . . . . . . . . . . . . . . . .  68
Миранда . . . . . . . . . . . . . . . . . . . . . . . . . . . . . . . . . . . . . . . . . .  69
«Инықәҵан сҿаԥхьа зегь анысшәа...». . . . . . . . . . . . . . . . .  69
«Ԥҳәысеибак длыцуп дылхьымӡо...». . . . . . . . . . . . . . . . . . 70
Ауаҩы сышишьҭаз… . . . . . . . . . . . . . . . . . . . . . . . . . . . . . . . .  71
«Дқәарқәашьеиуа дахьгылаз...». . . . . . . . . . . . . . . . . . . . . .  73
Акаҳуа ахьыржәуа. . . . . . . . . . . . . . . . . . . . . . . . . . . . . . . . . .  73
Анцәа сиҳәоит. . . . . . . . . . . . . . . . . . . . . . . . . . . . . . . . . . . . .  74
«Ауахьад ирцәынхаз аҽыццышә ахала...». . . . . . . . . . . . .  75
«Усҟан ҳара иаҳхагылаз ҽа жәҩанын...». . . . . . . . . . . . . .  75
Уасиаҭк ацынхәрас. . . . . . . . . . . . . . . . . . . . . . . . . . . . . . . . .  77
Жуков иеиԥшнысшьалаз. . . . . . . . . . . . . . . . . . . . . . . . . . . .  77
«Сара дсырҽхәаргьы, дсырџьаргьы, даԥсазар...». . . . . . .  79
«Саҭамыз, панове, шьҭа сара уаҳа...» . . . . . . . . . . . . . . . . .  79
Инасымҩатәны иуасҳәо. . . . . . . . . . . . . . . . . . . . . . . . . . . . .  80
«Дааир акәын ҳа ҳамнеир...». . . . . . . . . . . . . . . . . . . . . . . .  80
«Ҳаҩнаҵаҟа иҵатәахын...». . . . . . . . . . . . . . . . . . . . . . . . . .  81
538

«Сҩызак исзимҳәац ажәа хаак…». . . . . . . . . . . . . . . . . . . .  81
«Шәара сшәыцлом – схы санагха...». . . . . . . . . . . . . . . . . .  82
«Сара уаҩы сихьынҳалам...». . . . . . . . . . . . . . . . . . . . . . . . .  82
«Иаасмоуӡеит анаҩс џьара ббарҭа…». . . . . . . . . . . . . . . . .  83
«Ҳналсны ҳҿынаҳхеит ақыҭа...». . . . . . . . . . . . . . . . . . . . . .  85
«Ацәа дакуазу, дыҟазу ижәны...». . . . . . . . . . . . . . . . . . . . .  86
«Уус аламшәа уахәаԥшуеит баша...». . . . . . . . . . . . . . . . . .  86
Зҽыззымшьыз . . . . . . . . . . . . . . . . . . . . . . . . . . . . . . . . . . . . .  87
«Уандәықәлаз иац акәушәа уҽы кәадырны...». . . . . . . . .  89
«Уанҭахо уеиқәзырхаша урышьҭалоит уҩны...». . . . . . . .  90
Ицәоу иахь. . . . . . . . . . . . . . . . . . . . . . . . . . . . . . . . . . . . . . . .  91
«Зегь гәаҭан – агәы аҭан, ахы аҭан...». . . . . . . . . . . . . . . . .  91
«Ауаа нагақәа, аҟәышқәа, аҟәышӡақәа...». . . . . . . . . . . . .  92
«Ашә ааимысԥаауан, снықәыххуан ашҭа...» . . . . . . . . . . .  92
«Ҽа ааԥынраки, ҽа ԥхынраки шысҳәоз...» . . . . . . . . . . . .  92
«Аҵх цеит. Ицәаша зегь ыцәан...» . . . . . . . . . . . . . . . . . . . .  93
«Сымч ақәымхеит сымч зқәымхаз...». . . . . . . . . . . . . . . . .  93
«Сгәы зыцәцаз сгәы рцәымцакәа сыҟазҭгьы...». . . . . . . .  94
Ишанда, ишанда!. . . . . . . . . . . . . . . . . . . . . . . . . . . . . . . . . . .  95
«Ӷа думамкәа уанаатәа – уа думамкәагь уаақәхеит...». . . . . 95
«Аӡәы иҿаԥхьа рхы лаҟәыхуам...». . . . . . . . . . . . . . . . . . . .  96
«Аиааира згаз иоуп ииашоу ҳәа рҳәахуеит…» . . . . . . . . .  97
«Уаха, иага зундазгьы, сарцәаҵәҟьом, сарцәом...». . . . . .  97
«Аԥсҭазаараҿ ари ҿыцмызт, ари ҿыцын...». . . . . . . . . . . .  99
«Ирмаҳар, уара, ишәшәырҳа ҳәа...». . . . . . . . . . . . . . . . . .  99
«Башамашак иакәмызт...». . . . . . . . . . . . . . . . . . . . . . . . . . .  99
«Иааз данзымаа, ицаз данзымца…» . . . . . . . . . . . . . . . . .  101
«Ачарахь ддәықәызгалаз лыԥҳацәа...». . . . . . . . . . . . . . .  102
Анышәынҭраҿ . . . . . . . . . . . . . . . . . . . . . . . . . . . . . . . . . . . .  102
Змаҵура иамырхыз. . . . . . . . . . . . . . . . . . . . . . . . . . . . . . . .  102
«Ақалақь даламӷьацо далоуп...». . . . . . . . . . . . . . . . . . . . .  103
«Сҿынасхар акәхоит шьҭа инеихшьала...». . . . . . . . . . . .  104
«Узгаз амҩа абна инылаӡт...». . . . . . . . . . . . . . . . . . . . . . .  105
539

Зҽыззышьҭымхыз. . . . . . . . . . . . . . . . . . . . . . . . . . . . . . . . .  106
Аҭоурых ахьтә. . . . . . . . . . . . . . . . . . . . . . . . . . . . . . . . . . . . .  107
Сымԥсит, иҳәеит, усҟан…. . . . . . . . . . . . . . . . . . . . . . . . . . .  108
Ишԥаҳахьи усгьы…. . . . . . . . . . . . . . . . . . . . . . . . . . . . . . . .  108
«Аус дарҭеит. Аӡы дарҭеит...». . . . . . . . . . . . . . . . . . . . . . . .  109
«Зны-зынла сара аратәӡам...» . . . . . . . . . . . . . . . . . . . . . .  109
«Зегь цеит сара саԥхьаҟа иниас...». . . . . . . . . . . . . . . . . .  110
«Араҟа ирҟьалоуп сара сыцәа...». . . . . . . . . . . . . . . . . . . .  110
«Угаӡамзар ари адгьылаҿ ушԥамшәо!..» . . . . . . . . . . . . .  111
«Амҩа сшықәыз схы сахьымӡо...». . . . . . . . . . . . . . . . . . .  111
«Ирзышьҭымхуа-ишьҭырхуа, ирылымшо-ирылшо...» . . .  112
Иааиз. . . . . . . . . . . . . . . . . . . . . . . . . . . . . . . . . . . . . . . . . . . .  113
«Иааиқәтәахьазар акәын шьҭа саркьалқәак...» . . . . . . .  113
«Аамҭа нкылашьа анамам...» . . . . . . . . . . . . . . . . . . . . . . .  114
Аҽыбӷаҟаза. . . . . . . . . . . . . . . . . . . . . . . . . . . . . . . . . . . . . . .  114
«Иаанаго сеидру ақьаадбӷьыц ианысҵо...». . . . . . . . . . .  114
Аҵх иалоу. . . . . . . . . . . . . . . . . . . . . . . . . . . . . . . . . . . . . . . .  115
«Дәык ҳаицықәын. Мышқәак ҳрылан...» . . . . . . . . . . . . .  116
«Ахьҭа алалазшәа, ахәараҳәа...» . . . . . . . . . . . . . . . . . . . .  116
«Дыршьызар, иҟазар акәхап дызхыршьааз...». . . . . . . .  117
«Саԥхьаҟа ишьҭаз зегь сышьҭахьҟа иныжьны...». . . . . .  118
«Зегь сҭаххазар акәхап сажәымҭыҽха...». . . . . . . . . . . . .  118
«Иагаҩы ирышьклаҳахьеит, сара сыдагь...» . . . . . . . . . .  119
«Сакит, иҳәеит, сшааиуаз, амла...». . . . . . . . . . . . . . . . . . .  119
«Аибашьрақәа аанышәкыл, иауазар...» . . . . . . . . . . . . . .  120
«Есыуаха, дҟьалазшәа, лымала дшааиуа...». . . . . . . . . . .  120
«Сара аиааира згеит, иҳәеит...» . . . . . . . . . . . . . . . . . . . . .  121
«Са сызмырцәаз иамырҿыхаз...». . . . . . . . . . . . . . . . . . . .  121
«Зегь зыцрыхоз, зегьы змырхыз...». . . . . . . . . . . . . . . . . .  122
«Иҟоу шыҟоу ныжьшьа анамам...». . . . . . . . . . . . . . . . . . .  122
«Сышцара арантәи санца, ҩаԥхьа аранӡа...» . . . . . . . . .  122
«Исықәҳаз шьҭызхуа са сыда...» . . . . . . . . . . . . . . . . . . . .  123
«Абрахь сықәзар аасҭа ҳаиҿыхо...» . . . . . . . . . . . . . . . . .  124
540

«Иаҳхашҭзар акәхап ҳани ҳаби...». . . . . . . . . . . . . . . . . .  124
«Ари ақалақь, сара сеиԥш, иагаҩ наскьаган...». . . . . . . .  126
«Сызҭиуаз дахьашшыз срыман иахьнеиз...». . . . . . . . . .  127
«Сахьынҭыҵыз зны, санмаҷыз...». . . . . . . . . . . . . . . . . . . .  128
«Сара исыхьуа уара иухьуам...». . . . . . . . . . . . . . . . . . . . .  129
«Исыҳәоит саҿаччарц, санааларц...». . . . . . . . . . . . . . . . . 129
«Ишԥахьаагатәу уи, – аамҭа иаҳцәаҵәахт...». . . . . . . . . .  130
«Иац еиԥш, жәац еиԥш, есымшеиԥш...». . . . . . . . . . . . . .  130
«– Баша аӡы уҭахысуеит, – рымшуп...». . . . . . . . . . . . . . .  131
«Сныҟәнагом сара сзыдхалаз...». . . . . . . . . . . . . . . . . . . .  132
«Иаагоит ҳәа ижәылан ахан ахь ианеихо...». . . . . . . . . .  133
«Аиаша уҳәар – џьеи угәра ргап!...». . . . . . . . . . . . . . . . .  133
Абжьы . . . . . . . . . . . . . . . . . . . . . . . . . . . . . . . . . . . . . . . . . . .  134
«Сыҟазар сҭахуп макьана...». . . . . . . . . . . . . . . . . . . . . . . .  134
Аҩсҭаацәа рпарад. . . . . . . . . . . . . . . . . . . . . . . . . . . . . . . . .  135
«Чаракаҿ снеин, игәасҭеит, изаацәан...». . . . . . . . . . . . . . 136
Ашәҭ еиԥш. . . . . . . . . . . . . . . . . . . . . . . . . . . . . . . . . . . . . . . .  136
«Досу дызҵаԥшуа иара ихроуп...». . . . . . . . . . . . . . . . . . .  138
Апоезиа ахәылԥаз. . . . . . . . . . . . . . . . . . . . . . . . . . . . . . . . .  138
«Дқәыԥшуп. Лыԥшӡара сыхнахуеит...». . . . . . . . . . . . . . .  139
«Иҭыҵны ицахьеит, ицахьагәышьеит...». . . . . . . . . . . . . .  139
«Ацҳа хырҵап иҭабгар...» . . . . . . . . . . . . . . . . . . . . . . . . . .  140
Гәажә Мирод дааҳалагылан…. . . . . . . . . . . . . . . . . . . . . . .  140
Ажәа зырҭаз. . . . . . . . . . . . . . . . . . . . . . . . . . . . . . . . . . . . . .  140
«Узлоу уанызрыламгыло...». . . . . . . . . . . . . . . . . . . . . . . . .  141
…Сыхәрак ӷьан. . . . . . . . . . . . . . . . . . . . . . . . . . . . . . . . . . . .  141
Диоген. . . . . . . . . . . . . . . . . . . . . . . . . . . . . . . . . . . . . . . . . . .  142
«Избаз сыблақәа ирхаҳалт...». . . . . . . . . . . . . . . . . . . . . . .  142
Исзынмыжьуа ныжьуа . . . . . . . . . . . . . . . . . . . . . . . . . . . . .  142
«Иреиӷьыз сымшқәа ныхуа, иныхуа...». . . . . . . . . . . . . . .  145
Ԥхыӡ. . . . . . . . . . . . . . . . . . . . . . . . . . . . . . . . . . . . . . . . . . . . .  146
«Ааԥын илыхьыз хьаахеит ҭагалан...». . . . . . . . . . . . . . . .  147
Аԥсҭазаара ауцәоуп ҵак анамам. . . . . . . . . . . . . . . . . . . .  148
541

«Сшьапқәа хырҟьаҟьа, санхәыҷыз еиԥш...». . . . . . . . . . .  150
«Ус, сшааиуаз сыԥсы ааивызган...». . . . . . . . . . . . . . . . . .  151
«Иҭабаар акәмыз схы акәара, сышьтәымыз...». . . . . . . .  151
«Уи арахь дыҟаӡам, аиаша уасҳәап...». . . . . . . . . . . . . . .  152
«Сҭарҵахт исеихсны – сымҵәыжәҩақәа еиҵысхын...». . . . 153
«Иҩыҵшәаанӡа аҟәрышь иашьҭалт рызегь...». . . . . . . . .  154
«Знымзар-зны сҟамлац ҳаибабанда...». . . . . . . . . . . . . .  154
«Џьаҳанымҟа инеиуаз џьанаҭҟа ҳәа раҳәан...». . . . . . .  155
Аргылараҿ. . . . . . . . . . . . . . . . . . . . . . . . . . . . . . . . . . . . . . . .  156
«Џьаҳанымҟа инеиуа амҩа сырҭоит...». . . . . . . . . . . . . . .  156
«Иахьатәи мариам, дад, даара-даара...» . . . . . . . . . . . . .  157
«Кыр ҟалахуама сыԥсыр ҳәа...». . . . . . . . . . . . . . . . . . . . .  158
Сырԥха, иҳәеит, сырԥха! . . . . . . . . . . . . . . . . . . . . . . . . . . .  158
«Ишәымкәа, ихамкәа, дҭәымкәа...». . . . . . . . . . . . . . . . . .  159
Аԥсҳа ихаан. . . . . . . . . . . . . . . . . . . . . . . . . . . . . . . . . . . . . .  159
«Саауеит сара ари раҳәо, еиҭаҳәо...». . . . . . . . . . . . . . . .  161
«Саргьы аԥсҭазаараҿ исымами ԥышәак...». . . . . . . . . . .  162
«Ицоит сара саамҭа, ихышхыҵәаны, саман...» . . . . . . . .  163
«Сара сҭыԥ аҟны, – уаҵәы, ма уаҵәашьҭахь...». . . . . . . .  164
«Ирымам идырӡуа...». . . . . . . . . . . . . . . . . . . . . . . . . . . . . .  164
Рыцҳақәак. . . . . . . . . . . . . . . . . . . . . . . . . . . . . . . . . . . . . . . .  165
«Сыгәнаҳа зқәызҵаз дабанӡазцо дықәлан...». . . . . . . . .  166
Абырг ишьыжь. . . . . . . . . . . . . . . . . . . . . . . . . . . . . . . . . . . .  166
Иаҳхазыршҭран иҟада! . . . . . . . . . . . . . . . . . . . . . . . . . . . .  167
«Жәеинраалақәак сцәыӡит, имаҷызшәа сцәыӡқәа...». . . . . 168
«Сара сеиԥшҵәҟьа изеиқәузеишь алахь...». . . . . . . . . . .  168
«Аԥсҭазаара, мшынцәқәырԥаны саршәын...». . . . . . . . .  170
«Ирымҳәаша еиҭарҳәахт...» . . . . . . . . . . . . . . . . . . . . . . . .  170
«Дыԥшӡан, дгәыбзыӷын, дагьқьиан...» . . . . . . . . . . . . . . .  171
«Сҿаԥхьа бцәырҵыр шԥасҭахыз бшамшамуа...» . . . . . .  172
«Ачараҿы снеин – иҟам сдырцәа...». . . . . . . . . . . . . . . . .  173
«Иахьнаҩша, иҭахәаҽӡа иҟоу, инаҩӡом...». . . . . . . . . . . .  174
«Сықәҳа саауеит сара анҵәамҭахь...». . . . . . . . . . . . . . . .  175
542

«Изакәызеи уахагьы сызмырцәо...» . . . . . . . . . . . . . . . . .  175
«Иҟамхаша! Иҟамлаша!...». . . . . . . . . . . . . . . . . . . . . . . . .  176
«Урыламӡырц уҭахызар узлагылоу...». . . . . . . . . . . . . . . .  176
«Адунеи ду иаақәлашеит амра аацәырҵын...». . . . . . . .  176
«Бзиа иубаша шбакәмызгьы дырны...». . . . . . . . . . . . . . .  177
«Рыбзиак ыҟазаргь ухнахшам...». . . . . . . . . . . . . . . . . . . .  177
«Аамҭа цоит асаба ргыла...». . . . . . . . . . . . . . . . . . . . . . . .  178
«Умҩахыҵ арахь, акака еицаажәып...». . . . . . . . . . . . . . .  178
«Иҟалом, дад, ас гәырҩала уҭәызар...». . . . . . . . . . . . . . .  179
«Ргарҭа сымам сара араҟа исоуа…» . . . . . . . . . . . . . . . . .  179
«Зыԥсҭазаара мҩасыз амал ду ишашьҭаз...». . . . . . . . . .  180
«Избаз схаршҭуа, исхашҭхьоу сгәаларшәо...». . . . . . . . .  180
«Ҳааины ҳаҟоуп, иҳәеит, сҩыза, ҳааины…». . . . . . . . . . .  181
Хаҵак иашшыԥхьыӡ. . . . . . . . . . . . . . . . . . . . . . . . . . . . . . .  181
Зыҽрызҭаз. . . . . . . . . . . . . . . . . . . . . . . . . . . . . . . . . . . . . . . .  182
Ԥсҭазаарак. . . . . . . . . . . . . . . . . . . . . . . . . . . . . . . . . . . . . . .  182
«Наҟ-ааҟ еиужьзар – еибарԥсыхуа...» . . . . . . . . . . . . . . .  183
«Исзымдыруа аҳкәажәк (дзаҳәшьада, дзыԥҳәысда?)...». . . 183
«Амал иарлашәыз сшәызхәыцуеит...». . . . . . . . . . . . . . . .  183
«Исылуршозеи шьҭа, саахьаԥшаанӡа сажәитеи...». . . . .  184
Абарҭ зегь анызба…. . . . . . . . . . . . . . . . . . . . . . . . . . . . . . . .  185
«Исышәмырҟаҵоз зегь ҟасҵеит...». . . . . . . . . . . . . . . . . . .  186
Коломбина . . . . . . . . . . . . . . . . . . . . . . . . . . . . . . . . . . . . . . .  187
«Венециа збар сҭахын сара даара...». . . . . . . . . . . . . . . .  188
«Иуԥылада уахьынҭыҵыз?…». . . . . . . . . . . . . . . . . . . . . . .  188
«Снарыханы аган ахь ишьҭасҵеит сыбӷьыцқәа…». . . . .  189
«…Сара исхароу ус инхоит исхаран...». . . . . . . . . . . . . . .  190
Ашьыжь. . . . . . . . . . . . . . . . . . . . . . . . . . . . . . . . . . . . . . . . . .  191
«Адәы сықәуп ауаа сзымхо…» . . . . . . . . . . . . . . . . . . . . . .  192
«Амш кьаҿцәоуп. Сыԥсҭазаареиԥш. Сыццакцәеит...». . . .  192
«Шәышықәса зхыҵыз Иуа дырхашҭын...». . . . . . . . . . . .  193
«Абри акәара хәыҷы снырыр...» . . . . . . . . . . . . . . . . . . . .  193
«Узгаз ацәа уарҵыслап агареиԥш...». . . . . . . . . . . . . . . . .  194
543

«Сара сзыҳәан дыҟамижьҭеи крааҵуан...» . . . . . . . . . . .  195
«Уи ахаҵа ихьҵәыуа даныҟаз игәҭасуан...». . . . . . . . . . .  195
«Саԥхьа игылаз дхәыҷын, дегьхәыҷымызт...». . . . . . . . .  196
«Ҩынтә уаҩы имоуӡац, усгьы аԥсҭазаара...». . . . . . . . . .  197
«Ицеит, ҳшааиуаз, зегь леилаҳа...» . . . . . . . . . . . . . . . . . .  198
«Абзиабара иарлашәыз аҭаца...». . . . . . . . . . . . . . . . . . . .  198
«Сара сӡышӡа, уаргьы уӡышӡа...». . . . . . . . . . . . . . . . . . . .  198
«Ашәа рҳәеит, еибарччеит, ихәмарит…». . . . . . . . . . . . . .  199
«Амш акгьы ззалам – аҵх азынхап...». . . . . . . . . . . . . . . .  200
Иԥшыз. . . . . . . . . . . . . . . . . . . . . . . . . . . . . . . . . . . . . . . . . . .  200
«Саӷацәа снаскьаргап – сахьымаара сцозар...». . . . . . .  201
«Сара макьана иагараан шәсыргәамҵып...». . . . . . . . . .  201
«Сыхьӡ зхым мҩакы данылан...». . . . . . . . . . . . . . . . . . . .  202
«Иҟалон сара избоз сахыԥсааргьы...» . . . . . . . . . . . . . . .  203
Кындыӷтәык. . . . . . . . . . . . . . . . . . . . . . . . . . . . . . . . . . . . . .  204
«Зегь анызбашаз сыблақәа хызҩаз...». . . . . . . . . . . . . . .  205
Абыргцәа. . . . . . . . . . . . . . . . . . . . . . . . . . . . . . . . . . . . . . . . .  206
«Зны, иԥсы анилаз, ахара дгылан…». . . . . . . . . . . . . . . . .  207
Сыԥшымкәа . . . . . . . . . . . . . . . . . . . . . . . . . . . . . . . . . . . . . .  208
«Дааирашәа дыҟан. Иааирашәа дыҟан…». . . . . . . . . . . .  209
Исыванхаз. . . . . . . . . . . . . . . . . . . . . . . . . . . . . . . . . . . . . . . .  210
Ҭакәажәык. . . . . . . . . . . . . . . . . . . . . . . . . . . . . . . . . . . . . . . .  210
«Дыҽхықәтәаларц даҿгәышьоуп уи аарла…». . . . . . . . .  212
Аамҭа, аамҭа бзиазар акәхап…. . . . . . . . . . . . . . . . . . . . . .  213
«Ҳашҭа санаақәла, саашьҭнахит хәыцрак...». . . . . . . . . .  215
Хаха иажәабжь. . . . . . . . . . . . . . . . . . . . . . . . . . . . . . . . . . . .  216
«Уажәеинраала иалоуп лаҳәак ҟыруа…». . . . . . . . . . . . .  216
Аҳаԥшьа хызтыз . . . . . . . . . . . . . . . . . . . . . . . . . . . . . . . . . .  217
«Аамҭа цашт, аамҭа нкылашьа амам...» . . . . . . . . . . . . . .  217
Ҳаицым. . . . . . . . . . . . . . . . . . . . . . . . . . . . . . . . . . . . . . . . . .  218
Ахьааз . . . . . . . . . . . . . . . . . . . . . . . . . . . . . . . . . . . . . . . . . . .  219
Сара уара сануқәлаз. . . . . . . . . . . . . . . . . . . . . . . . . . . . . . .  220
«Саднамкылозшәа ақыҭа ба быда…» . . . . . . . . . . . . . . . .  220
544

«Сахьынҳалеит сара мап зысцәыркыз…». . . . . . . . . . . . .  221
Аепитафиа. . . . . . . . . . . . . . . . . . . . . . . . . . . . . . . . . . . . . . . .  222
Аибашьра . . . . . . . . . . . . . . . . . . . . . . . . . . . . . . . . . . . . . . . .  223
«Иац акәым ҳара ҳанықәнагалаз...». . . . . . . . . . . . . . . . .  223
Ашәара. . . . . . . . . . . . . . . . . . . . . . . . . . . . . . . . . . . . . . . . . . .  223
Сыхшыҩ санаргәаҟуа. . . . . . . . . . . . . . . . . . . . . . . . . . . . . .  223
«Лаԥшқәак саргьы инасхьысуеит...». . . . . . . . . . . . . . . . .  224
«Саргьы иахьатәиӡам, анаџьалбеит...». . . . . . . . . . . . . . .  225
«Игаӡараны имбеит уҩыза...». . . . . . . . . . . . . . . . . . . . . . .  225
«Иџьасшьом афырхацәаҵәҟьа рфырхаҵара
ахьырӡаз...». . . . . . . . . . . . . . . . . . . . . . . . . . . . . . . . . . . . .  226
Лахьыцәгьараан. . . . . . . . . . . . . . . . . . . . . . . . . . . . . . . . . . . 226
Зыԥсы шҭаз иаҳцәыршьыз . . . . . . . . . . . . . . . . . . . . . . . . .  227
Иҟам иажәа. . . . . . . . . . . . . . . . . . . . . . . . . . . . . . . . . . . . . . .  228
Ҳара иаҳтәым. . . . . . . . . . . . . . . . . . . . . . . . . . . . . . . . . . . . .  229
Идыдмырҳаит. . . . . . . . . . . . . . . . . . . . . . . . . . . . . . . . . . . . .  230
Ицази иааизи. . . . . . . . . . . . . . . . . . . . . . . . . . . . . . . . . . . . .  231
«Дҳашьҭыхуам ҳәа ацҳақәа хышәхит...». . . . . . . . . . . . .  231
Уааҭгыл абра…. . . . . . . . . . . . . . . . . . . . . . . . . . . . . . . . . . . .  231
«Исзеилкаауам, зегь схаршҭ, абри сзазхәыцуа...» . . . . .  233
«Аранӡа сызлаазу? Иџьоушьап, иџьоушьа...» . . . . . . . . .  233
«Амал даццеит ԥҳәызбак ааигәа хаҵа...» . . . . . . . . . . . .  234
Ариосто. . . . . . . . . . . . . . . . . . . . . . . . . . . . . . . . . . . . . . . . . .  234
«Иацызны уӷәӷәан аха, иацызны уҿан аха...». . . . . . . . .  236
Ныҟәаҩык. . . . . . . . . . . . . . . . . . . . . . . . . . . . . . . . . . . . . . . .  237
Сыбла иабаз зегь урхыҳәҳәоит . . . . . . . . . . . . . . . . . . . . .  237
Дызтәыда?. . . . . . . . . . . . . . . . . . . . . . . . . . . . . . . . . . . . . . . .  240
«Сгәашә илахаз, умааиндаз сашьҭахь...». . . . . . . . . . . . .  242
Аԥсымҭә. . . . . . . . . . . . . . . . . . . . . . . . . . . . . . . . . . . . . . . . . .  243
«Ҽазныкгьы сынкылсит уа, схәыҷра атәылаҿ...» . . . . . .  243
«Аԥхынха, дахьнеиз, дрылаҳаит дсушәа…». . . . . . . . . . .  244
«Ԥхашьарами дшыиуа дыԥсыр, ԥхашьарами…». . . . . . .  245
«Сара иҩаргаз аӡәырҩы сырхаануп...» . . . . . . . . . . . . . .  246
545

«Быҟагәышьам, иҳәеит, быҟам, быҟа...». . . . . . . . . . . . . .  246
«Ҳаҭыр ақәҵан, пату ақәҵан...». . . . . . . . . . . . . . . . . . . . .  247
Ӡык наиржәуа, ҩык иаҿыхәо…. . . . . . . . . . . . . . . . . . . . . .  247
«Исылшом ҳәа сшааиуаз уаҳа...». . . . . . . . . . . . . . . . . . . .  248
Аҵх аагон…. . . . . . . . . . . . . . . . . . . . . . . . . . . . . . . . . . . . . . .  248
«Ари амҩа зыхьӡ ахыз...» . . . . . . . . . . . . . . . . . . . . . . . . . .  249
Ирдыруа, ирҳәац – даҽазныкгьы. . . . . . . . . . . . . . . . . . . .  249
«Чаихыхра еиҭаакылсыхт ахалдабаа...». . . . . . . . . . . . . .  250
Дызбахьан сара Одесса принцессак. . . . . . . . . . . . . . . . .  251
«– Ишыҟоу уҟам уара ахацәа...» . . . . . . . . . . . . . . . . . . . .  252
«Ажәа џьбаран исҳәаз, рхы рыхнахуан...». . . . . . . . . . . .  252
«Аеҭымцәа рҿаҵа рҿызԥаауаз...». . . . . . . . . . . . . . . . . . .  253
«Иснарбон сара аамҭа ахаҿ-еиқәа...» . . . . . . . . . . . . . . .  253
Ҽыԥныҳәак. . . . . . . . . . . . . . . . . . . . . . . . . . . . . . . . . . . . . . .  253
Уи нкылашьа амазар…. . . . . . . . . . . . . . . . . . . . . . . . . . . . .  254
«Зхы зтәу дпоетым, иҳәалахуан…». . . . . . . . . . . . . . . . . .  254
Базала иахь. . . . . . . . . . . . . . . . . . . . . . . . . . . . . . . . . . . . . . .  255
Ҿраҳак. . . . . . . . . . . . . . . . . . . . . . . . . . . . . . . . . . . . . . . . . . .  255
«Иҟам, исымам уаҳа исырҿыцуа...». . . . . . . . . . . . . . . . . .  255
«Саацәырҵит ааԥынра сацны...». . . . . . . . . . . . . . . . . . . .  255
«Агәнаҳа иқәҵан, дыцәеит дынҭаҳан...». . . . . . . . . . . . . .  256
«Иаазымхаӡеит уаҳа адгьыл иахьыз...». . . . . . . . . . . . . .  256
Еиҭеизан…. . . . . . . . . . . . . . . . . . . . . . . . . . . . . . . . . . . . . . . .  257
«Сызтәу сатәуп, сызтәу сылтәуп...». . . . . . . . . . . . . . . . . . .  260
«Уара умшәан, акгьы ухьуам...» . . . . . . . . . . . . . . . . . . . . .  260
Сан днаскьаго. . . . . . . . . . . . . . . . . . . . . . . . . . . . . . . . . . . . .  261
«Сани саби! Саџьал ааиу...». . . . . . . . . . . . . . . . . . . . . . . . .  262
«Абзацәа уанзрыламгыла...». . . . . . . . . . . . . . . . . . . . . . . .  262
«Зегь аӡәаӡәа иртәуп, сызтәыда…». . . . . . . . . . . . . . . . . .  263
«Ашықәсқәеи ахҭысқәеи наҟ даҳцәырӡеит...» . . . . . . . .  264
Иҟоуп иҟамхаша аныҟоугь . . . . . . . . . . . . . . . . . . . . . . . . .  264
«Иарку агәашә ауп иҿыржәо...». . . . . . . . . . . . . . . . . . . . .  266
«Иснымаалт исшәырҵаз. Исшәысхын...» . . . . . . . . . . . . .  266
546

Амч! . . . . . . . . . . . . . . . . . . . . . . . . . . . . . . . . . . . . . . . . . . . . .  267
«Уи зегь раԥхьагьы иҟалаз гәалҭеит...». . . . . . . . . . . . . . .  267
«Дысҩызашәа дыҟан, маӡа-арӡама...». . . . . . . . . . . . . . .  268
Ахҭыс. . . . . . . . . . . . . . . . . . . . . . . . . . . . . . . . . . . . . . . . . . . .  268
Ижәны. . . . . . . . . . . . . . . . . . . . . . . . . . . . . . . . . . . . . . . . . . .  271
Жәындәрыԥшь, ԥсракаҿ. . . . . . . . . . . . . . . . . . . . . . . . . . . .  272
Барџьеирак. . . . . . . . . . . . . . . . . . . . . . . . . . . . . . . . . . . . . . .  273
«Саҳәшьа рыцҳа дшыҟам ҳаиҳәарц...». . . . . . . . . . . . . . . 274
«Иҩыҵшәаанӡа зыҽзырӡыз абарбо...». . . . . . . . . . . . . . .  276
Иҟоу. . . . . . . . . . . . . . . . . . . . . . . . . . . . . . . . . . . . . . . . . . . . .  277
Сара исыцу. . . . . . . . . . . . . . . . . . . . . . . . . . . . . . . . . . . . . . .  278
«Сивамгылац исашьам дсашьоушәа…». . . . . . . . . . . . . . .  279
«Иажәымҭыҽха иԥхьеит дызлыҵыз...». . . . . . . . . . . . . . .  279
«Дықәиоуп, дкараханӡагьы акәым...». . . . . . . . . . . . . . . .  280
«Ҳара ҳаамҭа цазшәа, цасшәа...». . . . . . . . . . . . . . . . . . . .  281
«Аҭҳара-аҭҳараҳәа ишԥеисуеи, аҳауа азымхо...». . . . . .  282
«Исыздыруам, иашан, зхьышьаргәыҵа...». . . . . . . . . . . .  283
«Узҵәыуо думоуп, қәра дуӡӡак...». . . . . . . . . . . . . . . . . . .  284
«Иаргәырӷьаз ирылоуп, иудыруаз, иаргәыӷьыз...». . . . .  284
Ҳаиламлап шырҳәоз…. . . . . . . . . . . . . . . . . . . . . . . . . . . . .  285
«Сцоит, иҳәеит, шьҭа сымҩасны...». . . . . . . . . . . . . . . . . . . 286
Ӡаӷьалеи Кәакәалеи. . . . . . . . . . . . . . . . . . . . . . . . . . . . . . .  287
«Ҳазшаз исиҭаз аамҭа сҽалак...». . . . . . . . . . . . . . . . . . . .  289
Аԥсилаа раҳ. . . . . . . . . . . . . . . . . . . . . . . . . . . . . . . . . . . . . .  289
Сԥадагә. . . . . . . . . . . . . . . . . . . . . . . . . . . . . . . . . . . . . . . . . .  290
Сқьаԥарна . . . . . . . . . . . . . . . . . . . . . . . . . . . . . . . . . . . . . . .  291
«Ирзаауз сыздыруам, ҳарҭахӡахым...». . . . . . . . . . . . . . .  292
«Аханатәгьы ҵлак ҳатәымыз, ҳаицгәылҵын...». . . . . . . .  292
«Дамхны дрышьҭит наҟ инаигәҭасны...». . . . . . . . . . . . . . 293
Сыԥсы шҭаз. . . . . . . . . . . . . . . . . . . . . . . . . . . . . . . . . . . . . . .  293
«Изҩыз сарцәом, исзымҩыз сыцрыхоит...». . . . . . . . . . .  296
«Ианбаҟасҵеи сара абас еиԥш агха...». . . . . . . . . . . . . . .  296
«Анаџьалбеит, нҵәара ақәму амҩа...». . . . . . . . . . . . . . . .  297
547

Сара амҩа сықәуп уахь…. . . . . . . . . . . . . . . . . . . . . . . . . . .  298
«Шәызлацәажәо закәызеи шәцәыҵатәан шәарҭ уа…». . . . 298
«Исызԥымжәац жәеинраалақәак…». . . . . . . . . . . . . . . . .  299
«Амшқәа сзымхеит, аҵхқәа сзымхеит…» . . . . . . . . . . . . .  299
«Изымдырша здырцәан…» . . . . . . . . . . . . . . . . . . . . . . . . .  300
Сара уи сихьӡеит дуаҩны . . . . . . . . . . . . . . . . . . . . . . . . . .  300
«Зцәа иҭалаз ус ианҭалатәымыз...». . . . . . . . . . . . . . . . . .  301
Уабарго? . . . . . . . . . . . . . . . . . . . . . . . . . . . . . . . . . . . . . . . . .  302
«Рхы дадырхәеит абензин еиԥш...». . . . . . . . . . . . . . . . . .  302
Егьызлымҵыз. . . . . . . . . . . . . . . . . . . . . . . . . . . . . . . . . . . . .  303
«Хыдарала ухы умыргәаҟын...». . . . . . . . . . . . . . . . . . . . .  303
Ҳабаго?. . . . . . . . . . . . . . . . . . . . . . . . . . . . . . . . . . . . . . . . . .  304
«Узызхәыцуазеи уахьылатәоу ашьац уа...». . . . . . . . . . .  306
«Шәара сышәтәым, – уи ауп исҳәо...». . . . . . . . . . . . . . . .  306
«Амци Аиашеи еидыслан...». . . . . . . . . . . . . . . . . . . . . . . .  307
«Саргьы араҟа сыҟан усҟан...». . . . . . . . . . . . . . . . . . . . . .  308
«Данааҩнала ашә еимылԥаан...». . . . . . . . . . . . . . . . . . . .  309
«Иаагылазар амҩақәа ирықәӡоу…». . . . . . . . . . . . . . . . . .  309
Зҽыҩназкыз. . . . . . . . . . . . . . . . . . . . . . . . . . . . . . . . . . . . . .  310
Аҩсҭаацәа ирфаз. . . . . . . . . . . . . . . . . . . . . . . . . . . . . . . . . .  311
«Иҟоу здыруеит, аха исырзом...». . . . . . . . . . . . . . . . . . . .  312
«Иаақәибахит, иҵҳәа икажьуа рдац-ԥашә…» . . . . . . . . .  313
«Иалаӡоз алаӡом уаҳа...». . . . . . . . . . . . . . . . . . . . . . . . . . .  314
«Сара сакәушәа збахуеит инарго...». . . . . . . . . . . . . . . . .  315
Аҩны снеиаанӡа…. . . . . . . . . . . . . . . . . . . . . . . . . . . . . . . . .  316
Иаха сыԥсыр ауан. . . . . . . . . . . . . . . . . . . . . . . . . . . . . . . . .  317
Сара исыцыз. . . . . . . . . . . . . . . . . . . . . . . . . . . . . . . . . . . . . .  318
Чараз. . . . . . . . . . . . . . . . . . . . . . . . . . . . . . . . . . . . . . . . . . . .  319
«Иҭыҟьҟьарц иалагеит аҭыԥқәагь…». . . . . . . . . . . . . . . . .  320
Ҭамара Шьаҟрылԥҳа лгәаларшәара иазкны . . . . . . . . . .  321
«Сгьежьы-хынҳәуеит сара, сыбла ак амбо...» . . . . . . . . .  322
Ачарҳәаҩ. . . . . . . . . . . . . . . . . . . . . . . . . . . . . . . . . . . . . . . . .  323
«Илызҳаит. Илдыруан лгәы иалазгьы, залаз...». . . . . . . .  324
548

«Сахӡыӡо иаазгоит унап ианысҵо...». . . . . . . . . . . . . . . . . 324
Иахьа чароуп. . . . . . . . . . . . . . . . . . . . . . . . . . . . . . . . . . . . .  325
Ирхашҭуам, иҳәеит…. . . . . . . . . . . . . . . . . . . . . . . . . . . . . . .  326
«Исцәыԥсыз дысцәыԥсгәышьеит, дыӡит…» . . . . . . . . . . .  326
«Срылаҳаит, сшааиуаз, машәыршәа...». . . . . . . . . . . . . . .  327
«Исмаҳаша санавсуа сҽырдагәан...». . . . . . . . . . . . . . . . .  328
Аибашьра анеилга….. . . . . . . . . . . . . . . . . . . . . . . . . . . . . . .  328
Абналаҩ. . . . . . . . . . . . . . . . . . . . . . . . . . . . . . . . . . . . . . . . . .  330
Ирымаз . . . . . . . . . . . . . . . . . . . . . . . . . . . . . . . . . . . . . . . . . .  331
Ҽыԥныҳәада. . . . . . . . . . . . . . . . . . . . . . . . . . . . . . . . . . . . . .  332
Изаҩсыз. . . . . . . . . . . . . . . . . . . . . . . . . . . . . . . . . . . . . . . . . .  332
Ауараш. . . . . . . . . . . . . . . . . . . . . . . . . . . . . . . . . . . . . . . . . . .  332
«Угәы ишааҭаху, инеиқәырԥшьыхаа, инеимырҩызаа...». . . 333
«Акы шьҭахеит, акы шьҭысхын...». . . . . . . . . . . . . . . . . . . .  333
Икыдхалаз. . . . . . . . . . . . . . . . . . . . . . . . . . . . . . . . . . . . . . . . 334
«Ари амш сара истәым зегь рыла...». . . . . . . . . . . . . . . . .  336
«Исзырхынҳә, мышкы иадамхаргьы, исзырхынҳә...». . . . . . 337
«Шәа сшәырҳәарц шәҽазышәымкын ианамуа...». . . . .  337
Аиааира згаз хьӡы анизымго . . . . . . . . . . . . . . . . . . . . . . .  338
«Амшын ихыз сыӷба шкәакәа анхынаа...». . . . . . . . . . . .  339
«Адунеи иакәшаз имбац даҽа тәылак...». . . . . . . . . . . . .  339
Ашышкамс. . . . . . . . . . . . . . . . . . . . . . . . . . . . . . . . . . . . . . . .  339
«Сангәырӷьо сзыцгәырӷьо, сангәаҟуа сзацәажәо…» . . .  340
«Даатәанда, дабацо дыргәыдлан…». . . . . . . . . . . . . . . . .  341
«Философк иеиԥш, схы сацәажәоит сықәиан...» . . . . . .  342
«Иааҭынчхарын иахьатәиқәак, схы инагәыдҵан…». . . .  343
«Иҟаз ззымдыруа иҟаҵәҟьоу издырӡом…». . . . . . . . . . .  345
«Исышьклаҳаз сышьклаҳаит, ишԥазуаз...». . . . . . . . . . . .  346
«Салагылоуп ари амш сахӡыӡо...». . . . . . . . . . . . . . . . . . .  347
«Уаҳа злоу иԥсра убеит ҳәа, уқьыԥаха...» . . . . . . . . . . . .  348
«Лабҿабазар еиӷьгәышьан, ушызбаз ԥхыӡлоуп...». . . . .  348
«– Римнтәи саауеит, сара саурымуп...». . . . . . . . . . . . . . .  349
Верлен иеиԥш…. . . . . . . . . . . . . . . . . . . . . . . . . . . . . . . . . . .  351
549

«– Исылшаз маҷшьо игылаз дызусҭа?..». . . . . . . . . . . . . . 352
«Исышьклаҳәа сыҩны сцар ҳәа ишәама...» . . . . . . . . . .  352
Сынаур. . . . . . . . . . . . . . . . . . . . . . . . . . . . . . . . . . . . . . . . . . .  353
«Иага шьҭоуп саԥхьаҟа сызхьымӡо...» . . . . . . . . . . . . . . .  354
«Сышьҭахьҟа схьаԥшыр, ацаҟьа садыҩр...». . . . . . . . . . .  355
В. Арӡынба ипатреҭк аҿаԥхьа. . . . . . . . . . . . . . . . . . . . . . .  356
Аԥсра иазымхәыцуа – изхәыцуа. . . . . . . . . . . . . . . . . . . .  356
Ԥҳәыск. . . . . . . . . . . . . . . . . . . . . . . . . . . . . . . . . . . . . . . . . . .  357
«Иаҳнарҵаз зегь ахашҭит ҳәа сыҟоуп...». . . . . . . . . . . . .  357
«Ицәгьагәышьоуп...». . . . . . . . . . . . . . . . . . . . . . . . . . . . . . .  358
Ҳазҿыц . . . . . . . . . . . . . . . . . . . . . . . . . . . . . . . . . . . . . . . . . .  358
Царцу. . . . . . . . . . . . . . . . . . . . . . . . . . . . . . . . . . . . . . . . . . . .  360
«Адгьыл инықәшәаанӡа иныскыларц сашьҭоуп...». . . . .  360
Сахьаҭыхҩык. . . . . . . . . . . . . . . . . . . . . . . . . . . . . . . . . . . . .  361
Аибашьра алакҭа хәашь сҭаԥшуа. . . . . . . . . . . . . . . . . . . .  361
Ақәра . . . . . . . . . . . . . . . . . . . . . . . . . . . . . . . . . . . . . . . . . . .  362
«Аҵәыуацәа ҭалоит ашҭа...» . . . . . . . . . . . . . . . . . . . . . . . .  362
«Дабаҟаз усҟан уи, зегьы здыршаз...». . . . . . . . . . . . . . . .  363
«Уара ушьапы уаақәиргылт дуыхан...». . . . . . . . . . . . . . .  364
«Сҩызак данҩаргоз...». . . . . . . . . . . . . . . . . . . . . . . . . . . . .  364
«Мап ацәыскуеит, наҟ иумаз...». . . . . . . . . . . . . . . . . . . . .  365
«Сахьцо сзымдыруа, санрылоу…» . . . . . . . . . . . . . . . . . . .  365
Ахьҭа. . . . . . . . . . . . . . . . . . . . . . . . . . . . . . . . . . . . . . . . . . . . .  366
«Сымтәаӡеит жәеинраалак зҩып ҳәа...». . . . . . . . . . . . . .  368
«Иахьыкәу уара идыр, џьара скыдлон...». . . . . . . . . . . . .  368
Сара стәқәа. . . . . . . . . . . . . . . . . . . . . . . . . . . . . . . . . . . . . . .  369
«Аԥсҭазаара шкьаҿцәоу удыраанӡа ибзиоуп...». . . . . . .  371
«Абыӷьқәа кыдыҩрны идәықәлеит, аԥша асын...». . . . .  372
Ижәбагәышьоит сара инсыжьуа шәмыхәо. . . . . . . . . . . .  373
«Еинышәашьа рымам – ажәа еимаркуеит...». . . . . . . . . .  373
«Зус зҭахцәамкәа иаҿу реиԥш...» . . . . . . . . . . . . . . . . . . .  374
«Ашҭа сықәлеит сан слымпыҵҟьан...». . . . . . . . . . . . . . . .  375
Уазк ацынхәрас. . . . . . . . . . . . . . . . . . . . . . . . . . . . . . . . . . .  376
550

«Зны, саԥхьаҟа зегь анышьҭаз...». . . . . . . . . . . . . . . . . . . .  377
«Сышьҭахьҟа иҟоуп, сылаԥш иааҵашәо-иҵшәо...». . . . .  378
Аконтрабандист. . . . . . . . . . . . . . . . . . . . . . . . . . . . . . . . . . .  378
Иҟалаша аныҟала ашьҭахь . . . . . . . . . . . . . . . . . . . . . . . . .  380
Саар сҭахымызт, сцар сҭахым. . . . . . . . . . . . . . . . . . . . . . .  382
Иԥшу. . . . . . . . . . . . . . . . . . . . . . . . . . . . . . . . . . . . . . . . . . . . .  383
«Амшқәа шԥацо, аҵхқәа шԥацо?..». . . . . . . . . . . . . . . . . .  383
Сҳақьым иахь. . . . . . . . . . . . . . . . . . . . . . . . . . . . . . . . . . . . .  384
«Ишьклаԥало ицым лакгьы...». . . . . . . . . . . . . . . . . . . . . .  385
«Сухоумыршҭӡан!...» – ааҩит ажәҩан аҵахьтә...» . . . . .  385
«Асоура иаҿуп аҳәылыҳәа...». . . . . . . . . . . . . . . . . . . . . . .  386
Гәалашәарак. . . . . . . . . . . . . . . . . . . . . . . . . . . . . . . . . . . . . .  387
Амонолог. . . . . . . . . . . . . . . . . . . . . . . . . . . . . . . . . . . . . . . . .  388
«Никәала ҳәа дыҟан зны Кәыҵниак...» . . . . . . . . . . . . . .  388
«Саныҟоу сыҟамшәа сгылом...». . . . . . . . . . . . . . . . . . . . .  389
«– Рацәа ухаҵан – уус усмыз...». . . . . . . . . . . . . . . . . . . . .  390
«Деихыкка ауаа дрылам...». . . . . . . . . . . . . . . . . . . . . . . . .  390
Ауаҩы дажәгәышьеит, дад!. . . . . . . . . . . . . . . . . . . . . . . . .  390
«Уцәырҵ, – инаухаршҭны уҽыҵәахшәа уштәазгьы...». . . . . 991
«Аҭаацәа иршәеит бааԥсыла...». . . . . . . . . . . . . . . . . . . . .  392
«Иага сҳәаргьы, шәара шәыда...» . . . . . . . . . . . . . . . . . . .  392
«Иқәҳа идәықәлоит зегь анҵәамҭахь...» . . . . . . . . . . . . .  392
Лаԥшы зхым. . . . . . . . . . . . . . . . . . . . . . . . . . . . . . . . . . . . . .  393
«Иазхоуп, иазха! Ҳара иаҳусӡам...». . . . . . . . . . . . . . . . . .  394
«Иргарын баагәарак иажәлар...». . . . . . . . . . . . . . . . . . . .  395
«Ахаҿы азхымтуа ажәҩан амш иахаҳан...». . . . . . . . . . .  395
«Исзыԥшу харам. Исхызгаз акрахыҵуеит...». . . . . . . . . .  396
«Абракәын ҳахьгылаз ҳаиҭамҵуа...». . . . . . . . . . . . . . . . .  396
«Снаԥшааԥшын, сахьныҟәашаз сныҟәан...». . . . . . . . . . .  396
«Санаауаз сыццакуан,сгәаҟ-гәаҟуан...» . . . . . . . . . . . . . .  397
«Исԥырҵуам ишсывагылаз исцәыԥсыз...». . . . . . . . . . . .  398
Ҵхагәаны . . . . . . . . . . . . . . . . . . . . . . . . . . . . . . . . . . . . . . . .  399
«Амҩа сықәын сымшқәа ныхуа...». . . . . . . . . . . . . . . . . . .  401
551

«Ирхашҭуа ҳәа егьыҟам, ухәыцыр...». . . . . . . . . . . . . . . .  401
«Ари адгьыл иахьуеи иазыруеи…». . . . . . . . . . . . . . . . . . .  402
Уаҵәынӡа. . . . . . . . . . . . . . . . . . . . . . . . . . . . . . . . . . . . . . . . .  403
«Схы сыкәаҽшәа сахьаатәаз...». . . . . . . . . . . . . . . . . . . . .  404
Саҭамыз. . . . . . . . . . . . . . . . . . . . . . . . . . . . . . . . . . . . . . . . . .  404
«Сцарц егьсыгым шьҭа сладынҵәала...». . . . . . . . . . . . . .  405
«Ԥҳәыск абарҵа дықәтәан уаҟа дхахо...». . . . . . . . . . . .  406
«Ихәмарлатәын – иҳалымшеит...». . . . . . . . . . . . . . . . . . .  407
Иззызҩыз даныҟам. . . . . . . . . . . . . . . . . . . . . . . . . . . . . . . .  407
«…Ус еиԥш иага ыҟоуп быԥсҭазаараҿ...». . . . . . . . . . . . .  408
«Зегьы ироушам рымҩақәа рныха…». . . . . . . . . . . . . . . .  409
«Уԥа дҩагылар уаҵәызны дҳәынҭқарха...». . . . . . . . . . .  410
«Сынҭыҵып, ԥшаашьа амоушәа исцәыӡыз...». . . . . . . . .  411
«Исмаҳац ак санаҳәалоит ажәҩан...». . . . . . . . . . . . . . . .  411
«Лхала илшәылхыз аасҭа илшәырхыз...». . . . . . . . . . . . .  412
«Сыбжьы назықәсыргаз арахь датәымызт...» . . . . . . . . .  412
«Уаахьаԥшында, еи, уара арԥыс...». . . . . . . . . . . . . . . . . .  413
Аҵыхәтәантәи ароль. . . . . . . . . . . . . . . . . . . . . . . . . . . . . . .  414
«Ҳаилоуп ҳшеилац: ҳшеибадыруагь ҳзеибамдыуа...». . . . . 416
«Уажәоуп уажәы, исхамацәысуа...». . . . . . . . . . . . . . . . . .  416
Аӷьычцәа. . . . . . . . . . . . . . . . . . . . . . . . . . . . . . . . . . . . . . . . .  417
«Исхьынҳалоу зегь сыҽрымҳәан...» . . . . . . . . . . . . . . . . .  419
«Сахьаднамкылаз сааины сгылаз...». . . . . . . . . . . . . . . . .  420
«Иахагылоу дхыдазар, ақыҭа...». . . . . . . . . . . . . . . . . . . . .  421
«Зегь акака ирышьҭоуп ихысхысуа...» . . . . . . . . . . . . . . .  421
«Днараҩсны дцон уи зегь изеиԥшха...». . . . . . . . . . . . . .  421
Сшәоит. . . . . . . . . . . . . . . . . . . . . . . . . . . . . . . . . . . . . . . . . . .  422
«Иалахәаахәҭхьеит...» . . . . . . . . . . . . . . . . . . . . . . . . . . . . .  423
«Ихьыӡ уазҵааа, дмақаруеит...». . . . . . . . . . . . . . . . . . . . .  423
«Дцоит ауаҩы – инкылашьа сымам...». . . . . . . . . . . . . . .  424
«Аӡқәа хыҵран иҟоуп: ақәа кыдҵәоит...». . . . . . . . . . . . .  425
«Сзыдгылаз сыдымгылт, исыдгылаз сҽырцәызӡеит...». . . . . 426
«Салаҳаит истәымыз амш хәашь...» . . . . . . . . . . . . . . . . .  426
552

«Уара исҳәо ааурҳа...». . . . . . . . . . . . . . . . . . . . . . . . . . . . .  427
«Арантә ушынаскьаргарыз…...». . . . . . . . . . . . . . . . . . . . .  427
«Иамуит уи иҽирдадан...». . . . . . . . . . . . . . . . . . . . . . . . . .  428
«Ииубилеи мҩаԥигоит сҩызак...» . . . . . . . . . . . . . . . . . . .  428
Исазҳәода?. . . . . . . . . . . . . . . . . . . . . . . . . . . . . . . . . . . . . . .  428
Санааԥш…. . . . . . . . . . . . . . . . . . . . . . . . . . . . . . . . . . . . . . . .  430
Ачымазаҩ иханы. . . . . . . . . . . . . . . . . . . . . . . . . . . . . . . . . .  431
«Иубалон зны акгьы анӡамшәа улахь...». . . . . . . . . . . . .  431
«Сшаааиуаз ус, исымоу ныхуа...». . . . . . . . . . . . . . . . . . . .  432
«Ажәҩан ҵыкка саҵаԥшуа сахьгылоу…» . . . . . . . . . . . . .  432
«Иутәым ахьыруаз, иҳәатәым ахьырҳәоз...». . . . . . . . . .  433
Абаллада. . . . . . . . . . . . . . . . . . . . . . . . . . . . . . . . . . . . . . . . .  433
«Иалызго сыздыруам – аҵх салоуп...» . . . . . . . . . . . . . . .  434
«Дрыцҳауп уи, исыҵашьыцуа, сиҵашьыцуам...». . . . . . .  434
«Избо сҿаасхеит аԥсцәа ԥхыӡла...». . . . . . . . . . . . . . . . . .  435
«Уааԥшы...», – рҳәеит сахьнеиз, иныҵак...». . . . . . . . . . .  436
Уабацари?. . . . . . . . . . . . . . . . . . . . . . . . . . . . . . . . . . . . . . . .  436
Матанеирак. . . . . . . . . . . . . . . . . . . . . . . . . . . . . . . . . . . . . . .  436
Аԥсуа қыҭақәа. . . . . . . . . . . . . . . . . . . . . . . . . . . . . . . . . . . .  437
«Аиаша ҳәа акы дацрыҵуам...» . . . . . . . . . . . . . . . . . . . . .  438
Дтәоуп уи…. . . . . . . . . . . . . . . . . . . . . . . . . . . . . . . . . . . . . . .  440
Сара сырхашҭран иҟаӡам уаҟа. . . . . . . . . . . . . . . . . . . . . .  440
«Сахьцо сзымдыруа, снаԥшы-ааԥшуа...». . . . . . . . . . . . .  441
«Агәашәаҿ угылоуп мҩакы уаныԥшыло...». . . . . . . . . . .  441
«Салҵны сцон аҟыбаӡыба...» . . . . . . . . . . . . . . . . . . . . . . .  442
Сыҟамшәа шәсыхәаԥш. . . . . . . . . . . . . . . . . . . . . . . . . . . . .  443
«Асы анлеиуа, ақәа анхымкәо...». . . . . . . . . . . . . . . . . . . .  445
«Снаскьаго, смаӷра ак ҭалҳәеит...». . . . . . . . . . . . . . . . . . .  445
«Сеиҭанҭыҵып, сыԥсы ҭоушәа...». . . . . . . . . . . . . . . . . . . .  446
«Уаҵә иҟало уаҩы издырӡом...». . . . . . . . . . . . . . . . . . . . .  446
«Иеиликаауеит уи сызҿу иснаҭо...». . . . . . . . . . . . . . . . . .  446
«Лаба зку зегь са иансышьҭоу...». . . . . . . . . . . . . . . . . . . .  447
«Баалоуԥҳа Мадинеи...». . . . . . . . . . . . . . . . . . . . . . . . . . . .  447
553

Аҵәы сахоуп. . . . . . . . . . . . . . . . . . . . . . . . . . . . . . . . . . . . . .  447
«Адәы дықәуп дшықәыц – дҭәымкәа...». . . . . . . . . . . . . .  449
Уажәада сымԥсыцзар…. . . . . . . . . . . . . . . . . . . . . . . . . . . . .  449
«Иҳадгылоу закәызеи, уара, иааины?..». . . . . . . . . . . . . .  450
Уажәоуп, иахьоуп…. . . . . . . . . . . . . . . . . . . . . . . . . . . . . . . .  451
«Аамҭа, иудыруанда, ҳаи, шаҟа сымԥаз...». . . . . . . . . . . .  452
Ауаҩаԥшь . . . . . . . . . . . . . . . . . . . . . . . . . . . . . . . . . . . . . . . .  452
«Аҵх иалоу, имҩа ркьаҿуа...». . . . . . . . . . . . . . . . . . . . . . .  454
«Амҩа ҳақәуп ҭакәажәык даҳҵәыуан...». . . . . . . . . . . . .  455
«Изымдыруоу ихы зқәиҵо шбашоу...» . . . . . . . . . . . . . . .  455
Амаҵура . . . . . . . . . . . . . . . . . . . . . . . . . . . . . . . . . . . . . . . . .  456
«Идмырҳәеит уи ажәа ирҭан…». . . . . . . . . . . . . . . . . . . . .  457
«Уаҩы издыруам уаазгаз уахьагаша...» . . . . . . . . . . . . . .  457
«Цәгьа сымҳәеит, цәгьа сымуит, машәыршәагь...». . . . .  458
Ирымазкуа . . . . . . . . . . . . . . . . . . . . . . . . . . . . . . . . . . . . . . .  458
«Схәыцуа саатәеит. Иахьа сабшоуп...». . . . . . . . . . . . . . .  459
Сара, Анцәа ида нцәа дызмам…. . . . . . . . . . . . . . . . . . . . .  460
Гәаӷла адәы иқәу игәы иҭамӡо ажәа . . . . . . . . . . . . . . . . .  462
«Ахаҳә еиԥш ӡыжьк иалашәан, иӡаакәкәала...». . . . . . .  463
Агәықәха. . . . . . . . . . . . . . . . . . . . . . . . . . . . . . . . . . . . . . . . .  464
«Ҳахәмарра анҵәамҭахь инеиуеит, сашьа...» . . . . . . . . .  464
«Саҳәшьа рыцҳа са сызҿу абалҭаху...». . . . . . . . . . . . . . .  465
«Хазы сыҟоуп, аӡәы ицәаҩа сцәаҩам...». . . . . . . . . . . . .  466
«Ишԥассирыз сымшқәак! Срылаччо сааиуан...». . . . . . .  467
«Схызхыз схысхьеит, сыҵамхеит ашәшьыра...» . . . . . . .  468
«Иац акәмыз уаргьы саргьы ҳанҩыҵшәаз...». . . . . . . . .  468
Ҳаиԥырҵны. . . . . . . . . . . . . . . . . . . . . . . . . . . . . . . . . . . . . . .  470
Ауахәамахь. . . . . . . . . . . . . . . . . . . . . . . . . . . . . . . . . . . . . . .  472
«Аԥсы хьшәашәақәа урылахар, уаргьы уԥсызшәа...». . . . . . 473
Аҟәа. . . . . . . . . . . . . . . . . . . . . . . . . . . . . . . . . . . . . . . . . . . . .  474
«Шәа сызҳәом, сушьуазаргь, шәа анысзымҳәо...» . . . . .  475
«Мышқәак сымоуп Инна илымҭан...». . . . . . . . . . . . . . . .  476
«Сныҟәашәа есааира инацҵо...». . . . . . . . . . . . . . . . . . . .  478
554

«Бзиарақәак зухьан сара, иззызуз...». . . . . . . . . . . . . . . .  479
«Уи дысҩызан – иацгьы дсыцын...». . . . . . . . . . . . . . . . . .  479
«Амза аныҟам, аҵх цәгьа еимаҳауп...». . . . . . . . . . . . . . .  479
«Аамҭа неиуеит иахәлаҳауа азмырсо...» . . . . . . . . . . . . .  480
«Иагьнылашәеит уаҟа...». . . . . . . . . . . . . . . . . . . . . . . . . . .  481
Уара сануқәлаз, иҳәеит…. . . . . . . . . . . . . . . . . . . . . . . . . . .  481
«Уара еилкаа ауаҩы иԥеиԥшу, изаауа...». . . . . . . . . . . . .  482
«Арҭ амшқәа сыҵаҽҽоит исырӡны...». . . . . . . . . . . . . . . .  482
«Снарылаԥшлоит сус саҟәыҵны...». . . . . . . . . . . . . . . . . .  482
Ажәахә иацу. . . . . . . . . . . . . . . . . . . . . . . . . . . . . . . . . . . . . .  483
«Сыҵакуп аамҭа ахьшьыцба бла...». . . . . . . . . . . . . . . . . .  486
«Ақәа ауеит, ихкәом, хаха-хымшуп...» . . . . . . . . . . . . . . .  487
«Ҳәатә ыҟам шьҭа, уи азакәхап...». . . . . . . . . . . . . . . . . . .  487
«Ицаз цеит, иҟам, ашьҭа схылом...». . . . . . . . . . . . . . . . . .  487
«Адунеи ду дықәхазшәа деиҭымха...» . . . . . . . . . . . . . . .  488
«Аԥсҭазаара акгьы иаԥсам ламыс аныҟам...». . . . . . . . .  488
«Аиҳабыра рҿаԥхьа ицәа дышҭаҵәиуаз, дхан...». . . . . .  489
«Сгәы кылырҵәоит иҟаз, иҟамлашаз...». . . . . . . . . . . . . .  489
«Лабҿабоу, уара еилкаа, лаԥшҵашәароу...». . . . . . . . . . .  489
Схы сацәажәо. . . . . . . . . . . . . . . . . . . . . . . . . . . . . . . . . . . . .  490
Иҭахаз. . . . . . . . . . . . . . . . . . . . . . . . . . . . . . . . . . . . . . . . . . .  491
«Нцәа дызмам саарылахан сышнеиуаз...». . . . . . . . . . . .  491
«Шаҟаҩ наскьазгахьада аҵыхәтәантәи рымҩахь!..». . . . . . 493
«Исыхьша сыхьны, издырша дырны...» . . . . . . . . . . . . . .  494
«Иааиз аамҭа иааиз далаблызаап...» . . . . . . . . . . . . . . . .  494
«Дырхашҭхьан зегьы рқьшә иаақәыркит ихьыӡ...». . . .  495
«Аҵх салатәоуп, иҳәеит...». . . . . . . . . . . . . . . . . . . . . . . . . .  495
Иузеиҭамҳәо ԥхыӡқәак . . . . . . . . . . . . . . . . . . . . . . . . . . . .  495
Аҩныҟа . . . . . . . . . . . . . . . . . . . . . . . . . . . . . . . . . . . . . . . . . .  497
«Ахада ихаҭа иҭахӡамхаргьы...». . . . . . . . . . . . . . . . . . . . .  498
Иҳәатәыз. . . . . . . . . . . . . . . . . . . . . . . . . . . . . . . . . . . . . . . . .  498
«Уԥсы ааивыган адгьыл ду уанума?..». . . . . . . . . . . . . . . .  499
Сларышьҭырц иаҿуп. . . . . . . . . . . . . . . . . . . . . . . . . . . . . . .  499
555

Схынҳәны санаауаз. . . . . . . . . . . . . . . . . . . . . . . . . . . . . . . .  501
Усҟан . . . . . . . . . . . . . . . . . . . . . . . . . . . . . . . . . . . . . . . . . . . .  503
Иԥхадырсыз иажәабжь . . . . . . . . . . . . . . . . . . . . . . . . . . . .  503
Измыцәо. . . . . . . . . . . . . . . . . . . . . . . . . . . . . . . . . . . . . . . . .  505
«Уҩны уамкуа уашҭа уҭагьежьуазар…». . . . . . . . . . . . . . .  506
«Сыцәахуп. Рыцҳақәак…» . . . . . . . . . . . . . . . . . . . . . . . . . .  506
«Иныҳәаҿа нкылан дгылан...». . . . . . . . . . . . . . . . . . . . . .  507
«Усгьы аӡә дықәуп адгьыл гәыраз...» . . . . . . . . . . . . . . . .  508
«Ирыцҳахәха, икагәыгәны…». . . . . . . . . . . . . . . . . . . . . . .  509
«Ицаз аасҭа еиӷьзар акәмыз иааиз...» . . . . . . . . . . . . . . .  510
«Иҭахӡоушәа бзиак сақәшәар...». . . . . . . . . . . . . . . . . . . .  510
«…Иԥсра ԥсразма, уи ахәылак...» . . . . . . . . . . . . . . . . . . .  511
Аиԥырҵра. . . . . . . . . . . . . . . . . . . . . . . . . . . . . . . . . . . . . . . .  511
«Аԥсҭазаара абас санаргәамҵуа...». . . . . . . . . . . . . . . . . .  513
«Ԥсра рықәым сара сыцәгьа иашьҭоу...». . . . . . . . . . . . .  513
Иансыгәҭас…. . . . . . . . . . . . . . . . . . . . . . . . . . . . . . . . . . . . . .  513
«Еилатәан аамҭак иарҩашьан...». . . . . . . . . . . . . . . . . . . .  515
«Дшыҟац дыҟоуп ус, имыхәашала...» . . . . . . . . . . . . . . . .  516
Шьапҿаршә. . . . . . . . . . . . . . . . . . . . . . . . . . . . . . . . . . . . . . .  517
Маӡа-аргамак. . . . . . . . . . . . . . . . . . . . . . . . . . . . . . . . . . . . .  517
«Адгьыл ҵысыр, ажәҩан сахьынҳалап...». . . . . . . . . . . . .  519
«Сааихьазар акәхап шьҭа сахьааиша...» . . . . . . . . . . . . .  519
«Ибеит аӡәы иԥсҭазаара ауцәоушәа...». . . . . . . . . . . . . .  520
«Инхагәышьеит ирасҳәаша шсымаз инсыжьуа...». . . . .  520
Сара сыҟоуп. . . . . . . . . . . . . . . . . . . . . . . . . . . . . . . . . . . . . .  521
«Санаартәа иснаҭаша снаҭан…». . . . . . . . . . . . . . . . . . . . .  521
«Аҽыхацәа мчыла иҩаргаз...». . . . . . . . . . . . . . . . . . . . . . .  521
«Иааилахеит сшааиуаз сусқәеи схамҭеи…». . . . . . . . . . .  522
«Дсышьҭагылан дааиуан знымхак...». . . . . . . . . . . . . . . .  523
«Ара даныҟоугь ара дыҟам...» . . . . . . . . . . . . . . . . . . . . . .  524
«Изатәу џьара акы аасзымӡо...». . . . . . . . . . . . . . . . . . . . .  525
«Шәысԥырхагамхан, исҭахуп иахьак саашьар...». . . . . .  525
«Скаҳар – сышьҭызхуа сказыжьуа иакәхом…». . . . . . . .  526
556

«Слымҳа иҭаҳәҳәоз ражәа смаҳацызт…». . . . . . . . . . . . .  527
«Уаҩ дысхагылам, уаҩгьы сихагылам...». . . . . . . . . . . . .  528
«Сааԥсахьеит сара сыԥсҭазаара азхәыцха...». . . . . . . . .  528
«– Дызгыланда, даагәагәанда, дныҟәанда...». . . . . . . . .  530
«Сахыууаан сынкаԥеит ахҵысҭа...». . . . . . . . . . . . . . . . . .  530
«Сара зны арахь сымҩахыҵхьан...» . . . . . . . . . . . . . . . . .  531
Ирылҵыз. . . . . . . . . . . . . . . . . . . . . . . . . . . . . . . . . . . . . . . . .  531
«Илҭахым ауаа рахь дынҭыҵыр...» . . . . . . . . . . . . . . . . . .  533
«Ашә аатуеит ҳәа уҩны уахьнеиуаз...». . . . . . . . . . . . . . .  534
Иааҩуа (II). . . . . . . . . . . . . . . . . . . . . . . . . . . . . . . . . . . . . . . .  535

КӘЫҴНИА НИКӘАЛА ҬАРАШЬ-ИԤА

Аҩымҭақәа реизга
Ажәиԥшьтәи атом
Ажәеинраалақәа

КВИЦИНИА НИКОЛАЙ ТАРАСОВИЧ

Собрание сочинений
Том четырнадцатый
Стихотворения
На абхазском языке

Аредактор И. Аҳашба
Компиутерла аиқәыршәаҩ С. Аргәын
Аформат 84х108/32. Атираж 300.
Иҟаҵә. акь. бӷь. 17,5. Инықә. акь. бӷь. 29.
Аҿаҵаԥҟа №

