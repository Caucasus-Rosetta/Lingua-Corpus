Сара салагом аҵыхәтәантәи сажәеинраалақәа рҿахәы аиҭаҳәара.
Амала, ауаҩы иқәра днахацыԥхьаӡа, ихәыцшьагьы,
игьамагьы, ицәажәашьагьы, иажәа артәашьагьы, зегьы
рыҽшырԥсахуа
агәра згеит абарҭ аҵыхәтәантәи ажәеинраалақәа
рыла. Уи оумашәа иубартәгьы иҟаӡам. Сҿара иацгылаз
раԥхьатәи
сажәеинраалақәа рҿы, адгьыл сақәлазтәуаз
сгәалаҟара
хышхыҵәозҭгьы, снықәло саналага, сыҩныҵҟатәи
сдәахьтәи
сдунеиқәа рызхәыцра хараџьара рҽырыԥсахит.
Ашкәакәа
аиҳа, аиқәаҵәа лассы-лассы сылаԥш иҵашәо салагеит,
еиҳа рыгәра зго салагеит. Убырҭ аиқәаҵәақәа ҳәа
сзышьҭоу, иахьатәи аамҭа злаҟоу, иаԥсхаку, иасахьахәыроу
еиҳа иаадырԥшуашәа збеит. Иҟам-иным, шкәакәа мацарала
аԥсҭазаара еибаркуп ҳәа, шьоукы-шьоукы реиԥш, амц
ныха сзымфеит. Сызлаҽырбо сымаӡамкәа
сзымҽырбеит.
Аԥсҭазаараҿ
гәырҩеи-гәырӷьеи сара ишызбоз, ишеилыскаауаз,
ишысныруаз исҳәеит, изҩит. Аԥхьаҩ ҟәыш, иҟоу зегьы
збарҭоу-изаҳарҭоу, ишәиԥхьыӡ сзаҵамлеит. Убри акәхап
сара споезиаҿы инамыцхәны, системамзаргьы, сажәақәа
реиҭаҳәарагьы зыхҟьаз.
Апоет ипоезиаҿы ччабжьымзар, лаӷырӡык зҿымшәаз,
иԥсҭазаараҿ
акәтаӷь ԥымҽӡакәа извагьыжьны ишбылгьоз
мацара, зажәреи зҿареи еиқәызҳәалаз апоет, ипоезиа
агәра згаӡом. Аха уи сҳәеит ҳәа, «сан дгызмалуп» зҳәахьада.
Дасу иашәа ӷарыӷаҭәа ҿарпын бжьушәа иаҳауеит.
Иажәеинраалақәа ииаанӡа
ишыԥсыз изгәаҭаӡом. Сара стәала,
уи еиҳау ашәҟәыҩҩы изыҳәан
уаӷеимышхара ҟалаӡом.
«Амзаҭәымҭа» ахьӡысҵеит абри аизга. Уи ус ҿырԥшӡагас
акәӡам изахьӡысҵазгьы. Сара исыздырам заҟа сиашоу, заҟа сиашам,
аха аҵыхәтәантәи сышәҟәы, споезиа зегьы аҿы имзаҭәымҭоуп
ҳәа сахәаԥшуеит. Иҟалап схы сақәгәыӷцәазаргьы,
ус акәзаргьы аԥхьаҩ исанаижьып ҳәа сгәы иаанагоит.
Зегь раԥхьа иргыланы агәра згоит сажәеинраалақәа гәҿыӷьра
хгагас ишысымҩыз. Иҟаӡам аизгаҿы жәеинраалак схы
сызмырхьыз, сгәы сызмырхьыз, схәыцра еиқәарақәа ирылсымхыз
цәаҳәакгьы. Иара убри акәын аханатә аахысгьы хықәкы
хадас исымазгьы. Анцәа иҳәаны, абыржә исҳәаз аԥхьаҩцәа
исыцдырӷызыр, абжьааԥны еиԥш, насыԥ змоу иреиӷьу сакәны
схы сыԥхьаӡоит.
Иашоуп, сҵәуацәоит, аха хыхь џьара исҳәахьан еиԥш, сҵәуацәозаргьы,
ҽырҵәуа ҟасымҵеит. Исыхьуан, иахьагьы исыхьуеит,
иахьсыхьуа снацәа ақәыскит. Исырџьаџьацәазаргьы,
аиаша сзаӷрамԥалеит.
Сара уахынлатәи поетуп. Споезиа ахы инаркны, аиқәҳәаларҭа
аҟынӡа апеизаж ашәахәа агәылсуеит. Аԥсабара асахьақәа
иргәылаԥоуп сыгәҭыхақәа. Ааԥын, аӡын, ашьыжьтәи
ашәахәақәа,
аӡаӡа, ашьац аагага, амзаҿа, амза аҭәымҭа,
хәылԥшәаԥшь,
ашарԥы еҵәа, аеҵәа џьарсахьа, абарҭ зегьы
сара сзыҳәан игәырҩахҽыгоуп, игәыжьжьагоуп, игәыҟаҵагоуп.
Абарҭ зегьы сҵәуабжь иацуп, абарҭ зегьы сыччаԥшь
иацуп,
срылаччоит, срылаҵәуеит.
Апеизаж ауп споезиа зегьы рахәыц ҟаԥшьны иагәылсуа.
Ҳәарас иаҭахузеи, даарак рымҽхак еихых-еиҵыхымзаргьы,
аинтимтәи, аграждантә лирикеи гәыгәҭажьым. Аҩбатәи
аҭыԥ ааныркылоит аԥсадгьыл иазку ажәеинраалақәа.
Ажәакала, сажәеинраалақәа реиҿыхырҭақәа зегьы ртәы
аҳәара сҽазыскуам.
Урҭ ирыгу-ирыбзоу атәы ԥсыцқьала,
ҳақла иҳәааит, сажәеинраалақәа рынцәахәы – ааԥхьаҩ!
Саниуаз Анцәа насыԥс исиҭеит,
Аԥсра иахәшәу сабду ибызшәа.
Еицамкуа џьарны сыхәда иахеиҵеит,
Саргьы сыҟаӡам, сџьар анкашәа.
Сара сажәоуп нцәахәыс исымоу,
Убриоуп сгәырӷьаҿҳәаша, ссамарҭал.
Зегьы-зегьы ыҟоуп сбызшәа ахьыҟоу,
Убриоуп са сынасыԥ, убриоуп ссаркьал.
Сбызшәа сыцнаҵ ҩысҭаа дысхарахом,
Лаԥшыцәгьеи-ҿаԥшыцәгьеи
Ҭацаԥхоуп шьашәы.
Аԥсадгьыл азыҳәан са смацарахом,
Аԥсадгьыл азы исшәысҵом ашәы.
Сбызшәа сыцнаҵ исылҟьаӡом ахымҩас,
Ашьашәырбаӷьгьы мчыдоуп са сзы.
Ашьха аҩыҵаҿ амҳаџьырцәа ихырҩаз.
Аӡыхь амаӡагьы цәырҵуеит лассы.
Сара зегь раԥхьа Анцәа иишаз дунеиуп,
Адунеи абызшәақәа зегьы срануп сара.
Са сшьа згәыҵашу сҭоурых мазеиуп,
Анацәа рышәиԥхьыӡ ааҩуеит харантә...
Саниуаз ҳазшаз насыԥс исиҭеит
Аԥсра иахәшәу сабдуцәа рбызшәа.
Уи еицамкуа џьарны сыхәда иахеиҵеит,
Саргьы сыҟаӡам, сџьар анкашәа!
Избоит, споезиа, улахь еиқәуп,
Уҳаидеик ыҟаӡам, умаӡагь ҵәахуп.
Избоит, лаԥшыцәгьа-ҿаԥшыцәгьа ухгам,
Алаӷырӡ изааӡом аблараз зызҭам.
Аразра иахылҵуеит агәы цқьа есымша,
Споезиа, иахьагьы иацеиԥш улаша!
Ашьыцҩы иҿымҭра гәырҩоумган, «сашьа»,
Лахәа-ҵәыхәа ҭасхьеит ҳәа ишьа.
Зны аамҭа уақәлахоит, аамҭа иахшаз,
Уеибга-уеизҩыда иҟьаҟьаӡа иахьшаз,
Уаргьы уахьыҟоу, сахьыҟоу саргьы,
Амзаҭәымҭаз ашәа ахьуҳәо иахьагьы.
Абжьарак, уара аҽыхаҩ дуҭахӡам,
Жәлар ргәы змардаз ҳамҭа иҭахӡам.
Споезиа, угәаҟашәа ахаангьы иԥсӡом,
Аԥша цәгьа иацуп, аурҭ иагаӡом.
Изуҭахи аҳамҭа зегь рыхәда иахшьу,
Лаԥшыцәгьа иҵгоу, шәиԥхьыӡ зыхьшу.
Игьамдахаз аҳамҭа ахәыжә аҟьахьеит,
Аԥсы даргәаҟуеит, адамра данҟьахьеит.
Шаха рбаала ирклааит аҽада, егьаурым,
Уи азыҳәан уара унарха хәашьрым.
Абжьы-шьхак ирхалт ҳәа алыг иҽада,
Ҩаԥхьа ирашьханы илбааӡом лада.
10 ~ ~ Амзаҭәымҭа
Есымша уацныҟәа, споезиа, улахьынҵа,
Ушнеилац унеила, уара умҩа нагӡа.
Зны иуқәҿнаҭуеит унасыԥгьы лабҿаба!
Убысҟангьы ԥшӡала Анцәа ҳаибарба!
Мушьни Миқаиа ~ ~ 11
Ауаҩ ы дыҟанаҵ
Иасааит асыҭәҳәа, иҵаарҷҷааит аӡын,
Ииасааит аӡынра шкәакәа шӡынроу.
Ахаангьы аӡынра анасыԥ ацын,
Зегьакоуп адгьыл ԥхаҵәы-ԥхаҵәуа ишьҭоуп.
Иааиааит ааԥынра аԥшӡара аманы,
Ашәҭ еиԥш абзиабара аӡынгьы ишәҭуаз.
Дымҩахымҵааит ашла игәы акы аланы,
Иажәымҭа шкәакәаз, дыҟаз, дмажәуаз.
Амш ҿыц дацилааит аҵеи лашара,
Аҵеи мыш ажәлар рзыҳәан дцәашьыз.
Анцәа ҳҵеира иоумҭан гәынхара,
Дымиааит, ауаҩытәыҩса игәыдҵан дызшьыз.
Ахрагә иаҿымҩааит уаҳа ахәрашәа,
Ан лԥазаҵә изыҳәан ауаз лумырҳәан.
Аӡыблара доумҭан, аӡыблара иалашәаз,
Ахаҵа, ахаҵараҿ хьмыӡӷ иумырган.
Ҳабацәа рхьыӡрацара Анцәа еицоумкын,
Нарҭаа рҽышьҭыбжь галааит иахьагьы.
Амаҳагьа ижьыхәҭа аҵәы иахоумкын,
Уҟазар, уара хьӡыла уҟаз есқьынгьы.
12 ~ ~ Амзаҭәымҭа
Иасааит асыҭәҳәа, иҵаарҷҷааит аӡын,
Аӡынра шӡынроу ицалааит есқьынгьы.
Есымша ауаҩытәыҩса аӡынра ицын,
Ауаҩытәыҩса дыҟанаҵ иҟоуп зегьы!
Мушьни Миқаиа ~ ~ 13
СыԤса дгьыл
Аҳаскьын иаҵәеиԥш уиаҵәазааит, Аԥсны!
Есымша ашьха ҵыҭәеиԥш уқашә-қашәоз.
Ҳныхақәа рдоуҳа амца уцыз разҟны,
Умцахара есымша ахара илашоз!
Анцәа думазааит шьауҩыс, сыԥсадгьыл!
Ушьа ицаша уда иларгыл есымша.
Ҳазшаз иџьар ухы адкыл, уԥсы адкыл,
Ҵхы-мыш, мшы-мыш насыԥла иузырша.
Ҵааи-цышәи рыбжьара удоуҳа уцыз,
Ашьац амблааит улабжыш икаҭәаз.
Ашара еимҟьаразы уҳақ ҿыцыз,
Шәиԥхьыӡ уҟәгаз, ахызаҵә зырҭәаз.
Ушнеиуа унеила, агәнаҳа уаҵамлан,
Цәашьы иаҵәан ирлаша уҵеицәа рыԥсаҭа.
Уара ушьамҩа узнысыз фырхаҵала,
Рагәаԥшьхан игылоуп,
Сыԥсадгьыл, сгәыӷырҭа!
14 ~ ~ Амзаҭәымҭа
Ԥсра зқәым слахьынҵагьы шышлара ишлеит,
Сыдгьыл кәамԥагьы аргама ихәыӡҳәеит.
Схәыҷра агага ԥшьшьала инаскьазгоит ушьҭа,
Ушьҭа схәымрагьы ҭаауеит алакҭа.
Сымба-мпыл гәҩарамкәа, иҭаршәуп ахҭа,
Шықәса рацәа знызгаз сымҩа лашоуп,
Агәнаҳа нысмыжьит, сыразра схьыршоуп.
Шәиԥхьыӡ сыцымкәа абранӡагьы сааит,
Аччабжьгьы саҳаит, аҵәыуабжьгьы саҳаит.
Анцәа ду ҩба сымихын, исиҭеит акы,
Сара истәым-исымаам саҳәаӡом ҽакы.
Анцәа исаҭәеишьаз амаҷгьы сызхеит,
Скәасҭхарамца иахьанӡа сарԥхеит.
Сыццакрым макьана, ашьшьыҳәа сцалап,
Споезиа ахьача сырма ԥшьшьала исҳалап.
Сабдуцәа рцәашьы шла, ражәа сраӡеит,
Шьыжь шәаԥшь иналасҳәаз сҿаҳәатәы наӡеит.
Сҿара анасыԥ ххаххоит амзаҿеиԥш,
Анцәа ду суҳәоит, исыцырӷыз сԥеиԥш!
Ахра агәы инықәыххит споезиа ақәасаб,
Сгәы ҭынчуп. Уаҵәгьы сыцқьара сыхьӡап!
Мушьни Миқаиа ~ ~ 15
Сара зегь сылшоит
Сгәалаҟара ишԥеиԥшу амышгьы,
Сгәалаҟара еиԥш икаххаа еилгеит.
Абри абжьарак ихыш-ҿышзаргьы,
Амыҵмыџь еиԥш сыжәҩан еиҩшеит.
Ах, сеиҭаԥылама сҿара амыш?
Бзиа збаша, бзиа зҳәаша са сҿара.
Сеиҭанылама схәыҷра мҩамыш?
Аҩбатәи сиеҵәахә кыдлама хара?
Адунеи цәажәоит маӡа бызшәала,
Сышьхәа иҭагьыжьуеит адунеи.
Аӡәгьы сиеиԥшӡам иахьа акала,
Ажәҩан сналшәан, адгьылаҿ скашәеит.
Аԥсрагьы сахәшәуп,
Абзарагьы сахәшәуп,
Амра сацгылт, иҟалоит сҿаҳәатәы.
Амзаҿа кыдызҵаз са снаршәоуп,
Ҩ-дунеик рыбжьара исҳауеит аҳатәы.
Инхәыҵыԥхаз сцәанырра еицакӡам,
Нахьхьи, џьара, Анцәа рашәабжь дыргоит.
Сгәыӷра шкәакәа нҵәара ақәӡам,
Стәоуп сымала.
Аҵлақәа рымахә аԥшалас драӡоит!
16 ~ ~ Амзаҭәымҭа
Исыхьуеит. Схьаа сычҳарц салагом,
Игәы иҭоу, игәы иҭеишьааит ҳаӷоу.
Зегьы-зегьы ҿыц салагоит,
Мҩа хҵәрырак сықәуп,
Сагааит сахьаго.
Ахьаацәгьа ахаҵа иԥышәагоуп,
Акыр зычҳаз ашә-бӷьы тлазны ибеит.
Агәы ӷәӷәа цаҟьаш халагоуп,
Ақәаршҩы ашьҭахь,
Акәарагь цәқәырԥеит.
Схьаа зырсындо хәшәы ыҟаӡам,
Исыциит, исыцыԥсуеит уашьҭа.
Сашьцылт схьаа, баҩ алаӡам,
Сҭаԥшуеижьҭеи ианбыкәу
Сгәырҩа алакҭа.
Ршәыра еиқәарак сылахом,
Са сыџьанаҭ ашәгьы аартуп.
Ахраҭгьы сыбаҩ ҵыҭәахом,
Схьаа зыцралаз сцәацәашь аркуп!
Мушьни Миқаиа ~ ~ 17
Амацәыс аҵамзар, ажәҩангь мшынхон,
Ажәагьы ҵҩызаауан, луҵас, икәамзар.
Адыд рыбжьамзар, дгьыли-жәҩани ҭынчхон,
Аԥсуа жәларгьы ықәҵуан раԥсшәа цқьамзар.
Аԥсшәа, еиқәзырхаз амилаҭ рынарха,
Ахҟаҵәҟьа рыбжьызхыз аԥсреи абзареи.
Ахымцеиԥш иҭҟьоз, амилаҭ аншәарҭаха,
Иахьа аргама аԥсшәа аԥсырҭаҿы инеит.
0, ажәлар, илаганы ишәымфан шәаԥшыжәла,
Ишәмырӡын, сашьцәа, шәабдуцәа ржәымҭыӷьла.
Збызшәа зырӡыз, инышәынҭра шәақәшәила,
Уи ашәи џьаҳанымгьы лымгазҩан ихьлап.
Шәаџьҳәаҩык дызцым аԥсадгьыл, ԥсадгьылӡам,
Ашәиҳәаҩ ишиҳәо ибжьахап
Дгьыли-жәҩани рыбжьара,
Тәымуаҩык иеиԥш, ҿахра хәыцхак дналагӡан,
Бысҭа хьасак дахырыԥхьалап иаб инхараҿ.
Иқьаԥҭахап ладеи-ҩадеи аӡы ықәыршан,
Илашьҭа-ҳәашьҭахап,
Сабдуцәа рымцахара.
18 ~ ~ Амзаҭәымҭа
Мра шәахәагь кьаҭап, ахәы ԥшӡа инықәлашаз,
Аԥсышәак уаҳарым ахьхьаҳәа ацәылашараз.
Амагә шьхәақәа ицәдырҵәап аԥсуа итәыла,
Атәым бызшәа иҭанарбап ҳашьха ӡыхьқәа,
Алашәага ықәлап ҳдунеи хкы-хкыла,
Изырсындо хәшәы аурым аԥсадгьыл агәыхьқәа.
Аԥсышәоуп, дадраа, аԥсуара арагәаԥшь шьаҟа,
Аԥсшәоуп ҳҳаҭгәынгьы ҳахраҭгьы еиқәзырхо.
Тәым бызшәала ахәац шәымԥын нас, шәаԥхьаҟа,
Аԥсуа жәлар рызқәаҭыԥ еиқәшәырха ишыԥхоу.
Амацәыс аҵамзар, ажәҩангьы жәҩанхом,
Агәаҵәажәпа ахаангьы имахахә шлаӡом.
Дад, алтә кәасқьа бзынҵыкгьы изханхом,
Иудыруаз,
Ахәра ҭыԥ ӷьаргьы, абыз ҭыԥ ӷьаӡом!
Мушьни Миқаиа ~ ~ 19
Аҩыза игәхьаа гара
Анатоли Аџьынџьал изкны
Еиҳа сгәы ансыхьуа усгәалашәоит,
Уцәашьы иаҵәаны усзакуеит есымша.
Уара сыԥсы уаԥшәымахоит акалашәа,
Толиа, сышьыжь уацҿыхоит, сашьа!
Ашамҭазы ақалақь уфаетон налсуеит,
«Акырԥ-кырԥ», «акырԥ-кырԥ» –
Абжьы саҳауеит.
Уаргьы гәырҩак шуцрыхо унасаҩсуеит,
Сылаԥш шукәшаҟьо аԥхыӡ еиԥш уӡыҭуеит.
Акы уҳәарц шуҭаху, аҳәаха уамраӡа,
Мацәыс еимҟьарак усымнахуеит шьыжьы.
Ушара шьыжь гәырӷьа шәахәацк наламҵа,
Ус унасԥырҵуеит улахь еиқәышьшьы.
Иахьантәарак, «акырԥ-кырԥ», «акырԥ-кырԥ» –
Ушара ҽышьҭабжьқәа сгәаҵа иҭаԥсоит.
Уаангыл. Иахьакгьы шьыжь шәаԥшь уналаскып,
Абжьарак,
Уареи-сареи адамра ҳабжьахоит.
Агәырҩа иацруҟьаз
Уажәеинраала ҿыхахьеит,
20 ~ ~ Амзаҭәымҭа
Ашара ӡаӡеиԥш уашәақәа каԥсоит.
Иуцҿыхаз уҩызцәа рцәацәашьқәа ыцәахьеит,
Уара упоезиа аеҵәа иахьагьы илашоит!..
«Акырԥ-кырԥ», «акырԥ-кырԥ», – иааҩуеит шьыжьы,
Ашара агәы еиҩызхуа уҽышьҭақәа рыбжьы!
Мушьни Миқаиа ~ ~ 21
Ала хьынҵа
Саазқәылаз сшәымҭақәа еиҿаскуеит,
Иахьагьы заа иҭашәеит амра.
Саазқәылаз хәыцрақәак хҭаскуеит,
Адунеи иаҵоушәа збоит ҳарамрак.
Диашамшәа збоит аԥсҭазара зхәыцыз,
Зны дысныҳәеит, ҽазных, дыкнысҵоит.
Диит ауаҩы, адунеи зырҿыцыз,
Иахьа диит, уаҵәы инасыԥ хиҵәоит.
Избан, ауаҩы ашәиԥхьыӡ зицу?
Дзишьуеи аиха иамраӡакәа?
Ауаҩы насыԥда злахьынҵа аӡу,
Заамҭа мҩасуа имырбаӡакәа?..
Схәыцуеит, схәыцуеит, сеиҭахәыцуеит,
Аҭак сашьҭоуп сылаԥш наршәшәа...
Адәахьы ашьшьыҳәа анаҟә хыҵуеит,
Стәоуп сылаԥшуа аԥенџьыр хьшәашәа!
22 ~ ~ Амзаҭәымҭа
Ашьыжь ашьха
Акаԥкаԥ сарҿыхеит ашацкыраз,
Атрышә иасуан ахра агәаҿы.
Изыруазыруеи, ишәома акыраз?
Ашәарыцаҩ иԥба акыма
Ашьха ашьапаҿы?
Ма иахӡыӡома ахра аҩыҵаҿ,
Цаҟьаш иқәгылоу ақәасаб?
Ма иканаршәма ахра абарҵаҿ,
Ашьха уарба ахәыҵласа.
Ма иахӡыӡома ашьха ҭаца,
Ашьабсҭа аӡыхь иахоу?
Аха ладеи-ҩадеи ахраш амҵа,
Аҵыҭәара ҭынчӡа ишьҭоуп.
Абнакәты ҷрыхә ԥсары-ԥсары,
Аҵыхәа мрашәахәа ахаҭа.
Ика хәамзам бзары-бзары,
Иқәтәоуп ахаҳә ҳаҟьа агәҭа.
Ахра иаҿаӡсоит абқәа рԥыза,
Ашьха жәеиԥшьаа рцырҟьаха.
Храш иаҿнахуеит аԥҭа рхыза,
Икаҭәоит ацыхаӡыхь хыхәхәа.
Мушьни Миқаиа ~ ~ 23
Лакә шәахәацшәа ашьыжь ашьха,
Рҽеиҩҿа игылоуп еивҵаӷәӷәа.
Аԥырцәқәа хиаало ашьха рашь-хәа,
Ахьырҩаш кнаҳауп икахәхәа!
24 ~ ~ Амзаҭәымҭа
Уажә абзиабарагьы сашьҭам, анасыԥгьы,
Сызнысыз сырҟыра мҩа шышлара ишлоит.
Сара издыруеит жәа шымԥсуа хы ԥсыргьы,
Издыруеит, ахааназы сажәа сҭынхоит.
Издыруеит, баҟас зны сажәа схагылоит,
Егьшақәлахо здыруеит снышәынҭра ахаҳә.
Макьанагьы, нахьхьи, сгәыӷра мра гылоит,
Сгәы ҭынчуп.
Шәымҭак акәзаргьы сыҷкәынра хьаҳәт.
Сҿахәы аҳәаха сеираӡеит злыԥхаҳаура,
Ак сымихзаргь, ҩба сиҭеит, Анцәа иџьшьоуп.
Ҷанҳәара ицаша сашьҭам малк зласоура,
Анцәа исаҭәеишьаз амаҷ убригьы сызхоуп.
Шәиԥхьыӡк сыцымкәа, ԥшаласшәа сымҩасит,
Ушьҭа сгәы каршәуп сҵыхәтәы мрагьы ҭашәоит.
Ԥшьынҩежәантә сара сымзаҿа еиҭасит,
Кьаҭара зқәым, сцәашьы заҵә лашоит!
Мушьни Миқаиа ~ ~ 25
Сара уахынлатәи поетуп,
Уахынлоуп са схарҭа сыԥсырҭа,
Иҭысхуагьы уахатәи патреҭуп,
Аҵх ауп сынасыԥ анҵәамҭа.
Аҵх салаҵәыуоит, салаччоит,
Амза ҭәымҭагь збоит саранџьшәа.
Мза шәахәа аҵх иагәылыҷҷоит,
Аҵх ҵәца иаҳәоит сыгәшәы-мшәа.
Аеҵә рыԥхуп садаԥ ҳәынҵәран,
Ажәҩан хымаа ахыц аҿысшьуеит.
Аԥҭақәа неиуеит цәҳәыра ҳәынҵәан,
Аҵх ырцәырҳан асыԥсақәа хысуеит.
Уахынла саԥшуеит асар рымҩа,
Сыҿҳәара амш кыдысхуеит ажәҩан.
Уаха акыҳәагь сыбла хымҩа,
Иаасырӷызуеит аеҵә рашәа.
Хацхә насыԥны Анцәа исиҭаз,
Сашәа аҳәарҭа, суаз аҳәарҭа.
Ахраҭ агәашә аҟынӡа исыццаз,
Аҵхоуп, са сгәыӷырҭа, сыԥсырҭа.
26 ~ ~ Амзаҭәымҭа
Аԥсҭазаара аԥхыӡаҿ сҟьалеит,
Амш сԥылеит шарамшан.
Аҵәахаҳа аҵәаша аҿалеит,
Сеишәа сахыҵит чарабжан.
Лассы-лассы ԥхыӡла сҟьалон,
Уажә ҽынлагь сҟьало салагеит.
Слуҭаҩгьы аԥшыц шалоу,
Сылу ҵҩызаа иалагеит.
Аҳ иаршьынгьы дбарбарит,
Егьизымҳәеит ӷар ихәаша.
Иҳәаҭҳа иҟәныхны дмақарит,
Аха баша дбыжәит ахәаша.
Наҟ-ааҟ срыбжьоуп гаӡеи-ҟәыши,
Аҽаԥа Џьамхәыхәраа срылахеит.
Амц ныха рытәӷәы ахыршьит,
Ала еибарфага гәарахеит.
Снеиуеит абас иахьынеиԥырхуа,
Сыԥсҭазаара аԥхыӡаҿ сҟьалеит.
Сшьахәа-шьаҿа аарла еихыхуа,
Амхәыцчацәа рашҭа сҭалеит!
Мушьни Миқаиа ~ ~ 27
Сышьха ӡыхь
Са сышьха ӡыхь, сукәыхшоуп,
Ашьыжь-шәахәа зҿыкәыршоу.
Усыциит шьыжьык, ашамҭазы,
Ашара-шәа агамҭазы.
Мҩак ҳаицықәлеит убринахыс,
Мышьҭа мышла зхы ыҵызхыз,
Сажәеинраала ацәашьы иаҵәа,
Схәыҷра ашьацра унхәыҵаҵәа,
Уҿыноухеит схәыԥшӡа ухалан,
Убринахыс ԥсыс усхалан,
Сгәырӷьа уацуп, сгәырҩа уацуп,
Угәырӷьаҿҳәашоуп, ҽазны ууазуп.
Сӡыхь, споезиа сыхьӡырҳәага,
Исыҵамкыкәа ҳамҭак снага.
Сан лбызшәа уаҵәгьы еицоумкын,
Ахы иақәиҭыз, ахыц иҭоумкын.
Сбызшәа еинаала, сӡыхь ихыҵыз,
Укәалӡы ҩацан схәыҷқәа урыцыз.
Уныхахәыраз зегьы рзыҳәан,
Иҳәа уҵыхәтәажәа зегьы ирзымҳәаз.
Са сгәаҟра зласҳәаз сабду иажәа,
Анцәа еицоумкын аԥсуара ашәа.
Сышьха ӡыхь хәыҷ, сыԥсыршьага,
Ахҭа аҟынӡа сажәахә нага!
28 ~ ~ Амзаҭәымҭа
Ҽазныкгьы саҳәоит Анцәа илыԥха,
Сцәашьы ԥшӡа скуп, ацәаӡыӡ зыхьшьу,
Анцәа иан лҽыкәаҳа иналыԥхан,
Илашоит ацәашьы,
Са сыԥсы ҭаӡны сыԥшуп.
Снапаҿ сцәацәашь былуеит ашьшьыҳәа,
Аргама исныруеит амаалықь иԥсы.
Сиашьапкуеит Анцәа, гәыкала сиҳәан,
Саԥхьа дгылоуп ԥҳәызбак лҽылаӡа лкасы.
Зегь гәаныла Анцәа икәа иҭаршәуп,
Ҳазшаз дрымоуп зегь гәыӷырҭас.
Анцәа иныха амаалықь ихаршәуп,
«О, уаҳзылыԥха, Анцәа ҳазшаз!» –
Ауахәама саҵаԥшуеит жәҩан гәашәны,
Исзыразхаз Анцәа ибжьы саҳауеит.
Зегь зымчу сиҳәоит сыбжьы нкаршәны...
Аҵыхәтәантәи сцәацәашь абла ҭаауеит!
Мушьни Миқаиа ~ ~ 29
Издыруеит, ухҭаскцәоит, схәыҷра аҵх,
Цәгьеи-бзиеи рзы агәырҩа уасыргоит.
Уара сгәы урсындоит сеиҭангәамҵыр,
Ашәагьы сурҳәоит, амыткәмагьы сурҳәоит.
Уара уҿоуп сгәыӷырҭа, сыԥсырҭа,
Уа уҿы иҵәахуп сыԥсы зҭаӡу счықьмаџьа.
Уара уҿоуп са скаҳарҭа сгыларҭа,
Уаҵәухагьы усзыразха,
Схәыҷра аҵх, сыхьча.
Схәыҷра аҵх, схәыцрақәа рашҭа,
Уара сцәашьы иаҵәа, споезиа ахан.
Са сашәа аҳәарҭа, суаз аҳәарҭа,
Анцәа ушаеҵәа умырцәан,
Уцәгьа сумырҳан.
Сыҵх, иубарҭоуп сгәы ахәра ианыло,
Гәырыӡ-шашәаӡхоит схьаа,
Унҭаԥшыр слакҭа.
Убри азоуп сгәы каршәны сзуԥыло,
Сыҵх ҵәца имшаӡо, ибымбылу сшьалҭа!
30 ~ ~ Амзаҭәымҭа
Слакә ԥхыӡ аргамахеит ашамҭаз,
Снапсыргәыҵа иқәкәашоит аӡаӡа.
Шьыжь ҵыси-ҳәыҳәи рашәаҳәамҭаз,
Жәҩангәашә неимҟьеит жәҩангәаҵа.
Сыԥшуп, адунеи машәыр иқәнагалаз,
Ауаҩы ԥсынҵрыс измоу ҩ-шәымҭак.
Сеиԥшуп аҟәынџь заҵә,
Аҭәархысҭа иххалаз,
Аԥҳал шьаркыц измаӡам маакырҭа.
Ауаҩытәыҩса, адгьыл аҵысха,
Аамҭацк зшәахсҭа адгьыл ианхало.
Уаҵәашьҭахь анышә иаҵҩахо ҿыцха,
Зыгага анаатә асыҭәҳәа ицәхало.
Схәыцрым!
Салагәырӷьап ҩ-шәымҭак исаӡаз,
Снахьҵәуап схәыҷра амҩа анылага.
Сазхәыцрым иацы иқәасыз, иԥшасыз,
Снангылап,
Саԥхьа икаршәу адунеи агага!
Мушьни Миқаиа ~ ~ 31
Сара есымша аразра сашьҭан,
Есымша ауаҩы дуаҩызар сҭахын.
Схызар сҭахын аразра ашьҭа,
Ацқьа изыҳәан сымаӡа ҵәахын.
Сацтәон, сацгылон мрагылара,
Сымаӡа зҵасымкуаз дысҭахын.
Мышьҭа мшла снеиуан агәылара,
Есымша аӡиас сыцҳаҵәры хын.
Схәы саҭәҳәаны исфон сгәы каршәны,
Схы ахәырбӷьыц икылхны саауан.
Ауаҩы дсымбӷацызт аҵәы нҭаршәны,
Сыцқьара сыцын, гәыла сԥыруан.
Ишыздыруаз алала сымфацызт,
Анцәа исиҭаз сҿаҵахәы сызхон.
Ҿҭамӡарала жәа-ҭынхак сымҳәацызт,
Ауаҩы дрыцҳасшьон, игәшәы-мшә сҳәон.
Есымша ахәра амылҳам аҿысшьуан,
Иахьагьы ауаҩы изы аҽеи сназхәыцт...
Сыҷкәынреи сышлареи еиԥызшьуа,
Анцәа иԥумҵәан сгәыӷра арахәыц!
32 ~ ~ Амзаҭәымҭа
Ашьха ԥшӡа, ахәы ԥшӡа сықәгылоуп,
Суаҩа ианыршәлоуп адунеи адырдха.
Уаҵә ԥшьынҩежәа шықәса саԥылоит,
Аҷараҳәа иаатуеит сымышқәа рцаԥха.
Анцәа ду иуџьшьоуп, каҳада-ԥҽыда,
Бжь-еихацк сыркылсны, абранӡа сахьааз.
Мҩа харак санысит хьмыӡӷыда,
Ирҳәаша рысҭеит сышьҭахь инхаз.
Иахьагь бзиа еиҭазбеит ашьха ҵыҭәа,
Бзиа еиҭазбеит ахрақәа рбарфын.
Аԥшалас иаԥсаҟьоит абқәа рыбҭәа,
Аҳәишра иҭаӡсоит ашьха аҿарпын.
Ашьха ԥшӡа, ахәы ԥшӡа сықәгылоуп,
Еихала-еихыҵуеит ахрақәа рышәшьы.
Икьаҭахьоу схәыҷра ашәаԥшь сыбла ихгылоуп,
Харантә иааҩуеит асаркьал абжьы!
Мушьни Миқаиа ~ ~ 33
Тур ухәеиԥш сыцқьазар сҭахуп зегь рыла,
Схәы, мҩеиԥш сычҳара ӷәӷәазарц сҭахуп.
Аҭынчра ашәабжь гозар сҭахуп уахынла,
Быжь хаҳәк ирҭаӡу сымаӡа ахьҵәаху.
Тур ихәы, суази смыткәмеи рышаҳаҭ,
Ашәышықәсқәа ршәаџьҳәаҩ, саамҭа ацәашьы.
Ашацәа ртәарҭа, х-қыҭак ргәыраҳаҭ,
Аразреи аԥшӡареи ахькаҵәо ес-шьыжьы.
Уара уҿоуп раԥхьа аԥааимбар дахьҽыжәҵыз,
Абырскьыл, илабашьа ахьаирсыз аброуп,
Ирҳәоит: «Аброуп Ҩаӡамакьат ахьхышәҭыз,
Ахәы ԥшӡа иаархоу аҽышьаԥхыц, Сасрыҟәа
ихҵароуп».
Тур ихәы, схәы ԥшӡа, ашәышықәсқәа рымцабз,
Аԥсуа жәлар рхацламҳәа, рҿаԥыц асаркьал.
Иахьагьы иныҵхахоит убжьы, ушьхақәа рымҵа,
Иахьагь уабдуцәа рбызшәа ҩаца ашҭа сҭалт...
Тур ихәы суқәлахар сҭахуп зегь рыла,
Ушьха мҩеиԥш сычҳарагь ӷәӷәазарц сҭахуп.
Аҭынчра шәабжь гозар сҭахуп уахынла,
Быжь хаҳәк ирҭаӡу сымаӡа ахьҵәаху!
34 ~ ~ Амзаҭәымҭа
Сызусҭоу здырырц шԥасҭаху саазқәылаз,
Сара сызусҭоу иахьагьы исыздырӡом.
Дызусҭоу сыздырӡом зышьҭа схылаз,
Аха абри азҵаара ашҭа сызҭыҵӡом.
Сахьдәықәлаз сеиҭааргоит сгәыӷрақәа,
Адырдхеиԥш сакәшоит иҟам џьара акы.
Иныҵашәа ицоит гәыӷрак сымҭакәа,
Ҩаԥхьа схәыцрақәа рӡымшын сыхҭакы,
Сааргоит абрахь, зегьы мцла иахьеибарку,
Ԥшаашьа змам акы ашьҭа схылоит иахьа.
Зны снанагоит ԥсгьы-бзагьы ахьеилаку,
Ԥхыӡ цәгьак сшалоу иахьагь мҩасуеит ҩаԥхьа.
Акы сшацу, ҽакы саццоит сызго сгаҳәа,
Иарбан ԥсҭҳәашу сызлоу сеидроу иахьагьы.
Иахьагь амҩа сықәлеит ажәҩан саҳәан,
Сзышьҭоу сзымдыруа ихәлеит уахагьы.
Зхы здырны ииасхьоу аӡәгьы дыҟаӡам,
Ус иақәиҵеит, сара сшарамшан сызшаз.
Сдунеи сзықәыз закәыз сзымдырӡо,
Уаҵә абри адгьыл снықәҵуеит, адгьыл иахшаз.
Мушьни Миқаиа ~ ~ 35
Саргьы анышә сеиуоуп, сзеиуоу саццоит,
Ԥсынгьы-бзангьы нышәын исымаз ханс.
Сыгәнаҳа схысхырц ажәҩан ахь ҿасҭоит...
Саргьы среиуоуп
Зҵаара дырган адгьылаҿ инхаз!
36 ~ ~ Амзаҭәымҭа
Иахьеиԥшҵәҟьа сгәаҳәо сҟамлаӡац,
Анцәа ашәа ҿыцк сеираӡеит аҳәаха.
Амрагьы абас иԥхо сымбаӡац,
Иаасыртит сԥенџьыргьы снахан.
Аҽаӡәӡәеит, аҽаҳәҳәеит иаха адунеи,
Иахьа, амышраз амыш ҿыц иаԥылеит.
Ԥшӡала, ушьҭа саргь сықәрахь снеит,
Аха сыжәҩан кеи-кеиуеит, ԥҭацкгьы
хымлеит.
Сыразра исаҩнагеит саӷа игәырԥса,
Алаԥш цәгьа илаԥш, иџьам ианхалеит.
Аԥааимбар дысҭааит имышра нкаԥса,
Сышьҭамҭа рдоуҳа сышьҭоуп лыԥхала.
Аԥсымра иалаӡсоит схәыцрақәа ррашь,
Гәаныла лакә ххьа рахәыцк схахоит.
Са саҵагылоуп ашьыжьтәи ашәаԥшь,
Ԥсра зқәым, имажәӡо ақәра ду саҳәоит!
Мушьни Миқаиа ~ ~ 37
Зегь ааԥынра аԥсы рхалеит,
Амахә иқәнаршәт ашәҭыц наган.
Зегьы амшра рашҭа иҭалеит,
Ажәҩан, адгьыл, ашьха, ага!
Ӡыхь ҿыцк ныҵхәрааит адәы аҵыхәаҿ,
Ахәылԥы галуан уаркалеиуеит.
Абжь-дыдрак рыбжьы ҭахәаҽ,
Кәыдырҭаҟа игәаргәалеиуеит.
Мраҭашәара ашәаԥшь иашәит,
Еҵәак ахаршәуп амзаҿа ахәда.
Аԥшалас ԥша насыԥк канаршәит,
Ашәахәа араӡоит ажәҩан лыхәҭа.
Ҽыхәак неиуеит ишьҭхыс икәаруа,
Абӷьыш аԥшалас иархәар-хәаруеит.
Еилаарцыруа ажәҩан қаруа,
Хәылԥы мацәыс ыҵахәмаруеит!
38 ~ ~ Амзаҭәымҭа
Споезиа ақәасаб
Сыԥсҭазаараҿ сзышьҭаз зегьы смоуӡеит,
Аха зегь акоуп аиҳараӡак сеиӡеит.
Имӡакәа исҳәеит сгәы иҭаз ахыԥхьрак,
Споезиа хәшәыцын, сыхәрақәа ансыхьлак.
Ҽырхықәымҵак иҿаԥхьа сҿы смыркакеит,
Ҽырбашақә аӡәы иҽыхәда сыҵамхеит.
Иашоуп, сара есымшагьы ак сызхомызт,
Аха схы азеиӷьшақә аӡәы игәы нсырхомызт.
Есымша мци-ҵабырги рыбжьара сгылан,
Есымша снеиуан аразра ашьҭа схылан.
Саамҭеи сареи цәи-мҵи реиԥш ҳаицрыхон,
Ци-шәи рыбжьара ԥхыӡ цәгьак сарҿыхон.
Адгьыл иақәлахоз аԥсуа жәак сашьҭан,
Сықәрагь хәыҵласеит, ажәа заҵәык сшашьҭаз.
Издыруеит уи иахьагь џьара ахра ишаҿаршәу,
Уи амаӡа Анцәа игалуан шахаршәу.
Иахьагьы ҽышьаԥхыц ахьакуа амҩа сықәуп,
Ахаҳә еилаҭәахрақәа рыцаҟьаш скыдуп.
Сыԥшлап нас саԥхьаҟа, егьа лакә ссир саҳап,
Нахьхьи, шьхагәы иқәгылоуп споезиа ақәасаб!
Мушьни Миқаиа ~ ~ 39
Ииуеит амыш ҿыц ашьхақәа рышьхахь,
Схәыҷра ашаеҵәагь кыдлеит ҩаԥхьа.
Арҩашқәа еихәлаччоит ахрақәа рҩыҵахь,
Агәыӷра ҿыц, амш ҿыц иациит иахьа.
Иахьа ԥшьынҩежәантә стамашәҭ гәылҵит,
Ԥшьынҩежәантә ааԥынра ашәабжь саҳаит.
Сгәыԥшаа-хыԥшаауа схәыҷра ашҭа сҭыҵит,
Ауагьы дсырҳаит, аӷагьы дсырҳаит.
Сара ашәагь сацкәашеит, алаӷырӡгьы,
Аиқәаҵәагьы сырҽырбеит, ашкәакәагь – убас.
Ԥхыӡ цәгьан сызлаз лабҿабагьы ԥхыӡгьы,
Саахымԥеит Анцәа исиҭаз усгьы лахьынҵас.
Амш ҿыц аԥсы ацҭашәоит мраҭашәара,
Зыгага изахымԥа сыхәылԥ, хәылбыҽхоуп.
Аха сцәашьы кьаҭаӡом сымҩа анаӡараҿ,
Ахааназы имԥсуа схәыҷра ашҭа сҭоуп!
40 ~ ~ Амзаҭәымҭа
Аҵла амҵа сылаиоуп ашьац иаҵәара,
Жәҩангәы иаҵәа бжьаҵәоит ҩ-махәык рыбжьара,
Ажәҩан ӡымшын ихыԥсалоуп аԥҭақәа ршәах,
Исыздырам исыхьыз, иаалырҟьаны сшәахт.
Ӡызлан-ӡаҳкәажә далаӡсон ажәҩан аӡыжь,
Наҟ-ааҟ дырџьаруан ҩ-цәаҟәак еихышь.
Акыр-кыр, акыр-кыр — хыхьынтәи дыччон,
Лыччаԥшь шкәакәа, ӡаӡашшәа икаԥсон.
Ибырфын бырсаз лыҵкы шкәакәа ԥшаласшәа
ицәқәырԥон,
Лыхцәы бырфын хаҽра кьларқәа хыҽҽаны икаҭәон.
Анцәа рҭыԥҳа лхьыршаӡ хьырҩаш сырҩашшәа
еилаҭәон,
О, ишызбоз, зморохә мыӡыз, сыԥсы ахаара лгон.
Ԥсҭҳәашк сымҵарсны лакә уарҳалшәа ицон иԥырны,
Шацәа рцәымзак лаша-лашо икаԥхон ихараны.
Слаԥшҵашәара лакә шәахәацшәа дналыԥхеит аӡыжь,
Ӡызлан шкәакәа, лымцабз шкәакәа насыхлыжьт.
Ажәҩан шана лхьы жәҩашқәа сыкәыршан сылкит,
Сгәы ӡыӡо, сгәы ҭамгыло сцәырҳаны сааԥшит...
...Ҳҵәаҵла амҵа сылаиан ашьац иаҵәара,
Жәҩангәы иаҵәа рыбжьаҵәон ҩ-махәык рыбжьара!
Мушьни Миқаиа ~ ~ 41
Саргь иҿыцәааз еҵәак сеиԥшуп,
Сҭынчра асаркьал слымҳа ҵнахуеит.
Сгәы ианыруеит уаҵә исԥеиԥшу,
Сажәра агәҿыӷьра ашҭа сҭаԥшуеит.
Иахьакгьы суԥылт сымшра усҭарц
Схәыҷра иақәлоу ашьыжьтәи асы.
Уаҵәтәи амшгьы шыстәу хасҵарц,
Снеиуеит аеҵә рышьхыцқәа схьыссы.
Уажә избарҭоуп гәнаҳак сшаҵам,
Ҩысҭаак сыԥхыӡ далашәом ушьҭа.
Иӷьӷьоуп иӡәӡәоуп са сыжәҩан гәаҵа,
Амза ҭәымҭа сҭаԥшуеит алакҭа.
Егьсыгӡам сҭаларц ҳазшаз иашҭа,
Издыруеит, ҽеи тәарҭагьы сзыԥшуп.
Сышьҭахь инсыжьит Анцәа иҳамҭа,
Иахьагь сашҭаҿ смырхәага ҭашуп.
Са сыԥсҭазаара амҩа ианысхыз,
Сынасыԥ, асы шкәакәеиԥш, илашоуп.
Сара сқәыԥшра агәнаҳа исхысхыз,
Аџьныш илаԥш ҟәаҟәаса икаԥсоуп.
42 ~ ~ Амзаҭәымҭа
Иршәшәоуп-ирқацоуп, амҩа сызнысыз,
Анархагь шациуа здыруеит сҿахәы.
Ишынсыжьыз здыруеит ажәак иҿыцыз,
Анарха сызҭаз сықәыԥшуеит ахәы!
Мушьни Миқаиа ~ ~ 43
Адунеи иацзар есымша,
Еихымсыӷьуа хаарак,
Ах, ахааназы илашар,
Имыхьшәашәо ԥхаррак!
Усҟан акәтаӷь былгьарын,
Ахала, иԥымҽӡакәа.
Арҩаш ахҷаҭ хыларын,
Ахшцеиԥш имыршӡакәа.
Аԥсрахәшә цәырҵрын ааҵраҿы,
Ауаҩ адгьыл дақәлахон.
Абга рхәы ықәзар абнаҿы,
Еиқәхон абна илахо.
Ауаа рзы иҟазар иашарак,
Аԥсраҵәҟьагьы ҽеихон.
Инҵәом лаша-ҩашарак,
Уаҵәтәи амш абеиӷьхо.
Аӡәы изыҳәан гәыӷрада,
Мшы еиқәаҵәак мҩасуеит.
Арыцҳа насыԥк изҭода,
Игагаҵәҟьа тәҩасуеит.
44 ~ ~ Амзаҭәымҭа
Еидарак сшаҵац саҵоуп,
Санбаҵыҵуеи уҳәаруазеи.
Аԥҭа ҟьала ажәҩан иаҵоу,
Ах, саргь заҟа сеиԥшузеи!
Мушьни Миқаиа ~ ~ 45
Сыԥсҭазаара хәмарган, кьаброун,
Инықәыҷҷаз мацәыс еимҟьаран.
Са сгәыӷрақәа баша исроууан,
Адунеи сықәын слаԥшҵашәаран.
Исзымдырӡеит ишар ишыхәлоз,
Мра мырхәага мкьаҭоз џьысшьон.
Лакә ԥхыӡзаарын са сзеиԥхыӡлоз,
Сҳаи сҷышьеи баша еиԥысшьлон.
Сышгага шкәакәаз абаздыруаз,
Мза еиҭасымҭаз инасԥырҵуаз.
Сшьапы саԥшуамызт аӡы сахьыруаз,
Аӡыблара ацәқәырԥа зхыҵуаз.
Дгьыли-жәҩани сыррахәыц хацын,
Сцәашьы лашан срыбжьалашон.
Нҵәара зқәымыз гәыӷрак сыцын,
Гәыӷрак жәҩангәы ихалаша.
Аха урҭ зегьы кьаброун,
Инықәыҷҷаз мацәыс еимҟьаран.
Са сгәыӷрақәа баша исроууан,
Адунеи сықәын слаԥшҵашәаран.
46 ~ ~ Амзаҭәымҭа
Сажәеинраалагь сҟазшьоуп иумоу,
Ухәы ркыргьы, уҿы рызкуам.
Зны уарыӷьоуп, зны уарымоуп,
Ҳаԥи-ҳаҩеи урызҭакуам.
Иҟоу шыҟоу уҳәарц уашьҭоуп,
Аҵәы мбылӡакәа акәац уӡуам.
Узхылазгьы иашак ашьҭоуп,
Даҽакала, усгьы иууам.
Абас уҟан, абас уҟоуп,
Иахьагь утәы-умаа еилыргам.
Иахьагьы уҟоуп зегьы ахьыҟоу,
Есымша аиашаз угәра ган.
Аха, уиашара зҭахыда,
Уа уиашара афахьеит амым.
Уаанхагәышьеит хыда-гәыда,
Аха иуҳәац ҳәала — егьаурым!
Аиашаҵәҟьа хреибаркыроуп,
Аиаша абажә еиԥш ихәтәӡом.
Аиаша рӷьажәҩоуп, бӷацамкыроуп,
Аиаша уцнаҵы уажәӡом!
Мушьни Миқаиа ~ ~ 47
Бжь-ааԥынрак, бжь-цәаҳәашлак унырҵеит,
Ашьыжьтәи уԥшӡара еицакит шьыбжьон.
Ушьхацамҩа гәхьааргоит ушьанҵеи уеихымцеи,
Иахьанӡагь шьхагәаҵаҿ уҳәымцагь лашон.
Уара Анана Гәында дуцын иахьанӡа,
Ажәеиԥшь иуиҭоз цәаԥхьаӡаран есшар.
Аҳадақь иаԥхылнадон уаԥсуа шәақь аԥынҵа.
Улаԥш иҵшәаӡомызт шәарахк ахабар.
Уергьашәа рҿыҩуан нырцә-аарцә ахрақәа,
Ҩ-храшрак рҿаԥараҿ уҭамҳа ҿырԥхьан.
Ахшцеиԥш ихыҵуан урҩаш аӡыршәрақәа,
Угәашьамх еицакмызт, уарԥысра хынҳәхьан.
Уаҵәтәи уԥеиԥш уанаҳәон ушьха нашана,
Ашьха жәҩан ззылыԥхаз уҿаҳәатәы ҟалон.
Улахьынҵа Анцәа икәа иҭаршәын макьана,
Цыха ӡыхьшәа, усҟан уҷкәынра хыхәхәон.
Уԥшуеит уажәы убыжь-шьхак рхаҩаӡарахь,
Уҽа шьамхы зҿугахьаз ашьхақәа ӡырҩуеит...
Игәыкы-ҵәыкуа иааҩуа уажәымҭа агәарахь,
Имҩашьахуа, уергь ашәа ашьҭыбжь уаҳауеит!
48 ~ ~ Амзаҭәымҭа
Ирҳәоит: «Малуп иҟоу!» Уи зегьы мцуп.
Ԥсра ақәӡам аԥсҭазаара абзиабара зцу.
Абзиабара ахаҳә шьанҵа иалнахит ашәҭ,
Абзиабара аӡынгьы ашәҭыц канаршәт.
Быжь-хьаак ирыхәшәуп абзиабара амылҳам,
Днасыԥдоуп, дразҟыдоуп уи ашьҭыбжь змаҳаз.
Илаӷырӡуп, иччаԥшьуп, иахьагьы уаҵәгьы,
Абзиабара иацназго доуҳаҟам џьаргьы.
Абзиабара шаеҵәоуп, ҽазынгьы иқәаршҩуп,
Иззыхашаз инасыԥ ӡаӡаш каҳәҳәуп.
Сынарцәгьы саарцәгьы усыцуп саргьы,
Сыбзиабара исыциз, исыцыԥсуа уаҵәгьы!
Мушьни Миқаиа ~ ~ 49
Сылам ыс сыцыз ба ҟас !
Иацеиԥш ԥҭа еиқәаҵәоуп ихылаз иахьагьы,
Анцәа инапы саныԥшылоит саргьы.
Иацеиԥш, иахьагьы сџьыбақәа ҭацәуп,
Аҵыхәтәантәи сыблуз амраҿы ицәуп.
Шәахәацк сызхыбаам сыцуп есымша,
Шәахәацк сызхыбаам, са сзыҳәа илашаз,
Уара аӡәзаҵәык уоуп ушьҭа исзынхаз.
Егьырҭ зегьы алашәага ирцәынхаз,
Еимша-еимыта иӷәыхны иргахьеит.
Ирбаз рфахьеит, ираҳаз рҳәахьеит,
Амрагьы лассы ихьшәашәоит ушьҭа,
Лассы уҭаԥшышам ԥхарак алакҭа.
Уажә абомбақәа еиҵарҵоит мрала,
Адгьыл зааӡаз амра рбылуеит мрала.
Ажәҩангьы агәы кылжәоуп схахьы,
Еҵәак кыдшәарц егьагӡам нахьхьи.
Егьагӡам адунеи царц ихәаш-хәаша,
Араз ихәыԥха дзаҭәҳәом,
Даҳәоит ча-хәашак...
Зызхара зымфац-иԥа икылсит ичычыб,
Иҭаххар уиҵеишьуеит, дақәтәоуп иџьып!
Иацеиԥш иахьагьы сџьыбақәа ҭацәуп,
Аҵыхәтәантәи скьаҿ амраҿы ицәуп.
Сыҟанаҵ ашьшьыҳәа снеилап абас,
Сызхымқәаауа сыламыс сыцыз баҟас!
50 ~ ~ Амзаҭәымҭа
Уаха шаанӡа аҵар рашәабжь игараз,
Уаха шаанӡа иахьықәҭәоз аеҵә рхьыршаӡ.
Ашацәа рхәы ԥшӡа аамҭа иаркараз,
Аҵх иагәыларшәуп, макьанагь имшаӡац.
Ара есыуаха еиҿашуан акәасҭхарамца,
Архышьна иахьыӡсон ацыԥхьқәа рцәыкәбар.
Алакә иҳәон ашла ахәышҭаара амҵа,
Еицырҭәон амца иҽҳәаҵәиуаз аҭубар.
Арбаӷь акиҳәа ҵхагәы еиҩнахуан,
Акәа сҭаршәын амаалықьцәа рдунеи.
Сасрыҟәа ихҿа ашаеҵәа ҿнахуан,
Схәыҷра иақәлоу аҵх, сажәраҿы инхеит.
Егьызмаха иҭацәуп схәыҷра ахәы ԥшӡа,
Есы-хәылԥаз ашәибжьы нықәыҩуеит абра.
Ахааназ ицеит адгьыл анасыԥ нықәҵӡан,
Адыд бжьы ҭахәаҽӡа иааҩуеит харантә.
Ҵла заҵәык адгьыл иалаԥсит дацла,
Сгәырҩа-мца ацралан ибылуеит са сгәы.
Х-махәык зҭынхаз, икәашхахьоу аџьҵла,
Ирхашҭхьоу аџьар еиԥш иқәгылоуп ахәы!
Мушьни Миқаиа ~ ~ 51
СыԤхьарца
Мизан Миқаиа
ихьӡынҩылоуп
Аҭынчра гәыԥҵәага зырҿыхо,
Иарҳәа, иԥсҭаҵагоу аԥхьарца.
Ирҵәыуа ашәа игәырҩа хҽыгоу,
Ауаз угәырҩа рахәыц ианҵа.
Иарҳәа аԥхьарца ан лгәаҟра,
Лԥа заҵәы иҭахашьа арҳәа.
Алаҳәа дшырфаз аҟәарашраҿ,
Аӷа ихымҭа дшаблыз сзарҳәа.
Исзарҳәа жәамыш Кәыдры дшамаз,
Ан луаз ишабылуаз ашьац.
Ақәра хьымӡа ԥхыӡ ссирк дшалаз,
Дшаҵәахыз ацәқәырԥ,
Ажәак шиаҭахыз иҳәарц.
Иҳәа дшахьымӡаз ихәыҷ ибаха,
Иац хәылԥ шәаԥшь иалаиз иҵеи.
Иахьа аарла изхыҵыз ҩаха,
Удлаԥса иеҵәахә лашеит.
Исзарҳәа хәылԥ ӡаӡа аҳәамҭаз,
Ан лмыткәма изырҵәыуаз ахаҳә.
52 ~ ~ Амзаҭәымҭа
Уцәажәа, аԥсымра аҭашәамҭаз,
Анарцә ԥсаҭак шыҟоу саҳә.
О, сыԥхьарца, сгәырҩа хҽыга,
Сыччеи сҵәыуабжьи ршәахәа.
Анышәынҭраҿ гәырҩашәак цәырга,
Ақәра хьымӡа иԥсы ухьыхәхәа.
Амра уацгыл, амза уацгыл,
Урыцыз агәырӷьеи агәырҩеи.
Уаҵәгьы цәгьеи-бзиеи урхаҵгыл,
Сыԥхьарца, уақәлаха адунеи!
Мушьни Миқаиа ~ ~ 53
Аӡҟы
Ухы уақәиҭуп, уара аӡәгьы уитәӡам,
Уара макьана унасыԥ ӡбаӡам.
Ашацәа нықәтәан, улахьынҵа рымшаӡац,
Иужәша аӡыхьгьы ахы амырҵысӡац.
Амзаҿа уацгылеит уара шьыжьык,
Абыржәоуп инықәыҳәҳә ушьацра кашьшьы,
Бзиабарак угәанамҭац, макьана шьыжьуп,
Макьана амаалықь ихәда уахшьуп.
Рыкәа уҭаршәуп жәҩан ҵада ашацәа,
Ухьӡала, нахьхьи, иналыггеит еҵәак,
Шаеҵәак, умышреи уҵыхреи зцу,
Зхы-зҿы лаша-лашо, згәыцқьа разу.
Шәиԥхьыӡ уцӡам, макьана уцқьоуп,
Лаԥшы цәгьа ухьымсыц, умыш лашоуп.
Уара макьана ԥхыӡ цәгьа умбаӡац,
Уаԥхьаҟа угәырҩа ашьҭыбжь мгаӡац.
Ушнылшәаз уҟоуп ашара амышәкәан,
Уан дузгәаҟуеит, дцоит укәырбан...
Ҵыси-ҳәыҳәи рашәа ҭынчуп уаха,
Аҵх уԥсы алахо уцәоуп уҭахәхәа.
Х-шәымҭак узқәиҭу, уҭаршәуп џьанаҭ,
Х-шәымҭак иуцәыхароуп, сысаби, ахраҭ.
Аҽеи иазҳәазааит раԥхьатәи уԥхыӡ,
Раԥхьатәи уӡырҩаш ԥхыӡла уӡхыҵ.
54 ~ ~ Амзаҭәымҭа
Ухы-уԥсы уақәиҭуп, аӡәгьы уитәӡам,
Уара макьана унасыԥ шаӡам.
Уиеҵә џьарсахьа жәҩан хымаа иахшьуп,
Шьха ԥшӡаҿ ашара еимҟьара узыԥшуп!..
Мушьни Миқаиа ~ ~ 55
Зегьы збарҭоуп, зегь саҳарҭоуп,
Иахьынеиԥырхуа ҳәа сгәарам.
Избагәышьоит зегьы мцҳәарҭоуп,
Аха, снапы наӡом, егьысхарам.
Дахьцалакгьы ауаҩы дрыцҳауп,
Алашәага шишьҭоу имҳәароуп.
Аҳәа ахаԥыц ӷьаӡом иуцҳар,
Аха, амшә иакыз, дад иҳәароуп.
Аҳәа ахаԥыц шымӷьо здыруеит,
Аха аҳәа аҿы сҭалар акәхеит.
О, уи ашҳам иахьагьы исныруеит,
Леи-бгеи рыбжьара сышԥанхеи!
Зегьы збарҭоуп, зегь саҳарҭоуп,
Иахьынеиԥырхуа ҳәа сгәарам.
Избагәышьоит зегьы мцҳәарҭоуп,
Аха снапы наӡом, егьысхарам!
56 ~ ~ Амзаҭәымҭа
Сышлеит абзиабара ацәқәырԥа сшалаз,
Имажәӡо сгәы заҵәык шеисыц еисуеит.
Игәыԥшаа-хыԥшаауеит сыҷкәынра аԥшалас,
Ииасхьоу сгәалашәара ашьҭыбжь саҳауеит.
Мушьни Миқаиа ~ ~ 57
Хәылб ыҽхОу п
Снахьыԥшуеит гәыӷрак ацәаара,
Аарла иҭаауеит аҵыхәтәантәи ашәаԥшь.
Сазыԥшуп исзымхаз уаҵәтәи ашара,
Макьана еицамкыц сгәыӷрагьы агәаԥшь.
Уаҳа исыҵаԥҵәар сҭахӡам асыԥса,
Сызлысыз аурҭ, аӷымаа-сымаа сызхоуп.
Ҳамҭак еибаклааит нас споезиа аихымца,
Даҽазнык ахәыцразы исымоу мышкоуп.
Агәра згеит ишызгара,
Аԥсҭазаара машәыруп,
Ҩымш сызқәыз адунеи, ԥхыӡ цәгьан сызлаз.
Акызаҵәык, иахьагьы сыбзиабара хируп,
Иԥсхьоу сыбзиабара ҩымш исҭаз.
Ушьҭа лассы амши-аҵхи еилыҵуеит,
Ииуеит амыш ҿыц, ихжәоит агылҩа.
Сышлара сналыԥшны ахара схәыцуеит,
Лаԥшҵашәарак цәырҟьа-цәырасуеит зымҩа!..
58 ~ ~ Амзаҭәымҭа
Исхәыцуагьы ыҟам, исымхәыцуагьы,
Зны игәыԥҵәагаз ашәа ҿыцбарах избоит.
Зны, алаԥаныжә аӡацәа зхырхуазгьы,
Рагәаԥшьуп ҳәа шьоук агәра дсыргоит.
Исзеилымкаауа салагеит ахәеи аҿашеи,
Дыԥшӡоушәа збо салагеит аҿаасҭагьы.
Зегьы-зегьы сцәеилаҩашьеит абзиеи абашеи,
Дунеи рыцҳак ашҭа сҭахеит иахьагьы.
Иахьа агәыҳәы имаҵ зугәышьар акәхеит,
Аԥшӡареи ацқьареи ҵыркааит рыхәдацәа.
Ауаа аныршоз иршаз, аҟәарашра иқәхеит,
Ауаа рымышра аҩысҭаа имихит Анцәа.
Ԥсыӡак ауп инхаз, сманкуртхарц егьсыгӡам,
Исхарҵарц рҭахуп, шьоукы, амахҽыжә ацәа.
Ари слахьынҵа ашьҭоуп, иахатәи ԥхыӡӡам,
Ашашәеиԥш сынасыԥ сацуп сгәырӷьаҵәа.
Схәыцыргьы сымхәыцыргьы мҩакоуп исымоу,
Иахьа абзацәа ԥсын, аԥсцәа бзахеит.
Рцәа рцәоуп, адунеи сыззықәу уаҵәазын ауп,
Насыԥ, сымоуп.
Сабдуцәа рыцқьара сзынхеит!
Мушьни Миқаиа ~ ~ 59
Уареи сареи ҳцәашьы акьаҭамҭаз,
Жәаҭынхак амра ахьашымҭаз,
Сыԥсы иахмырза иахьанӡа иҵәаху
Маӡак ахраҭахь иуцысҵар сҭахуп.
Ахәра аҭыԥ ӷьаргьы абыз ҭыԥ ӷьаӡом,
Уара ухьӡгьы сҳәаӡом, ужәлагьы сҳәаӡом.
Узусҭу рҳәар сҭахуп сцәаҳәақәа,
Ушәиԥхьыӡқәа рцәацәашь азыркуа.
Уара агәнаҳа узҵалаз сҳақ алакҭа,
Есымша ԥхыӡ цәгьан иацыз уԥсаҭа.
Уара зҩыза ихәы иҿазҵаз еиҩшаны,
Ухы азеиӷьшақә хьажь-хы кназҳаз иҿырԥхьаны.
Аҟә-маҟә анҽыжәлоз иҽыжәлозиԥа,
Аҩ идрысхьаз забду ихҭырԥа.
Егьа иуӡәӡәаргьы-иуҳәҳәаргьы ауаҳәа,
Иудыруаз афҩы шауа, аҵмыҳәҳәар.
Ақәыџьмаҵәҟьа иафаӡом амадатәы,
Уара зызхара зымфацыз уанҭәы,
Уҩыза иажәа ухәшьадит, аҳаиуан,
Са сыхьӡ уаҳар, ухасбжьы уаҳауан.
Аԥсы изыҳәан аргама дуԥсахит абза,
Уаагылазаргьы уара угәы хәаԥсан.
Уаҳа са сҟын егьулшомызт еиҳаз,
Алажә еиԥш уцәыҵагылан уцҳаит.
60 ~ ~ Амзаҭәымҭа
Аԥшырҭа иқәтәоу сҳақ ҭоумырхан,
Саарцәгьы сынарцәгьы Анцәа усумырбан.
Иудыруаз, агәнаҳа уашьҭуам џьаргьы,
Споезиа ашәиԥхьыӡ ушьҭоуп есқьынгьы!
Мушьни Миқаиа ~ ~ 61
Уажәра агәҿыӷьра ԥшьшьала инаскьага,
Иугәаларшәа иухашҭхьоу аԥхыӡ.
Улаԥш аӡаӡа, ухәыҷра ашьҭа ахьнагаз,
Ашьшьыҳәа, ашьшьыҳәаӡа удәы ԥшӡа уаныс.
Усҟан, уҷкәынреи уажәреи уеимаркып,
Унахьҵәыуап уарԥысра сырҩашны ицаз.
Шаҳаҭ дызмам ухәыцрақәа ухҭаркып,
Ихынҳәып ухәыҷра амшқәа шәымҭак иуҭаз.
Асы иаҵәа унылагылап шьахәапара,
Аҳәҳәыҳәа ухәда иҭаԥсап асырҳәы.
Аҳәыҳә ирхыбып ахәы ԥшӡа анаӡара,
Аграпара ибжьаԥсап аҵаргьы каҳәҳәы.
Зегьы-зегьы угәалашәап амш аԥсымҭаз,
Игәнугап хырԥашьа змам уҿҳәара.
Игәоуҭар ишынҵәаз, Анцәа аԥсҭазара иуиҭаз,
Иныҵакны уқәыԥсычҳап угәаҵахь џьара...
62 ~ ~ Амзаҭәымҭа
Сыԥсҭазаара шеиқәаҵәазгьы,
Ахаҳә шкәакәа бзиа избон.
Амза атыҩ шакәшахьазгьы,
Амза аҭәымҭазы илашон.
Аԥсабара аҩгьы-акәаргьы,
Сгәы амырхәага ҭанаԥсон.
Зны аԥҭа ажәҩан ихнаҩаргьы,
Икарахаз ашәак снарҳәон.
Бзиа избон ахаҳә шкәакәа,
Цаҟьаш бырлаш иаҟәырҷахоу.
Ахаҳә сахәаԥшуеит жәа мҳәаӡакәа,
Са саныҟамгьы исҭынхо.
О, ахаҳә, сымаша ахчныза,
Сыхьӡи сыжәлеи ирымоу нархас.
Сыхҭыс мышқәа рыхҭаҟынӡа,
Сыԥсҭазаара уамаз шаҳаҭс.
Ахаҳә шкәакәа, сгәыӷра шкәакәа,
Жәымҭа шкәакәа, са сцәашьы.
Иахьатәи амышгьы самраӡакәа,
Уажәшьҭа сналагылт ашәшьы.
Мушьни Миқаиа ~ ~ 63
Схаҳә шкәакәа, сгәы еиԥш ушкәакәаз,
Иахьагь уцәымза шкәакәан усԥыл.
Ушышкәакәоу унеицамкӡакәа,
Уаҵәгьы ашәа шкәакәа еиԥш усхагыл!
64 ~ ~ Амзаҭәымҭа
Сышлара ашәа сызҳәа, сыԥшалас,
Ҳамҭак унахьҵәыуа схәыҷра.
Зегь ҳәа, сыгә иахәаз, сыгә иалаз,
Сышьҭахьҟа инсыжьыз хара.
Исызҳәа схәыҷра иақәлоу сашәа,
Сҿара ашәа, сгәырҩа ашәа сызҳәа.
Аихац икылсыз, сықәра иԥнашәаз,
Сымыш ира аԥхьарца сзарҳәа.
Сажәра шкәакәаз, сгәы урсындап,
Еицралап ицәахьоу шәахәак.
Схәы ԥшӡа аԥшалас еиҭаснудап,
Еиҭеип имажәӡо доуҳак.
Сашәаз, ашәа сызҳәа, сыԥшалас,
Сашәа ушымԥсуа агәра дырга.
Иҳәа, иумӡан, сгәы аҵәымыӷ шалаз,
Сышлара ашҭа, сышҭалаз дырба.
Уара усыцыз шәаџьҳәаҩысгьы,
Бзабаҩысгьы усыцыз есымша.
Сыдгьыл уақәлаха аринахысгьы,
Са сашәа, ацәашь еиԥш улаша!
Мушьни Миқаиа ~ ~ 65
Амра гыларц егьагӡам,
Сазыԥшуп ашьыжь гәырӷьаҿҳәашак.
Џьарамзар-џьаргьы маӡа ҭаӡӡам,
Сқьышә иқәыххуеит сҿы иасырҳәаша.
Уажә гәырҩа нагӡа шыҟам здырит,
Са сыччаԥшь алаӡсоит аԥшалас.
Лакә цәаныррак аргама иснырит,
Дунеи ҿыцк сықәлеит, ԥхыӡ ссирк сшалаз.
Ԥсра ахьыҟаӡам дунеик сықәлеит,
Дунеик сықәлеит сыҭәҳәа ахьамысуа.
Ашьха рҩашқәа ахшцеиԥш идәықәлеит,
Ахрақәа ҵәцашуп, ашәахәаш зҿысуа.
Абарҭ зегьы ашьыжь насыԥс иснаҭеит,
Ажәҩан сгәыҵакуп амыҵмыџь еиԥш.
Уаха аҵаа цәгьа ҵаамыҷҷарц ҿасҭеит,
Аҽыкәаҳагьы хыҵуеит агәалеиԥш.
Сгәаҳәара ҵҩадоуп, иахьа сеиҭеиит,
Аӡәымзар аӡәгьы сыфеида иҿасҵом.
Сыжәҩан ҵада ахаҩаӡараҿ снеиит,
Уаҵә абри адгьыл сшаҩнахуа хасҵом.
66 ~ ~ Амзаҭәымҭа
Аԥшалас асуеит аҭынчра хәыҵаҳәҳәо,
Егьагӡам, егьагӡам ашара-мра гылоит.
Аеҵәа рхьырҩаш сгәыҵаҳәҳәо,
Ашьыжьтәи аӡаӡа саԥылоит!
Мушьни Миқаиа ~ ~ 67
Ишԥа ссиру ашара, ашамҭаз,
Мрагылара ашәаԥшь анҿыхо.
Аҵар рҩыԥса рашәаҳәамҭаз,
Агәырӷьаҿҳәашеиԥш ашәҭ анхырхәо.
Ишԥассиру арҩаш хьшәашәа,
Ианаҿаӡсо ахра ҩашра.
Ианыкнаҳау сырҭы кьларшәа,
Еилаарцыруа ашьыбжь хьашраз.
Ишԥассиру, ишԥа ссиру,
Ауаҩ иеҵәахә анкыдло ашьыжь.
Иахьатәи амышгьы хируп,
Мзаҿа лашак ажәҩан ашьышьт.
Ишԥассиру угәыӷра ануцу,
Агәыӷра шкәакәа, мра лашара.
Есымша иқәыԥшу, есымша иҿыцу,
Есымша иацу ацәылашара.
Еҵәак кыдлеит, еҵәак кыдшәеит,
Зыԥшӡара ажәҩан ианахо.
Сгәы сҽанӡамкәа ажәак насҿыҵшәеит,
Ажәак адгьыл иақәлахо!
68 ~ ~ Амзаҭәымҭа
Дысҭахуп ажәа ҿыц зҳәаша
Аԥшӡара ахаангьы ԥсра ақәӡам,
Аԥшӡара иацԥсуеит аиаша.
Аамҭак ҳақәнакит ианакәӡам,
Дысҭахуп ажәа ҿыц зҳәаша.
Усзыӡырҩ, сышьтахь игылаз,
Ари ауаз зысҳәо иуаҳарцоуп.
Ухыԥшыл амҩа ҳашьҭа знылаз,
Уа зегьы убарҭоуп, зегь уаҳарҭоуп.
Аӡәгьы дҟамлеит ҳаилзыргаша,
Ашәи-қашьи реиԥш ҳаилысит.
Шьоук аӡы иҭахысуеит баша,
Рашҭа-гәара агәашә изҭымсит.
Шьоукы рхызаҵә ахҭа иҭаршәуп,
Шьоук ал хәаԥса еихсуеит цәҟьарас.
Абри аҵкыс еицәоу арбан ашәи?
Шьоук рашәақәа ԥсит ацәа ишалаз.
Аха, сан дгызмалуп зҳәахьада,
Ируз, ирҳәаз ссиру џьыршьоит.
Рышәҟәқәа шьҭыхны ирыԥхьахьада,
Имԥакәирц, шәынтә еихыршоит.
Мушьни Миқаиа ~ ~ 69
Суҳәоит, дад, сышьҭахь игылаз,
Ԥсаҭак шыҟоу агәра ҳарга.
Абри амҩа ԥшьа ианылаз,
Иԥсызи инхази ҳаилырга.
Аԥшӡара ахаангьы ԥсра ақәӡам,
Аԥшӡара иацԥсуеит аиаша.
Аамҭак ҳақәнакит ианакәӡам,
Дысҭахуп ажәа ҿыц зҳәаша!
70 ~ ~ Амзаҭәымҭа
Аԥхыӡ хаа уаналоугьы угәуҽаныз,
Аԥхыӡгьы мааноуп, ҽазны, еижьагоуп.
Ажәа ҭҟьара, хыҭҟьароуп, улаԥш ахыз,
Зны абызҵәҟьагьы аӷацәгьа ирҳагоуп.
Абызшәа удыруазар, ақәыџьмагьы уаԥыл,
Аха иудыруаз ахәыжә шканамԥсо.
Иҭҟьо акыр умазар, уабџьар аанкыл,
Ауасакьаԥа иашьҭалоит ақәыџьма шнарцо.
Зегьы ргәы ҟаҵала, ахагагьы аҟәышгьы,
Аха амаҳагьа ушьҭахь днумыжьын...
Уқәыргьыжьны лацәгьак уакыргьы,
Иргәыбзыӷ. Амала, улаба каумыжьын!..
Мушьни Миқаиа ~ ~ 71
Иҿыхаз салаԥшуеит ацәылашара,
Амыш ҿыц иканаршәит аԥарҭа.
Ашара иациз гәыӷра еимҟьарак,
Агәырӷьаҿҳәаша, сҭаԥшуеит алакҭа.
Насыԥ ссирк ашара ишацшаз здыруеит,
Сыкәа инҭахәмарт амра ашәахәа.
Насыԥ шкәакәак аргама исныруеит,
Иԥсҭаҵагоу ԥшаласк асуеит икахәхәа.
Исҭахым сыхҭысқәа сгәалашәар,
Иахьа ашьыжь шара салаччар сҭахуп.
Сгәырӷьара хышхыҵәоит акалашәа,
Макьана исымҳәац сҵыхәтәажәа ҵәахуп.
Абаха саӡеит са сшара-еимҟьара,
Ахҭа аҟынӡа инаӡеит сҿаҳәатәы.
Са истәуп иахьатәи амра каԥхара,
Ишысҳац исҳауеит сажәақәа рҳатәы.
Схалеит абар, ахрақәа рыхра,
Сашәақәа рашәа агәра згоит.
Саҿуп асеиԥш сышықәсқәа рныхра,
Аха сашәақәа ирықәлазтәуа сықәра,
Ахра агәаԥшьаҿ сцәацәашь лашоит!
72 ~ ~ Амзаҭәымҭа
Имашәырынгьы мышкы мцац,
Сара сгәы сынҭамӷызыкәа.
Иахьатәи амыш ажәак сымҳәац,
Сгәахәра ахьаа мырҵысыкәа.
Гәырҩ-гәырчы зҵыхәа ԥымҵәаз,
Аҵых ршьаркыцуеит уахагьы.
Сымши сыҵхи схәыцра зхымҵәаз,
Шәымҭак уԥылаӡом џьаргьы.
Иахьатәи сымыш сыԥсахацуп,
Зны ахьаа, зны амышра сзаанагоит.
Гәырӷьак сацуп, гәырҩак сацуп,
Ҽазных сыччаԥшьгьы лашоит.
Зны сахьуаҩы уаароу гәнызгоит,
Схы ахызбаауеит адунеи.
Зны насыԥ ссирк ашәахәац сыкәшоит,
Зны илашәагахоит ладеи-ҩадеи.
«Зегьы изеиԥшны ҳаӷоу дыҟоуп,
Аупцәарҳәы зызҭоу, агәы ацымхәрас!» –
Сыҟаӡамкәа зны саныҟоу,
Схы сыжьжьалоит саргьы абас.
Мушьни Миқаиа ~ ~ 73
Ауаз сҳәагәышьоит ихыда-гәыдоу,
Иахьатәи амышгьы шәеиқәоуп.
Сахькылнаго ахьакәу сеидроу,
Аамҭа еилагак аӷба сҭоуп...
74 ~ ~ Амзаҭәымҭа
Ашара ашьҭыбжь ааҩуеит ашамҭаз,
Ақәаршҩы еиԥш ихыкьасоит лашарак.
Аԥсҭазаара ҿыц аналагамҭаз,
Ициит ауаҩы ԥсра зқәым зҵаарак.
Ауаҩытәыҩса ицииз азҵаара,
Ицуп имаха ахәы шлаанӡа.
Жәҩангәы иҵаршәу иеҵәахә лашара,
Аҵыхәтәантәи ашәахәац кашәаанӡа.
Ԥсра зқәым зегьы мчыла иаахәоуп,
Ашьа зхьыршам анасыԥ, насыԥӡам.
Ашара ашәа аҳәоит, уаха хахоуп,
Аха исаҳацоуп, уи ашәа ҿыцӡам.
Адунеиаҿ иҿыцу ҳәа егьыҟаӡам,
Инарҳәуп, иаарҳәуп, зегь жәижәыхуп.
Адунеиҵәҟьа макьана ирҿыхаӡам,
Ауаҩы дызхьымӡаз зегьы ныхоуп!..
Мушьни Миқаиа ~ ~ 75
Уаха аҵхи сареи ҳаицәажәоит,
Аеҵәа рҳәымца хыхәхәоит.
Хәыҷы-хәыҷла схәыцра хьшәашәоит,
Сгәалаҟара еиҭа еиҭашәоит,
Инхаз сшәымҭақәа сыԥхьаӡоит.
Сгәалашәара аимхәыц срыԥхуеит,
Ажәҩан иахәуеит схәыҷра асы.
Амза ашәахәа аххьа ахысхуеит,
Ажәҩан саркьа акәа сҭысуеит,
Ашарашәагь гоит лассы.
Ԥшашәышәык асуеит сыргәыбзыӷуа,
Гәырӷьаҿҳәашак цоит-иаауеит.
Гәыӷрак цәырго, гәыӷрак ныхуа,
Жәҩан гәаҵа насыԥк ҿыхуа,
Шәахәашк сгәаҵа инҭаҳәуеит.
Исыздырам аргамоу ԥхыӡу,
Лакә џьанаҭ ссирк акәа сҭоуп.
Уаха схәыцрақәа зегьы ҿыцуп,
Зехьынџьара Анцәа дсыцуп,
Уаха иҟало зегь сҿаҳәатәоуп!
76 ~ ~ Амзаҭәымҭа
Аччаԥшь еиԥш инархадоу шәахәацк,
Ахәылԥ ӡаӡеиԥш саԥхьа инкаҳәит.
Ахшцеиԥш ашьыжь ӡаӡа снахәан,
Схы ажәҩан саркьа инаҵак сӡырҩит.
Шә-насыԥк, шә-ӡымшынк ирыруеит,
Шәабжьык ааҩуеит схәыцра ԥыртло.
Насыԥ ссирӡак сзыԥшуп, издыруеит,
Шәабжьык ааҩуеит, ӡыхь ҿыцк хыртло.
Агәра згоит сара сдунеи анарха,
Сашәагьы ԥсра шақәым агәра згоит,
Избоит сыхәылԥазгьы шкарахаз,
Аха макьана сашәахә шысҳәац исҳәоит.
Са истәуп иахьатәи амышгьы,
Уаҵәтәи амышгьы сара сзы иҵәахуп.
Сышьҭа ихыло са снаҩысгьы,
Уаҵәашьҭахь, сдоуҳаи сҳақи рзыԥшуп.
Исзымҳәац сашьҭоуп аԥсыуа ажәак,
Зегьы ирхаану, зегь рымышра зцу.
Сажәра аҳамҭас аҽгәылыршәан
Исԥылар,
Ахраҭгьы џьанаҭ шкәакәа сзыԥшуп!
Мушьни Миқаиа ~ ~ 77
Сцәацәашь лашоит ахәда ныхшәа-аахшәо,
Аҵых аласкәыгә еиԥш иакәыкәуеит асы.
Архышьна иакәҵәишоит амцабз шәшәа-шәшәо,
Ушьҭа арбаӷьқәа еиқәҿырҭуеит лассы.
Уахатәи аҵыхгьы са слакәқәа иртәылоуп,
Ах, схәыҷра аҵых еиԥшуп еиҳагьы.
Дыӡшәахха сабду саԥхьа дгылоуп,
Сабду алакә еиҭеиҳәоит уахагьы.
Амцабз дналҟьоит саԥхьа Сасрыҟәа,
Бзоу кьыркьыруеит, иԥшуп адәахьы.
Хьыӡрацара идәықәлеит ршьамҩа нықәуа,
Аҵырҵыр имацәысуеит ахра агәахьы.
Иҳәоит, Сасрыҟәа иашьцәа дшырнаԥхаз,
Иҳәоит сабду, дышшьыцыргаз рашьа.
Дшьыцыргеит Сасрыҟәа иашьцәа ахьеиқәирхаз,
Нарҭаа дахьреиӷьхаз хьмыӡӷыс ишьа.
Аҵых иалыҩуеит Сасрыҟәа иуазажәа...
Аеҵәа икыдиԥааз лашоит ижжаӡа.
Ахрақәа ирҿыҩуеит Нарҭаа рыхрашәа,
Сабду еиҭеиҳәоит Нарҭаа рлахьынҵа.
78 ~ ~ Амзаҭәымҭа
Сцәацәашь лашоит ахәда ныхшәа-аахшәо,
Аҵых аласкәыгә еиԥш иакәыкәуеит асы.
Архышьна иакәҵәишоит амцабз шәшәа-шәшәо,
Арбаӷьқәа еиқәҿырҭуеит лассы!..
Мушьни Миқаиа ~ ~ 79
Хәыцра ссирқәак ашьацра инылаԥсо,
Ашьац шьалҭа сылаиоуп шьыбжьон,
Аԥҭа хьышьашқәа ажәҩан иаҵаӡсо,
Иахьнеиуа гәасҭоит рыжәҩаш цәқәырԥо.
Лакәшәа исҭааз ашара еимҟьареиԥш,
Сгәалаҟара иналаԥхеит шәахәацк.
Сыхҭыс сахьақәа амасар гәареиԥш,
Схаршышуеит, ирыларшәым хәахәацк.
Сыгәгьы каршәуп, сыԥсгьы каршәуп,
Цәашьхәыс срымоуп ладеи-ҩадеи.
Амаалықьцәа рҽыкәаҳа схаршәуп,
Сшақәлахо здыруеит абри адунеи.
Сгәыӷрақәа рышьҭыбжь адгьыл аҩуеит,
Сықәиоуп ԥшьшьала,
Дгьыли-жәҩани ӡырҩуеит.
Ихьы рҩашха са сгәаҵа иҭыҩуа,
Сцәаҳәақәа рсаркьал бжьы саҳауеит!..
80 ~ ~ Амзаҭәымҭа
Игоит исхашҭхьоу ашәымҭақәа рышьҭыбжь,
Ажәымҭыӷьла аҵәыӷьабжь саҳауеит.
Аԥшалас иагәылшәаз шәахәашк нықәнашьт,
Ашьыжьтәи аԥшалас аҳатәы аҳауеит.
Дгьыли-жәҩани ҭынчроуп хаҳәҭынчра,
Сыгага сацәажәоит иахьа шьыбжьон.
Сыԥхыӡ иаламшәац сахьак нцәыҵраан,
Аԥсыгага еиԥш саԥхьа иниасны ицон.
Зыԥсы ҭазгьы, иҭамызгьы еилысуан...
Ашәымҭак адунеи сназхәыцит уажәы:
Аԥсреи абзареи хырҭәагак еицҭысуан,
Адунеи бжашәиа ашәы еиқәаҵәа ашәын.
Ибжеиқәа-бжаччон адгьыли ажәҩани,
Нахьхьынтәи еиԥхныҩлон гәырӷьеи-гәырҩеи.
Аӡә дымҩасит, ҽаӡә даниз иахьами,
Ахьа-ҵла каҳаит, ишгылаз али агылҩеи.
«Адунеи ҳәа егьыҟаӡам зегь хәыцуп!» –
Сгәы сҭацәажәон ауаҩы машәыр сахьтәаз.
Зегь ԥхыӡуп, ахәымпал знырҵаз хыҵуп,
Ахәымпал, ажәҩан иналаӡны ицаз!..
Игоит исхашҭхьоу ашәымҭақәа рышьҭыбжь!..
Мушьни Миқаиа ~ ~ 81
Ажәҩан ҵаулоуп, инымҵәаӡо ахәыцреиԥш,
Инымҵәаӡо ахәыцреиԥш ажәҩан ҿаҳауп.
Аԥҭақәа еилаҽҽоит, хыхь, аӡхыҵреиԥш,
Сӡырҩып нас ҽеила, иҟалаз саҳап...
Иахьзеи, еҵәа заҵәык кыдшәан иабацеи?
Излахьынҵада рыцҳа уаха иҭахаз?
Асар рӡырҩаш ишналашәаз гәасҭеит,
Аҵыхәтәы уасиаҭ акәхап, зышьҭыбжь саҳаз...
Слымҳа ҵнахуеит сгәалашәара ашьҭыбжь,
Сҿареи сажәреи еилаӡҩеит асырҳәеиԥш.
Иахьеи уаҵәи сеимаркуеит ашьыжь,
Ҩ-шьыжьык еимаркуеит уаҵәашьҭахьтәи сԥеиԥш.
Анасыԥи анасыԥдареи еицрыхоит,
Ахраҭи адунеии еибакуеит бӷарҵахьы.
Аха, зегь сгәыӷрақәа риааиуеит,
Сгәыӷрақәа ҿыцхоит,
Сеиҭахынҳәуеит аԥсҭазаара агәахьы.
Ажәҩан ҵаулоуп инымҵәаӡо ахәыцреиԥш,
Инымҵәаӡо ахәыцреиԥш ажәҩан ҿаҳауп.
Аԥҭақәа еилаҽҽоит, хыхь, аӡхыҵреиԥш,
Сӡырҩып нас ҽеила, иҟалаз саҳап!..
82 ~ ~ Амзаҭәымҭа
Иахьагьы исыҵакуп са сгәы амаӡа,
Са сгәы амаӡа сгәаҵаҽы иҵәахуп.
Ахаҳәгьы иалаӡом, са сгәы иалаӡо,
Са сгәы амаӡа ашә-цаԥхак аркуп.
Уи амаӡа ахаҳә ҟаԥшь иагәылоуп,
Ахаҳә ҟаԥшь агәылоуп ақардуаг.
Са сгәы амаӡа гәхьааганы сгылоуп,
Сгәы амаӡа сашьҭоуп, аха иааг...
Агәы амаӡа, агәы ишахану здыруеит,
Сгәы амаӡоуп измоу, сгәы амца еибаркны.
Избарҭаӡам сгәы амаӡа, аха исныруеит,
Сгәы амаӡа цәырҵуеит,
Сҵыхәтәы мыш аҽны!
Мушьни Миқаиа ~ ~ 83
Иҟоуп шәымҭак схы анысхашҭуа,
Гәалак санамоу сырҩышьны.
Сгәаҵахь џьара хьаак анхьашуа,
Гәырҩак санамоу сшьаҳаны.
Иҟоуп ажәак сыԥсы иахмырза,
Амыш ниаӡааны ианцо.
Ишлаӷырӡышо уаха сцәымза,
Сышрылаԥшуа аеҵә рымца,
Аҵх ҟьаҟьаӡа ианшо.
Зегьы анцәырҵуа, иԥсугьы ибзоугьы,
Амша ианҭыҩуа ашәышә абжьы.
Акәамԥа анкашәо аҳарҭ шаҿоугьы,
Ианысхашҭуа сыԥсы шҭоугьы,
Сантәоу ашәшьыра еиԥш сеихашьшьы.
Иҟоуп шәымҭак, сышлац налшәан,
Иӡыӡымкуа ианықәшәо сшьамхы.
Лаԥшҵашәарак ыҟоуп лакәшәа,
Лакәшәа ианааҭашәо са схы.
Издыруеит нахьхьи џьара ак шыҟоу,
Макьана еилкаам, џьара акы.
Ҩ-мцак рыбжьара саргьы сыҟоуп,
Ахьы шьаргәыҵа улакә цәашь сыркы!
84 ~ ~ Амзаҭәымҭа
Сҽыхәа
Умыццакын, уабаццакуеи, сҽыхәа?
Алахьынҵа амҩа нҵәаӡом.
Насыԥ лашак ажәҩан иҿызхуа,
Адгьыл ахаангьы дҟалаӡом.
Дыҟаӡам зынасыԥ иаԥысыз,
Хырԥашьа змам ауп аҿҳәара.
Уабаццакуеи, сҽыхәа, ишьҭхысыз,
Умҩа нагоумашь хара?
Издыруада иудыруазар иахьҭаӡу,
Адгьыл уақәлазтәуа насыԥк.
Усҟан, сҽыхәа, разҟык уацуп,
Саргьы сшәымҭақәа ирыцлап аԥсык.
Аха, сҽыхәа, умҩа шәарҭоуп,
Ушьамхы уамеижьан, умҩа уаԥшы.
Ауаҩы амашәыр иԥсацарҭоуп,
Угәыӷра мцымхарц, ахара унаԥшы.
Хара днеиуеит, хара инаԥшыз,
Хара ицаз иоуп еҵәак ҿызхуа.
Убри иоуп Анцәагь дызхылаԥшыз.
Умыццакын нас,
Уабаццакуеи, сҽыхәа?
Мушьни Миқаиа ~ ~ 85
Иахьатәи амыш учча ухәмар,
Ицқьанаҵы ажәҩан саркьа.
Ихых унасыԥ ахмыҳәҳәар,
Зны иҟаз ыҟаӡам анкьа.
Ахаҳә иалырхуеит арашы,
Амҵ кнаҳан ацәа ахырхуеит.
Ибла ихкылазаргь аҵәыршы,
Ажә амгәа аԥа аӷрихуеит.
Дад, аамҭа еиҭасит иахьа,
Аԥси абзеи амш еимаркуеит.
Аӡы аҩада идәықәлеит ҩаԥхьа,
Ахьажь ахы аҵәы иахаркуеит.
0, сымаалықь угәуҽаныз,
Зны уашьаҳар алашьцара.
Уцәашьырша шьҭыхны икыз,
Есымша иԥхозааит улашара.
Сахьухәаԥшуа сгәы ԥшаауеит,
Сылабжышқәа кәицшәа ихыҵуеит.
Уара аԥсҭазааразы уаауеит,
Сара уаҵәы адунеи сықәҵуеит!
86 ~ ~ Амзаҭәымҭа
– Ашьыжь мҩа харак сықәлоит,
Исцәынхозеи, сан?
– Шәиԥхьыӡ ушьҭам, умрагь ҿыхоит,
Унасыԥ уцуп, нан.
– Бжьык сызӡатәит ашамҭаз,
Измааноузеи, сан?
– Унасыԥ уқәҿнаҭит уҭәымҭаз,
Уан дукәыхшоуп, нан.
– Абгыӡ сықәҿнаҭит ҩадаҟа,
Измааноузеи, сан?
– Маӡа ахьыҟам, шьоурагь ыҟам,
Угәуҽанызааит, нан!
Мушьни Миқаиа ~ ~ 87
Адгьыл ашьа ааӡом саныҟам,
Ардәынагьы «ҟәырҭ» аҳәом.
Сцоит аԥхыӡеиԥш, ҭыӡшәа ахьыҟам,
Сџьанаҭ хьымҩа каххаа иахьгоу.
Сара сышьҭахь амрагь гылоит,
Амзаҿагьы ажәҩан ԥнаҟап.
Асабигьы ашара даԥылоит,
Ҩаԥхьа адунеигьы хәлап, ишап.
Дип уаҵәгьы аҵеи лашара,
Уаҵәтәи амшгьы агәыӷырҭа.
Еиҭалашап амцахара,
Агәырӷьа ҩналап аҩнаҭа.
Маҷк ауп исҭаху ахраҭгьы,
Еицамкааит сышьҭахьҟа инхаз.
Ахаҳәгьы сҭахым, амармалташьгьы,
Сцәаҳәақәа схагылааит баҟас!
88 ~ ~ Амзаҭәымҭа
АԤхыӡ шкәак әа
Ацәа шкәакәа, ацәа шкәакәа,
Аԥхыӡ шкәакәа ԥхыӡ исырба.
Аҵх хәыцрала исхымгакәа,
Уаҵәы исԥеиԥшу, лабҿаба.
Ԥхыӡ исырба ашара ашамҭаз,
Ԥхыӡ исырба насыԥ шкәакәак.
Ашьжьымҭан аӡаӡа аҳәамҭаз,
Уцәамҭа хаара саламхакәа,
Снықәыргыл шьха ԥшӡак снаган,
Исырба арҩаш шкәакәа шыцәоу.
Ахәы инықәырԥыр схәыҷра хага,
Исыҭ амҵәыжәҩа сгәыӷра зхыҵәо.
Ажәеиԥшь рашәа сзаҿарҩ ахра,
Дырхынҳә абчараҳ лыԥхала.
Бахәаԥшь цаҟьаш аилаҭәахра,
Шьыжь иҩыча мра шәахәала!
Ацәа шкәакәа, аҵых шкәакәа,
Сыԥхыӡ уалаз аԥхыӡ шкәакәа!
Мушьни Миқаиа ~ ~ 89
Ашьыжь иацҿыхаз амырхәага,
Аԥсабара аԥшӡара инахьшит.
Икаххаа илашеит ашьха, ага,
Ашәахәа ахраш ажәҩа ихнашьит.
Еилас-еилахәмарт аԥсабара,
Адунеи лаша аԥсыцқьа ахалт.
Шә-насыԥк ацны амра аԥхара,
Агәырӷьаҿҳәашеиԥш жәҩан ихалт.
Ашәахәа аԥсаҟьоит ажәҩан хымаа,
Аԥсҭазаара алагеит ҿыц.
Илашеит адгьыл хәымаа-жьымаа,
Ҽынла икыдлеит амза ахыц.
Аӡаӡаш ахәуеит ашьыжь ԥшалас,
Аразреи аԥшӡареи еицуп.
Ӡшәахшәа исхыҵит исымаз гәалас,
Сышьха ӡыхь еиԥш сгәы разуп.
Ашара мра са сгәы хнахуеит,
Аԥсыцқьеиԥш ихыҵуеит анаҟә ашәшьы,
Аҩ-иаҩуеит, ах-иахуеит,
Нахьхьынтәи иааҩуеит алу абжьы!
90 ~ ~ Амзаҭәымҭа
Аҳәҳәыҳәа икаԥсоит ас цырақәа,
Ашәыб амахәқәа ирыхшьуп.
Ашьашьал саркьа ххырақәа,
Аҵаа џьанџьыхәақәа лашьҭуп.
Амахә иакәшоит амцабз шкәакәа,
Илаша-лашоит ас-цәашьы,
Асы леиуеит ихымкәаӡакәа,
Асы леиуеит еилашьшьы.
Асы иларшәуп рацәа ххыран,
Ардәынак, иркылшәаз ҩ-масарк.
Аграпара ашьҭа ихылан
Иааиуеит, ахәда хыршаны цицарк.
Мраҭашәарахь иҵшәааит ажәҩан,
Асыршҩы леиуеит ушьҭа абар.
Шьалҭа бамбоуп аҵла рыжәҩа,
Иҟам амрагьы ахабар.
Иауеит, иауеит асырҩаш қаруа,
Ибырлашԥсаран ахцәы аԥауеит.
Схәыҷра анасыԥ иҩуа-икәаруа,
Ашҭа аҵыхәаҿ иԥыр-ԥыруеит.
Мушьни Миқаиа ~ ~ 91
Сыԥшуп, сыздырӡом сзыԥшу,
Иаасыкәыршан ас-шәах кашуп.
Ишҭынчра иҭынчроуп ауразароу,
Зны сахьыччаз, сахьҵәуаз аброуп,
Аброуп иахьызбаз схәыҷра асы,
Асы шкәакәа еилассы,
Насыԥ шкәакәа канаԥсон,
Сара схәыҷра асы ашәа сҳәон.
Сгәырӷьон, схылԥа аҵыс ҭаҳәуан,
Асаҿы аҵарақәа каҳәҳәуан.
«Ақәа ауеит, асы ауеит,
Абгахәыҷы ԥҳәыс даанагоит,
Абгаду кылыԥшуеит!» –
Абгахәыҷқәа рашәа сҳәон,
Аҵла рышәыб еимаԥсон.
Асы грапарақәа шьҭаҵо,
Асы рбылгьақәа ҟасҵон.
Асы-шәыб камԥсаларц сҭахын,
Ҩаԥхьа ажәҩан асы-ԥҭа хын.
Сыԥшуп, сыздырӡом сзыԥшу,
Иаасыкәыршан ас-шәах кашуп.
Лашбжьык нықәыҩуеит ахәахьы,
Сгәыԥшаа-хыԥшаауа
Сыԥшуеит адәахьы...
Асы шкәакәа ауеит икассы,
Схәыҷра агага ыларшәуп асы!
92 ~ ~ Амзаҭәымҭа
Аҵхи амзеи реиԥш ҭынчроуп уаха,
Аҵыхәтәантәи аԥхыӡ еиԥш аҵх мҩасуеит.
Ԥеиԥшк ахьыҟам дунеик ааԥсаха,
Амарқәеи-амарсеи рхац икылсуеит.
Ауаз ацрыхоит адгьыл цыжәха,
Шәиԥхьыӡ иҭацаԥхоуп адунеи.
Ауҩы дықәхоит адгьыл мчымха,
Ауаҩы насыԥдагь ахаҿы днеит.
Дгьыли-жәҩани ргәаԥшь цәыҳә-цәыҵәеит,
Алу еибафоит, алу ҵҩызааит.
Адунеи мшынхан, ихышхыҵәеит,
Хысла-гәысла жәлар еиҿцааит.
Абгыӡ ҟаауеит аҵх кылҵәан,
Алақәа ууеит, ирбарҭоуп ҟалаак.
Амаалықь игәы каршәны дыцәам,
Цәаныррак даргәаҭеиуеит уахак.
Агәнаҳа тҟәацит ашәырқыҭан,
Ҭамҷыҭ ҳныхақәагь ҭыҵит рыҭра.
Аԥшырҭа иқәтәоу, уааԥшы ҳгәаҭан,
Ҳазшаз лахь ҳаумҭан,
Иҳаҭәашьа угәра.
Мушьни Миқаиа ~ ~ 93
Ԥеиԥшк ахьыҟам дунеик ааԥсаха,
Амарқәеи-амарсеи рхац икылсуеит.
Аҵхи амзеи реиԥш ҭынчроуп уаха,
Аҵыхәтәантәи аԥхыӡ еиԥш аҵх мҩасуеит.
94 ~ ~ Амзаҭәымҭа
Ашьацра иларшәуп амырхәага,
Гәырӷьаҿҳәашак налаҭәоит аҳауа.
Ацхарпа каҳәҳәуп, ашьац аагага,
Насыԥк сзыԥшуп иахьа исоуа.
Избоит аргама сҿара хьаҳәит,
Схәыҷра аччаԥшь аӡыхь еиԥш ихыҵуеит.
Сҿаҳәатәгьы Анцәа иҟынӡа инаҩит,
Сҿара хызхыз доуҳак цәырҵуеит.
Аҭынчра цәажәоит иаасыкәыршан,
Ашәҭ агәылҵуеит ахаҳә шьанҵа.
Сара егьсыгӡам дунеи иқәыршаз,
Дгьыли-жәҩани рашҭа аҟынӡа.
Сгәаҿы гәалаҟарак хышхыҵәоит,
Дунеи рыцҳак сшықәыц-сықәуп.
Нахьхьи шаеҵәак иакуеит-ицәоит,
Издыруеит сдунеигьы сахьынӡақәу,
Сишь, абжьы игаз, ахьгаз абыкәу?!
Мушьни Миқаиа ~ ~ 95
Ашьшьыҳәа уасла, аԥшалас,
Ашьац ахыцәқәа умырҵысын.
Хәыцрак ырзо аҵых уалаз,
Насыԥк цәыргала уаҵәазын.
Аӡаӡа уацыз ашьыжь шараз,
Уԥсыршьаганы укаииы.
Аҟармаҵыс абжьы угараз,
Сыԥшалас, схәы ԥшӡаҿы ииз.
Иҿых ашараз шанасыԥк,
Агәырҩа ашьҭақәа рхәаша.
Ашара уԥшалас наласып,
Уажәоуп ашьхарахь ианша.
Асаби хәыҷ игәы унықәԥыр,
Ԥшьшьала игара ԥшӡа унахьыс.
Ҳаскьын ҿакгьы адәахьы иныҵкәырп,
Удоуҳа амаӡагьы ҵәахыз.
Есыхәылԥаз амра аԥсымҭаз,
Сызқәа аҭыԥаҿ ункашәшәа.
Исызҳәа, ашьыжь ашара ашамҭаз,
Мыткәмак налаҵан ашәак...
96 ~ ~ Амзаҭәымҭа
Даҽазныкгьы ааԥынра ааит,
Ажәҵарақәа рыҭрақәа рҳаит.
Иааҩуеит амышзырҳага абжьы,
Аҳаскьынҿа гылт шьыжьы.
Амзаҿа агәы аҩада иҩархоуп,
«Анымераҳ» ианаҵху уахоуп.
Анасыԥ ҽыц иашьҭоуп зегьы,
Насыԥ лашак иашьҭоуп уаҵәгьы.
Саргь иахьанӡа абраҟа ссасын,
Адгьылаҿ асыҭәҳәа сҭасын.
Сымшқәа ирыгхеит иахьагьы мшык,
Анцәа ду ҳацәыхьча лаԥшык.
Сышьҭа ихылаз, аҵеи улаша,
Сдоуҳаи сҳақи уцыз есымша.
Лаԥшыцәгьеи-ҿаԥшыцәгьеи уҟәгаз,
Еицоумкын уабацәа ирҭынхаз!
«Амин!» – хыхьынтәи бжьык саҳауеит,
Шаеҵәак жәҩангәаҵаҿ абла ҭаауеит!
Мушьни Миқаиа ~ ~ 97
Ииасхьоу сымышқәа рыгага,
Еихьыс-еиԥыс саԥхьа игылоит.
Схәыҷра ашәаԥшь иналыггаз,
Шьыжь аӡаӡа аҿаҳәҳәы исԥылоит.
Уаҩ дызқәымлац дунеик сықәуп,
Арҩаш хьырҩашха еиласуеит.
Амаалықьцәа ртәарҭа ахьыкәу,
Сахьынаԥшуа сыԥсы рхьысуеит.
Уаҩ иимбац доуҳак збарҭоуп,
Џьанаҭ сҭалт, избоит сшьапала.
Ахаҳә шьанҵа ирашәаҳәарҭоуп,
Адунеи цәажәоит са сбызшәала.
Иҵхәраа иҩеиуеит ашацәа рӡышхәа,
Аԥсра иахәшәу ашьха ӡыхьқәа.
Ахьы мра, ахьы мца ршәахәа хыхуа,
Снеиуеит ԥшьшьала насыԥк нықәуа.
Насыԥк нықәуа жәлар ирҳақу,
Снеиуеит лакә мҩак санылан.
Сишь! Избарҭаӡам иахьаку,
Аха, бжьык саҳауеит гәаныла...
Уаҩ дызқәымлац дунеик сықәуп!
98 ~ ~ Амзаҭәымҭа
Зыхаара зцәыӡхьоу, иҿшәаз ақәыԥсҳа еиԥш,
Слахьынҵа самҵаршәуп аргама.
Аамҭа аӡыблара иалахаз сԥеиԥш,
Хәыԥы-ӡыԥуеит, ҽа дунеик ааигәахама?
Шьыжьтәи ашәаԥшь зхьачасырмоу ашәахәа,
Аҿаӡыҭуеит, нахьхьи, ахра ҩашра.
Аԥсылҩеиԥш амаалықьцәа рыԥсы кахәхәа,
Асар рымҩа иакәшоит ажәҩан хьашраҿ.
Избоит ԥшь-еҵәак, ԥшь-маӡак еибырҳәоит,
Зиеҵәахә кыдло дарбанушь уаха?
Анцәа ихьы шьаргәыҵа сгәыҵак схырхәоит,
Ҳазшаз суҳәоит сныҳәаԥхьыӡ еиқәырха.
Уаха аҵых ҭынчуп, аха ишԥаҭынчу!
Бжьыда-шьҭада ԥсыцқьак диуеит.
Жәҩангәаҵаҿ ҩ-ԥҭацахашк еихышьуп,
Анцәа ран лныҳәаԥхьыӡ саҳауеит.
Аҵх салагылоуп аамҭа ахәыцха,
Ацыԥхь аԥсаҟьоит аеҵә реихымца.
Анцәа, исымҳәац ажәак аҳәаха сгәарԥха,
Слахьынҵа, сумҵаршәуп,
Адунеи агәырԥынҵа!
Мушьни Миқаиа ~ ~ 99
Иахьеиԥш, сабдуцәа рабдуцәа рхаангьы,
Ара амра гылон, амра ҭашәон.
Шәынтә иқәасыргьы, шәынтә иҵааргьы,
Ҩаԥхьа мра-мза гәылҵуан, адгьыл лашон.
Амацәыс еихнахуан аџь агәыгәҭа,
Ажәҩан гәаҵа ианнаҵон ахҵара.
Амза цәырҵуан ашәаԥшь аԥсымҭаз,
Амаалықь иныҳәабжь ааҩуан харантә.
Ара аныха иамҵаныҳәон сабдуцәа,
Ҳныҳәарҭа ахьацаҿ ацәацәашь былуан.
Ара мышкызны иқәын аԥааимбар,
Хьыӡрацара иандәықәлоз, адгьыл ҵысуан.
Шьыбжьон аԥсрахәшә ааҵраҿ иуԥылон,
Амаҭ ахәшә аҳаскьын аԥшаауан ала.
Лакә шәахәала ирҩычон аҵых уахынла,
Аҵых амаӡагь хәыҭ-хәыҭуан маӡала...
Уахагь аҵых уалуашоит агәалеиԥш,
Илашоит ацәымзеиԥш адоуҳа алакҭа.
Нахьхьи, иҳашҳатәарахаз ахан еиԥш,
Тур ихәы ықәгылоуп ҩ-дунеик рыгәҭа!
100 ~ ~ Амзаҭәымҭа
Аҭынчра сазыӡырҩуа стәоуп сымала,
Аҵла иамҵаршәуп аҵла ашәшьыра.
Адунеи зегьы схагьжьуеит арымала,
Искуп ажәҩан хымаа амаакыра.
Сааԥсеит сшааԥсара, ушьҭа сҭаслымуп,
Са слахьынҵа сацныҟәоит ныӡбада.
Шәымҭак сзыхашар, убригьы насыԥуп,
Иахьатәи амыш сцәымцар гәыӷрада.
Ҳаи, изакә бза гәырҩоузеи сыхҭазкыз,
Амци-аргамеи рхаԥыцқәа шԥеилахеи!
Иҿшәарц егьагӡам сыԥсы ахац зҿаскыз,
Ах, шьыжь шәаԥшь ацәаара сышԥеилаҳаи!
О, быжь-цаҟьашк ирхыҵыз сажәымҭа,
Хәылԥазтәи сыгәҿыӷьра ушԥеиԥшу!
Аха адгьыл иақәлахаз сашәамҭа,
Цәашьы иаҵәан иаркуп
Ҩ-ԥсҭазаарак ахьеиԥшьу!
Мушьни Миқаиа ~ ~ 101
Споезиа
Сышьыжь уацуп, сыҵых уацуп,
Споезиа, сыччаԥшь ашәахәа.
Сара сгәахәра уаԥсахацуп,
Сыԥсеиқәырхага сгәацаԥха.
Сымши сыҵхи ашәеиқәа иалоу,
Гәыӷрак рыцшала есымша.
Асыҭәҳәа ашәагәы саныцәхало,
Ушьыжьы мрашәахәан улаша.
Сгәыӷра еицоумкын ашараз,
Есымша уԥсрахәшәны усзыԥшыз.
Усзыхаша ашара еимҟьараз,
Уааԥны шәҭыцха сыбла ухыз.
Сҿахәы сырҳәа аҵыхәтәанынӡа,
Снумыжьын, споезиа, мҩабжара.
Уеиҭаҩаҵха сышьха ҳәымца,
Сышьха ҳәымца лашоз хара.
О, споезиа, са сынасыԥ,
Уаҵәгьы срыцҳашьан усԥыл.
Ушьҭа саргьы лассы сниасып,
Уара убаҟа мраны усхагыл!
102 ~ ~ Амзаҭәымҭа
Сышьха ӡыхь
Са сышьха ӡыхь сукәыхшоуп,
Ашьыжь шәахәа зҿыкәыршоу.
Усыциит шьыжьык, ашамҭазы,
Ашара-шәа агамҭазы.
Мҩак ҳаицықәлеит убринахыс,
Мышьҭа мышла зхы ыҵызхыз
Сажәеинраала ацәашьы иаҵәа,
Схәыҷра ашьацра унхәыҵаҵәа,
Уҿыноухеит схәы ԥшӡа ухалан.
Убринахыс ԥсыс усхалан, –
Сгәырӷьа уацуп, сгәырҩа уацуп,
Угәырӷьаҿҳәашоуп, ҽазны ууазуп.
Сӡыхь, споезиа, сыхьӡырҳәага,
Исыҵамкыкәа ҳамҭак снага.
Сан лбызшәа уаҵәгьы еицоумкын,
Ахы иақәиҭыз, ахыц иҭоумкын.
Сбызшәа еинаала, сӡыхь ихыҵыз,
Укәылӡы ҩацан схәыҷқәа урыцыз.
Уныхахәыраз зегьы рзыҳәан,
Иҳәа, уҵыхәтәажәа, зегьы ирзымҳәаз.
Сҿахәы зласҳәаз сабду иажәа,
Анцәа еицоумкын аԥсуара ашәа!
Сышьха ӡыхь хәыҷ, сыԥсыршьага,
Ахҭа аҟынӡа сашәахә нага!
Мушьни Миқаиа ~ ~ 103
Мҩакы дашьҭоуп згәыӷра еижьагоу,
Уи инымҵәаӡо мҩак дазыԥшуп.
Амҩа ихыччоит иаԥхьа инагоу,
Инҵәахьеит, хыџьара еиԥшьуп.
Аха зегьы акоуп дгәыӷуеит ахәаша,
Уи дышзахәо имышқәа еиҵихуеит.
Даҽа шықәса ҩажәа ихәаша,
Аҵәҩан ҿиҟьоит, ахи-аҵыхәеи...
Шә-ааԥынрак еихеигалоит гәаныла,
Гәаныла еиԥишьуеит шә-кьларк рхац.
Зегьы ириааиуа игәыӷрақәа иԥылан,
Ихашҭит шәышықәса зҭигаз аихац.
Инымҵәаӡо амҩа иахьагьы дашьҭоуп,
Дгьыли-жәҩани хыла иҵиԥссоит.
Адунеи иакәшо иара аӡәзаҵәык ишьҭоуп,
Ибаӡом, имышқәа абӷьыжә еиԥш икаԥсоит.
Ашьшьыҳәа снеиуеит хәымҩала,
Нахьхьи мза ҭахамҭа абла ҭаауеит.
Хәыцрақәак рыцәқәырԥа сагәылалан,
Ауаҩы дуаҩызтәыз гәаныла сазҵаауеит!
104 ~ ~ Амзаҭәымҭа
Исгәалашәоит хәылԥы мра аҭашәамҭа,
Хәылԥы-галуан иналаҭәоз ашәаԥшь.
Абнара! Аҵла даӷьқәа рашәаҳәарҭа,
Ҳҵәамҵа зҽырқьақьа итәалоз ҳлаԥшь.
Исгәалашәоит амзаҿа иациз хәылԥы еҵәа,
Алахьынҵеиԥш ажәҩан иналшәоз нахьхьи.
Икаҳәҳәуаз аӡаӡа ахәлара ихәыҵаҵәа,
Ах, убарҭ зегьы уажәы иҿыцӡа срызхьит.
Са схәыҷра амшқәа ахә иеиԥш еиҭашәон,
Мраҭашәара иацҭашәон са схәыҷра.
Сгәаҵаҿ, аҵааршә еиԥш, сыҷкәынра хьшәашәон,
Збахаҵәҟьа самраӡа, иниасыз хара.
Ахәлара исымнахуеит шәымҭак исаӡаз,
Аԥхыӡ цәгьеиԥш ҩымыш сызҭааз адунеи.
Аха, макьанагь снеиуеит аҩсҭаа ицасаз,
Абга аҟырҟы сҭысны, ахҭа аҟынӡа снеит.
О, са сыхәылԥ, сажәреи сҿареи рынасыԥ,
Слахьынҵа амаӡа зҭаӡу, счықьмаџьа.
Саргь уаҵәы ухәылԥ шәаԥшь еиԥш сниасып...
Ажәак сашьҭоуп исымҳәац, убранӡа сыхьча!
Мушьни Миқаиа ~ ~ 105
Илашоит ацәашьқәа ацәаӡыӡ ргәыҵарш,
Илашоит ауахәамаҿ Анцәа иан лцәашьқәа.
Амаалықьцәа ирхаршәуп
Рҽыкәаҳа бырлаш,
Анцәа диҳәоит ауаҩы, ицәашьы ԥшӡа ихаркуа.
Ауаҩытәыҩса даҳәоит уаҵәтәи амыш,
Каҳада-ԥҽыда иҟьаҟьаӡа изшарц.
Ауаҩ ихигаз игәаҟрақәа ихамыршҭ,
Диҳәоит уаҵәтәи амыш, амыш ҿыц ахшарц.
Ауаҩытәыҩса рыцҳа, адгьыл ашьана,
Есымша дықәзарц шԥеиҭаху адунеи?
Гәырԥынҵак дақәгәыӷуеит ауаҩы маџьана,
Анцәа ду диашьапкуеит иахьеи-уахеи...
Ацәашьқәа рыԥсылҩа ҩеиуеит икашьшьы,
Ауахәама иҭыҩуеит асаркьал абжьы!..
106 ~ ~ Амзаҭәымҭа
Асы алышәшәоит жәҩан сакара,
Ашьашьал шкәакәақәа кынхалт.
Ашьха, абна, ашҭа, ахкаара,
Ашьалҭа шьашьа шкәакәа рхалт.
Ԥшаласк кашәшәоит иаҩымцакәа,
Асы-шәҭыц цырақәа каԥсоит.
Асы-шәҭыц цырақәа хымкәаӡакәа,
Рыҩи-ркәари еилаԥсоит.
Илеиуеит асы, схәыҷра анасыԥ,
Ажәҩан иахәуеит асырҳәы.
Грапарала абас сниасып,
Абырлаш с-цырақәа схьыҳәҳәы.
Схәыҷра ҿыхеит гәеиламгыла,
Алакәқәа рашҭа сҭалт иахьа.
Асы шәыб амахә насгәыдкыла,
Ҽа ӡынрак саԥылт ҩаԥхьа.
Асырҳәы леиуеит еимагылан,
Схәыҷра агәырӷьаҿҳәаша асы!
Сажәра шкәакәа сгәыҵак сгылоуп,
Сышлац шкәакәақәа схьыссы!
Мушьни Миқаиа ~ ~ 107
Инымҵәаӡо ахәыцреиԥш илашоит сцәацәашь,
Аҭынчра абжьы ҵәыҵә слымҳа ҵнахуеит.
Сцәацәашь иакәшоит ԥарԥалыкьк ԥаԥашьк,
Сара ҩапьхьа схәыцрақәа рышҟа схынҳәуеит.
Амшын ихуп схәыцрақәа ррыԥхра,
Урҭ зны иччаԥшьуп, ҽазны илаӷырӡуп.
Исхыҵәоит аԥхыӡ цәгьақәа рыӡхыҵра,
Сыбзиабара аԥра шкәакәа
Ацәқәырԥқәа ирхуп.
Сеимырдоит афарҭыни амырхәагеи,
Адунеи сазкуам, адунеи акьанҿаа.
Са схәыцрақәа ахҭа аҟынӡа снаргеит,
Исцәыӡыз сынасыԥ уашьҭал, иԥшаа...
Абри ахәы ԥшӡа снықәгылан ҿысҭит,
Исымбац исмаҳац ак саҳарц сҭахуп.
Аԥхын ҵых иналыггаз сахьак гәасҭеит,
Абжьарак, ҿымҭроуп, зегьы-зегьы ҵәахуп.
Инымҵәаӡо схәыцреиԥш илашоит сцәацәашь,
Сцәацәашь иакәшоит ԥарԥалыкьк ԥаԥашьк!..
108 ~ ~ Амзаҭәымҭа
Сыҩыр сҭахуп, аха сабаҩуеи?
Саԥхьа асыҭәҳәа асы аҩуеит.
Ашьхарахь имацәысын, ихысит,
Иахьатәи амшгьы қәасит-иӡысит.
Сыҿҳәара мҩасит хыҭҟьаран,
Есымша сымышқәа шыгәҩараз,
Мҩакы сықәын, сызго сга ҳәа,
Уаха сышьҭалон насыԥк саҳәан.
Лаҳәа еиқәаҵәан, гагак сышьҭан,
Акьу мышьҭацәгьа хылон сышьҭа.
Ишынеилаԥсоз сышлеи сықәи,
Сышьхәа иныҵӷәых ҿҟьареи хықәи,
Сааит абранӡа саӷа ицасгьы,
Хәҵыш аамҭа шлак саҳәоит насгьы.
Сышгәыӷ-гәыӷуаз абас мацара,
Снаӡеит сымҩа ахаҩаӡараҿ.
Избоит уашьҭа сажәра схыҵәоит,
Аҵыхәтәантәи скәицгьы ҿыцәоит.
Сыҩыр сҭахуп, аха сабаҩуеи?
Саԥхьа асыҭәҳәа асырҳәы аҩуеит!..
Мушьни Миқаиа ~ ~ 109
Схы сыԥшаарц сшашьҭаз, сышлеит аргама,
Сынкашәазар, схы здыруазар сҭахын.
Ашьха, ага, аӡымшын — акры нхама...
Аха слахьынҵа зҭаӡыз акәалаԥ ҵәахын.
Мыткәма бжьуп иналҩыз са сҿара амыш,
Сгәырҩеи сгәырӷьеи еицрыхон есымша.
Урҭ зегь, аҳәҳәабжь еиԥш иахьагьы исхамышҭт,
Сгәы иалоуп аҵәымыӷ жьакцеиԥш есшар.
Са схы сыԥшаауан ԥсҭазаарак шеибгаз,
Зны сыччаԥшь шкәакәан, ҽазных, еиқәаҵәан.
Ишьацәхыслон схәыҷра амышқәа еихгаз,
Аҵәы лашьца иналхны, сышлац сыԥшаауан.
Адунеи сзықәыз адырха смаӡаӡакәа,
Сынасыԥ, ахәылԥ ӡаӡеиԥш инкабеит.
Ианааз, ианцаз ҳәа сызгәамҭаӡакәа,
Сҵыхәтәы мыш ашамҭазы ишарккеит!
110 ~ ~ Амзаҭәымҭа
Сара сдунеи зхәыцыз сара соуп,
Иахьагьы убри сдунеи ҿыц сықәуп.
Сдунеигьы саргьы акалашәа ҳшоуп,
Уи са слахьынҵа иацлашо ҳақуп.
Ишысҭахыз дысхәыцит сынцәахәгьы,
Ишысҭахыз исыциҵеит сынасыԥ.
Са ишысҭахыз дсыцуп ихаҭагьы,
Ушьҭа уаҵәтәи амышгьы ирласып.
Уаҵәтәи амышгьы ааигәахоит ушьҭа,
Ииасыз сымшқәа зегьы насыԥын.
Ишыцқьац ицқьоуп сышьыжь алакҭа,
Иахьатәи ашьыжьгьы сыразра сыцын.
Аамҭацк сызҭааз слакә дунеи
Макьанагьы илашоуп,
Исаранџьха икыдуп амза аҭәымҭа.
Макьанагьы сгәыӷрақәа рымҩа хароуп,
Исҿахәмаруеит ааԥынтәи ашәымҭа!
Мушьни Миқаиа ~ ~ 111
Са сымаӡа аӡәгьы идырырц сҭахӡам,
Уи аԥшь-рҩашк рхаҳә ҟаԥшь иагәылоуп.
Амаӡа, маӡоуп, абжьарак, сҵәахӡам,
Сгәы ҭырхьахьа шьыжь шәаԥшь саԥылоит.
Сацәшәоит уаҵәашьҭахьтәи слахьынҵа,
Исаҩсыз зегьы схызгоит гәырҩала.
Саауеит нахьхьынтәи мҩахәасҭак шьҭаҵа,
Саауеит ршәыра рҟыра мҩала.
Иҟоуп маӡа хәаԥса, иҟоуп маӡа ԥшӡа,
Анцәа ицәуҵәахыз амаӡа, гәнаҳауп.
Схы-сыԥс каршәуп, сышьҭахьҟа схьаԥшӡом,
Зегьы Анцәа ибоит, иарбан исҭаху уаҳа.
Сымаӡа са сзын есымшагь имаӡоуп,
Сҵыхәтәы мшазоуп сымаӡа анцәырҵуа,
Сымаӡа маӡазаргьы, ицқьоуп, илашоуп,
Са сышьҭахьгьы, сымаӡоуп зышьҭа мыӡуа!
112 ~ ~ Амзаҭәымҭа
Ахҭырԥажә еиԥш ихеит абри адунеи,
Лассы аҵларкырақәа еимыҵуеит.
Ауаҩы машәыргьы ахаҿы днеит,
Асеиԥш адгьыл ишьҭақәа аныҵуеит.
Аҭра иҭыҵуеит, еилагылом амшын,
Амцеиԥш амшынгьы адгьыл иазыҩуеит.
Ауаҩы иахьамзар, уаҵәы ҳәа дыԥшын,
Аха, аԥсцәа руаз адамра аҵа иҭыҩуеит.
Уаҵә иҟалаша, анарцә иадыруеит аԥсы,
Ахраҭахь аԥсцәа рызқәаҭыԥ ҭынчым.
Саргьы рыцҳарак сцәа ианыруеит лассы,
Нахьхьи аԥшь-еҵәак рыгага еихышьым.
Игоит аҵым-ҵым, слымҳақәа рыбжьы,
«Ашәышьханхыҵ!» – Анцәа сиҳәоит сыҽкаршәны.
Ҿымҭроуп зехьынџьара, амш еихашьшьы,
Шәиԥхьыӡк ааҩуеит аҵәы еиқәаҵәа нкаршәны.
Есақьырсҭа дналыггоит ажәҩан агәы,
Наҟ-ааҟ сџьарны ихьы шәахәа схигоит.
Сықәгылоуп раԥхьа сахьынкашәаз ахәы,
Аҵыхәтәантәи ашәышықәса наскьазгоит!
Мушьни Миқаиа ~ ~ 113
Амра аҿы аӡәӡәоит ашьыжь,
Аԥҭа рӡаӡаш аҿаҳәҳәы.
Ахра ашьанҵа шәахәацк иашьышьт,
Ишьҭоуп аҵыҭәа еикәарҳәы.
Абнакәты ықәтәоуп ахаҳә ҳаҟьа,
Амырхәага нахьырша.
Абнакәты ықәтәоуп ахаҳә гәакьа,
Анцәа исасу — Ҳазшаз.
Ацыхаӡ ажәуеит абӷаџьма,
Атәыҩа хырша неикәырша.
Еиқәыӡырҩуеит ашьха абна,
Уажәоуп ашьхарахь ианша.
Аԥслаҳә ԥшӡа зморохә мыӡыз,
Иҽырба-ҽырбо ашьха раҳ,
Иаҿагылоуп шьапы зхьымсыц,
Акаҵәара, ҿыцбарах.
Ашьха рҩаш гәеиламгыла,
Ашьхатәыла зегьы хнахт.
Ашьыжь шара иаԥылан,
Аҳарҩа иахьыӡсеит аԥҭа ршәах.
114 ~ ~ Амзаҭәымҭа
Ацәашьы иаҵәа рыԥсаӡ гылоуп,
Иҟам рыцҳарак ахәынга.
Абарҭ зегьы сыԥсы рылоуп,
Ашьха лыԥха сыман сгылоуп,
Аӡыжь ихыршәлоуп ҩ-гагак!
Мушьни Миқаиа ~ ~ 115
Амра лассы иҭашәар ҳәа сышԥашәо,
Сзахӡыӡои, нахьхьи, амзаҿа игылаз?
Избоит аргама цәаныррак сыԥнашәоит,
Иӡыӡымкуеит лаԥшҵашәарак исԥылаз.
Еҵәак, амахә иаҿаршәу цәыкәбарҵас,
Ӡаӡашшәа илашоит ажәҩан ашьана.
Сеиқәышлаҳәа сахьгылоу ԥааимбарҵас,
Срызхәыцуеит шәымҭқақәак рнашана.
Сизхәыцуеит абри адгьыл ашәахсҭа,
Ауаҩ рыцҳа, адунеи иагәларшәхаз.
Сизхәыцуеит шәымҭак ашәахәасҭа,
Ауаҩы шара-мша, Анцәа ду инаршәхаз.
Избан нас сара абас сзыгәыҩ-ҿыҩхаз?
Уажә абарҭ зегьы аансыжьра зџьысшьои?
Абас изыршаҟьои сгәыӷра зыԥсы ықәхаз?
Игәыбзыӷуеит сгәыӷра, аха исылшои.
Акымзарак. Избоит сыгага сзахыԥом,
Саҿуп ԥшьшьала сшәымҭақәа рныхра.
Ашәагьы сыхәом, амыткәмагьы сыхәом,
Стамашәҭ каԥсоит, аҵыхәтәантәи сгәыӷра!
116 ~ ~ Амзаҭәымҭа
Ашәшьыра-ԥша еиԥш иныҵԥрааит аԥшалас,
Икаи-бзаиит ашьыжьтәи ашәахәа.
Агәырӷьаҿҳәаша еиԥш амахә иҿалеит,
Ашәҭ, аӡыхь еиԥш ихыхәхәа.
Ах, ҩаԥхьа ҿыц сеиҭеир шԥасҭаху!
Ак шԥахымҵи сшәымҭақәа рдунеи.
Сзынамӡеит сыцә тәыҩа ахьыҵәаху,
Ԥшьынҩежәантә сааԥынра шәҭын икаԥсеит.
Аха иахьагьы ҽааԥынрак саҳәоит,
Ҽазныкгьы сышьха рҩаш
Хышхыҵәар сҭахуп.
Шьыжьаахыс цәаныррак схыҵәоит,
Инымҵәаӡо гәыӷрақәак рышьҭамҭа схуп.
Ицәырҟьа-цәырасуеит иԥсхьоу сахьақәак,
Ашәшьыра-ԥшеиԥш иныҵԥыруеит аԥша.
Схы-сгәы дырлашоит ашьхыц рашәақәа,
Уаҵәгьы ҳгәыӷра еицоумкын Анцәа ҳазшаз!
Мушьни Миқаиа ~ ~ 117
Ажәҩан ӡымшын ӡыжь иаҵәароуп,
Амырхәага хьырҩашха икаҭәоит.
Адгьыл ҿажәкуеит иахьантәарак,
Ашьха ӡыхь аарла ихыхәхәоит.
Жәҩан ихыгьыжьылоит уарбак,
Игәаҟуеит, иҵәуеит, абжьы хҵаны.
Иҿажәкуеит, иӡышоит ауарба,
Арҩашқәа леиуеит иҭҟьаны.
Ауарба арҩашқәагь абоит, аӡыхьқәагь,
Ауарба кьууеит, ишаҟьоит.
Арҩашқәагь леиуеит, аӡыхьқәагь,
Аха, ишәиуп ауарба, аӡ шьашәа иабоит!
118 ~ ~ Амзаҭәымҭа
Анарцәи-аарцәи ҳәаа рымаӡам,
Адунеи уаароуп, ахраҭ наӡоуп.
Аԥсреи абзареи еилоуп рымаӡа,
Ахраҭ амаӡа, усгьы имаӡоуп.
Адунеиажә еихала-еихыҵуеит,
Ес-ишаргьы алоура ауеит.
Анарцә амаӡа анцәырҵуа,
Аҽныҵәҟьа иҟалоит акаамеҭ!..
Мушьни Миқаиа ~ ~ 119
Ацәашьы иаҵәақәа идрыԥхит аҵәаҵла,
Аҵәаҵла иахьыӡсоит аеҵәақәа рышьхыц.
Ааԥын иаҩычеит аҵәаҵла шәахәацла,
Ашәҭ рыԥсаҟьоит ашьхыц, аԥсахац ахырхырц.
Амахә иаҿалашоит ашәҭыц абӷьыцқәа,
Амахәқәа ирықәуп ааԥынра анасыԥ.
Ааԥынра ихнахыз аххьа рахәыцқәа
Каԥсоуп. Ушьҭа ԥшаласык ниасыр,
Ашьацра инылаҳәҳәып мра-мырхәага,
Иныҵкәыр-ааҵкәырп ашьац иаҵәара.
Нырцә-аарцә еигәныҩп ашьха-ага,
Абқәа рԥыза нықәыххып акаҵәара...
Лацәарӡасрак аиҳа зхымҵыз, гәҩараха,
Аҵыхәтәантәи ашәҭыц амахә ннажьуеит.
Аԥшӡара иамаӡам, дад, анарха,
Уаҵәы икьаҭо ашәҭыцгьы
Абҭәа канажьуеит!
120 ~ ~ Амзаҭәымҭа
Сара слаԥықәшәа, мышә лаԥықәшәоуп,
Игәасҭахьеит ариабжьарак.
Иахьа слаԥықәшәа сафар лакәшәа,
Лакәшәа исԥылоит гәырӷьа-ччарак.
Слакә лаԥықәшәа, сԥеиԥш еиҭазҳәо,
Суҳәоит, иахьагь ҽазнык уафа.
Иахьакгьы сыҟаз са схы-сгәаҳәо,
Сыхьӡ иахьакгьы исзынеиҭаҳәа.
Смышә лаԥықәшәа, слакә лаԥықәшәа,
Сақәзыргәыӷуа мра лашара.
Сгәы сҽанӡамкәа сқьышә унықәшәар,
Уаҵәгьы саԥылоит амшаԥ шара!
Мушьни Миқаиа ~ ~ 121
Амзаҭәымҭа
Амзаҭәымҭа сакәыршоуп сҽыкәаҳан,
Жәлар рлахьынҵа сымаҿа иануп.
Аеҵә рымца срылаӡсоит среилаҳан,
Ауаҩытәыҩса адунеи дақәлахар сҭахуп.
Амза амҵәыжәҩа сықәтәан ҿасҭоит,
Хьы-шәахәан иандоуп ажәҩан сыбжьы.
Сара уаха зегьы-зегь шсылшо хасҵоит,
Сылԥха рыҭо ажәҩан салоуп шьыжьы.
Анцәа идоуҳа сиҭеит ашара ашамҭаз,
Иразрагьы сиҭеит, имышрагь убас.
Уаха амаалықьцәа сыкәшон сгәазҭаз,
Илашон ашацәа рашҭа сызҭаз.
Абринахыс, уажәшьҭа, са сыжәҩантәуп,
Дгьыли-жәҩани хьтәы цҳаны срыбжьоуп.
Аԥсыуашәак саҳауеит, аха иабантәи?
Нас, гәырӷьаҿҳәашак саҭәашьа, Ҳазҭоу.
Амза ҭәымҭа сакәыршоуп сҽыкәаҳан,
Сишь! Абыржәоуп ашьхарахь ианшаз.
Анцәа ду, уашҭа сықәлеит суеилаҳан,
Суҳәоит,
Жәлар риеҵәахә каумыршәын, Ҳазшаз!
122 ~ ~ Амзаҭәымҭа
Исараӡа, ҳамҭак сындәылҵып,
Аҵых гәасҭап ишәшьу, иҵәцоу.
Гәаныла жәҩангәашә сынҭыҵып,
Избап ауарҳал, амаалықь дзықәтәоу.
Сынҭысып нас ажәҩан ашҭа,
Амза аҭәымҭагьы снахьыԥшып.
Ҳамҭак схылап ашацәа рышьҭа,
Слакә мрагьы саԥхьа инкашып.
Ажәҩан дунеи сықәыз ҳамҭак,
Аԥсыцқьақәагьы ртәарҭа збап.
Ашьхагь гәасҭап, агагь гәасҭап,
Саргь зны сышхало агәра згап.
Исараӡа, ҳамҭак сындәылҵып,
Аҵых гәасҭап ишәшьу, иҵәцоу.
Ҳамҭак сџьанаҭгьы сназхәыцып,
Амшын сырып, ашьха схыҵып,
Сназхәыцып сҵыхәтәы мыш инҵәо!..
Мушьни Миқаиа ~ ~ 123
Са сылаиоуп ашьац тата,
Гәыҩ-ҿыҩрақәак цоит-иаауеит.
Мышә лаԥықәшәак сзааиуеит сгәаҭан,
Зҵаара ҟьалак сызҵаауеит.
Зҵаара ҟьалак иснаҭом ҭаха,
Аԥси-абзеи рышьхәа еивҵалт.
Ԥхыӡ еиқәаҵәан арҭ аҩаха,
Зҵаарак сгәаҵаҿы икынхалт.
Сырзыӡырҩуеит сгәырӷьеи суази,
Сызҵаара аҭак баша инхоит.
Аҭак сашьҭоужьҭеи иҵуазеи,
Ӡаӡаш шәахшәа ишьҭабоит.
Салаиоуп шьац тата,
Гәыҩ-ҿыҩрақәак цоит-иаауеит.
Гәырӷьа еимҟьарак кәата-бӷата,
Сышәхымс инылаххын, иӡырҩуеит!..
124 ~ ~ Амзаҭәымҭа
Сгәы каршәуп, аха ишԥакаршәу!
Рхы-ргәы сҭысит дгьыли-жәҩани.
Избоит ашәҭыц адгьыл ашәит,
Анцәа ииныҳәаз сара сами!
Са сгәаҳәара хышхыҵәан,
Лакә дунеи ҿыцк ашҭа сҭысит.
Сҽыхәа неиуеит иаркы-ирцәан,
Аԥҭа хьышьаш еилаҩ-еиласит.
Хәылԥы еҵәак цәырҟьа-цәыраст,
Инҭашәахыр еҵәак сыкәа!
Схәыҷра агәы ырзо шәахәак ниаст,
Сгәаҵа иҭашәҭит гәыӷра ҿыцқәак.
Убас сжьала, сгәыӷра еижьага,
Исырба адгьыл сақәлахоушәа.
Ҽышьапхыц ахьакуа снага,
Иршеи-шеила сгәыӷра мроушәа!
Абри амышгьы абас имҩасып,
Баҩ-баҩы сшәымҭақәа еиҿышәшәап.
Даҽазныкгьы сымза еиҭасып,
Еҵәак кыдлап, еҵәак ҭашәап!..
Мушьни Миқаиа ~ ~ 125
Инхыкьасаз жәҩангәы иаҵәара,
Ажәҩан ӡы-мшын сҭаԥшуеит ашҭа.
Аҵых иалԥхоит асыԥса лашара,
Ажәҩан қәырҵоит аеҵә гәарҭа.
Ԥшь-еҵәак жәҩангәы рџьаруеит,
Быжь-хьыцәыкәбарк жәҩан иантәалоуп.
Илаша-лашо амза қаруа,
Цгәы шьаҿала жәҩангәы ихалоит.
Жәабжьк еибырҳәоит дгьыли-жәҩани,
Жәабжьк еибырҳәоит бжьы маӡала.
0, дгьыли-жәҩани раҳ сасами,
Уахатәи аҵых са сыԥсалоуп.
Аҵх, усацәажәоит уаха схала,
Сҩыза гәакьа, са сгәырдага.
Адунеи сақәлоуп, са сгәы акалам,
Аҵх усымоуп гәҭыха ҳәагас.
Исыздырам уахынлоу, ҽынлоу,
Сиеҵәахәгьы, уахык уналшәап.
Сгәы сҽанӡамкәа, абра сахьгылоу,
Ункаӡыҭып лакә шәахәацшәа!..
126 ~ ~ Амзаҭәымҭа
Гәашьамхуп иҟоу, агәра згеит, қәраӡам,
Уҽаанкыл, макьана, сашәахә ҳәаӡам.
Сааԥынра ашҭа санҭалаз уажәоуп,
Иахьа ашьыжь раԥхьа исҳәаз ашәоуп.
Сашәоуп сара сықәра иамоу нархас,
Сыҷкәынра цеи-цеиуа еихазҳаз абас.
Ушьҭа акызаҵәык, макьана иҵәаху,
Ашьха рҩаш шыцәоу избар сҭахуп.
Убысҟан аԥсра ахәшәгьы ааҵраҿы избоит,
Убысҟан адгьыл сшақәлахо агәра згоит.
Сашәоуп сара сыҷкәынра иамоу маӡас,
Сыҷкәынра цеи-цеиуа еихазҳаз абас.
Иахьатәи сдунеигьы ҿыцбарах избоит,
Схаҭа сышлазаргьы, сшыхәыҷу сынхоит!
Мушьни Миқаиа ~ ~ 127
Иахьа мра-мшуп, мза-ҵхуп уаха,
Анцәа иҳаҭәашьа улыԥха-угәыԥха!
Уахатәи аҵых Анымераҳ иатәуп,
Аҵых саранџьшәа гәыӷрала иҭәуп.
Хы-мҩак ахьеихагалоу сгылоуп сара,
Х-еҵәак еицлабны иаҿуп аԥхара.
Сааит сиеҵәа џьарсахьа саԥшырц,
Уаҵәтәи слахьынҵа ашҭа сҭаԥшырц.
Сыҽкаршәны сиҳәоит хыхь сгәыӷырҭа,
Аеҵәа џьарсахьа сҭаԥшуеит алакҭа.
Сҿаҳәатәы ҟаиҵарцаз сиҳәоит Анцәа,
«Амин!» – сыцырҳәоит хыхь ашацәа.
Сара жәлар рынасыԥ сашьҭоуп уахагьы,
Сдунеи сахьынӡақәыз сзымхеит саргьы.
Зехьынџьара акәтаӷь былгьозар сҭахуп,
Алаԥшыцәгьа илаԥш иџьам ԥыҽха иануп.
Ашьашәырбаӷь ашәышьханхыҵ икакеит,
Сыҵыхгьы каххааит, сымышгьы еихыккеит,
Ӡра-ԥсра адунеи иқәымлар стахуп,
Аԥсра ахәшә ааҵраҿ ицәырҵыр сҭахуп.
Сынасыԥ сгәыҵакны сыԥшуп сеилыхха,
Хы-мҩак ахьеихагалоу сгылоуп уаха!
128 ~ ~ Амзаҭәымҭа
Сара абри адунеи еиԥш срыцҳауп,
Ажәҩан еиԥш сразуп есымша.
Сыԥсҭазараҿ шуқьаҭҵас срышҳауп,
Са сзы адгьыл шьаркыцуп есшар.
Амҳаҵә соуӡом амшын қашьхар,
Снахьысыр, ҵәашахоит ақәыԥсҳа.
Машәыршәа иахьа насыԥк сқәашьхар,
Уаҵә амца ацралаӡом скәасҭха.
Аха доуҳак самоуп саанкылан,
Агәыр аҵа скылнаршәоит зназы.
Сгәыӷра анҵәамҭаз, лакәшәа исԥылан,
Адунеиахь сархынҳәуеит ҽазны.
Зных, сзахыԥо џьысшьоит сыгага,
Сгәыӷрагьы рахәыц хацхоит са сзы.
Зны, аргама сеиԥшхоит аӡымлага,
Сзеиуоу сзымдыруа сықәхоит лассы.
Сеихала-еихыҵуеит иахьантәарак,
Зны – схарахоит, зны — сааигәахоит.
Ақьышә инықәкны аԥсы ахаара,
Гәыӷрак ацәаара аарла илашоит!..
Мушьни Миқаиа ~ ~ 129
Аҵыс ашәа аҳәаӡом абзиабара ахьыҟам,
Аԥсра ашьҭахьгьы абзиабара ԥсӡом.
Аҩны гәырҩозар, амра уарԥхаӡом адәныҟа,
Алаӷырӡ иамблыц, аҳәҳәабжь иаҳаӡом.
Абзиабара лаӷырӡуп, – зны-иччаԥшьуп,
Иахьа имра шәахәоуп, уаҵәы имацәысуп.
Абзиабара наҳә-ааҳәуеит иҟамаҿуп,
Еиқәаҵәоуп, ишкәакәоуп, зынгьы иламысуп.
Зегь акоуп, абзиабара Анцәа икәа иҭысуеит,
Ауаҩытәыҩса иԥсҭазаара иамоуп доуҳас.
Абзиабара агәаҵаҿы иқәасуеит, иӡысуеит,
Абзиабара кьаҭаргьы, еицралахуеит нас.
Днасыԥдаҵәҟьоуп бзиабарак иамыршаҟьаз,
Аӡын ҵхы имшаӡо иҟьаҟьаӡа измыршаз.
Зхы зхашҭны кәасҭхарамцак иахымҟьашаз,
Изызгәамҭаз ашәахәашла,
Ашәаԥшь иаҭынхаз.
Днасыԥдоуп зыбзиабара заа изцәыӡыз,
Уи ахааназы гәырҩала имышқәа ӡыҭуеит.
Аирак реиҳабы зынарцә гәашә иҭыҵыз,
Ихьатә кәасқьа, аԥшь-ҭӡамцк ҵысуеит...
130 ~ ~ Амзаҭәымҭа
Зегьы ирықәлоу, зегьы ирхаану,
Амра иннажьын ашәахәа.
Инықәыԥсан ацыԥхь рааны,
Амшын ихшәалеит ихыхәхәа.
Мышк ахнахит ауаҩ иқәра,
Даҽа мшык ихраҭ ааигәахеит.
Даҿуп ауаҩ иаамҭа аныхра,
Иҿара агәаԥшьгьы ҵаӷахеит.
Ауаҩы дҭалеит ишлара ашҭа,
Шьахәапара ишьҭалт асы.
Уаҵәы изыԥшуп аҵаҳәарҭа,
Адунеи ҿыц ахь дцоит лассы.
Еиқәиҳәалоит иҵыхәтәы ашәа,
Иашәа еизигахьеит ушьҭа.
Уажә дазхәыцуеит амҩа иашәаз,
Ауаҩытәыҩса иуахҭа.
Ахәылԥаз, ашәаԥшь аԥсымҭаз,
Ашәахәа ацыԥхьқәа каԥсоуп.
Ахәылԥы мра аҭашәамҭаз,
Агага иканаршәыз, агага шьҭоуп!
Мушьни Миқаиа ~ ~ 131
Иҟаӡам ԥсра-хәагьы, ԥсра ҿашагьы,
Аԥсра ҽеи ахаангьы иақәлаӡом аԥсра.
Аԥсра хануп аԥшьашагьы ахәашагьы,
Ҽеи-ԥсышьа зауз итәарҭоуп ахраҭ.
Бжь-цаҟьашк ирҿысыз гәнаҳа имаӡам,
Бжь-хаҳәк ирхысыз рҩашхоит аӡы.
Шьоура ахьыҟам, гәнаҳагьы ыҟаӡам,
Ашьауардын ахраҿ иканаршәом ахӡы.
Аҳәҳәабжь ахьгаз, аччабжьгьы гароуп,
Аԥсреи абзареи еицықәтәоуп махәык.
Ауаҩгьы зны дҩадароуп зны дладароуп,
Убырҭ зегьы рныхахә дыҟоуп нцәахәык.
Абзара еиԥш, дад, аԥсрагьы ырҽырба,
Џьабара қамса ахаангьы иҟамлаӡац.
Гәырҩахҽыгас иуҵарс ушыцлаба,
Зышьҭахь аӡықәыршам, иуоу рымҳәаӡац.
Иудыруаз,
Бзиа нагӡа нарха амаӡам,
Ԥхыӡуп, ԥсыԥуп иҟоу ладеи-ҩадеи.
Уаргьы саргьы шәымҭакоуп иҳараӡоу,
Аԥсра хануп, аԥсроуп иақәлахо адунеи!
132 ~ ~ Амзаҭәымҭа
Уҟанаҵ уԥсы раӡа,
Уҟанаҵ уԥсы уаԥымсын.
Иуаԥысыз умыш уахьӡа,
Анцәа иныхахә уакьымсын.
Ҩымыш иуаӡаз удунеи,
Уаԥсуа ламыс еицоумкын.
Мҩа разыла ушнеиц-унеи,
Ахьажь ахы аҵәы иахоумкын.
Хык уаԥшны, шә-хык шаҭ,
Амшә иакыз дад имҳәароуп,
Ухьӡ уахӡыӡа, ухьыӡ гәаҭ,
Ахьыӡ, дад, ихьанҭоу џьаруп!
Мушьни Миқаиа ~ ~ 133
Зыхаара зцәыӡхьоу, иҿшәаз ақәыԥсҳа еиԥш,
Слахьынҵа самҵаршәуп аргама.
Аамҭа аӡыблара иалахаз сԥеиԥш,
Ҳәыԥы-ӡыԥуеит, ҽа дунеик ааигәахама?
Шьыжьтәи ашәаԥшь зхьача сырмоу ашәахәа,
Аҿаӡыҭуеит, нахьхьи, ахра ҩашра.
Аԥсылҩеиԥш, амаалықьцәа рыԥсы кахәхәа,
Асар рымҩа иакәшоит ажәҩан хьашраҿ.
Избоит, ԥшь-еҵәак, ԥшь-маӡак еибырҳәоит,
Зиеҵәахә кыдло дарбанушь уаха?
Анцәа ихьы шьаргәыҵа сгәыҵак схырхәоит,
Ҳазшаз суҳәоит сныҳәаԥхьыӡ еиқәырха.
Уаха аҵых ҭынчуп, аха ишԥа ҭынчу!
Бжьыда-шьҭада уаха ԥсыцқьак диуеит.
Жәҩангәаҵаҿ ҩ-ԥҭа цахашк еихышьуп,
Анцәа ран лныҳәаԥхьыӡ саҳауеит...
Аҵых салагылоуп аамҭа ахәыцха,
Ацыԥхь аԥсаҟьоит аеҵә реихымца.
Анцәа, исымҳәац ажәак аҳәаха сгәарԥха,
Слахьынҵа, сумҵаршәуп,
Адунеи агәырԥынҵа!
134 ~ ~ Амзаҭәымҭа
АԤшӡара
Аԥшӡара ақәагьы иацуп, асгьы иацуп,
Ақәасабгьы иацуп, ашьха аҭыԥҳа.
Алабжышгьы аԥшӡара акьарзуп,
Аԥшӡароуп смилаҭ еиқәзырха.
Нас, ахызаҵәгьы аԥшӡара ацыз,
Ахаангьы аԥшӡара изалҟьом ахы.
Шьыжь лыԥхала аԥсаса игәарҵыз,
Шәиԥхьыӡ иқәнакуам шьхагәы.
Аԥшӡара зцыԥсыз џьанаҭ иҭыԥуп,
Иԥшӡара мрашәахәан иқәлоит адәы.
Са исыздырам иахьынтәааз ахьыкәу,
Аԥшӡареи ацқьареи нҵәом рҵыхәтәы.
Аԥсра ԥшӡа иаҳәон ҳа ҳабацәа:
«Дад, аԥсра ԥшӡа хәамаӡам!» – рҳәон.
Аԥсра ԥшӡа ишаҳәоз ҳаибашьцәа,
Рыԥсадгьылаз ҳаҷкәынцәа ҭахон.
Аԥсра ԥшӡа ахаангьы ԥсра ақәӡам,
Мрагылара иацгылоит есымша.
Џьым, аԥшӡареи ацқьареи лакәӡам,
Анцәа идоуҳаи иҳақи роуп изыхша.
Мушьни Миқаиа ~ ~ 135
Сара сыԥшӡара сыцзааит сыԥсымҭаз,
Сыԥшӡара ахраҭахьгьы ишәҭлап.
Адгьыл изаламгылар, ашамҭаз,
Сыԥшӡара, мшаҽнеиԥш, ашьҭыбжь галап!
136 ~ ~ Амзаҭәымҭа
Ауахәамаҿы сааит иахьагьы,
Цәашьы зқьы лашоит аҩныҵҟа.
Анцәа имшуп иахьагьы, уаҵәгьы,
Схәыцрақәа халоит ҵәҩанҵәыҟа.
Ҳаԥсцәа рзы изблит ацәашьы,
Анцәа сиҳәеит рызқәаҭыԥ ҭынчхарц.
Ихаларц рыԥсы лҩа кашьшьы,
Зегьы џьанаҭ лашара рҭыԥхарц.
Ҽеи тәарҭа роурц,
Ҽеи ԥсышьа зауз,
Адгьыл иақәлахарц рыԥсы цқьа.
Адунеи аҿы гәнаҳа змауз,
Рыԥсы ахьы ахьыршо инеирц ирыцқьан.
Рышьҭахьҟа ихьамԥшырц
Сиҳәеит Анцәа,
Анцәа ҳазшаз зегьы збарҭоу.
Иԥсышьа ҽеихарц зыҿҳәара нҵәаз,
Зҵыхәтәы мшы зыԥсы ацарҭоу.
Илашоит сцәашьы иаҵәа,
Агәыӷра иахшаз,
Искуп сцәацәашь схы-сыԥс ҿысхырц.
Сыҽкаршәны сиашьапкуеит ҳазшаз,
Исықәысҵаз агәнаҳа схысхырц.
Мушьни Миқаиа ~ ~ 137
Са сзыхьӡаз адунеи жәижәыхуп,
Ашьеи алаӷырӡи идраӡахьеит.
Аразреи аԥшӡареи ашәыхуп,
Алашәага ирҳәахьеит, ирфахьеит.
Ара акырынтә еимырдахьеит ауоу,
Алабжыш иарҵәыӷьахьеит ашьац.
Ихышхыҵәон амыткәма агәаҟраз иҳәоу.
Иахьагь ауазашәа гоит ишгац.
Агәырҩа иаркараз асыԥсақәа тҟәацуеит,
Ахрашқәа еиҿышәшәоит баҩ-баҩы.
Ргәы ҭагылом ашьхақәа еиҵасуеит,
Ара дихьеит, ара дхыԥсаахьеит ауаҩы…
Икаԥсоит саԥхьа схәыцрақәа ццышәха,
Ахәылԥ ԥсымра еибакуеит имцаха.
Иахьагьы сықәуп адгьыл мчымха,
Ашәышықәсақәа ирцәынхаз ахәыцха!
138 ~ ~ Амзаҭәымҭа
Иахьатәи амыш сгәалаҟоуп,
Абӷьыц иҿалаз ԥыр-ԥыруеит.
Хьаас исымоу гәалакоуп:
Иреиӷьу сымышқәа ӡыҭуеит.
Ицаз гәырҩазгом, ицеит ԥшӡала,
Сыбзарӡыкгьы рҳәеит шьоукы.
Шьхарԥыкгьы схалеит, схала,
Уаҳа саҳәаӡом ҽакы.
Адунеи зегьы сгәыдсыгӡалоит,
Сыҷкәынра хьаҳәит иахьа.
Сымрагь халоит, сымзагь халоит,
Насыԥ ссирк ҿыхоит ҩаԥхьа.
Ҩ-ԥҭа хаҽрак хыхь еихышьуп,
Аҳәҳәыҳәа аӡаӡаш каҳәуеит.
Уаха убас аҵых ҭынчуп,
Ашәҭ агәылҵыбжьы саҳауеит!
Мушьни Миқаиа ~ ~ 139
0, ес-шәымҭа сышлац казыршәуа, аамҭа,
Насыԥк сшахьҵәыуо исымызхуа ҽакы.
Еиҳагьы аԥсҭазаара шԥасҭаххеи схамҭаз!
Ҽазнык, сынасыԥ, ашара-цәашь сзаркы.
Ҽазныкгьы сықәырԥш адунеи лашара,
Анеихыхха сараӡа даҽа шьаҿак.
Схажьла, сынасыԥ, сызхамлац ҩадарак,
Аԥшырҭа иқәтәоу имышьҭа схьырша!
Ҽазнык саҵаргыл шьыжь шәаԥшь каԥхара,
Ҽазныкгьы арҩаш абжьы хаа сырҳа.
Анцәа инумыжьын сымҩақәа гәҩаран,
Игәырҩадоу ҵхы ласык сзымҩажь уаха.
Инырҵәа нас сыҿҳәара, сымш хьмыӡӷыдаз,
Насыԥк сшахьҵәыуо еицоумкын сразҟы.
Еиҳагьы аԥсҭазаара шԥасҭаххеи сыԥсымҭаз!1.
Иалшозар,
Сынасыԥ, ҽазнык ашара-цәашь сзаркы!..
140 ~ ~ Амзаҭәымҭа
Аеҵәақәагь сызхом, аӡаӡагь сыԥс алоуп,
Амзагьы аҿы аӡәӡәан, иаацәырҵит уаха.
Исыздырам, цәаныррак, гәахәароу, гәалоу,
Аххаҳәа еицралоит сгәаҵахь имцаха.
Еиҭеизахт уаха схәыцрақәа рыӡхыҵра,
Сыгәнаҳақәа рышьҭыбжь слымҳа ҵырхуеит.
Арбаӷьқәа еиқәҿырҭхьеит, егьагӡам ҵхыбжьхыҵра,
Амыҵмыџь еиԥш, ажәҩан быбышӡа ишәҭуеит.
Цәаблаҟы дысхароуп уаха сара аӡәзаҵәык,
Дгьыли-жәҩани рымаӡа самоуп шаҳаҭс.
Инеиҵаԥсоит уажәы-уажәы сых-мацәак,
Анцәа ду сиашьапкуеит, исымоу гәыӷырҭас.
Исызгәамҭаз сылабжыш сӡамҩа инахьысуеит,
Адгьыл раз насхықәҵан сиҳәоит Анцәа.
Шьашә иҭарцаԥхаз аҩысҭаагь дысԥырҵуеит,
Жәҩангәы иналыггаз амаалықь икуп игәаҵәа...
Абри аҵхаз гәыҵхак сымам иауан-иашәан,
Рыцҳаракгьы сыхәда иқәым џьаргьы...
Ах, заҟа идуузеи сахьаҵаԥшуа ажәҩан,
Заҟа схәыҷузеи, ажәҩан иашьапкуа саргьы!..
Мушьни Миқаиа ~ ~ 141
Дегьыԥмаха иҷанха ақьаԥҭа уашьҭамлан,
Аҷан, ҷанҳәара ишцо удыруаз есымша.
Унеила ухала удоуҳаи уҳақи рышьҭала,
Анцәа иуҭаз ухы ахыԥхьал есишар.
Ауаҩытәыҩса, ауалыр ҵада уаҩызоуп,
Уԥсы ҭанаҵы акымзарак уарҭәӡом.
Дгьылгьы-жәҩангьы зегьы уара иухызоуп,
Аха ауаҩ рыцҳа ӡынгьы-ԥхынгьы уԥхаӡом.
Иузхаӡом ахра иалҟьо арҩаш хьшәашәа,
Ӡаарах-ҳәаарахла иурҭәит учықьмаџьа.
Иуҳәеит иахьагьы аҽа-аԥа Џьамхәыхә иашәа,
Аӷба шаха рак аԥушьуеит насыԥс ишьа.
Аха, ахәаша, урҭ зегьы лаԥшҵашәароуп,
Ҳәҳәабжь иаҳаӡом ахаангьы ацәқәырԥ зхаԥо.
Иахьагьы мрагылара, мраҭашәароуп...
Иудыруаз, аӡ иаанаго, аԥшацәгьа ишаго!
142 ~ ~ Амзаҭәымҭа
Ажәҩан иахәуеит аԥсата ахәыӡ,
Ишьац аагаганы икаҳәҳәуеит.
Уаҵәтәи амш азы сеиҭахәыцт...
Сыкәша-мыкәша зегь ӡырҩуеит.
Аԥсата каҳәуеит бжьыда-шьҭада,
Икаҳәуеит ажәҩан ахьыршаӡ.
Шьыжьык сымбац абас иахьада,
Дгьыли-жәҩани ахьлашаз.
Насыԥ лашак жәҩан иахьахәуа,
Ауаа рзы анасыԥ ахькаԥхо,
Абыржәыҵәҟьа сыԥрып сгәахәуеит,
Лакә хәыцрақәак сгәы инҭаԥсо.
Аԥсата ахәуеит ажәҩан лыхәҭа,
Ашәҭқәа рынасыԥ каԥсоит.
Сҭаԥшуеит сажәра бырлаш ашҭа,
Гәырҩашәак ныҵакны исҳәоит!..
Мушьни Миқаиа ~ ~ 143
Мшаҽнеиԥш сҭаԥшуеит алакҭа,
Са схәыҷра ахәылԥ ахаҭа.
Уаха мраҭашәара агәаԥшь,
Ах, ишԥеиԥшу схәыҷра ашәаԥшь!
Хәылԥы еҵәеиԥш сгәы лашоуп,
Хәылԥы галуанла иҵыршоуп,
Мраҭашәара ажәҩан хтуп,
Ахәылԥ ԥшаласгьы ласуп.
Зны сахьаслоз хыхь кьаброу,
Сара схәы ԥшӡа ашҭа сҭоуп.
Ушьҭа сыхәылԥгьы еилашәшәуеит,
Сдунеи хьшәашәахь сыццакуеит.
Са саныҟамгьы мышкызны,
Исҭахуп ишәасҳәарц иаартны:
Шәнықәыԥш, сҩызцәа, Тур ихәы,
Иахьысҳәаз раԥхьатәи сҿахәы!
144 ~ ~ Амзаҭәымҭа
Гәырҩа маӡак ицуп апоет есымша,
Аҵых аԥсымҭаз ицәацәашь ҭаауеит.
Абар, уаха арбаӷь ҿнаҭит аҵых еиҩша,
Гәыӷрак бжьаӡуеит, гәыӷрак хынҳәуеит.
Уаха ихәыҷра амышқәа зегь гәареиҵан,
Ишьҭахь инижьыз дықәыԥшуеит идунеи.
Дхәыцуеит апоет, атлареиԥш дамацан,
Игәаҵахь, џьара, сахьақәак ӡыҭуеит .
Каршәрак дықәлан днеиуеит дышьҭрақәлан,
Иашәеи иуази рышьҭа дхуп уаха.
Икаххаа ицәоуп уахатәи аҳабла,
Еҵәала ажәҩан рыԥхуп ихыхәхәа.
Апоет заҵәык дамоуп аҵых шаҳаҭыс,
Апоет заҵәык ибарҭоуп аҵых агәырҩа.
Иааҩуеит бжьы ласык ахаан имаҳацыз,
Аҵых хәыҭхәыҭуеит, аҵых цәажәоит зымҩа.
Гәырҩа хьанҭак ицуп апоет есымша,
Аҵых аԥсымҭаз ицәацәашь ҭаауеит.
Абар, арбаӷь ҿнаҭит аҵых еиҩша,
Дтәоуп апоет.
Гәыӷрак бжьаӡуеит, гәыӷрак хынҳәуеит.
Мушьни Миқаиа ~ ~ 145
Аамҭа зегь сзацәымгеит исҭахыз,
Ԥсҭазаарак ыҟоуп исзымҳәаз, инхаз.
Зегь сызцәырымгеит, Тур ихәы иҵәахыз,
Сырхьымӡеит сабдуцәа ирҭынхаз.
Убырҭ зегь абыржә ҵәымыӷ жьакцан,
Еихымсыӷьуа хьаан иалоуп сгәахы.
Аххаҳәа еибакуан акәасҭхарамца,
Арҵуқәа еимырдон аҽҳәа ахаҟны.
Ци-шәи ирыҵраӡаан сабду дцәажәон,
Еихала-еихыҵуан алакәқәа рдунеи.
Ашьшьыҳәа акәасҭхарамцагь хьшәашәон,
Ушьҭа аҵыхгьы агәыгәҭахь инеит.
Зегьы сгәалашәоит иҟалаз-инылаз,
Иӡшәах ԥаҵа иҿаӡсо сабду дыштәаз.
Алҩа афҩы хаа сыблақәа ирхылоз,
Еицырҭәоз аҭубар ашша икаҭәоз.
Ҳархышьнақәа ирхьыӡсоз ацыԥхьқәа,
Ҳԥенџьыр ахышә хәыҷ илатәаз еҵәак.
Иахьагь сгәы иқәыҩуеит инахмырҟьакәа,
Сабду иныҵакны ирӷызуаз ашәак!
146 ~ ~ Амзаҭәымҭа
Ҳәасашәҭ шәахла ирҩышьуп аҳауа,
Ҳәасашәҭ шәахла асы-шәыб рысуп.
Абри амыш знасыԥхаз дарбан ҳауа?
Иаҳзаанагазеи ԥхыӡс иҿыцу?
Абри амыш лакәгьы гәырҩак ацуп,
Аӡәы ихаҳәҵәҟьа ашәҭ агәылҵуеит.
Ҽаӡәы ихарҭа, иԥсырҭа хацуп,
Шьапы еимаада арҟыра дылсуеит.
Саргьы абыржәы ԥхыӡ цәгьак салоуп,
Ԥхыӡ цәгьак салоуп сеибак-еибашьҭуа.
Зны дунеик сықәуп, зны ахраҭ сынҭалоит,
Ҭыԥ сымаӡам са сахьашшуа.
Амра аԥсымҭаз, акылкәыҷыҳәа,
Аԥсаатә жәҩахырла ашәа еимырдоит.
Амаалықь иԥсеиԥш ашьшьыҳәа,
Ашәахәашла ахәылԥ иарцәоит.
Мушьни Миқаиа ~ ~ 147
Уара адунеи хьанҭа еижьага,
Уара уҟынтәи акымзарак сҭахӡам.
Иуҭаху дхагал, длага-дҩага,
Аҳрагьы иаҭәашьа хәызмаӡам.
Изыргыл инаган ахьтәы қаруаса,
Аԥырча еиԥш далартәа аԥара.
Сара исҭахӡам аҳаса-маса,
Исыҭ жәкы атәарҭа
Жәҩангәы иаҵәарак!
148 ~ ~ Амзаҭәымҭа
Сиит сара уахык, ашамҭаз,
Сиеҵәахә, сшаеҵәа анкыдлоз.
Сиит сара, ашәа ҿыцк сҭынхарцаз,
Ашәа ҿыцк, адгьыл ианхалоз.
«Амин!» – иҳәеит, зегьы збарҭаз,
Убри ауха ҵәымыш ԥиҵәеит.
Анцәа исиҭеит илԥха, ихарҭа,
Сыхьтәы џьаргьы сыхәда иахеиҵеит.
Убринахыс иԥытлеит сӡиас,
Иԥытлеит сыӡхьамԥш ицәаз иҭаххаа.
Саргь дунеи ҿыцк снықәлеит сниас,
Сымзагь сымрагь лашеит икаххаа.
Рҟыра мҩак сануп убринахыс,
Есшар цәгьеи-бзиеи еиҿыхоит.
Суаҩыбжара сагьынахыст,
Аха, аԥсҭазаара ҿыцӡа иҿыхоит.
Есымша иҵаауп аԥсы насыԥда,
Ӡра-ԥсра зықәӡам дунеик сықәуп.
Хра чаԥара, хара аԥшырҭа,
Схаларц абар, хәыҷӡак сыгуп!
Мушьни Миқаиа ~ ~ 149
Убзиабара еиԥш, ухьаагьы уеиҽырба,
Угәыӷреи учҳареи уцыз есымша.
Мшцәгьашьҭахь узҩа ԥхӡы уларба,
Анцәа ду илыԥха уиҭап ҳазшаз.
Ашә бӷьы тлазны иуирбап ашамҭаз,
Уиеҵәа џьарсахьа рҽеихыршьып хыхь.
Уара ушьха ԥшӡара аимыггамҭаз,
Нахьхьи, ухраш инагәылхәраап уӡыхь.
Умра аҭашәамҭаз уажәра шкәакәахап,
Уразреи уцқьареи рҭыԥхап џьанаҭ.
Уныҳәаԥхьыӡ иуцу удәыԥшӡа ианахап,
Амышреи аҵыхреи ҭалап угәарԥ.
Мрашәахәан иухьыӡсап ачҳара анасыԥ,
Амашәыр ухыҵны ашәышьханхыҵ ицап.
Каҳада-ԥҽыда уаџьалгьы ниасып,
Ажәа ҭҟьара хы ҭҟьараны инкаԥсап.
Ичҳа.
Умышқәа ршәымҭақәа ирыцлап рынарха,
Аԥхыӡ шкәакәа уеиԥхыӡып уахагьы,
Угәыӷырҭадахан аҭлаҩа уламхан,
Уара учҳара унасыԥхап уаҵәгьы!
150 ~ ~ Амзаҭәымҭа
Иҟоуп, шәымҭак схы анысхашҭуа,
Гәалак санамоу сырҩышьны.
Сгәаҵахь џьара хьаак анхьашуа,
Гәырҩак санамоу сшьаҳаны.
Иҟоуп, ажәак сыԥсы иахмырза,
Мышк ниаӡааны ианцо.
Ишлаӷырӡышо сцәацәашь цәымза,
Сышрылаԥшуа аеҵә рымца,
Аҵых ҟьаҟьаӡа ианшо.
Зегьы анцәырҵуа иԥсугьы ибзоугьы,
Ахраҭ ианҭыҩуа ашәышә абжьы.
Акәамԥа анкашәо арҭ шаҿоугьы,
Ианысхашҭуа сыԥсы шҭоугьы,
Сантәоу ашәшьыреиԥш сеихашьшьы.
Иҟоуп шәымҭак, сышлац налшәан,
Иӡыӡымкуа ианықәшәо сшьамхы.
Лаԥшҵашәарак ыҟоуп лакәшәа,
Лакәшәа ианааҭашәо са схы.
Издыруеит ушьҭа џьара ак шыҟоу,
Макьана еилкаам џьара акы.
Ҩ-мцак рыбжьара саргьы сыҟоуп,
Ахьы шьаргәыҵа, улакә цәашь сыркы!
Мушьни Миқаиа ~ ~ 151
Адгьыл ашьа ааӡом саныҟам,
Ардәынагьы ҟәырҭ аҳәом.
Сцоит аԥхыӡ еиԥш ҭыӡшәа ахьыҟам,
Сџьанаҭ хьымҩа каххаа иахьгоу.
Сара сышьҭахь амрагь гылоит,
Амзаҿагьы ажәҩан ԥнаҟап.
Асабигьы ашара даԥылоит,
Ҩаԥхьа адунеигьы хәлап, ишап.
Диуеит уаҵәгьы аҵеи лашара,
Уаҵәтәи амыш агәыӷырҭа.
Еиҭалашап амцахара,
Агәырӷьа ҩналап аҩнаҭа.
Маҷк ауп истаху ахраҭ,
Еицамкааит сышьҭахьҟа инхаз.
Ахаҳәгьы сҭахым, амармалташьгьы,
Сцәаҳәақәа схагылааит баҟас!
152 ~ ~ Амзаҭәымҭа
Иахьатәи аԥшӡарагьы цәыкәбаруп,
Ашьыжь иԥшӡоу, шьыбжьон дҿаасҭоуп.
Аԥшӡара иаақәыххыз лашароуп,
Нас, иқәасхьоу, иӡысхьоу ҳәысҭоуп.
Аԥшӡара, гра ҵәахыга шәахәацуп,
Зынгьы ӡи-мцеи еиқәызҭәо гәырҩоуп.
Аԥшӡара гәыӷра еижьагак ацуп,
Зны иҵәахаҳауп, зны иларҳәасоуп.
Сыԥшӡара рыцҳа, сгәыӷра еижьага,
Уара усыцыз џьысшьон есымша.
Уажәразгоз џьысшьон, сқәыԥшрахага,
Сеиҭашәҭра џьысшьон уаҵә ишар.
Ушуаараз здырит, сышлац аналшәа,
Сышлац уӡыӡымкуа уанықәшәа сшьамхы.
Хынтә сыҷкәынхеит,
Хынтә сеиҭажәит лакәшәа...
Ах, ушԥахьанҭоу, амыш, исаабуам слахы!..
Мушьни Миқаиа ~ ~ 153
Иахьак сгәалашәара ҭахак снаҭом,
Аԥсымра иацҭашәоит сахьак нахьхьи.
Иӡхьоу-иԥсхьоу, цқьа исызгәамҭо,
Сҩызак иблақәа аргама срызхьит.
Аӡхыҵреиԥш сахәаҽуеит сыгәҿыӷьра,
Са сыгәхьаагара алабжыш ԥсатоит.
Сыҷкәынра агәеисра иақәӡам еихсыӷьра,
Шә-гәыӷрак,
Шә-хәыцрак рӡыжь иаҵәа газгоит.
Стәоуп сымала, гәалақәак неиқәҳәало,
Сгәалашәара акәашымца еибакуеит.
Аҵәымӷ жьакцеԥш иахьагь сгәы иалоу,
Мшы еиқәаҵәак сгәаҵаҿы илаҳәуеит.
Сазхәыцуеит ҵхы ссирк
Измам хнырҳәышьа,
Сыбла иаахгылоит ицәахьоу цәашьык.
Сқәыԥсычҳауеит иныҵакны: «оҳ, гәышьа»,
Исгәалашәоит ҵыс иаҵәак
Зашәа хызҵоз шьыжьык.
Агәырҩеиԥш исықәыӷәӷәоит
Сышықәсқәа реидара,
154 ~ ~ Амзаҭәымҭа
Аҵых агәы неихыхуа, ӡлагарак лагоит.
Гәаныла саҿаланы снеиуеит ҩадарак...
Еихык-еиҵык,
Аԥхыӡеиԥш, ашәшьырақәа каԥсоит!
Мушьни Миқаиа ~ ~ 155
Ашьыжьтәи асыҭәҳәа ушԥеиԥшу, сыҷкәынра,
Амзашеиԥш ушԥеицрало сыҷкәынра агәаԥшь.
Уеилаҩ-еиласуеит ԥшаласшәа ушыҵԥырра,
Иахьагьы уналагылт ашьыжьтәи ашәаԥшь.
Уара умшә-лаԥықәшәан сқьышә унықәыххын,
Лакә шәахәацк насгәыҵыршан уԥрит.
Саргьы сажәра аҭлаҩа снылахан,
Сажәра шкәакәа, ашҭа шкәакәахь схынҳәит.
Ашьыжьтәи асыҭәҳәа ушԥеиԥшхеи, сыҷкәынра!..
156 ~ ~ Амзаҭәымҭа
Сара абри адгьыл сықәгылоуп,
Исыцуп аҳақ адоуҳа.
Аразреи аԥшӡареи исԥыло,
Есышьыжь рныҳәаԥхьыӡ сырҳа.
Анцәа идгьыл анасыԥ сыцуп,
Ашареи ахәлареи рцәашьы.
Ари адгьылаҿ сышьҭа рысуп,
Џьанаҭ-шьац шьҭоуп икашьшьы.
Исыцуп ҳныхақәа рылԥха,
Ашьашә абыжь-ныха ацырҟьаха.
Ашәахәа сышәхымс инылаԥхаз,
Саԥхьа икнаҳауп икахәхәа.
Аԥсҭазаарагь цас ихәыцым,
Ауаҩԥсы ицәыҵәаху маӡоуп.
Иахьагь ҿыцым, уаҵәгьы ҿыцым,
Иахьа илашозар, уаҵәы илашьцоуп.
Са сдунеигьы ашәеиқәа иалоуп,
Егьлуҭаҩуп, иагьдырдхоуп.
Сымыш уаарагь са сзы иуалуп,
Аҵәы иахаиз, аҵәы сахоуп!
Мушьни Миқаиа ~ ~ 157
Ацәҵыхәақәа мраҭашәара инаҵаԥсан,
Аҵыхәтәантәи аԥсымра ҭашәеит.
Рыдшԥсаран аӡаӡа ашьацра инылаԥсан,
Иразнышха, ашьшьыҳәа инкашәшәеит.
Иахьатәи амш ша-шәахәацк аҿымшәеит,
Мрашәахәак нкылыԥхеит иахьагьы.
Аарла абни амахә шәҭы-ласык нахылшәеит,
Уаҳа ҵыскгьы мҷыр-ҷырит џьаргьы.
Ҿымҭ-ԥсымшьа маӡазқь хәыҭ-хәыҭуеит,
Амақьеиԥш иҵшәааит ажәҩан алакҭа.
Ажәҩан рысны амацәыс аҿысуеит,
Ақәаршҩы кыдҵәоит адгьыл аԥсаҭа.
Ԥсырӡума бзарӡума сыгәҩаран сынзыжьыз?
Ицәеицәыԥсыз аҵых иаҳәозеи маӡас?
Изакәызеи схәыцрақәа рӡымшын хзыжьыз?
Изакәызеи сгәы аҭра иҭызҟьаз абас?
Ахаҳә канаршәуеит ахра аныбгаша,
Арҩаш аҿахәашоит ахраш агәы.
Ашьха анашана шәиԥхьыӡк анаҳәаша,
Ашә-шьхак рызқәа иқәгылоит ахәы.
Ԥсырӡума бзарӡума сыгәҩаран сынзыжьыз,
Изакәызеи схәыцрақәа рӡымшын хзыжьыз?
158 ~ ~ Амзаҭәымҭа
Алахьынҵагьы ашәымҭак иуҭааз,
Ашәҭ, амҵәыжәҩа еиԥшхоит уаҵәы.
Аԥшӡара иуцԥыруаз иануааз,
Ухәыцраҿы иаанхоит изаҵәны.
Уҟәышрагьы ноуԥырҵуеит уааныжьны,
Уҟәышреи удырреи еиӷацәахоит.
Ауаҩытәыҩса ҩ-насыԥк неиужьны
Иоуӡом, Анцәа ду ус игәаԥхоит.
Ауаҩы дыбжам-ҽамуп дыҟанаҵ,
Аха игага дахыԥарц иҭахуп.
Ацәҳар изахыхӡом, иахыҵуанаҵ,
Алашә ихәы иаԥхьа иҵәахуп.
Илахьынҵа имнахуеит,
Илахьынҵа инаҭаз,
Шәымҭак иаӡаз дахыбаауп адунеи.
Шәымҭак иҭахын иҿахәы иҳәарцаз,
Аха шәымҭак изымхеит,
Инапы намӡеит.
Машәыр насыԥк, аамҭацк иуҭааз,
Ашәҭ амҵәыжәҩа еиԥшхоит уаҵәы.
Аԥшӡара иуцԥыруаз иануааз,
Ухәыцраҿы иаанхоит изаҵәны!..
Мушьни Миқаиа ~ ~ 159
Сажәра-мрагь, сҿара амреиԥш илашоуп,
Сажәымҭа сышлацқәа иршәымҭоуп.
Иахьатәи сҿара амышгьы каххаа еилгоуп,
Избоит аргама схарҭа сыԥсырҭоуп.
Ахьы ахьыршо инеиуеит сыԥсаҭа,
Сдунеи уаара агәнаҳа схыхуп.
Амзашеиԥш сҭаԥшуеит џьанаҭ алакҭа,
Амаалықь ихьы напқәа еиҵыхуп.
Сышьҭахьҟа хәшьадым, иаҵам маӡа,
Анцәа иныҳәеит амҩа сызнысыз.
Сиеҵәахә кыдуп, нахьхьи, ижжаӡа,
Илашоит споезиа ахраш иаҿысыз.
Анцәа исеираӡеит сашәахә аҳәаха,
Уаҵә исзыԥшу сыхраҭ агәашәоуп.
Иаасыртит сԥенџьыр ахышә снахан,
Исаҳауеит,
Сажәра шкәакәа аҵыхәтәантәи сашәа!
160 ~ ~ Амзаҭәымҭа
Заҟа ӡырҩаш-ӡыхшьах сгәыҵысххьоузеи,
Заҟантә дысхарахазеи ӡаҳкәажә-ӡызлан.
Ауаҩ рыцҳа, иахьагьы сыԥсы злаҭахазеи!
Сышьҭахь, саԥхьа, зехьынџьара шҳау маӷышла.
Са сзы ицәырҵуан акьу мышьҭацәгьа,
Аԥшӡа еихнаҵәон сымҩақәа ахьеихагалаз.
Сышьҭахь иааҵҟьон маӡала ицҳауаз алацәгьа,
Лахәа-ҵәыхәа ҭасуан, раԥхьа исԥылаз.
Арцына ҿнаҭуан аҩы-шьыбжьонк рыбжьара,
Аҽнышьыбжьон арбаӷь акәтаӷь канаршәуан.
Ашьашәы абыжьныха иҭарцаԥхон
Абгыӡ абнаршәыраҿ,
Аты ҩарҩаргьы бжьы еиқәаҵәала аҵых ашәуан.
Сгәалашәарақәа, шәкаԥсоит шәхымкәаӡакәа,
Сыхҭашәкцәеит сҵыхәтәы мышқәа рынҵәамҭаз.
Сыншәыжь, исашәраӡа, схәыцра еиқәарақәа,
Ашарашәа сазыӡырҩыр сҭахуп ашамҭаз!
Мушьни Миқаиа ~ ~ 161
Иахьатәи амыш сгәырӷьа ҵҩадоуп,
Са сзыҳәан ԥсра ыҟаӡам џьаргьы.
Сиеҵә шәахәац ажәҩан иалдоуп,
Аеҵә еиԥш шә-насыԥк сыцуп саргьы.
Гәырҩа-гәырчык сааигәа иҟам,
Исхаԥхоит амыш ҿыц ашәахәа.
Акгьы ахьыҟам, зегьы ахьыҟоу,
Амышра ацуп сыҵых уаха.
Абыржә снаҵҟьап иаҭаххозар,
Ашьха аҽашьамх сырҵысып.
Аԥҭа хысцоит Анцәа иҳәозар,
Смацәысп аҵыр-ҵыр — сдыдып!
Ажәҩан саркьа сынкыдсылан,
Еҵәак кыдысԥаап инҿыршәа.
Аӷбагь хысԥаап амшын схыслан,
Аҳәа хәыш сырҵәип ӡашәа.
Аԥша фарҭын аӷәра аҿасҵап,
Сҽы ццышә снақәтәаны сыхәмарп.
Шьыжь-шәаԥшь снаҵагылан ҿасҭап,
Исныҳәа-ныԥхьап сашҭа, сгәарԥ.
162 ~ ~ Амзаҭәымҭа
Ари адунеи зегьы саԥсахацуп,
Зегь сылшоит, зегьы среиҳауп.
Амрагь сацуп, амзагь сацуп,
Аха саныҟоу аиҳа, саныҟам еиҳауп!..
Мушьни Миқаиа ~ ~ 163
Дтәоуп ашла ашәшьыраҿ аԥсымра аҭашәамҭаз,
Иныҵакӡан, аарла, ирӷызуеит ашәак.
Иџьабоит дызԥырҵуа идунеи ихамҭаз,
Уажә, ахаан иимҳәац неиҿыҵшәеит ажәак...
Ихигахьаз зегьы аԥхыӡ цәгьеиԥш игәалашәеит,
Иршәшәеит-ирқацеит хымыш дызҭааз идунеи.
Уаха ашла иҽиԥсахӡеит зынӡа акалашәа,
Уи инарцәи-иаарцәи рлакҭаҵәҟьа дҭахеит.
Иҽазыҟаиҵеит џьанаҭ, уаҵәашьҭахьтәи имҩа,
Иҽынкаршәны игәнаҳа ихихит ҩаԥхьа.
Иҵеимкит ҳазшаз, иеиҳәеит зегьы хымҩа.
Ажәҩан даҵаршәын ауаҩы, игәы-иԥс ҭыӷьӷьа.
Уи ихәыцрақәа цон ҽа дунеик инхыӡла,
Игәаҟ-ашәа, иуаз-ашәа шиҳәац иҳәон.
Дгьыли-жәҩани еиԥишьуан бамба рахәыцла,
Аҵыхәтәантәи икәасҭха ццышәха икаԥсон!
164 ~ ~ Амзаҭәымҭа
Абри ашәышықәс сациит мшы мшыказ,
Жәҩангәаҵа сиеҵәахә кыдлеит уахык.
Аԥсрагьы ахьыҟаз, абзарагьы ахьыҟаз,
Аԥсырӡы ахьааҩуаз ашәы-шьхак ирхык.
Цәгьеи-бзиеи рышьхәа сҭагьыжьит уиаахыс,
Алаԥшыцәгьеи-аҿаԥшыцәгьеи сыхьӡеит.
Убри аахыс сашьҭан сԥеиԥш ахьыҵәахыз,
Ӡи-мцеи ахьеиқәырҭәоз аҵыхәтәан снаӡеит.
Иахьа сирамыш кнысҵеит смаҟа нкаршәны,
Сызнысыз амҩа сыршәшәеит, исырқацеит.
Исшәеит иззеит аҵәы еиқәаҵәа нҭаршәны,
Ахраҭгьы снаӡеит, џьанаҭгьы снаӡеит.
Адунеи дуӡӡа ахи-аҵыхәеи еиқәысҳәалеит,
Храгәы мҩала исрысит ладеи-ҩадеи.
Ашәагьы амыткәмагьы еихысҳәаалеит,
Аҿаасҭагьы дызбеит, аԥшӡагьы дызбеит.
Алаапкгьы сыцҳаит, исеикьут ацгәы хәҵышгьы,
Сарччеит, сарҵәыуеит саамҭа афарҭын.
Амаалықьгьы дысԥылеит аҩысҭаа хышгьы,
Аԥхыӡ цәгьагьы сарҿыхеит рбаӷьҿыҭын.
Мушьни Миқаиа ~ ~ 165
Анцәа исаҭәеишьаз, ҩ-шәымҭак исаӡаз,
Сыԥсҭазаара ашәгәы-аԥсгәы сҭыст.
Саарцәтәи сгәаҟрақәа ахҭа аҟынӡа инацаз,
Ашәышьханхыҵ ашә-храшрак ирҿыст!
Сышьҭахьгьы саԥхьагьы асыршәы кажьуп,
Аху-аху, сҵыхәтәы жәҩан лагоит...
Сажәымҭа акәасҭхарамца еиҿажьуп,
Ахра агәаҿы сынарха ацәымза лашоит!
166 ~ ~ Амзаҭәымҭа
Зҵыхәа ԥымҵәаз хәыцрақәак,
Асеиԥш иналышәшәан жәҩангәы,
Тәашьа-ԥсышьак сымҭакәа,
Асеиԥш иналаҳәҳәуеит схахәы.
Гәырҩеи-гәырӷьеи рӡыхшьах салоуп,
Зны имацәысуеит, зны идыдуеит.
Сгәы акалоуп, сыԥсы акалоуп,
Нахьхьи ԥҭацахашк ԥыруеит.
Заа иҿшәаз ӡынҵәа кәамԥак,
Ашьацра инылашәоит ҵаҟа.
Саамҭа рыцҳа, ламба-ҿамба,
Ухьанҭахазеи нас шаҟа!
Амра хәмаруеит ашьац кашьшьыраҿ,
Ашьыжь ӡаӡаш ахькаҳәуаз.
Сара сықәиоуп ҳанҷа ашәшьыраҿ,
Зны сшыц гара ахьҵысуаз!
Мушьни Миқаиа ~ ~ 167
Насыԥ имоуп, насыԥ имоуп,
Зыԥсра ашьҭахьгьы зышьҭа нзыжьыз.
Џьанат, ицаз раԥхьа дгылоуп,
Зыԥсадгьыл хәыҷы зашәа ахзыжьыз.
Насыԥ имоуп згәырҩашәа ныҵак,
Иажәымҭыҽха аҳәаха заӡаз.
Ижәҩан саркьа гәакьа ихы аҵак,
Шьыжь изхызхыз гәнаҳак иаҵаз.
Насыԥ имоуп, насыԥ имоуп,
Ауоу ззырҳәаз ибызшәала.
Иаргьы дыҟоуп аԥсыцкьа ахьыҟоу,
Инаскьаргаз уаз ашәала.
Иԥсы неиуеит ахьы ахьыршо,
Итәарҭахоит ҽеи тәарҭагьы.
Ахьы шәахәагь џьанаҭ икәшоит,
Илашоит ихарҭа-иԥсырҭагьы.
Насыԥ имоуп ахәылԥ ӡаӡа
Згәы инықәыԥсо хәылбыҽхала,
Ашацәа ртәарҭа ажәҩан гәаҵахь,
Цәашьы иаҵәан зыԥсы хало.
168 ~ ~ Амзаҭәымҭа
Насыԥ имоуп, насыԥ имоуп,
Зыԥсра ашьҭахьгьы зышьҭа нзыжьыз.
Џьанаҭ ицаз раԥхьа дгылоуп,
Зыԥсадгьыл хәыҷ зашәа ахзыжьыз!
Мушьни Миқаиа ~ ~ 169
Аӡәгьы имҩа данымсӡац дымҟьалакәа,
Абри амҩаҿ икаҳахьеит, игылахьеит зегьы.
Анасыԥгьы ҿыхахьеит ашара аҽалакуа,
Ԥсӡыкгьы аныҩхьеит аччаԥшь иамакуа,
Аха амҩахәасҭа шыҟац, иҟоуп иахьагьы.
Ари амҩа аҳақ ашәышықәсқәа иргәылсхьеит,
Ара ашә-маӡак рцәашьы маӡа аиркхьеит ауаҩы.
Адыдгьы хысхьеит, амацәысгьы мацәысхьеит,
Амҩа шәабиԥарак рышьҭақәа аныҵхьеит,
Аха иахьагьы амҩа неиуеит асаба аныҩҩы.
Амҩахәасҭа ахаануп аҵыхқәа рымаӡа,
Ашьхақәа рылабжыш, амцагьы аӡгьы.
Аха амҩахәасҭа абна атоура аҽылаӡан,
Гәырҩеи гәаҟреи, ацәа иҭамӡара алагӡан,
Ашәахсҭа шкәакәеиԥш икаршәуп иахьагьы.
Игәырҩа еиқәаҵәа абна еиқәара инылакуа,
Иахьагьы, ауаҩытәыҩса имҩахәасҭа дануп.
Дааԥсеит, ахәаша, уаҳа ԥсуаҭлак иламкәа,
Иахьагь амҩа дануп инеиҭеикуа егьимамкәа,
Мшаҽны еиԥш, уахагьы, ажәҩан агәашә аартуп.
170 ~ ~ Амзаҭәымҭа
Аӡәгьы имҩа данымсӡац ус, дымҟьалакәа,
Абри амҩаҿы иҵәыуахьеит, иччахьеит зегьы.
Анасыԥгьы ҿыхахьеит ашара аҽалакуа,
Иахьагь ԥсӡык ааҩуеит, аччаԥшь иамакуа,
Аха амҩахәасҭа шкаршәыц, икаршәуп иахьагьы!
Мушьни Миқаиа ~ ~ 171
Ашьхақәа рыхәда иахагьыжьуеит,
Ахрақәа ирҿысуа амҩахәасҭа.
Арҩаш шәахха ахраш ашьышьуеит,
Ахрақәа ирҿаӡсоит ашәарах гәарҭа.
Ашьабсҭа шьыжь шәаԥшь ахьыӡсо,
Гәырҩада иазнеиуеит ацыхаӡы.
Ацыхаӡгьы ахьы цәыкәбар хьаԥссо,
Ихыхәхәоит аҵыҭәара аҽыларӡны.
Шьыжь қәыршҩы шәахәа згәыҵыршоу,
Ицырцыруеит ашьабсҭа абзаласа.
Аԥсабара алакә ссир зырлашо,
Уажә ашьха ҳауа иналаӡсан,
Ашьахәар шшәырқәа инарыжәгылан,
Агәчама ӡыршәрақәа ыркәашо,
Акәа аҽҭаршәны ашьха тәыла,
Ашьабсҭа ахаҳә иқәлашон!
Ԥша шәышәыкгьы уа иҵысӡомызт,
Ԥба машәырк аларшәмызт аҳауа,
Аха ашьха аҭынчра агәра азгомызт,
172 ~ ~ Амзаҭәымҭа
Аԥсы ҭарӡны игылан аҳарҩа.
Нас ҭыԥҳацқьаҵас, ақьышә хышра,
Наҵанакит уа аӡыхь кнаҳа.
Агәы-аԥсы каршәны, ашьха аҳәишра,
Инылагылеит аҵыҭәа инахан.
Аӡы ажәуеит ахрақәа рылыԥха,
Ацыԥхь леиуеит ашәах карҳәҳәуа.
Амрагьы халоит ашыцра инылԥхан,
Ҳаԥи-ҳаҩеи гылоуп иӡырҩуа!..
Мушьни Миқаиа ~ ~ 173
Аҵых ҵәыуеит ӡаӡа насыԥла,
Бжьы ахьымгаӡо бжьык саҳауеит.
Ԥшьшьала ашьшьыҳәа ҳашҭа снықәлап...
Абызкаҭаҳагь акаҭа аҳауеит.
Ҭынчрацәоуп уахатәи аҵых,
Уаха сабик инасыԥ, ииуеит.
Маалықьк амза ашәахәа лҽаҵых,
Сыкәа-смаӷра дынҭаҳәуеит.
Уахатәи аҵых амшра ацуп,
Амышьҭагьы ацҵа, Анцәа ду!
Ажәҩан хымаауп, амза ҳыцуп,
Жәҩангәашә ҟьаҟьаӡа иаартуп.
Еҵәак налшәан, бжьыда-шьҭада,
Ажәҩан аҩуеит ашәахәа.
Сишь! Ашарашәа зҳәо дызусҭада?
Агәы еилагылом аҵых уаха.
Снықәлап абас, аҵых ҭынчуп,
Иудыруеи аӡы шыцәоу избар.
Жәҩангәаҵаҿ ҩ-шәахәак еихышьуп!..
Сазхәыцуеит исҳәаша
Сҿаҳәатәы ҟалар!
174 ~ ~ Амзаҭәымҭа
Дажәит, дажәӡеит аҭаҳмада дшажәра,
Иҿара амышқәа ныҽҳәыхуа аҽҳәаҿы дтәоуп.
Дбырлашха, ишлара дашәит дшашәра,
Аццышә шкәакәа хәыҵаҳәҳәо, акәицқәа ирҿаԥсоуп.
Иԥсҭазаара хьшәашәа, игәырмаҷгахон,
Иааикәыршан зегьы-зегьы ԥсымраны ибон.
Зны ашла ихәыцра-ԥҭа еиқәаҵәак иалахон,
Ихаҳәхахьаз илабжыш игәаҵа иҭаԥсон.
Ишцара ицахьан уи имышра иҵыхра,
Изихымхыз игәнаҳа, убриак игәырҩон.
Иҭахын ҽазнык аҭарчеи аныҟәгара,
Аха илшомызт ушьҭа акаршәра анықәлара,
Аԥсра иҭахын, аха аԥсраҵәҟьагьы наскьон...
Мушьни Миқаиа ~ ~ 175
О, сшара-еимҟьара, сгәыҟаҵага,
Анцәа илыԥха, раԥхьатәи сшәахәа.
Исхьырша ухьы мра амырхәага,
Аԥсра иахәшәу ушьха ӡыхь снархәа.
Усҟан, ԥсра зқәым ԥсы цқьак схалап,
Сааԥын ӡаӡашха снықәҭәап адәы,
Сааԥны шәҭышха махәык саҿалап,
Сӡыхьгьы хыхәхәап кәапеишәа ирҭәы.
Саргь адунеи сақәлахаз џьысшьап,
Каҳада-ԥҽыда иҟьаҟьаӡа ишап.
Иахьагь аԥслымӡ шаха сыршап,
Иахьагь ԥсра зқәым гәыӷрак лашап.
Мҩабжара снумыжьын, сгәыӷра,
Уақәымгәамҵын са слахьынҵа.
Гәырҩада исараӡа сышықәсқәа рныхра,
Ашара-еимҟьараз сҿаҳәатәы нагӡа!
176 ~ ~ Амзаҭәымҭа
Шәахәа шкәакәак налаԥхоит, амыш шкәакәа,
Насыԥ шкәакәак гәылҵуеит уажәымзар-уажәы.
Еихышәшәоит гәыӷра шкәакәак хымкәаӡакәа,
Исҭахыҵәҟьам саргьы макьанаҵәҟьа сажәыр.
Исаҳалар сҭахуп ашәа шаҳәо ашьыжь шара,
Иацеиԥш, шьыжь шәаԥшь сыцзар сҭахуп иахьагьы.
Исхашҭыр стахуп сгәы сзырхьхьоу гәынхарак,
Сҩыза, уажәаҭынха саҳар сҭахӡам уаҵәгьы.
Исҭахуп сыҟанаҵ ҽԥныҳәада сыҟазар,
Шәиԥхьыӡк сышьҭамкәа ахҭа аҟынӡа снаӡар.
Каҳада-ԥҽыда иахьагьы амра гылазар,
Амра анарха иоурц ан илыхшаз.
Истахуп, уаҳа сымшәарц, исыхьхьоу сзыӷьарц,
Исҭахуп даҽа знык сгәы ыртлан сыччарц.
Аишьцәа рыбжьара ушьҭа ацәгьа дмырзарц,
Исҭахуп, сашьцәа ан лкыкахш рыхьчарц.
Акәтаӷь ԥымҽӡакәа иакәшаларц Анцәа иадгьыл,
Цәашьы иаҵәан игыларц ҳҵеицәа рыԥсаҭа.
О, Анцәа ду, аринахысгьы ацқьара уадгыл,
Амцахә еиқәумырсын аразра алакҭа!
Мушьни Миқаиа ~ ~ 177
Шь. А.
Уареи сареи лахьынҵак Анцәа еицҳаиҭеит,
Уареи сареи Анцәа еицҳаиҭеит ҟазшьак.
Издыруеит ишеиԥшьхо ҳгәыӷырҭеи ҳаԥсырҭеи,
Ҳара ҳреиԥшуп аишьцәа еицалҵыз шьак.
Уаргьы саргьы, сашьа, ҳабылхьеит алаӷырӡ,
Ҳара ҳашәабжь еиҳа, ҳмыткәмабжь еиҳан.
Анцәа ҳԥишәон аҵых лашә ҳаламӡырц,
Иахьанӡагьы ҳрыцҳаишьеит ҳауазыр иаҳан.
Ахаҳә-мҿыхә аныжьлан уареи сареи ҳамҩа,
Ҳӡышан ҳанхықәгылар, ашьха ӡыхь ҭабон.
Уара унеиуан уа утәала, ус уламыс иамҩан,
Дгьыли-жәҩани реибаркырҭа уара утәала иубон.
Аӡә думызхыз уаанимыжьит умацаран,
Аразреи ацқьареи имыӡит рҵыхәтәы.
Анцәа иџьшьоуп, иахьагьы илашоит умракаԥхара,
Илаӷырӡышаз уҩымҭақәа шьҭоуп еикәаҭәы.
Иудыруаз, са суасиаҭи сымаӡеи уҵакым,
Уӡыхшьах ҳаҵоумҵан, уаҳа, аамҭа ацәқәырԥа...
Уара цәашьы шкәакәан уламыс угәыҵакыз!
Ҳазшаз суҳәоит, ҽаангьы ԥшӡала ҳаибарба!
178 ~ ~ Амзаҭәымҭа
Наҩагьарак аныскаауам сызнысыз амҩа,
Избоит ашәҭқәа шырҭиааз сышьҭақәа.
Аамҭа ашәахсҭа анымлаӡеит сӡамҩа,
Сааит абранӡа ҽԥныҳәак сышьҭамкәа.
Снеиуеит иахьагьы рҟыра мҩак санылан,
Шьамхахьы сылагылоуп аҭлаҩа.
Сыԥсырӡы рымҳәарцаз, асыҭәҳәа сыцәгылан,
Аԥсы ҭасҵарц сашьҭоуп амахәҩа.
Сара зегь сылшоит аихац икылсыз,
Ҽеи ԥсышьа зауз, ҽеи тәарҭагьы иоуеит.
Ашьха цыхаӡыхь быжь-хаҳәк ирхысыз,
Ес-ишаргьы ахьы мҩахәасҭа ароууеит.
Аразреи аԥшӡареи ԥсра рықәӡам ахаан,
Џьанаҭ итәарҭоуп алаӷырӡ иԥнашәаз.
Иахькаԥсоу гәасҭоит сышықәсқәа раан,
Исаҳауеит агәаҟреи агәырӷьеи рашәа!..
Мушьни Миқаиа ~ ~ 179
Ҩ-ԥсҭазаарак еихала-еихыҵит,
Ҩ-ԥсҭазаарак рыхцәы аршон сшәахәа.
Иахьагь амра аҿы аӡәӡәоит ицәырҵын,
Амра аҿы аӡәӡәоит амырхәага снархәа.
Адунеи ҿыц цәырҵуеит егьагӡам,
Арбаӷьқәа ицәырыргоит шьыжь шәаԥшь.
Иаасыкәыршан избо зегь лакәӡам,
Ашара аԥшалас исанаҳәоит ажәабжьк!..
180 ~ ~ Амзаҭәымҭа
Сара ҽа дунеик сықәуп, ҽа бжьык саҳауеит,
Сашшӡом сызлысыз афарҭыназ.
Аԥхынгьы слаҳәуеит, аӡынгьы слаҳәуеит,
Есымша сгәы ахаԥақәа аартупаз.
Сынкашәазар, Анцәа исиҭеит разҟыс,
Абри сымҩаҿы ацәашь еиԥш сбылларцаз.
Шьыжьыз, шьыбжьоныз, имшыз, иҵхыз,
Сгәахәрашәа ныҵакӡан исҳәаларцаз.
Сцәацәашь нкыдҵаны сиҳәаларц Анцәа,
Сиҳәаларц ҳазшаз сыгәнаҳа схихырц.
Ашамҭаз жәҩан калҭаҿ ицәырҵыз еҵәак,
Сыкәа иҭашәарц, амаалықь иҿихыз.
Анцәа сиҳәоит снаҵагылан шьыжь шәаԥшь,
Уаҵәгьы сабдуцәа ргалуан еицамкырц,
Илыԥха, игәыԥха, Анцәа ду игәаԥшь,
Илакә лаԥшыхаа адоуҳа ҳхеикырц.
Иахьагь сцәацәашь нкыдҵаны сиҳәоит Анцәа,
Сиҳәоит ҳазшаз сыгәнаҳа схихырц.
Ашара ашамҭаз ицәырҵыз еҵәак,
Сыкәа иҭашәарц, амаалықь иҿихыз!
Мушьни Миқаиа ~ ~ 181
Сла хьынҵа
Ишысҭахыз сахьымӡазаргьы сгәыхәтәы,
Анцәа исуҭаз сазыразуп, слахьынҵа.
Сара ахаангьы сашьҭамызт аӡәы итәы,
Схәы саҭәҳәаны исфон, сҿаҵақәа мԥхьаӡа.
Есымша амаҷ салаӡон, амаҷ сызхон,
Сгәы каршәны сҽахысыԥхьалон сҿахра.
Хҭасҩык дансоуаз схы-сгәы лашон,
Шә-насыԥк шицыз здыруан исҭааз сасра.
Ес-ишаргьы ауаҩы разы дысҭахын,
Ауаҩы разы ауаҩы ҳалал бзиа дызбон.
Исымаз зегьы аԥшӡаразы иҵәахын,
Аԥшӡареи, ацқьареи есымша рыгәра згон.
Сылу ахала игьыжьуамызт есымша,
Зынгьы сыԥсҭазаара ахац иаҿакын.
Са сымышқәа, зны илашьцан, зны илашан,
Аха сгәыӷра ацәашьы есымшагь иаркын.
Сзықәшәалакгьы исыцын, исыкәшон доуҳак,
Сыгага сахнарԥон, сахнарԥон ҽа џьалк.
Есымша исыцын, сахьчон сабдуцәа рҳақ,
Абас мацара абӷацамкыра схалт.
182 ~ ~ Амзаҭәымҭа
Сгәы каршәуп,
Избоит сышьҭахь инхаз,
Исаҳауеит сызлахалаз слахьынҵа абжьы.
Илашоит еицамкуа, аԥшӡара иарҳаз
Анасыԥ, сажәеинраалақәа рцәашьы!
Мушьни Миқаиа ~ ~ 183
Иуаҳауама аҭынчра шцәажәо?
Аҭынчра шкәакәагь иамоуп маӡак.
Еиҳа-еиҳа сыҵых хьшәашәоит,
Сгәы иҭашуеит имыцәаӡо мцак.
Гәырҩа еиқәаҵәак ангәырҩазго,
Аҵых аныхьанҭоу хаҳәҵас,
Амылҳам шкәакәа сгәаҿы иназго,
Сҭынчра, усыцуп гәыӷырҭас.
Маӡа уҵаскуам, сҭынчра бжьыда,
Са сымаӡа уамоуп шаҳаҭс.
Сыбжьы амаӡа заҳарыда,
Аха сгәы иҭасымшьит сгәы иҭаз.
Сыҵхи сҭынчреи суаз аҳәарҭа,
Сыгәҭыха зҭаӡу счықьмаџьа.
Салагылоуп ашацәа ртәарҭа,
О, слахьынҵа анасыԥ, сыхьча!
Иуаҳауама аҭынчра шцәажәо?
184 ~ ~ Амзаҭәымҭа
Исымҳәац исҳәари уаҳа?
Даҽазныкгьы суҳәоит, Анцәа,
Уаҳа исԥеиԥшумтәын гәнаҳа,
Сымыш гәнаҳада инырҵәа.
Ҭынчрак саҳәоит сажәымҭаз,
Ҽазнызаҵәык-схәыҷра асы.
Ахәылԥы еҵәа ргарҵымҭаз,
Ажәак исымҳәац уаҵәазы.
Ҽазнык иакырц сгәыӷра аҳамҭа,
Сыҵых зырлашо ацәашьы.
Суҳәоит ахәыцха соурц ҳамҭак,
Ҵхы ссирк мҩасырц уаҵә шьыжьы.
Ажәҩан цәажәарц,
Адгьыл цәажәарц,
Ашәахәа хиааларц икахәхәа.
Ауаҩгьы инасыԥ мыхьшәашәарц,
Лакә ԥхыӡк далазарц дҭахәхәа.
Исымҳәац исҳәари уаҳа?
Анцәа ду ухьы шәахәа схьырша.
Уаҳа исԥеиԥшумтәын гәнаҳа,
Уаҵәгьы гәнаҳада исзырша!
Мушьни Миқаиа ~ ~ 185
Илашоит аеҵәақәа ԥсӡык рмаҳацшәа,
Илашоит еицралан уахада имлашацшәа.
Ҳара ҳаиԥш урҭгьы ирԥеиԥшу рыздырӡом,
Урҭгьы зны ажәҩан ӡымшын изырӡом.
Аеҵәа џьарсахьагьы ишоуп алахьынҵа,
Аеҵәагьы Анцәа ишеит, аԥсы цқьа ахаҵа.
Аеҵәагь аамҭалоуп, иамоуп ҿҳәарак,
Уареи сареи иҳаиԥшуп урызхәыцыр дара.
Ашаеҵәагь ахәылԥы еҵәагь ирымоуп рдунеи,
Ҳара ҳаиԥш еицәажәоит рыжәҩани дареи.
Ирҳәоит:
«Уара уаныҟам, уиеҵәахәгьы аҽашьуеит,
Жәҩан гәаҵаҿ ацәашь еиԥш ибылуеит!»
Аеҵәагьы иалшоит иҵәыуар, игәырҩар,
Уара уеиԥш, сара сеиԥш, алаӷырӡ иарҩар.
Уиеҵәахә кыднаҵ угәыӷрагьы хароуп,
Уаҵә умышгьы лашоуп, уҵыхгьы лашоуп.
Уахагь аеҵәа рӡаӡаш каҳәуеит икашьшьы,
Макьанагьы агәра згоит сгәыӷра ацәашьы!
186 ~ ~ Амзаҭәымҭа
Ҵааи-цышәи еиқәиртәомызт даагылазар,
Агәыр алаҵаны, аиха алихуан есымша.
Имҩа дахҟьон ауаҩы разы диԥылазар,
Убас дыҟан, убас дицәымӷын дызшаз.
Уҽыҩра дҭаԥшыр, Џаџа мацәкьыс ҿалон,
Ачабаа аҿалон аԥшлапҟьа ацынхәрас.
Илаԥш назхьысыз ажәхьагьы ҟьалон,
Абас дыҟан, Анцәа дицәымӷын абас.
Аҳәа ырҟааны ала рзишьуан исасцәа,
Мариа-мырса мырхәаԥ-хәаԥын иҿахра.
Абас дыҟан Ҟазырхан хәыларцәа,
Анцәа дицәымӷын, имфаӡацызт изхара.
Даагылазар,
Длабаҩмырга-еишәақәмацәысын,
Иаҳаз иҳәон, иибаз ифон, дыҟан ус.
Ашә иҭиуан, ахыз ижәуан, иц еихысын,
Абас дыҟан, абас дымҩасит уи нахыс.
Абас дыҟан, абас дымҩасит ахәаша,
Даагылазар ахьажь кәамԥа ахы иҵаауан,
Уажә ахәы аԥынҵаҿы иԥырҟан имаша,
Анышә дарҭеит асы еиқәаҵәа анауаз!
Мушьни Миқаиа ~ ~ 187
Арбаӷьқәа аҵых агәы еиҩырхит,
Иԥытлеит аҵыхәтәантәи аҵых амаӡа.
Ашамҭаз ажәа ссирк аххьа ахихит,
Апоет игәырӷьара ҵҩа амаӡам.
Иԥсҭазара зегьы дашьҭан ажәа заҵәык,
Ажәа заҵәык иԥсы ахац згәылаз.
Апоет изы ихыхәеит мышьҭа маҵәык,
Апоезиа Анцәахәы дызгәылаз.
Аша еҵәа кыдихит ашамҭаз,
Аша еҵәа алакә шәахәа зхылҵуаз.
Аԥсуа хаҳә цәажәеит аимыггамҭаз,
Ахаҳә изхыҵуаз, адгьыл иахыҵуаз.
О, аҵых ссир, цәгьеи-бзиеи еилоумкын,
Ишгац игозааит аԥсуара ашәа.
Адгьыл ахаан Анцәа еицоумкын,
Аӡхьаԥш зыршуа сабдуцәа ражәа!
188 ~ ~ Амзаҭәымҭа
Ақәа
Уқәаршҩы ашьҭыбжь адгьыл иахаануп,
Арҩашқәа рхы ыҵызхыз уара уоуп, ақәа.
Аԥшацәгьа аҵлақәа шьҭазҵо ирааны,
Рыԥсы ҭоуҵоит,
Мылҳамҵас ирхьушьуеит унапқәа.
Аҽыҩра, аарҩара, абжьымрак ихнаршыз,
Уа уқәаршҩы нҭыкьасоит рыкәа-рмаӷра.
Ақәаршҩы, ажәҩан ахьыршаӡ иканаршәыз,
Асырҳәеиԥш уцәыкәбарқәа каԥсоит асаара.
Ақәа, дгьыли-жәҩани рымаӡа еиԥызшьуа,
Ажәҩан ацҳаражәҳәаҩ, адгьыл асаркьал.
Ашьаркәасҭа зрыцқьо ашьабсҭа иннажьуа,
Иахьагь архақәа рышҳан, абахәаԥшь ухалт.
Ақәа, уара сгәырҩеи сыгәҭыхеи рышаҳаҭ,
Уара сылабжыши, сыччаԥшьи рцырҟьаха.
Удлаԥса сыгәҿыӷьра аӡхыҵра салахашт,
Ах, ишԥахьанҭоу иқәадоу исыдоу аҵых уаха!
Мушьни Миқаиа ~ ~ 189
Агага
Есымша иуцу угага,
Уара иутәызар насыԥ умоуп.
Улахьынҵа ашҭа аҭалага,
Умҩахәасҭа хацхәык агәылоуп.
Ашара гага иуцгылаз,
Гәырӷьаҿҳәашоуп хәылбыҽханӡа.
Мышьҭа бзиа шьыжь иуԥылаз,
Дуцуп. Лаԥшы цәгьак диҟаанӡа.
Угага уаҩысҭаахә духызцо,
Есишаргьы адоуҳа уцуп.
Амши-аҵхи рыцҳа хызҵо,
Ауаҩытәыҩса имш иахацуп.
Уаргь угага уцнаҵ, уҟоуп,
Акы ахьырҳәо џьара акыҟоуп!..
190 ~ ~ Амзаҭәымҭа
Агәы амаӡа агәы иацәымзоуп,
Агәы амаӡа агәоуп издыруа.
Агәы шьанҵоуп, агәы еихымцоуп,
Зегь зычҳауа, зегьы зныруа.
Сгәы, умаӡа џьаргьы иумырзан,
Есымша ашә-цаԥхак уҿаз.
Сеидроу иҟало уаҵәынӡа,
Уиҵаԥш Анцәа ду ҳазшаз.
Сгәы, уеицамкын узықәшәалакгьы,
Уоупцәарҳәымхан, аҳаҳаи.
Ауахәажәқәа ҳрыхҟьашаргьы,
Ҳахәшьад мҳәакәа, абранӡа ҳааит.
Сгәы, ушьанҵоуп, сгәы уеихымцоуп,
Сгәы, амаӡа сгәы уацәымзоуп!
Мушьни Миқаиа ~ ~ 191
Ес-уажәааны гәалашәарак сныруеит,
Гәалашәарак сныруеит иӡхьоу-иԥсхьоу.
Аԥхыӡ еиԥш, зны мҩак санысуеит,
Лакә мҩак, сышьҭақәа ахьӡыҭхьоу...
Зны иныҵхахоит сгәырӷьаҿҳәаша,
Амаалықь рыԥсы схарҭәҳәоит ҽазны.
Аӡаӡа инылшәаз схаԥхоит амра шаша,
Аҵх еиҩнахуеит арбаӷь абжьы хҵаны.
Сгәалашәара сыгәхьаагара арҿыцуеит,
Зны сылабжыш хнахуеит,
Зны сыччаԥшь хнаҵоит.
Зны рҩашҵас сгәаҵаҿы хәыцрақәак хыҵуеит...
Ес-уажәааны,
Ӡаарахҵас, сгәалашәара сацәшәоит!..
192 ~ ~ Амзаҭәымҭа
Егьахымҵӡеит исҭааз ашәымҭа,
Инкалашан имҩасит сыԥхыӡ.
Уажәакәынеи сӡаӡа аҳәамҭа,
Лаԥшҵашәаран ишԥацеи инасԥырҵ!
Сажәра иннажьыз схәыцрақәа,
Хәылԥ шәаԥшь иналаԥсо стәоуп.
Уаха шаҳаҭ дызмам гәыӷрақәак,
Еиҭымхан, саԥхьа икаԥсоуп!..
Мушьни Миқаиа ~ ~ 193
Ааԥнуп. Ашәҭқәа ргәылҵбжьы саҳауеит,
Аҳәаса амахәқәа асышәыб рҿачуп,
Аԥшалас хәыҭхәыҭуа саԥхьа икаҳәуеит,
Лакә уарҳалшәа амырхәага кашуп.
Амыш ҿыц ҿыхеит шә-насыԥ лашак зцу,
Ажәҵыс ҷырҷыруеит ааԥынрашәак хҵаны.
Иахьа амрагьы каҵәоит, схәыцрагьы ласуп,
Акәыкәу кәыкәууеит,
Ахьӡ ахашҭыр ҳәа ишәаны!
194 ~ ~ Амзаҭәымҭа
Са сӡыхь еицамкӡац иахьанӡа,
Иҵырмақь ххыроу иахьагьы.
Адунеи лакәхан избаанӡа,
Адунеи сақәлахоит саргьы.
Сӡыхь хьырҩашхан икаҭәаанӡа,
Са сажәа соуеит нархас.
Ашьха рҩаш шыцәоу избаанӡа,
Саԥсуа жәа лашоит мраҵас!
Мушьни Миқаиа ~ ~ 195
Ахәда ныхшәа-аахшәо ацәацәашь,
Ацәаӡыӡ агәыҵыршо илашоит.
Ԥарԥалыкь шкәакәак, ԥаԥашьк,
Амцабз шкәакәа иахҟьашоит.
Аԥарԥалыкь амҵәыжәҩа еиҵнахуеит,
Амцаԥшь иакәшоит иааԥсаӡом.
Амцаԥшь аԥшӡара ихнахуеит,
Аԥарԥалыкь аԥсырҭа абаӡом.
196 ~ ~ Амзаҭәымҭа
А. Фет иҿырԥшны
Са сыԥсхы сылашәахьеит изныкымкәа,
Сҭаԥшхьеит, издыруеит, аԥсра алакҭа.
Убри азы сазыԥшуп сацәымшәакәа,
Аҵых лашә, адгьыл иақәлахо сцәарҭа!..
Мушьни Миқаиа ~ ~ 197
Ахәылԥ шәахәа сазҵааит ахәылԥаз:
«Агәырӷьара ҩналоума уаҳа сыҩны?» –
«Знык иҩналахьеит мрагыламҭаз,
Уаҳа агәырӷьара хынҳәӡом ҽазнык!»
198 ~ ~ Амзаҭәымҭа
– Уара утәада ҳәатә рымаӡам,
Изҿӡоу уԥсырӡы аҳәароуп.
– Ирҳәалааит, абз баҩ алаӡам,
Шәҩык ирцәымӷу, шәҩык драԥсоуп!
Мушьни Миқаиа ~ ~ 199
Ах, агәырҩа рыцҳа агәыӷрагь шԥацу,
Избан аԥсҭазаара ус узыҟоу!
Иахьатәи амырхәагагь аурҭ аҵоуп,
Издыруада аиаша ахьыҟоу?..
200 ~ ~ Амзаҭәымҭа
Цқьа уахәаԥш абни атамашәҭ,
Атамашәҭ амахә иҿалаз.
Иахьа атамашәҭ,
Атама амахә ашәт,
Аха уаҵәы аҵаа иканаршәуеит,
Ԥхыӡ ссирк ишалаз!
Мушьни Миқаиа ~ ~ 201
Ахра ҿҟьара иаҿухуазеи,
Ашьха бӷаџьма уԥба акхьазар.
Уҽҭра асақь зылухуазеи,
Уҽыкәаша ҭыргахьазар!
202 ~ ~ Амзаҭәымҭа
Аԥсҭазаара суҭеит ҳамҭас,
Адунеи уаара снықәыххырц.
Иахьа зегь суҭеит, аамҭа,
Уаҵәы, исуҭаз сымухырц.
Мушьни Миқаиа ~ ~ 203
Ақәыџьмақәа абнаҿы иҟьалаӡом,
Алашәага рхәыжә рҟьахьазар.
Ахьаԥарч игәылымшәо хьа ыҟаӡам,
Ахьа маҷиа ҟалахьазар!
204 ~ ~ Амзаҭәымҭа
1-тәи авариант
Суадагьы хьшәашәеит,
Сыстолгьы хьшәашәеит,
Ԥхаррак абла сҭаԥшӡом.
Абри сыгын, абригь сыԥнашәеит,
Уашьҭа асыҭәҳәагьы сацәшәаӡом!
2 -тәи авариант
Суадагьы хьшәашәеит,
Скаламгьы хьшәашәеит.
Ԥхаррак абла ҭааӡом.
Ахьҭа сыгын, ахьҭагь сашәеит,
Ушьҭа асыҭәҳәагьы сагаӡом.
Мушьни Миқаиа ~ ~ 205
Уара Тур ихәаа рбызшәа узымдыруазар,
Тур ихәы аԥшӡара атәы узҳәаӡом.
Уаԥсуа шәақь аҳадақь изымхысуазар,
Атәым хызаҵә ахҭа иҭашәаӡом.
206 ~ ~ Амзаҭәымҭа
Аныхаԥааҩ аныҳәашьа идыруазар,
Ахала иҭәуан аԥеамбар иныҳәаҩра.
Апоетцәа Тур ихәаа ҳбызшәа рдыруазар,
Тур ихәаа рбызшәала иалагон аҩра.
Мушьни Миқаиа ~ ~ 207
– Изакәызеи, Шьардын, иумоузеи гәалас?
Анкьеиԥш иахьа уҳаидеи збаӡом.
– Шьагә, сышлара ашҭа сҭалеит,
Абажә, бажәхеит, дад, аҵәымӷ акӡом!
208 ~ ~ Амзаҭәымҭа
Ҳшыҩуа ҳаччоит, ҳшыҩуа ҳҵәыуеит,
Ҳаагылазар ауал ҳаҵоуп.
Ауал ҳшаҵоу, лақәак шууа,
Ҭыԥс иҳауа адгьыл аҵоуп.
Мушьни Миқаиа ~ ~ 209
Инагӡатәу ҳәа егьыҟаӡам,
Ухәгабз умхын, иахьа мҽышоуп.
Иахьатәи амышгьы уараӡа,
Ауаҩы, иудыруаз ушыԥсыша.
210 ~ ~ Амзаҭәымҭа
1-тәи авариант
Зыԥсы заԥымсыз, џьанаҭ, иҭыԥуп,
Изхара ыфаны дгылааит ҳаӷа.
Ауаҩы гәыҳәы данҭәхьоу анбыкәу?
Дад, Анцәа иуаҭәеишьаз узырха.
2-тәи авариант
Зыԥсы заԥымсыз џьанаҭ иҭыԥуп,
Изхара ыфаны ҳаӷоу дгылеит.
Ауаҩы гәыҳәы данҭәхьоу анбыкәу?
Ауаҩы гәыҳәы абга иԥымлеит.
Мушьни Миқаиа ~ ~ 211
Сықәиоуп.
Ашәшьыра каршәуп қардуаг оупышшәа,
Аԥҭақәа неиуеит аҵәа амахәқәа ирҿыхо.
Аӡәы ибжьы ҵәыҵә ааҩуеит имаӷышха,
Дызусҭа шьыбжьон слакә ԥхыӡ зырҿыхо?
212 ~ ~ Амзаҭәымҭа
Аҵысхә еиԥш иласуп иахьатәи сымш,
Сыҷкәынрагьы хьаҳәит ҩаԥхьа.
Аха иацтәи сылабжыш схамышҭт,
Сгәы ахәра ааныжьны ицахьаз.
Мушьни Миқаиа ~ ~ 213
Аххьа шәахәа аныԥсалон,
Агәҿыӷьреиԥш ишьҭаз амҩа.
Ԥхны ԥшаласшәа ихиаалон,
Аҭәархысҭа иххалаз анымҩа.
214 ~ ~ Амзаҭәымҭа
Саркьа рҭәоушәа избоит ажәҩан,
Ԥҭа ҿыртлахак ажәҩан аҩуеит.
Иҟам-иным иауан-иашәан,
Иныҵырҟьан гәырӷьабжьк ааҩуеит.
Мушьни Миқаиа ~ ~ 215
Ула хуҩар амшаԥы убаӡом,
Ала ахаԥыц ӷьаргьы
Аҳәа ахаԥыц ӷьаӡом.
216 ~ ~ Амзаҭәымҭа
Жәҩангәы амацәыс ахәра аннаҵоит,
Ахәра мжьыжькуеит иаҳа-иаҳа.
Уажә хәыцрак ацәқәырԥ сыхнаҵоит,
Алаҳәахӡы еиԥш еиқәараха.
Мушьни Миқаиа ~ ~ 217
Идунеи дықәын ҟыҟда-ҿыҟда,
Дымхәыцӡакәа акры ифон.
Днасыԥдан ауаҩы насыԥда,
Храӡагала аӡыхь итон.
218 ~ ~ Амзаҭәымҭа
Аӡарҭрашә еиԥш уаԥхьа дгылоуп,
Зыхшыҩ гаӡа зцәыласу.
Ауаҩытәыҩса насыԥ имоуп,
Згәалашәара ззыразу.
Мушьни Миқаиа ~ ~ 219
Ҳа ҳамышқәа зегь еижьагоуп,
Зегь ҳашьҭақәа ахраҭ инагоуп.
Ҳаԥсҭазаара убас иқәыршәуп,
Иахьа дҳәынҭқаруп, уаҵәы днышәуп.
220 ~ ~ Амзаҭәымҭа
Ахш ицәгьахаз, иуршыргьы ихыҵӡом,
Ишыргьы ихыҵӡом, ахы ҟәыншьа.
Ауаҩагагьы ацәажәара даҟәыҵӡом,
Ииҳәо зегьы бзиоу џьышьа.
Мушьни Миқаиа ~ ~ 221
Агәыҩ-ҿыҩра аҟәышрагь ацуп,
Ҳаӷоу дцәажәеит дымхәыцӡакәа.
Ажәа аҟәышра иаԥсахацуп,
Иажәа ицәҭымҟьар ихымхәыцӡакәа.
222 ~ ~ Амзаҭәымҭа
Ухәыцла, ухәыцла, уеиҭахәыцла,
Дад, уажә иҟоу хыхәароуп.
Ушьапы уаԥшны уашҭа уҭыҵла,
Арыцҳа иԥеиԥшу, рыцҳароуп!
Мушьни Миқаиа ~ ~ 223
Уара иузымдыруа зегьы ҿыцуп,
Унапы зхьымӡаз, угәыӷра ԥхыӡуп.
224 ~ ~ Амзаҭәымҭа
Дҟәышу џьишьоит, баша дԥагьоуп,
Ауаҩ ихы-иҿы игәы иасаркьоуп.
Мушьни Миқаиа ~ ~ 225
Насыԥ имоуп зажәа гәылшәаз,
Ажәа заҵәык имԥсуа зҿыҵшәаз.
226 ~ ~ Амзаҭәымҭа
Иажәа ҿашҳақәа аныԥсалоит ага иуаҩа,
Аԥша анасуоуп абжьы анго аҵла гәаҩа.
Мушьни Миқаиа ~ ~ 227
Уаха аҵых шысхызгаз збада, изаҳада,
Уахынла зегьы ыцәоуп агәырҩа заҵәык ада.
228 ~ ~ Амзаҭәымҭа
Ахы еилысуеит акырцхеиԥш, аха ага ибаӡом,
Ишыԥсыша ззымдыруа аԥсра дацәшәаӡом.
Мушьни Миқаиа ~ ~ 229
Алу алуҭаҩ ԥш-цырак аҿыҵшәом,
Аџьабарҟьыл аихаршы импыҵшәом.
230 ~ ~ Амзаҭәымҭа
Ҽы-ԥыхҭи, ҽы-ԥыхҭи еиԥылоит,
Аҽада иканажьуа иӷрагылоит.
Мушьни Миқаиа ~ ~ 231
Есымша агәырӷьа зышә ихгылоу,
Агәырҩа игәашә илагылоуп.
232 ~ ~ Амзаҭәымҭа
Зыжәлар рҵәуабжь змаҳаз,
Убри иоуп агәырҩа зырҳаз.
Мушьни Миқаиа ~ ~ 233
Алакә ҭыԥҳа ԥхыӡла дибеит,
Аха зегьы иреиӷьу ҳаӷоу дигеит.
234 ~ ~ Амзаҭәымҭа
Лан улызхәыцыр, лыԥҳа дкьаҳәхоит,
Ан лкалҭ аԥҳа илҿацәхоит.
Мушьни Миқаиа ~ ~ 235
Адамра зыбжьалаз ргәырҩа хыжьжьоит,
Аамҭа, амылҳам ахәрагьы арӷьоит.
236 ~ ~ Амзаҭәымҭа
Аџьабаа зыцрымҵыз, дышхара дхаҵәҟьеит,
Ишгәырӷьоз иԥсыз, зынӡа дыԥсӡаҵәҟьеит.
Мушьни Миқаиа ~ ~ 237
Аҳаҭахәтәы пеи-пеиуа иҭәуп,
Ааҵәа иҭоугьы ахы ҿазҳәо итәуп.
238 ~ ~ Амзаҭәымҭа
Ауаҩы аӡхыҵра ԥанла дырроуп,
Ала зырӷыӷуа ишицҳауа идырроуп.
Мушьни Миқаиа ~ ~ 239
Амаҳагьа ихәыцха алацәгьагьы иамфеит,
Аччиа агәыжь дшақәтәаз, абгахәыҷы дафеит.
240 ~ ~ Амзаҭәымҭа
Зымгәа азага здыруа,
Даныԥсуагьы идыруеит!
Мушьни Миқаиа ~ ~ 241
Аҽагажә ҳаԥшьа хтыгоуп,
Ахьӡ бааԥс жәла хыхгоуп.
242 ~ ~ Амзаҭәымҭа
Ауаҩы зны длаԥсоуп, зны дҳәаԥсоуп,
Шәҩык заӷоу шәҩык драԥсоуп.
Мушьни Миқаиа ~ ~ 243
Ахақәиҭра хыда –
Аџьма гыды тәыҩада!
244 ~ ~ Амзаҭәымҭа
Аӡәы ахьӡ имоуп насыԥс,
Сара амзаҿа сыцуп разҟыс.
Мушьни Миқаиа ~ ~ 245
Ибырлашха ирхаршәуп аҵла ркасы,
Схәыҷреиԥш иразуп ашьыжьтәи асы.
246 ~ ~ Амзаҭәымҭа
Хцәы кьларшәа анаҟә ҩеиуеит икахәхәа,
Сашьапкуеит сԥенџьыр инылаххыз ашәахәа.
Мушьни Миқаиа ~ ~ 247
Заа зышьҭа зырхаз, ишьҭамҭа ӷьаӡом,
Апоетҵәҟьа иԥсра ашьҭахьгьы дыԥсӡом.
248 ~ ~ Амзаҭәымҭа
Агәҽыӷьреиԥш ишьҭоу амҩа гәыԥҵәага,
Даныланы днеиуеит ауаҩага.
Мушьни Миқаиа ~ ~ 249
Есымша иқәасуаз, иӡысуаз ихымкәаӡакәа,
Сыԥсааит ишсыцу асыҭәҳәа шкәакәа.
250 ~ ~ Амзаҭәымҭа
Аҽыкәаҳа зкәыршоу ацәацәашь,
Аԥарԥалыкь акәшоит иԥаԥашьк...
Мушьни Миқаиа ~ ~ 251
Сара шьоук ражәақәа еиҭасҳәом,
Сцәаҳәақәагь рысҭом цасҳәагь.
252 ~ ~ Амзаҭәымҭа
Бзиа ишԥазбо, бзиа ишԥазбо,
Мраҭашәара анҵыблаауа.
Гәаныла ажәеинраалак саԥҳьоит,
Аӡыхь еиԥш сгәаҵантәи иаауа.
Гәаныла исҳәоит схәыҷра ашәа,
Сыкәа иҭаршәуп са схәыҷра.
Иныгәнысуеит аамҭа иԥнашәаз,
Асыҭәҳәа ицәхалаз сыхҵара.
Рыгәҭа сгылоуп амреи агареи,
Сгәыӷра аҵыхәагьы нҵәаӡам.
Схәыҷра амышқәа ҿыцӡа игәарлеит,
Иреиӷьу сашәагьы ҳәаӡам.
Макьанагьы саамҭа цәыкьоуп,
Иреиӷьӡоу сашәагьы ҵәахуп.
Адунеи санықәлаз аабыкьоуп,
Адунеи сақәлахарц сҭахуп.
Бзиа ишԥазбо, бзиа ишԥазбо,
Санаҿу сгәыӷрақәа рҳара.
Гәаныла ажәеинраалак саԥхьоит:
«Аразра иақәлаӡом аԥсра!..»
Мушьни Миқаиа ~ ~ 253
Ашьха Ԥшӡа
Ашьха ԥшӡа схалеит, алахьынҵа аԥшырҭа,
Ашьха цқьа мрагыларахь еимыггон.
Ахаҳә шкәакәа сықәтәан адәҳәыԥш анҵәамҭаҿ,
Уажәымзар-уажәы, ашара шьҭыбжь гон.
Аха зынӡа ҭынчраӡан ашьха аԥсабара,
Ҳаԥи-ҳаҩеи аԥхыӡ еиԥш иӡырҩуан.
Ахраш инахыггаз ашара еимҟьара,
Нахьхьи, аҩ-храк рыбжьара иӡыҭуан.
Са сықәтәан ахаҳә шкәакәа сымацара,
Лассы аԥсаатә еихырҳәаалар сҭахын.
Уажәы-уашьҭан сазыԥшын ашьыжь шара,
Макьанагьы слахьынҵа амаӡа ҵәахын.
Абжьы гар сҭахын ашара-еимҟьара,
Абжьы ныҵхахар, саџьал харахон.
Иццакуан ашәымҭақәа иааԥса-икара,
Лассы саџьал харахон, ма иааигәахон.
Уаҳа анкахәыцхагьы самраӡакәа,
Ашьхақәа ирхыԥрааит сынасыԥ абжьы.
Ашара-еимҟьара абжьы еицамккәа,
Ажәҩан ахь аҽышьҭанахит икашьшьы.
254 ~ ~ Амзаҭәымҭа
Иԥытлеит аҭынчрагьы аԥсабара,
Еилаарцырит ажәҩан маҿа-маҿа.
Игеит ашара шьҭыбжь ашьха ҩаскьараҿ,
Аԥаҩқәа ирхәыҵаҵәеит арҩаш хыҽҽа.
«Ашара абжьы гоит, уаџьал аныхароу,
Ашара абжьы мҿыхар, уаџьал ааигәоуп», –
Исаҳауеит сабду ибжьы исцәыхароу,
Сышлара сналыԥшуеит, саџьал хароуп.
Асыԥсабжь ааҩуеит аԥҟаҩҳәа ихысны,
Ажәҩан ацҳаражәҳәаҩ адыд бжьы гоит.
Снеиуеит сышьҭыԥраа шьха ԥшӡа саҿысны,
Ахрақәа ирхыкны сиеҵәахә лашоит!
Мушьни Миқаиа ~ ~ 255
Тоурак сылоуп схала сҟьалан,
Шьац зырҟьацуа аӡәгьы дызбом.
Аӡәгьы ишьҭак нылагалам,
Имашәырынгьы бжьык ҳәа гом.
Аӡәгьы дыҟам бжьык ахьнаҩуа,
Аҵымҵымҳәа аҭынчра ҳәҳәоит.
Ашьхарахь аԥша асы аҩуеит,
Ажәҩангьы ахуҳәа илагоит.
Сҭыԥаҿ сааиуеит сахьцалакгьы,
Сиеиԥшхеит аилага ихаҭа.
Анцәагь ҿиҭуам, аԥеамбаргьы,
Сзазҵаарыда нас уажәшьҭа?!
256 ~ ~ Амзаҭәымҭа
Аԥсҭазаара суҭеит ҳамҭас,
Адунеи уаара снықәыххырц.
Иахьа зегь суҭеит, аамҭа,
Уаҵәы исуҭаз сымухырц.
Мушьни Миқаиа ~ ~ 257
Ҵыси-ҳәыҳәи аӡы шьашәа ирымбоз,
Адунеи Анцәа иқәумҵан агәынхара.
Аеҵәагь каԥхоз, аӡыркәигьы лашоз,
Алашара иарлашоз алашьцара!
258 ~ ~ Амзаҭәымҭа
Уара уеиԥш сара ҽхырчча сзыҟаҵом,
Аҵәгьы мбылӡакәа, акәацгьы сызӡуам.
Уара уеиԥш аҳәаш-гашра сылаӡом,
Аласбеԥш сыҽкаршәны аӡә имаҵ сызуам.
Исҭаххар исзеимаҭәом аҳәҳәыҳәа,
Агәыр-ӡа алаҵан, исзалхуам аиха.
Ажәа хыркыла, иаԥсам дсызныҳәом,
Уара, иаҭаххар, уҽиуҭоит уаӷа.
Уара угәы иҭаҵәҟьоу ҭашьуп угәаҵа,
Уԥсы ахьҭаҵәаху издырӡом аӡәгьы.
Уаагылазар маӡа еидарак уаҵоуп,
Узусҭоу аӡәгьы издырӡом иахьагьы.
Удаӷьхар улшоит, иулшоит умаҭхаргьы,
Иулшоит уцыгәханы аҳәынаԥ укыр.
Уара ухазеиӷьшақә жәларык ҭахаргьы,
Иҟалап ублақәа рԥыџьгьы мцәаакыр.
Уара иахьагьы ҳагәҭаҵәҟьа угылоуп,
Иахьагьы ацқьараз иаурҳәоит ауарӷан.
Есыҽны хшла укәабоушәа уаҳԥылоит,
Аԥсаҭа цәҳага, ҩаԥхьа уааиуеит абан!..
Мушьни Миқаиа ~ ~ 259
Уаҵә иааухәо дарбан, иуҭиуа дарбан?
Аҵәыш зықәшәода? Издырӡом аӡәгьы.
Уҽырраз-уҽырҳалал-ҽырдагәан,
Аԥшӡеиԥш, амҩаду уануп иахьагьы!
260 ~ ~ Амзаҭәымҭа
Ииҳәогь, излеиҳәогь имаӡам,
Ауаҩ гәаҩа, ииҳәогь гәаҩоуп.
Иҭацәуп иаргамагь, имаӡагь,
Иааикәыршан ҳаԥуп, ҳаҩоуп.
Ииҳәо еиҭеиҳәоит дышьҭрақәланы,
Изыӡырҩуа дижьо џьишьоит.
Зегьы дрымоуп деицгәаҭаны,
Ауаҩага ихы ижьагәышьоит.
Аҳ иаршьын дҽырба-ҟьантазуп,
Уаҵә иҭынхо ҳәа егьыҟаӡам.
Шәы-мцык дрыцуп,
Шәы-мцык дрықәтәоуп,
Днеиуеит ихамыжә иҽылаӡан!
Мушьни Миқаиа ~ ~ 261
Ашәахәац канаршәит аԥсымра,
Иҵыхәтәымҩа дықәыргалт аԥсы.
Иҭашәоит ахәы ԥшӡа ахәымра,
Ауаҩы идунеи нижьуеит лассы.
Ҽнак ииз алахьынҵа ахьыршоз,
Аԥхыӡ цәгьеиԥш диасит,
Икашәаз асырҳәы.
Уажә амаша дҭаиан
Адунеи хызфаауаз џьызшьоз,
Зыԥсҭазаара иажьаз ауаҩы!
262 ~ ~ Амзаҭәымҭа
Убриаҟара игәҩарахеит сынасыԥ,
Исзыхәшьаду слахьынҵа агәра згаӡом.
Ах, иахьатәи сымшгьы сырласып,
Мамзар, издыруеит, сгәыхәтәы сахьӡом.
Иудыруеи сҵыхәтәажәа аҳәаха смаӡар,
Усҟан еиҭымхоит исзымҳәаз ажәак.
Еиҭымхоит аԥсуа жәак сышьҭахь инхазар,
Сышьтахь инхазар, ирымҳәац ашәак.
Сара ԥсҭазаарак ԥсыуа жәак сашьҭоуп,
Аԥсыуа ажәак, аԥсыуа шәак изымҳәац аӡәгьы.
Иахьагьы сызху сабдуцәа рышьҭоуп,
Аха, исԥылом уи ажәа џьарамзар-џьаргьы.
Исцәыхәлар ҳәа сшәоит иахьатәи амшгьы,
Исзыхәшьаду слахьынҵа, изгаӡом агәра.
Сгәыҩ-ҿыҩуп,
Рыгәра згаӡом ахәагьы-аҿашагьы,
Сацәшәоит слахьынҵа ашҭа аҭаԥшра!..
Мушьни Миқаиа ~ ~ 263
Адунеи еиԥш срышҳауп,
Ажәҩан еиԥш сразуп.
Избо зегьы ҿыцхан,
Адунеи зегьы шәҭуп.
Сынасыԥ сықәҿнаҭуеит,
Аҵысхә еиԥш сласуп.
Сшәымҭақәа зсырласуеи?
Макьана шьыжьуп.
Уажәыҵәҟьоуп ианҿалаз,
Сааԥынра атамашәҭ.
Саргь ԥхыӡ ссирк сшалаз,
Снылагылт агәашә.
Зышлац камшәо, сгәыӷра,
Сгәахәтәы сахьыгӡа.
Са саамҭа аӡхыҵра,
Сҿаҳәатәы нагӡа!
264 ~ ~ Амзаҭәымҭа
Мамоу, удинаныс, изури, исҳәари,
Снапы намӡозар, инамӡозар сшьапы.
Аргама слакә ҵлагьы ыҵыҩрит,
Сааԥын сыҭәҳәа нықәнаҳәеит шьхарԥы.
Аҩызадараз амба шьаҟа сакәшоит,
Сымаӡа зҵасымкуа дсымаӡам аӡәгьы.
Сшыгәӡасуа уахатәи аҵых сықәшоит,
Ашьашәырбаӷь акәтаӷь канаршәуеит уахагьы.
Бамба рахәыцла иқәкаауп
Сышьҭа рышьҭа,
Атлареиԥш иамацеит схәыцрақәа рхац.
Жәытә ашәак нҭыҽуеит сабдуцәа рашҭа,
Сабдуцәа ргәырҩашәа, избац, исаҳац.
О, сынасыԥ, аҟәараҩа уламшәан баша,
Макьанагь сбылуеит амца суркыр.
Аԥшалас, суҳәоит исызкаршә гәырӷьаҿҳәашак,
Иԥыххаа исзықәҵа сгәаҟрақәа рзынџьыр!
Мушьни Миқаиа ~ ~ 265
Сыфеида иҿас ҵом аӡәгьы
Аӡәгьы сыфеида иҿасҵар сҭахӡам,
Издыруеит, аӡәгьы ииҳәо ҳәаӡам.
Аӡә дсыцәнымхо дсызҵааит иахьа:
– Ушԥаҟоу? Уҷкәынхеит ҩаԥхьа! –
Ҿырԥшӡагас инкеиҟьеит ажәақәак,
Зхы змыхьуаз, згәы змыхьуаз ажәақәак.
Са издыруан уи дшамгоз сгәырҩа,
Сыфеида шифоз сгәы аназҩа:
– Акәтаӷь ԥымҽӡакәа исыкәшоит ҩаԥхьа,
Деиҭасҭааит амаалықь иахьа.
Иашоуп, сыҷкәынра хынҳәит еиҭа,
Сҭаԥшит ҩаԥхьа схәыҷра алакҭа. –
Абас иасҳәеит илакҭа сынҭаԥшын,
Иаргьы са сҟынтәи уи дазыԥшын.
Са ишсыхьуаз исыргар агәра,
«Уеиӷьымхааит», шиҳәоз здыруан сара.
Нас ицәа дынҭаҵәин изхара,
Наҟ днасԥырҵит аӡы шцара!
Даҽаӡәгьы дысԥылеит сызгәыблыз,
Сҩызак, гәыкала сызҭахыз.
Сшыҟаз, сшаныз, сҭиҵааит убригь,
Убысҟан ишызбоз сыхәрақәа сыхьт.
Избон уи гәыкала дышҵаауаз,
Идыруан сымҩагьы сызлаауаз.
Сгәаҟра-сҵәаҟра, идыруан сгәырҩа,
Исеиҳәаз зегьы ԥсаҭала иҳәан.
Аиаша уасҳәап, сгәы аахашан,
266 ~ ~ Амзаҭәымҭа
Зегьы-зегьы иасҳәеит инеикәырша...
Насыԥ сыман схы сыԥхьаӡон,
Схәыцуа амҩа санылан сахьцоз.
Агәра згон амрагьы шгылоз уаҵәы,
Сымаӡа зҵасымкуаз дахьсымаз аӡәы!
Мушьни Миқаиа ~ ~ 267
Ҵыс мҩасҵас иахьа сгәаҳәоит,
Ашьыжь сацгылт, ашьыжь шараз,
Анцәа ихьы шьаргәыҵа сакәшоит,
Исанаижьырц исымоу харас.
Аҽараӡоит ашьха ҳауа,
Адунеи зегьы шәҭуеит иҿыцны.
Анцәа ииныҳәаз дарбан ҳауа?
Ихышхыҵәоит сгәырӷьа хыҵны.
Са сшеиҭеиз збоит аргама,
Аргама сыҷкәынрагьы хьаҳәит.
Сишь! Абни ашьха ҿыц избама!?
Арҩаш, суҳәоит бзиак саҳәи!
Ашьыжь лакәқәа рыԥхыӡ салоуп,
Ашара сацгылт, иахьа ныҳәоуп.
Ҳныҳәарҭа амҵа сгылоуп схала,
Сгәы каршәуп, исымам ҽыԥныҳәа!
268 ~ ~ Амзаҭәымҭа
Ԥсынгьы-бзангьы рацәак суҳәаӡом,
Хәыҷӡак акәын исҭахыз есымша.
Мыцхәгьы-ҵахәгьы, зегьы срылаӡон,
Сҩыза, убас сыҟан Анцәа сишан.
Есымша акака шысзымхозгьы,
Ҵангьы-мцынгьы убла схымгылар сҭахын.
Шә-гәырҩак рхьаацәгьа шысхызгозгьы,
Уара узыҳәан сгәырҩа амаӡа ҵәахын.
Исыхьуаз уа узы ишоурамызт, ихьҭамызт,
Ус унасаҩсуан гәы-ԥсшәак ҳәаны.
Алаӷырӡ зааӡомызт, агәыраз ахьҭамыз,
Уаргьы-саргьы абас абранӡа ҳааит ҳаицны.
Инкашәаанӡа зыԥсы зхыҵыз уажәеинраала,
Ацәаӡыӡ агәыҵыхәхәоит уцәашьы.
Иахьагьы улымҳа ҵырхуеит еицралан,
Есымша ишьыцугоз сцәаҳәақәа рыбжьы!..
Мушьни Миқаиа ~ ~ 269
Са санҵәыуоз адгьылгьы ҵәыуон,
Сара сзыҳәан ауаз аҳәон.
Анцәа саниҳәоз, Анцәа сиҳәон,
Сгәырӷьеи сгәаҟреи зегь абон.
Сынасыԥ анбамба рахәыцыз,
Адгьыл иқәгылан сшьапы.
Сахьцалакгьы адоуҳа сыцын,
Сыжәҩангәы агәашә артын,
Иахьагь, мшыказ, сныҳәа-ныԥхьоит,
Сышлара ашҭагьы сҭалт абас.
Ԥсынгьы-бзангьы адгьыл сыԥхьоит,
Адгьыл сыцуп гәыӷырҭас!
270 ~ ~ Амзаҭәымҭа
Са саныҟам ауп уанысҭаху,
Абжьарак, адунеиажә мцуп.
Ауаҩ рыцҳа абзиа ицәыҵәахуп,
Иара изы абзиа мыцхәуп.
Иахьа иарҳәаз зегьы ҿыркакоуп,
Ҿырԥшӡагак нкарҟьан, ицеит.
Егьырҭ, зегь ҽырраз-ҽырқьақьоуп,
Баша абӷьыжә еиԥш икаԥсеит.
Адунеиаҿы иҟац ауп иҟоу,
Иахьагь аҵәа махә шәҭын, икаԥсеит.
Акы ахьырҳәо, џьара акыҟоуп,
Угәнаҳа ухыхзар,
Џьанаҭ унаӡеит.
Ауаҩы адунеи дықәнаҵы,
Азеиԥш ажәа разык дазхьуеит.
Аха дҭаршәны дҵәахуп ауаҩы разы,
Ауаҩы дышҭаҵәаху дыԥсуеит.
Мушьни Миқаиа ~ ~ 271
Сҩыза!
Саныҟаз сахубааит ажәа разык,
Ма уажәы ҵәыцак сзыхҭәал шьыжьык.
«Игәнаҳа ихихит!» –
Анарцә исҳәарцазы,
Ухьӡала инсыжьыз уазыӡырҩ сыбжьы!
272 ~ ~ Амзаҭәымҭа
Шьҭа рхашьак змаӡам акы ашьҭа сырхеит,
Ԥшаашьак змаӡам сашьҭоуп иахьагьы.
Ала аҳәагыла ззымкыз еиԥш сынхеит,
Гәыӷрак шсеижьоз ихәлеит уахагьы.
Ԥшьынҩежәа шықәса саҩаӡон акы,
Ԥшьынҩежәа ааԥын шәҭын, икаԥсеит.
Схәыцрақәа зырлашоз сымцрхә еиқәын,
Иахьанӡа сцәацәашь сымҩа қәнаҵеит.
Абни ахраш иқәсыршәаанӡа споезиа акәаԥ,
Икамшәааит слабашьа, ишыскыц-искыз.
Аԥба скаанӡа са сынасыԥ ақәасаб,
Ухха-хха, умыцәан, сцәацәашь, уаркыз!
Мушьни Миқаиа ~ ~ 273
Дыррак снаҭоит са слаԥықәшәа,
Дыррак снаҭоит, абар-абарҳәа.
Гәырӷьаҿҳәашак сқьышә инықәшәаз,
Са саргәыӷуеит ҽеик аҳәапҳәа.
Агәра згоит, слаԥықәшәа сеижьом,
Уаҵә мшымшык шсыцшо здыруеит.
Макьана еиламсыц снеишьа,
Насыԥ ссирк аргама исныруеит.
Смышә-лаԥықәшәа, са снашана,
Уацлашома сышьыжь шара?
Иҳәа нас, иахьагьы усзыхашома?
Ус ихәлома исымҭа гәҩарак?
Слаԥықәшәа, усыцыз ахҭаҟынӡа,
Слахьынҵа мҩанызас уацыз.
Сԥеиԥш сыҵаҳәа уаҵә шьыжьынӡа,
Шьыжьынӡа сгәыӷра уаԥсахацыз.
Дыррак суҭоит ариабжьарак,
Ицоит-иаауеит лакә цәаныррак.
Ҵхы ссирк каии иахантәарак,
Са исыцҷаԥшьон амацара.
274 ~ ~ Амзаҭәымҭа
Гәырӷьаҿҳәашак сгәырҩа иналаршә,
Сара истәызааит уаҵәтәи амыш.
Сахьцалакгьы исышьҭоуп гәалашәк…
Сшыҟац-сыҟоуп, схамыжә схамышҭт!
Мушьни Миқаиа ~ ~ 275
Зыԥсы қәацо иаасыкәыршан,
Аҵыс абжьыҵәҟьа саҳаӡом.
Адунеи ҭаслымуп, аӡы ықәыршан,
Аԥшалас амахә арҵысӡом.
Ишьхныԥсылеит дгьыли-жәҩани,
Ҩ-шышкамск адгьыл рызхаӡом.
Ԥҭа еиқәаҵәала ажәҩан хҩами,
Адәахьы аӡаӡаҵәҟьа аҳәаӡом.
Акызаҵәык аҭынчра еилазго,
Ашҭа аҵыхәахь иууеит лак.
Аҭынчра мшынхеит гәаҟрак назго,
Ишаҳԥеиԥшу здыруеит ҟалаак.
Ауаатәыҩса мҭәит аргама,
Арҩаш ӡышхәасгьы ирызхом.
Акаамеҭ ззырҳәозгьы ҟалама?
Аҭынчра еиқәаҵәа агәра згом.
Иаасыкәыршан иҟоу ӡхыҵроуп,
Аԥҭа еилысуеит иахьагьы.
Анаџьалбеит ишԥаҭынчроу!
Рыцҳарак ҟамландаз уаҵәгьы!..
276 ~ ~ Амзаҭәымҭа
Сылаӷырӡқәагьы нҵәеит, сыччаԥшьгьы,
Адәахьы еибакыз салаԥшуеит ауеи.
Акгьы сышьҭам, амышьҭагьы алаԥшгьы,
Нас иахьатәи амыш зырхьанҭаз иауеи?
Сышьҭахьҟа сыԥшуеит, гәнаҳак уазыруам,
Шәиԥхьыӡк мцабзха исныӡбом џьаргьы.
Ԥхыӡ цәгьак сԥылом, ӡхыҵрак сызмыруа,
Ԥхыӡ ссирк шызбо здыруеит уахагьы.
Санԥшылоит сымҩа сшәымҭақәа знысыз,
Ажәҩан ацхарпааӡаӡа каҳәуеит.
Сҽа-шьамх сыҵԥраауеит ахрагә иаҿысыз,
Нас иахьатәи амыш зырхьанҭаз иауеи?
Сыԥсҭазаара ажәразгеит гәнаҳада,
Сышлацқәа рашәаҳәабжь саҳауеит.
Иахьатәи сшәымҭагьы мҩасит ԥсҭбарада,
Нас иахьатәи амш зырхьанҭаз иауеи?
Мушьни Миқаиа ~ ~ 277
Сгәыӷра мшынхеит, сгәыӷра мшынхеит,
Адгьыл иқәгылаӡам сшьапы.
Ашьха, ага, ажәҩан сзымхеит,
Сантәалоуп аеҵәақәа рнапы.
Сҿаҳәатәы ҟалеит есшара сзыҳәоз,
Амза шаша агәы ҩархоуп.
Хы-ҵхык еихалеит, аҵх исзымхоз,
Са снымераҳ аҵыхгьы уахоуп.
Сыԥсҭазаараҿ сгылеит, скаҳаит,
Аха аамҭа сахит еиҳагьы.
Агәаԥшь зыӷроу аџь ду ԥсраҳа,
Адунеи сақәлахоит саргьы!
278 ~ ~ Амзаҭәымҭа
Аԥҭаш шәахәацк налшәан,
Аххьа рахәыц кьларит.
Ӡаӡа цәыкәбарк лакәшәа,
Ашьацра инылахәмарит.
Амышәкәан илшәаз ашара,
Аԥшалас ингарлеит.
Нахьхьи, жәҩан еимҟьараҿ,
Аӡыжь иаҵәа хҭәалеит.
Амыш гәылҵит ашараз,
Ауаҩы мҩамыш даццоит.
Ҩ-храшрак рыбжьара,
Ашьыжь амра аҿаӡәӡәоит!
Мушьни Миқаиа ~ ~ 279
Ама танира
Схазы суҳәаӡом иаҳхылаԥшхәу,
Исхысхырц сашьҭаӡам сыгәнаҳа.
Уицхраа анасыԥ зцәыҵәаху,
Умаалықь, аршәыра илахаз.
Иахьатәи имыш ицыз, деицоумкын,
Уаҵәтәи амышгьы бзиак иараӡа.
Иахьеиларҵо, ахымҩас даҿоумкын,
Ахәылԥаз насыԥла дгәараҵа.
Аҽнышьыбжьон аԥшӡа иԥумыжьлан,
Дырманшәал, ишкәакәаз иажәымҭа.
Амышьҭацәгьа ишәхымс дхумыжьлан,
Дахумбаан итәарҭа игыларҭа.
Ахаан ишьҭамҭа чоуқь тәароумтәын,
Ижә мхьарыдааит, иԥумҽын иныга.
Егьызхарам, Анцәа егьихароумтәын,
Ҩызасгьы диаҭәашьа ахаҵа раз нага.
Имх хәыҷқәа аҳәа хәыҷқәа ирҿоумҵан,
Мцала думблын, думхәаҽын ӡыла.
Иаԥш алагажә ачабаа аҿоумҵан,
Хашәалахә иумҭан лаӷырӡыла.
280 ~ ~ Амзаҭәымҭа
Схазыҳәан суҳәаӡом, иаҳхылаԥшхәу,
Каҳада-ԥҽыда иаҳзырша ԥшӡала.
Уицхраа, ҳазшаз, анасыԥ зцәыҵәаху,
Зынасыԥ иашьҭоу зхала-зыԥсала!
Мушьни Миқаиа ~ ~ 281
Стәоуп ҳрамҵаҿы, икаҵәоит амырхәага,
Аккаҳәа арашәыга абжьы ԥытлоит.
Иаасыкәыршан ҭынчра ԥсыршьагоуп,
Ԥсҭазаарак ииуеит, ԥсҭазаарак ҭахоит.
Уажә џьара шәаҳәароуп, гәырӷьароуп,
Мыткәма бжьык аҳауа абылуеит џьара.
Ауаҩ рыцҳа иагьааигәоу, егьыхароу,
Аԥсҭазаара ҟалаӡом изхара.
Иахьа хәлар, дазыԥшуп уаҵәтәи ашара,
Нас, уаҵәашьҭахьтәи ашәаԥшь иҭахуп.
Ауаҩы деиԥхыӡуеит инымҵәо лашарак,
Есымша гәыӷрак дацәажәоит, гәҭыхак ҵәахуп...
Схәыцрақәа, схәыцрақәа, шәышԥахаршу,
Схәыцрақәа, исыцу иахьагьы уаҵәгьы.
Саргь мышкызны икыдшәо аеҵәа сеиԥшуп,
Нарха змам аеҵәеиԥш срыцҳауп саргьы!..
282 ~ ~ Амзаҭәымҭа
Агәыӷра
Ҿыцбарах избоит аԥсабара,
Иахьа схәыҷра иақәлоуп адунеи.
Сажәра зыхьӡаз џьара ааԥсарак,
Сааигәа-сигәагьы исымбеит.
Иабаацәырҟьеи сгәыӷра аԥшалас!
Сниасны саԥзыжьлаз ҩаԥхьа.
Иаргамахеит лакә ԥхыӡк сшалаз,
Са сыҷкәынра ӡхыҵит иахьа.
Са сиеҵәахә еҵәак еиԥшӡам,
Уи цәашьы иаҵәоуп ашәахәа.
Схәыҷра амҳәыр еиԥш аҽыраӡан,
Ԥхыӡ ссирк иалоуп иҭахәхәа.
Ажәҩан ҵада аӡыжь ихтәалоуп,
Слахьынҵа ашәымҭақәа ԥхьаӡо.
Ххьа ҟаитаншәа ашара салоуп,
Ҿыц игәылшәаз схәыцрақәа лаҵо.
Аргама сыгага сахыԥеит,
Ҿыц иасыркит сгәыӷра ацәашьы.
Сҿара абжьы хаа сгәаҵа инҭыԥеит,
Ашарагь гәылҵит шьыжьы!
Мушьни Миқаиа ~ ~ 283
Ҿыцбарах избоит аԥсабара,
«Абар, абар!» – слаԥықәшәагь иаҳәоит.
Схалеит, хыхь, ахаҩаӡара,
Уаҵә жәҩангәашҭаҿ аԥшыжәла сҟьоит!
284 ~ ~ Амзаҭәымҭа
Сажәра аҩашәхак уахатәи аҭынчра,
Дгьыли-жәҩани рҳарҭа-сырҭа убаӡом.
Са сыԥсы зҭаӡу еҵәа шлак кыдшәар,
Ажәҩан аҩуеит, уаҳа ашьҭыбжь уаҳаӡом.
Аԥсыцқьақәа ирыҵхуп уахатәи аҵых,
Уаха цәгьахәыцрак ыҟам, икаххаа иҵәцоуп.
Аԥҭа хаҽрақәа амза аҽрыҵых,
Ахьтәы дырдхеиԥш адгьыл иахоуп.
Ихәыҭ-хәыҭуеит амаалықьцәа рымаӡа,
Аҵых иагәылшәаз асаби инасыԥ ршоит.
Дцәырҵыр ҟалоит уаха, зда дҳамаӡам,
Аҵеи лашара! Слаԥықәшәа агәра згоит.
Амин! Анцәа ду сгәыӷра еицоумкын,
Анцәа еицоумкын сыжәлар рҳақи рдоуҳаи,
Цәгьала иҳашьҭоу имцахә еиҿоумкын,
Издыруеит, сҿаҭахьа Анцәа ду иаҳаит!
Салагылоуп аҵых схәыцра неиқәҳәало,
Гәнаҳа змам аҵых неиуеит икашьшьы.
Ажәҩан ӡыжь иаҵәа амза хтәалоуп.
Иааҩуеит ҳаӡлагара алуҭаҩ абжьы!
Мушьни Миқаиа ~ ~ 285
Ажәҩан цәаӷәоуп ахгьы-аҵыхәагьы,
Аӡыҭра иаҿуп ԥсра зқәымыз еҵәак.
Агәы зегьы рыӷӷоуп амза аҭәымҭагьы,
Аԥсреи-абзареи ирыбжьалеит маҿак.
Ашәи бжьы ныҵыҩуеит жәҩангәашәԥхьара,
Уа амаалықь илабжыш каҭәоит.
Дунеи иақәлоу аеҵә рымцахара,
Икьаҭарц егьагӡам, аарла илашоит.
Дгьыли-жәҩани ци-шәи ирыбжьысуеит,
Цҳаражәҳәаҩык ажәҩан далоуп иахьагьы.
Ашьашә-абыжьныха рымцабз мацәысуеит,
Сабду исагәреиқәа сыршоит саргьы.
Ацәашьы асыркуеит ашәаԥшь сналагылан,
Сиашьапкуеит Анцәа,
Ашьха ӡыхь сыршуеит.
Ҩ-маӡажәак хәыҭ-хәыҭуеит еиԥылан,
Саргь схы-сыԥс ажәҩан иаҵак сӡырҩуеит...
Арбаӷь ика хәамзам акиҳәа ҿнаҭит,
Иҟалап уашьҭа ашьыбжь хшәахьазар.
Са сгәы насыҵаххын ашҟа снаԥшит:
«Исоуҳәозеи, арбаӷь, иҟалаша ҟалахьазар?»
286 ~ ~ Амзаҭәымҭа
Агәыӷра шкәакәеиԥш, асы шкәакәа,
Иџьанаҭ шкәакәаха икаԥсон.
Аҵар рымҵәыжәҩа еикәамԥсакәа,
Аҩаршьҭра шкәакәақәа ирҭаԥсон.
Асыршҩы ԥҭақәа ага иҭыҵны,
Жәҩан ихалон рыцәқәырԥақәа.
Аҳәыҳә ҟәыра цон ихыҵны,
Ашәаӷь хьыдхәақәа хыркуа.
Асы леиуан, асы шкәакәа,
Аҵла рышәыбқәа ҭаҳәҳәа.
Асыршҩы леиуан ихымкәаӡакәа,
Арахәыц шкәакәақәа ахьыҳәҳәа.
Насыԥ шкәакәак, гәырҩа шкәакәан,
Абрантә сахьыԥшуаз избон.
Схәыҷра исхыԥрааз исамраӡакәа,
Ахәышҭаара амцахь инаскьон...
Сгәыԥшаа-хыԥшаа стәан са схала,
Икыдышьшь асы шкәакәа ауан.
Асы гәырҩа ауан еицралан,
Акыр-кырҳәа, адәы ицәхалаз,
Са схәыҷра аччабжь саҳауан!
Мушьни Миқаиа ~ ~ 287
Скарахеит абри амҩа сшықәыз,
Абан сышьҭақәагь еиласуеит.
Уажә гәанылоуп ҵлакы сшықәу,
Гәаныла схәыцрақәагь мҩасуеит.
Уажә сыблақәа какаҷк рыҵашәоит,
Ус гәаныла ԥхыӡ ссирк салоуп.
Зны схы сцәыӡуеит сныҵашәа,
Уажәгьы амҩа сшықәу схалоуп.
Иахьанӡа сықәуп мҩа уаарак,
Уаҵә сышьҭахь иааиуа исымидо.
Макьана исыцуп гәаҳәарак,
Иахьатәи сгәыӷра зҽыҵызго.
Схәыцра схыҵәо мҩакы сықәуп,
Гәыӷрак сгәаҵаҿы ихәыҭ-хәыҭуеит.
Исыздырам сахьааихьоу ахьыкәу,
Снеиуеит.
Сыхәдахшь сыхәда арчыхә-чыхәуеит!
288 ~ ~ Амзаҭәымҭа
Хынтә еиқәҿырҭхьеит уаха арбаӷьқәа,
Хынтә еиҩырххьеит уаха аҵых агәы.
Ахрақәа дырлашоит ашьха сыԥсақәа,
Амзаҿа ықәыршәуп нырцәтәи ахәы.
Жәҩангәы иныҵԥраауеит еҵәак рылшәан,
Жәҩангәы иныҵаӡуеит аӡә илахьынҵа.
Аӡаӡа ахьы еимхәыц аҵых иагәылшәан,
Ҵаҟа ашьацра инылашәоит иххаӡа.
Дгьыли-жәҩани рхаҩаӡараҿ,
Уаҵәтәи амыш насыԥк азыԥшуп.
Аҵых мҩасуеит иааԥса-икара,
Ашара шарккоит, аша-лабжыш ахьшуп.
Мушьни Миқаиа ~ ~ 289
Иахьагь ашьыжь аҵарақәа сдырҿыхеит,
Ихышхыҵәан ааԥынра ашәа рҳәон.
Ашьыжь исыцгылеит сгәырӷьеи сыгәҭыхеи,
Адәахьы аҳәҳәыҳәа аӡаӡа каԥсон.
Сишь! Иудыруеи гәырӷьаӡк сзааргазар,
Аҵарақәа сааигәаҵәҟьа амахә иқәтәеит.
Ауаҩ адунеи дақәлазтәуа ӡыхь ссирк рбазар?
– Абас насхәыцын, арымӡ хәыҷ снықәтәеит.
Адәахьы ашара ҿыц, амш ҿыц ахылшәан,
Ашәахәа гәырӷьаҿҳәаша нықәыххит адәы.
Аҵыс кәтаӷь аҵыс хәыҷы нагәылшәан...
Ихыхәхәеит ацыха ӡыхь кәапеишәа ирҭәы.
Иахьа зуахҭоугьы, шәышықәса зтәугьы,
Баагьы-ԥсгьы зегь ргәыӷрақәа еиҟароуп.
Уаҵәы адунеи ақәҵра злахьынҵоугьы,
Иахьа наҟ-ааҟ аҵәҩан ҿиҟьоит, зегьакоуп.
Нахьхьи абна илагылоу акәаш-ҵла,
Аамҭа цеит. Убригь ишҩара иҩоит.
Аха макьанагьы игәыӷуеит ҿыцла,
Акәаш уаҵәы абӷьы иаҵәа ҿало џьнашьоит.
290 ~ ~ Амзаҭәымҭа
Аҵарақәа уаҵәгьы ашарашәа рҳәоит,
Издыруеит,
Ҩаԥхьа гәырӷьаҿҳәашак сзааргоит!
Мушьни Миқаиа ~ ~ 291
Исгәалашәоит аԥшалас ашьыжь снаскьазгоз,
Ашара гаразҵоз арҩашқәа рыбжьы.
Рыбӷьы-шәыб ирхьыӡсан рӡаӡаш казҭәоз,
Аԥсыцқьеиԥш ихалоз анаҟә рышәшьы.
Исгәалашәоит исхаԥрыз раԥхьатәи ажәҵыс,
Ажәҵыс иканаршәыз раԥхьатәи ахӡы.
Ааԥынра игәылнахыз ашьыжьтәи ашәҭыц,
Ашә-ҵла ҭазлаҳаз абӷьыхәа ҿассы.
Исгәалашәоит зны Абрыскьыл дыргәыӷуа,
Адырганҵыхәа, аҵыхәа анаршәшәоз.
Исгәалашәоит аӷьара аԥшыжәла хыхуа,
Ахәда ныхшәа-аахшәо, аҽынеиҵыхуа,
Аҟәараса аӷьара ихыланы ианцоз.
Ахәы ԥшӡаҿ ианыдыдуаз ажәҩан ырлаго,
Аӡыни-аԥхыни анеилыҵуаз амш.
Амшраз, аҵыхраз ааԥынра алагарц,
Ҳџьаргәал-ца санасуаз амшгьы схамышҭт.
Сыбла ихгылоуп аҵых зырлашоз аҵыхқәа,
Ӡшәахшәа згәы иқәҭәоз абырг иԥаҵа.
Жәҩахырла алакә еимыздоз ашлақәа,
Жәҩахырла еимыздоз Сасрыҟәа илахьынҵа.
292 ~ ~ Амзаҭәымҭа
Уиаахыс ҵхы-зқь еихыҵит-еихалеит,
Абра аӡәы имаҟа нкаршәны дымшәиит.
Амшра агәыҵак, уахагьы амзаҿа халеит,
Иахьагьы Тур ихәы, ашамҭаз, амыш ҿыц иит!
Мушьни Миқаиа ~ ~ 293
Аԥшӡарагь шәымҭоуп, лаԥшҵашәароуп,
Иухыԥрааз уҷкәынрагьы хынҳәӡом.
Аха иуқәҿызҭыз унасыԥ умыршәароуп,
Унасыԥ ԥшаласуп, иузыԥшӡом.
Аԥшӡара гәырҩоуп, гәырӷьароуп,
Адәы ԥшӡа инықәыххыз шәахәацуп.
Аԥшӡареи ажәреи еицәыхароуп,
Аԥшӡара ӡшәахуп, нарха ацым.
Игәхьаазгом сышьҭахь инсыжьыз,
Урҭ зегьы сгәы ҭызшьаахьоу мцабзуп.
Шәиԥхьыӡ зцыз амышқәа исхыжьыз
Зегьы гәырҩа кәалаԥк иҭаӡуп.
Урҭ аԥхыӡ цәгьеԥш есымша исыцуп,
Ашҳам аҿыршьуеит са сгәахәра.
Уаха икыдлаз амзаҿагь ҿыцуп.
«Ҳаи, ахәаша!» – дыҟоума исзызҳәаша?
Мап, сашьа, дыҟаӡам аӡәгьы,
Иуҿакако зегьы лацәарӡасцәоуп.
Уара уԥшӡара иарӷьацом џьоукгьы,
Арахь уааԥшыр, зегь ҳаиҩызцәоуп.
294 ~ ~ Амзаҭәымҭа
Гәыԥсшәоуп, хыԥсшәоуп ҳаидызкыло,
Ауаа аныршоз иршаз срыҵашьыцуеит.
Аха урҭ ииасхьеит, еиҭаҳԥылом,
Анарцә адамра хыла иасуеит...
Лассы са сыԥшӡарагьы ниасып,
Аԥсҭазаарагь агәра згаӡом.
Ашамҭаз исықәҿнаҭит сынасыԥ,
Аха аҭак сыбжьы сыргаӡом!..
Мушьни Миқаиа ~ ~ 295
Анцәа иҳам ҭа
Ӡаарах-ҳәаарахым са сҳамҭа,
Анцәа исаҭәеишьаз хануп.
Адунеи сақәлоутәит схамҭаз,
Аӡхыҵра сырызгаз ԥануп.
Икәыкәбаа шламхеит сара сажәа,
Шьыжь амра абар иӡыҭуа.
Шьхарԥык иаҿамхеит са сашәа,
Аҳәишраҿ аасра иныласуа.
Абри ахацхә ссир Анцәа уҟәыхоуп,
Илакә мцабзны исылоуҵаз.
Амыш ҿыхоуп, аҵых ҿыхоуп,
Са сдоуҳа баҟа иҟоуҵаз.
Анцәа исуҭаз Анцәа еицоумкын,
Сымҩахәасҭа хәыҷ ырлаша.
Ацәгьеи абзиеи зегь ҳаилоумкын,
Иааныжь мҩа харак иқәлаша!
Анцәа уазылыԥха уҳамҭа,
Адунеи сақәлазтәыз схамҭаз!
296 ~ ~ Амзаҭәымҭа
Џьара сгәаҵаҿ ицәеицәыԥсуеит,
Аҵааԥс еиԥш имаӡоу, маӡак.
Маӡак аҽкаршәны исаҩсуеит,
Са схала снанашьҭӡом шьаҿак.
Есымша сыгага еиԥш исыцуп,
Сымаӡа зышьҭыбжь смаҳауа.
Исаҳауеит Анцәа иҟынтәи иҿыцу
Бжьык, есымша зышьҭа зҳауа.
Сыҟанаҵ имаӡоуп уи амаӡа,
Аӡыхь еиԥш ирхысхьеит быжьхаҳәк.
Иаҳхылаԥшху ацәырҵха араӡа,
Ашамҭаз ахьышьҭрахь ихьарҳә.
«Ауаҩы раз, баша угәыӷуеит,
Уҳақ иамоуп улахьынҵа ҵәахны.
Уара умаӡагьы цәырҵуеит,
Уиеҵәахә анкыдшәо аҽны!» –
Абас иааҩуан адоуҳа абжьы,
Амыш ҿыц агыламҭаз шьыжьы!
Мушьни Миқаиа ~ ~ 297
Сла ша-ҩа шоит
Схәыҷреиԥш игәхьаазгоит исаҩсыз,
Аԥсреиԥш сацәшәоит уаҵәтәи амыш...
Ах, ишԥажьаз сгәыӷрақәа снаҩсан.
Сныжьны инықәҵыз акгьы схамышҭт.
Мшаҽнеиԥш зегьы сыбла ихгылоит,
Сыччабжьи сҵәыуабжьи еилаӡҩоит.
Зны ажәҩан салоуп, зны амшын схылоит,
Иахьагьы исҳәац еиҭасҳәоит.
Шьыбжьон сҵәыуоит, сыччоит ашьыжь,
Слаша-ҩашоит, ашәеиқәа салоуп.
Ашьыбжьышьҭахь гәыӷрак сашьышьт,
Аха амш анҵәамҭаз слахы снаалом.
Ихәлоит, ишоит сшылак-ҩакуа,
Бамба рахәыцк сахьынҳалоуп.
Снеиуеит сымала сгәамк-хамкуа,
Барфын-бырсак схәыцра далоуп...
Абыржәыҵәҟьагьы са сгәы акалоуп,
Аха сыразра сыцнаҵ сҟьалом!
298 ~ ~ Амзаҭәымҭа
Ҭәи-млашьи еибадырраҳа,
Гәырҩеи-гәырӷьеи зеибадыруам.
Изхара ифазар, ифеит, уаҳа,
Ҽаӡә ԥсы ихоуп ҳәагьы издыруам.
Иаҳаз иҳәоит, игоит иибаз,
Аӡы ақәиҭәоит наҟ, шьоук рымца.
Арыцҳа ицәигоит Анцәа ииҭаз,
Аха уи неигаӡом игәаҟынӡа.
Амлашь ибоит ахәаша ԥхыӡла,
Уахатәи аҵых дарцәом амла.
Иара дҩычоуп рыдш еимхәыцла,
Имҩақәа ҭәуп гыруа ханла.
Арыцҳа ихигоит имш гәырҩала,
Агәыӷырҭада ихарҭа-иԥсырҭоуп.
Абеиа днеиуеит лакә мҩала,
Иххьа рахәыц марқәа сырҭоуп.
Адунеиажә, улаша-ҩашоит,
Уара уҟынгьы иҟам иашак.
Амра гылоит, амра хьашлоит,
Аха ауаҩы машәыр дгәыӷуеит баша...
Мушьни Миқаиа ~ ~ 299
Ҳалали ҳарами еицрыхоит,
Абри адгьыл ршеижьҭеи еиӷацәоуп.
Исызҭода аҭак, ирыԥсыхәои? —
Аӡәымзараӡә аҭак изҳәаӡом.
Аҳарамра иациит ашьыцра,
Ашьыцра иахылҵуаз еибашьран.
Еиҵашьыцуан ажәлар анықәҵра,
Аҳарам аҳалал диҭиуан.
Ицәырҵуан ииааиуаз-еиҵеиуаз,
Ауаатәыҩса баша ршьа каҭәон.
Инықәҵуан ауаа разқәа иреиуаз,
Аха аҳарам иҭыԥаҿ дынхон.
Ицәырҵран иҟаӡам хара-мрак,
Инибарҵәоит агаӡара еимакны.
Ауаа ирыциит, џьым, аҳарамра,
Ауаа егьрыцыԥсуеит аҵыхәтәаны!
300 ~ ~ Амзаҭәымҭа
Уара утәала уцәажәала, асаби,
Уцәажәала амаалықь ибызшәала.
Макьана аԥхыӡ ссир уалами,
Умыццакын, унеила уныҟәашәала.
Уара иуцгылаз ашьыжь ашараз,
Уԥсынҵры арлашааит уа уцқьара.
Агәнаҳа уаҵамлааит еидарас,
Иуцәыхараз есымша аццакра.
Агәра угәразааит амза шаша,
Аеҵәа рхьыршаӡ уҽыкәабагаз.
Иахьатәи умыш еицамкааит баша,
Ахьы мҩахәасҭахь ушьҭа нагаз.
Имшыз иҵхыз ушьаҿа еихугаз,
Анарха амазааит иаурсыз аҵәҩан.
Имышра уцзааит узымҵахырхәаз,
Уныҳәаҩра иахымшәааит ахҩа.
Уцәажәала, асаби уара утәала,
Уара улахьынҵа уамҿааит зымҩа.
Уцәажәала амаалықь ибызшәала,
Уашьаҳаанӡа уаамҭа агәырҩа!
Мушьни Миқаиа ~ ~ 301
Агәырҩеиԥш ихылеит алашьцара,
Амра абҩа лагьан ҭашәеит.
Адунеи сакара, иааԥса-икара,
Адырдхеиԥш ишыгьжьуаз ихәжәеит.
3-ҭынчра иҭынчроуп иаасыкәыршан,
Абгахәыҷ абжьы нықәҩит ахәы.
Ажәҩан хьашраҿ инхәыҵлашан,
Амза кьарда иахәит жәҩангәы.
Маӡак хәыҭ-хәыҭуеит маӡажәала,
Аҵых атәы-амаа еилнаргоит.
Ахра ихышәшәаны иҩхашәалаз,
Сиеҵәа џьарсахьа лашоит.
Аҵых рыԥсы алоуп амаалықьцәа,
Аарла ԥша шәышәыкгьы ҵысуеит.
Ашәышьханхыҵ рымцахә мырцәа,
Нарҭаа рҳәымцақәа еибакуеит!
302 ~ ~ Амзаҭәымҭа
Сызнысыз сымҩаҿы инсыжьит сышьҭа,
Ԥсҭазаарак шеибгаз иқәасит, иӡысит.
Аха Анцәа ила исыдымкәа лабамҭак,
Абас мацара сажәымҭахь скылсит.
«Уҟанаҵ Анцәа ду хьмыӡӷ уқәумҵан,
Уаӷрамгылааит уабдуцәа рхәаша.
Дад, уабацәа рқьаԥҭа атәым дықәумҵан,
Дузылыԥхарц сиҳәоит хыхь Анцәахша! –
Сгәаҵа иҭыҩуеит сабду иныҳәаԥхьыӡ,
Ажәҩан днаҵаԥшны даниҳәоз Анцәа.
Иԥшьон иҿаҭахьа ажәҩан иалихыз,
Ихы-игәы иӡатәуан инеихышь имацәа.
Уажә убырҭ зегьы сышьҭахьҟа инсыжьит,
Сышлара иналыԥхаз лашарак лашоит.
Иахьатәи сымышгьы ҵәымшык нахьысшьит,
Аха еиҭа сҵыс ӷра, гәыӷра ашәак аҳәоит.
Сышьҭахь иааиуа ишәзынсыжьит сымышра,
Сыҵыхрагь шәзынсыжьит, сдоуҳаҵәҟьагь – убас.
Инсыжьит ахааназы имԥсра имыӡра,
Са сышьҭахьгьы, сышьҭаҿы игыларц баҟас!
Мушьни Миқаиа ~ ~ 303
Аԥҭақәа рыхьтәы фаетон иантәалан,
Амза аацәырҵит хәылбыҽха.
Уи еҵәышк агәыҵаршәны ихалон,
Аӡаӡаш аҿаҳәҳәы, иҭәы-иԥха.
Ушьҭа ашареи ахәлареи еилыҵит,
Анцәа аҵых алыԥха ҳаҭ.
Амахәҿиаагьы аҟата ахылҵит,
Иҿшәны икашәеит аҳарҭ.
Иҭынчуп аҵых шә-маӡак зҭаӡу,
Аҵых иахыҵәоит арҩаш абжьы.
Ихәыҵыԥхаз аеҵәагь насыԥк ацуп,
Амзаҿа ахәда аҽахшьы.
Иҿаҳәатәы ҟалоит уажәааныла,
Амышреи аҵыхреи зцу.
Насыԥк саҳәоит саргь гәаныла...
Схала ацәажәара саҿуп...
304 ~ ~ Амзаҭәымҭа
Здунеи зыԥсахыз аԥсыцқьа,
Џьанаҭ имоуп гыларҭас.
Дыԥсит, аха уи дыԥсыҵәҟьам,
Иԥсы ацгылоит мрагылара.
Дубом, аха уаԥхьа дгылоуп,
Уажәгьы иузиуеит ҩызара.
Угәырҩа-игәырҩоуп гәыла-ԥсыла,
Есымша иуиҭоит гәҽанызарак.
Угага еиԥш уара дуцуп,
Уахьынаԥшлак дубарҭаӡам.
Уԥсҭазаара даԥсахацуп,
Иара идагьы ухәарҭаӡам.
Ухы-уԥсы адгьыл иамадоуп,
Аха адунеи дықәуп ухаҭа-ԥсаҭа.
Нас угәы каршәны гәырҩада,
Ԥсра ақәӡам уара уԥсы амаӡа.
Здунеи зыԥсахыз аԥсыцқьа,
Џьанаҭ имоуп гыларҭас,
Дыԥсит, аха уи дыԥсыҵәҟьам,
Иԥсы ацгылоит мрагылара!
Мушьни Миқаиа ~ ~ 305
Аԥхыӡ еиԥш ишарккеит ашара,
Ирхьыӡсоит амахәқәа рлымҳарыҩ.
Ашьхақәа ирыҿдыршеит лашарак,
Аҵарақәа ршарашәа еигәныҩт.
Инхәыҵԥрааит агәырӷьаҿҳәаша, аԥшалас,
Ашьацра инхәыҵаҳәҳәит аӡаӡа.
Аԥша иҿнаршәеит аҵых ишалаз,
Цқьа аҟалаха змаӡаз аҳаӡа.
Ушьҭа ашареи ахәлареи еилыҵит,
Адаӷьгьы амрагьы иҭалеит рыԥсы.
Ашәҭгьы гәылҵит, амаҭгьы цәырҵит,
Цәгьагьы бзиагьы еицралаш лассы.
Зегьы ачҳауеит адунеи гәаҵәажәпа,
Ақәыџьмагьы ачҳауеит ауасагьы.
Иараби, амаалықь жәҩангәы дналԥан,
Доуҳак ҟаиҵар замуазеи иахьагьы.
Адгьыл иақәлоуп, џьым, ацәгьеи абзиеи,
Иҟьаҟьаӡа ишан, аҵәылашьца илашьцеит.
Иахьатәи амышгьы цаӡеит иниас,
Аамҭа иаҵахаз, аӡәгьы ибжьы мгаӡеит.
306 ~ ~ Амзаҭәымҭа
Амыш имҩасызгьы уажә аабыкьа,
Уаҵәы аҷараҳәа иаанартуеит агәашә.
Гәырҩеи-гәаҟреи рышьҭақәа рыцқьан,
Ҩаԥхьа амыш ҿыц нылаҷҷоит сԥенџьыр ахышә!
Мушьни Миқаиа ~ ~ 307
Ҩ-цәаҟәак рҽеихыршьит ахәылԥаз,
Амшыни ашьхеи рыхқәа ҭакуп.
Ахәылԥаз аӷныжәҩан еихапыз,
Мраҭашәара зегьы лашьцакуп.
Ҩ-цәаҟәак аԥҭақәа ирылԥхоит,
Ҩ-цәаҟәак абжьас еиԥш иӷроуп.
Алакә цәашьқәа сыԥсы рылахоит,
Аҩбагьы еилыблаа ажәҩан иандоуп.
Ҩ-цәаҟәак зныкоуп ианцәырҵуа,
Издыруеит, уаха исҳәо ҟалоит.
Аха уажәы сыци-сышәи хыстуам,
Ихыстыр, схаԥыц кашәар ҳәа сшәоит.
«Ацәаҟәа икыду ухаԥыц аурбар,
Дад, раԥхьатәи ухаԥыц кашәоит!» –
Уажәы исзыгәыӷьуам, сҿы неихыԥхьар,
Раԥхьатәи схаԥыц кашәар ҳәа сшәоит.
Исгәалашәоит сабду иажәақәа,
Убысҟан ажәҩан икыдын цәаҟәак...
Стәоуп сылаԥш жәҩангәы иналакуа,
Са схаан ҩ-цәаҟәак кыдлеит уахак.
308 ~ ~ Амзаҭәымҭа
Ацәаҟәақәа ажәҩан ианыҵӡом,
Ажәҩан ашана ҩ-цәаҟәак лашоит.
Стәашьа сыԥсышьоуп, сҿы еихысхӡом,
Саԥхьатәи схаԥыц кашәар ҳәа сшәоит!
Мушьни Миқаиа ~ ~ 309
Апрезидент игәырӷьа ҵҩадоуп,
Президентс дахьалырхыз.
Сара сзыҳәан илакә ҳамҭоуп,
Ажәеинраалак сгәы иалысхыз.
Уи дгәырӷьацәан, изхом аҳауа,
Иара ихашҭит иаабац шиакәу.
Нас насыԥ змоу дарбан ҳауа,
Иара иакәу сара сакәу?
310 ~ ~ Амзаҭәымҭа
Ажәҩан ауадыхә акәнаршеит ацәаҟәа,
Абжьас еиԥш еилыӷраауп ажәҩан ацәашьы.
Ақьышә хышра аасра инылакуа,
Ацыхаӡыхь ажәуеит ашьабысҭа шьыжьы.
Иахьа ашьабысҭа ӡыс лбааит ахала,
Ахала анасыԥ аԥшаауеит уажәшьҭа.
Аҳауа иалаӡсоит ашьабсҭа хиаалан,
Ашьха агәы амоуп, илашоит алакҭа.
Иахьа раԥхьатәи абҭәа канаршәит,
Ашьабсҭа абзаласа ахьшуп ашәахәа.
Ашьхақәа рынасыԥ иашьҭаӡам ашәи,
Цаҟьаш иқәгылоуп ацәашь еиԥш икахәхәа.
Ашьабсҭа, иуцыз ашьхақәа рылыԥха,
Лаԥшыцәгьа-ҿаԥшыцәгьа ахара иуҟәгаз.
Ашьыжь мырхәага ахра инықәыԥхаз,
Ашьабсҭа, уара узы иҳақыз, идоуҳаз.
Сгылоуп ахәылԥаз аҩ-шьхак рыбжьара,
Сынасыԥ ацәаара снахьыԥшуеит хара.
Схьанҭахеит, сшьабсҭа, ариабжьарак.
Сазхәыцуеит апҟақәа ирыцԥрыз схәыҷра!
Мушьни Миқаиа ~ ~ 311
Уааи, сҩыза, ҳашьхақәа рычҳараз,
Ажәытәӡатәи аныҳәаҿа шьҭаҳхып.
Аԥсуа жәлар алахьынҵа зцәыхараз,
Рышәиԥхьыӡ ахрақәа ирхаҳхып.
Иаҳныҳәап ҳашьхақәа рдоуҳа амаӡа,
Ахрақәа змырхәашаз иахьанӡа.
О, уара, Анцәа ду уқәраду рараӡа,
Ирараӡа рҽаҳәатәы ҟалаанӡа.
Ацаҟьа цаҟьазтәыз ҳныҳәап ахаҳәқәа,
Арҩашқәа ҳныҳәап Нарҭаа рӡышхәа.
Зхьыӡрацара ашәа ашьхақәа ирхыҩуа,
Даҳныҳәап Сасрыҟәа аеҵәа ҿызхуа.
Иаҳныҳәап ҳашьхақәа рылыԥха,
Зшаеҵәа арку ашара ашамҭаз.
Иаҳныҳәап амзаҿа ажәҩан иалыԥхаз,
Ашацкыра ашарашәа аҳәамҭаз.
Иаҳныҳәап ҳашьхақәа рыламыс,
Иаҳныҳәап рхаҵара, рыцқьара.
Иаҳҳәап урҭ ҳарамрак шрыламыз,
Есымша иҵҩадахарц ргәырӷьара.
312 ~ ~ Амзаҭәымҭа
Ааи, сҩыза, ҳашьхақәа рычҳараз,
Ажәытәӡатәи аныҳәаҿа шьҭаҳхып.
Абарҭ ашьхақәа рымцахә мыцәарцаз,
Рышәиԥхьыӡ ҳахрақәа ирхаҳхып!
Мушьни Миқаиа ~ ~ 313
Зымаха ахәы шлахьаз ашла,
Илабашьа нарсны дцәажәон.
Ахәараҳәа аӡ-хьамԥш ҩеихашлон,
Ахаҳә шьанҵа қьуан, игәжәажәон.
Ашла дцәажәон иажәа еицралан,
Аҩыжәлантәык ахҟа рыбжьихуан.
Ашьха дықәын, ажәҩан далан,
Ашацәа рымза аххьа ахихуан.
Еилаԥсон ашла иҩи-икәари,
Лакә дунеи ссирк ашҭа дҭыҵуан.
Ашла иажәа убас ихәмарит,
Ахаҳә шьанҵа ашәҭ агәылҵуан.
Абырг дахьцәажәоз ажәа ҟәышла,
Аԥҳәызба хымкых лыхцәы кьларуан.
Аҵыхәтәан ажәаԥҟак ииҳәаз ашла,
Са сышәҟәқәа зегьы акапануан!
314 ~ ~ Амзаҭәымҭа
Ацәарҭаӷәы сықәиоуп ҳахьатә кәасқьа,
Аххаҳәа икыдхаҽан илеиуеит ақәа.
Аӡын ҵых иагәылеиҳәоз сабду анкьа,
Сасрыҟәа илакә еиҭеиҳәоит иажәа хыркуа.
Арашь-хәа неиуеит аҳауа иалаӡсо,
Ажәҩан дырлашоит Сасрыҟәа ихҿақәа.
Аеҵә кыдхәашан ажәҩан иалаԥсоит,
Днеиуеит Сасрыҟәа ахрақәа ԥыҟҟа.
Акәасҭхарамца былуеит еицралан,
Ацыԥхьқәа рхьыӡсоит архышьна, ахәыблы.
Аҽҳәа ахаҿы ахац рыԥхуп жьҵаала,
Уаха арбаӷь иахәхьеит аҵых агәы.
Аӡхыҵреиԥш сабду илакә хыш-хыҵәоит,
Иԥаҵашла иҿацәқәырԥо дтәоуп аԥеамбар.
Дгьыли-жәҩани рыбжьара ацҳа хиҵоит,
Ахрақәа дыргәылҟьаны днеиуеит абар.
Адәахь ақәаршҩы кашуеит ирыдшԥсаран,
Ҳашҭа иҭыкьасан илеиуеит аҩар.
Ажәҩан ахьыршаӡ саркьа ххыран,
Ацәыкәбарқәа аҵәымыӷ аларҵоит аҟауар!..
Мушьни Миқаиа ~ ~ 315
Хәыцра ссирқәак ашьацра инылаԥсо,
Ашьац шьалҭа сылаиоуп шьыбжьон.
Аԥҭа хьышьашқәа ажәҩан иаҵаӡсо
Иахьнеиуа гәасҭоит рыжәҩаш цәқәырԥо.
Лакәшәа исҭааз ашара еимҟьареиԥш,
Сгәалаҟара иналаԥхеит шәахәацк,
Сыхҭыс сахьақәа амасар гәареиԥш
Схаршышуеит, ирыларшәым хәахәацк.
Сыгәгьы каршәуп, сыԥсгьы каршәуп,
Цәашьхәыс срымоуп ладеи-ҩадеи.
Амаалықьцәа рҽыкәаҳа схаршәуп,
Сшақәлахо здыруеит абри адунеи.
Сгәыӷрақәа рышьҭыбжь адгьыл аҩуеит,
Сықәиоуп ԥшьшьала,
Дгьыли-жәҩани ӡырҩуеит.
Ихьы рҩашха са сгәаҵа иҭыҩуа,
Сцәаҳәақәа рсаркьал бжьы саҳауеит!..
316 ~ ~ Амзаҭәымҭа
Азаҵәра
Хәылԥ шәаԥшь налаӡуан мраҭашәара,
Ушьҭа аҽкаршәны амыш еилашәшәуан.
Ашықәсқәа ршәахсҭа, дааԥса-дкара,
Ауаҩытәыҩса игәырҩа ашҭа дҭаԥшуан.
Ихҭыс мышқәа игәыӷра еижьагаз,
Абӷьыжә еиԥш иԥыххаа иаԥхьа икаԥсан.
Иԥсҭазаара аԥхыӡ цәгьа знигаз
Имҩахәасҭа цәеицәыԥсуа ишьҭан.
Илахьынҵа ашәиԥхьыӡ зыцрашуаз,
Лаҳәа еиқәаҵәан ишьҭан есымша.
Шьыбжьышьҭахь амырхәага ихьашуаз,
Иара изыҳәан сыҭәҳәан есшар.
Амҳаҵә иоуамызт амшын қашьхар,
Аӡыҵәҟьа амца ацралан ибылуан.
Ҩысҭаа чысхон ҽеик иқәашьхар,
Абас ауаҩ инасыԥ ашьшьыҳәа ишӡыҭуаз,
Арҟыра бна дылсит абас мацара,
Уажәы иҵыхәтәы мыш абла дҭаԥшуан.
Ччаԥшьк неиҿысуан аимгеимцараз...
Аҵыхәтәантәи икәиц абла ҭаауан.
Мушьни Миқаиа ~ ~ 317
Аԥхыӡ цәгьеиԥш ибон, нахьхьи, иҷкәынра,
Аарла, аарла ицәашьызаҵә лашон.
Ишлара далыԥшны дыԥшуан ахара,
Ашла иҷкәынра хынҳәырҳәа дшәон...
318 ~ ~ Амзаҭәымҭа
Ишԥа ссиру иахьатәи ашьыжь,
Амшра аԥсаҟьоит ашәахәа.
Икаи-бзиуа ԥшаласк сашьышьт,
Схәыҷра анаҟә хыҵуеит икахәхәа.
Сеиҭаԥылеит ашьыжь шара,
Лакә дунеик сыциит иахьа.
Избоит исныруеит цәалашәарак,
Насыԥ шкәакәак сзыԥшуп ҩаԥхьа.
Исахәыҭ-хәыҭуеит бжьык аҽкаршәны,
Уи гәырӷьаӡк санаҳәоит уажәы.
Стәоуп ашәшьыраҿ сгәы каршәны,
Хыхь амрагь каҵәоит икажжы.
Ауаҩы Анцәа дықәҵа мҩамыш,
Анцәа иԥеиԥшумтәын ҟалаак.
Ишԥа ссиру иахьатәи амыш,
Рыцҳарак ҟамландаз, џьушьҭ наҟ...
Мушьни Миқаиа ~ ~ 319
Аӡәгьы имражәыц адунеи,
Саргьы уаҵәынӡа исыцуп,
Са сымҩа аԥынҵаҿ снеит,
Аха исҳәаз сажәа ҿыцуп.
Мшаҽнеиԥш сымзаҿа нахьхьи,
Жәҩан икыдыршәылоу хыцуп.
Ҩаԥхьа аԥсҭазаара сназхьит,
Аеҵә рышьхыҵәгьы еимхәыцуп.
Ишысҭахыз исхәыцит зегьы,
Ишысҭахыз рсахьа ҭысхит.
Адунеи сықәуп иахьагьы,
Иахьагь амза аххьа ахысхит.
Уахатәи аҵыхгьы рҩышьуп,
Аҭынчра ахыҵәоит аԥсабара.
Саргьы сҿаҳәатәы сазыԥшуп,
Сазыԥшуп, ԥшӡала, ашара.
Аӡәгьы имражәыц адунеи,
Саргьы уаҵәынӡа сықәуп.
Ахҭа аҟынӡа сҿахәы сҳәеит,
Убри храҭахьгьы исыцуп.
320 ~ ~ Амзаҭәымҭа
Ашара ашьҭыбжь ааҩуеит ашамҭаз,
Ақәаршҩы еиԥш ихыкьасоит лашарак.
Аԥсҭазаара ҿыц аналагамҭаз,
Ициит ауаҩы ԥсра зқәым зҵаарак.
Ауаҩытәыҩса ицииз азҵаара,
Ицуп имаха ахәы шлаанӡа.
Жәҩангәы иҵаршәу еҵәа лашарак,
Аҵыхәтәантәи ашәахәац кашәаанӡа.
Ԥсра зқәым зегьы гәаҟрала иаахәоуп,
Ашьа зхьыршам анасыԥ, насыԥӡам.
Ашара ашәа аҳәоит, уаха хахоуп,
Аха исаҳацоуп уи ашәа ҿыцӡам.
Адунеиаҿ иҿыцу ҳәа егьыҟаӡам,
Инарҳәуп, иаарҳәуп, зегь жәижәыхуп.
Адунеиҵәҟьа макьана ирҿыхаӡам,
Ауаҩы дызхьымӡаз зегьы ныхоуп!..
Мушьни Миқаиа ~ ~ 321
Ахьыбӷьыш иҿнаршәаз аԥшалас,
Ацәарҭәеиԥш илаԥсоуп ашьац.
Ажәҩан ахәуеит амзаҿа ихалаз,
Ашара ҵыс ашәабжь гоит ишгац.
Ахәыцра шкәакәеиԥш икаҳәуеит аӡаӡа,
Ажәҩан иахәуеит ахьыршаӡ.
Гәырӷьаҿҳәашак хыҵуеит сгәаҵаҿ,
Ашара шандаз уаҵәгьы абас.
Инасхыԥрааит исымаз гәалас,
Ашьыжь иарҳауеит аԥсаҭа.
Ихәыҭ-хәыҭуеит ашьыжь ԥшалас,
Икыдышьшь илеиуеит аԥсата.
Нахьхьи шәахшәа анаҟә хыҵуеит,
Амышреи аҵыхреи нкаԥса.
Иахьагь ашәҭ еиԥш амыш гәылҵуеит,
Анцәа еицоумкын ҳлахьынҵа!
322 ~ ~ Амзаҭәымҭа
Аты аб жьы
Абыжь-ныхак иҭарцаԥхаша,
Сара сԥенџьыр ахышә аартны,
Быжьрабыжьҵәа иаҵҩахаша,
Иԥсҭыхгаха абжьы гоит аты.
Аҵых лашәы аҽеиҩшамҭаз,
Исԥубаауазеи нас уаха?
Иарбан ҩысҭаа мусхәу ашамҭаз,
Аҵых ҿазҳәаз еиқәырхха.
Цәыӡ думоума абри аҵых?
Нас дызусҭа зшәаџь уҳәо.
Аҵәылашьца убжьы наҵых,
Дарбан зыԥсырӡы зауҳәо?
О, атыҩарҩар, мышьҭацәгьа,
Есымша иаазыцҳауа агәырҩа.
Аҵла гәаҩа иԥсхьаз анкьа,
Убжьы ҭыҩуеит агылҩа.
Убжьы ҭыҩуеит,
Убжьы шәиԥхьыӡ,
Убжьы ҭыҩуеит агылҩа.
Иахатәи аҵых ԥхыӡ цәгьак сеиԥхыӡт,
Исымаз сзымхозшәа агәырҩа.
Мушьни Миқаиа ~ ~ 323
Аҵых лашәы аҽеиҩшамҭаз,
Исԥубаауазеи, џьым, уаха?
Иарбан ҩысҭаа мусхәу ашамҭаз,
Аҵых ҿазҳәаз еиқәырххаа?
324 ~ ~ Амзаҭәымҭа
Ашьха ӡыхь ахьара иҵаршәуп,
Ахыҵхырҭа ахьыҟоу маӡоуп.
Иныҵабоит аӡыхь зныкыршәа,
Иахьатәи амыш знык аҽаӡоит.
Ашьха ӡыхь доуҳала иадыруеит,
Алаԥшыцәгьа ааигәа дантәоу.
Усҟан уи адгьыл уазыруеит,
Иадыруеит ҩысҭаак дшаҭоу.
Уи мацәазк атәарҭа атәарҭоуп,
Иаҵыҵуеит хьацак ашьапы.
Зегьы абарҭоуп, зегьы аҳарҭоуп,
Ианцәырҵыз амышгьы мшаԥын.
Ианиз аахыс аԥсра иахәшәын,
Амаӡагьы идыруан амҳаџьыр.
Иҵыҵуан абри аӡыхь лакәшәа...
Аамҭа қәасит, иӡысит акыр...
Ицеит, иқәҵит адгьыл зџьынџьыз,
Иршьаркыцит аӡыхь ахҩагьы.
Аӡыхь амаӡа нықәны иҭазӡыз,
Иахьа, ԥшӡала, ихынҳәит даргьы.
Мушьни Миқаиа ~ ~ 325
Ашьха ӡыхь ахьара иҵаршәуп,
Ахыҵхырҭа ушьҭа имаӡаӡам.
Иҵхәраауеит аӡыхь хьырҩашшәа,
Аԥсра иахәшәу ацыхаӡыхь ҵәахӡам!
326 ~ ~ Амзаҭәымҭа
Уахагьы башаӡа, башаӡа стәанхалеит,
Сшәымҭақәагьы наҟ имҩасит имцурашан.
Икыдлаҳәылаз амзагьы кыдхалт ахала,
Сгәаҟуеит.
Ажәак сԥыхьамшәеит исҭынхашаз.
Сцәашьы заҵәы лаӷырӡышоит уахантәарак,
Алуажә еиԥш ихьанҭоуп уахатәи адунеи.
Уахатәи аҵых бзагәырҩа хьанҭаран,
Ҵәымыӷ жьакцан сгәаҵа иазнеит.
Изури исҳәари Анцәа ус сишазар,
Сыԥсҭазаара иациҵазар гәырҩашәк.
Сынасыԥ цыгә ҵыхәахан иҟьаҟьаӡа ишазар,
Сызҭамло, иныҵашьых, иаркызар агәашә.
Амзагьы ҵааԥсха жәҩан гәаҵаҿ икыдуп,
Ԥҭа шәы-цахашк самсалхан ихун.
Амза агәы иангылоу адауы игәхьаа зкыда,
Жәлар рхьарахә зҭархьо иныга ҭацәуп.
Сгәырҩарҭа аҵых саларшәуп са схала,
Еҵәак абла жәҩан калҭаҿ иҭаауеит.
«Дад, Анцәа иузишаз улахьынҵа уацрамлан», –
Икараха бжьы маӡак џьарантәи исаҳауеит.
Мушьни Миқаиа ~ ~ 327
Ицеит аԥхынра, ажәҵарақәа ԥрит,
Апҟақәагь ажәҩн иаларҵеит асал.
Аԥша хьшәашәа ашьацраҿ икаҳәит,
Саргьы хынҩежәеижәаба ашҭа сҭалт.
Снаԥшуеит адәахьы, хәыцрак еимыггоит,
Гәҿыӷьра заҵәуп, уаҳа шьҭабжьык гаӡом.
Аҽҳәа ахахьы арашәыга абжьы гоит,
Ҭынчроуп.
Ахаҳә еиԥш сеидара хьанҭоуп.
Сеихала-еихыҵуеит, хәыцрақәак ырзо...
Ардәынак нцәыҵасуеит ашҭа аханы.
Стәоуп.
Ажәак сгәы иҭасҳәом сыԥсы иахырзан,
Ихагьыжьуеит абӷьыц кашәарҳәа ишәаны...
Иааҩуеит сыччабжьи сҵәыуабжьи рышьҭыбжь,
Игәырҩазгоит амҩа изнызгаз схәыҷра...
Ах, ишԥашьацоу иахьатәи ашьыжь,
Ах, ишԥасҭахым сажәра ашҭа аҭаԥшра!..
328 ~ ~ Амзаҭәымҭа
Амҿы мца былуеит амца ацралан,
Ацыԥхь иаҵәа ахьыӡсоит архышьна.
Амцабз далаӡсоит ԥҳәызба еинаалак,
Ԥҳәызбак, лыхцә ԥарақәа еихышьны.
Аҽҳәа иҽҳәаԥыруеит са схәыцрақәа,
Мцабз шәаԥшьуп аԥҳәызба дызлаԥыруа.
Аҽҳәаҿ еивысуеит сымҩа хҵәрырақәа,
Аҽҳәа мшын ихыԥсалоит аԥрақәа.
Инсыжьыз сымышқәа зегьы ҿыхан,
Ашьхыҵә реиԥш исықәыԥсоит сахьтәоу.
Исхысхьоу сымышқәа зегьы сыхан,
Срыман, тыша ҵалашәык иҭоуп.
Амцаҵәҟьа иазымблыз схәыцрақәа,
Амцаԥшь еиԥш ибылуеит еицралан.
Ибылуеит еицралан сныхахәырақәа,
Сыбзиабареи сцәымӷреи сыгә иалаз.
Амцазаҵә былуеит ауахәажә еиԥш,
Ахәыблы иаҵаԥсоит амцабз ракәа.
Схы сгәы ҭацәуп аҳәысҭажә еиԥш,
Акәиц иннажьуеит аццышә шкәакәа!..
Мушьни Миқаиа ~ ~ 329
Са исгәалашәоит амза ҭәымҭа,
Асаранџь еиԥш ианхыхәхәоз.
Бҩа лагьанҵас ажәҩан ашҭаҿ,
Аеҵә рышьхыҵә анаҿаԥсоз.
Исгәалашәоит, аҵх салагылан,
Слахьынҵазы амза саԥшуан.
Илаша-лашо ашәахәа сԥылан,
Сыкәа-смаӷра инҭаҳәуан.
Лакә ԥхыӡк салан, насыԥк сгәыҵак,
Аргамә сҿаҳәатәы ҟалон.
Сматанеиуан сыбжьы ныҵак,
Аҵых ашареиԥш еимыггон.
Избон сышхалоз адгьыл ныжьны,
Ажәҩан ашҭахь насыԥк сагон.
Аеҵә џьарсахьа рҽеихышьны,
Ажәҩан агәаҵаҿы илашон!
330 ~ ~ Амзаҭәымҭа
Аԥҭа еиқәаҵәа иагәылҟьаз амацәыс,
Ажәҩан ахьача рахәыц аннадеит.
Ақәыршҩы-ԥша аҵлақәа ирыласыз,
Ацәарҭәеиԥш ахьы бӷьыш канаԥсеит.
Аӡынреи аԥхынреи еилыҵуеит,
Игоит аҵыхәтәантәи адыд абжьы.
Асыршҩы ԥҭақәа ажәҩан дрысуеит,
Аԥшалас асуеит икашьшьы.
Аҳәҳәыҳәа асы ахәуеит ажәҩан лыхәҭа,
Асышәҭ ас цырақәа аҿаҳәҳәуп.
Ашәыб идрыбуеит аҵла рыхәда,
Алаҳәара ҵарақәа каҳәҳәуп.
Аӡынреи аԥхынреи еилыҵуеит,
Иауеит аҵыхәтәантәи асы.
Мра насыԥ уаҵәашьыжь ицәырҵуеит,
Ааԥынра хыш-хыҵәоит лассы!
Мушьни Миқаиа ~ ~ 331
Бзиа избоит аҽыхәа иаҵәа ӡса-ӡсо,
Адәы иаҵәа аҽықәыршә ианнеиуа.
Изакә шьамхузеи, иԥрышашәа, иназцо,
Рашьҵас аҽышьапхыц адгьыл аҩуа?
Ишԥарҵысуеи лакәҵас, аҽа шьамхы!
Идәықәлама нас аҽыхәа хьыӡрацара?
Инеиуеит арашь-хәа ахраш иаҵаххы,
Инеиуеит имҵарсны Нарҭаа рхаҵара!
Аҽыхәа иахьыӡсоит Бзоу ахьы шәахәа,
Сасрыҟәа иҽгәара ҟамч иармацәыст.
Инеиуеит аҽыхәа ахрақәа ирыҵаӷәӷәа,
Инеиуеит аҽыхәа ашьхақәа рыламыс.
Инеуеит аҽыхәа адәы иаҵәа аҽықәыршә,
Икаххаа саныԥшылоит Нарҭаа рхьышьҭра.
Саҭанеи лша еҵәа ашҭа ԥшӡа инықәыршә,
Аҽыхәа иаҵәа неиуеит рдаракәац ашҭахь!
332 ~ ~ Амзаҭәымҭа
Схәыцуеит, адыд, усԥырхагамхан,
Исырҿыхоит ицәахьоу схәыҷра.
Жәҩангәы ушԥаҵалеи ухагахан,
Адыд, ицәгьахеит ухгара.
Жәынгьы-ҿангьы са усыцрыҵуам,
Са сышьҭақәа урхуп, ушырхыц.
Иухьзеи, изакәызеи узыргәамҵуа?
Ҩысҭаак дысхарамзар, усԥырҵ.
Умацәыс насхугоит џьарсахьан,
Иаасыкәыршан уцыԥхь ҿыпуеит.
Ацәа иҭаӡыӡоит сқәыԥшра асахьа,
Сажәра шкәакәа асеиԥш иӡыҭуеит.
Сыԥсҭазаара шдыды-мацәысуаз,
Ус иажәразгеит слахьынҵа.
Ушьҭа анарцә сызламҩахыҵуа,
Анцәа ушәахәа ашьҭала иқәҵа.
Схәыцуеит, адыд, усԥырхагамхан,
Жәҩангәы ушԥаҵахеи ухагахан!..
Мушьни Миқаиа ~ ~ 333
Саргь уаҵә ашьыжь ахәылԥ ӡаӡаеиԥш сныҵабап,
Сдунеи лакә ссир инықәҵып сҳарҭа-сырҭа.
Ахраҭ исхигап амаалықьгьы ихьылаба...
Ҳаԥсцәа гылап, ирибаҭарым анарцә скырҭа.
Лассы снықәҵып абри адгьыл гәырҩа згымыз,
Ушьҭа исхысхып заа сызҵалаз агәнаҳа.
Ушьҭа инсыжьып сыԥсҭазаара шәахәа зцымыз,
Уаҳа исаӡом схәыҷра амышқәа рԥылаха.
Сара сышьҭахь имԥсуа ажәак сызҳәазар,
Убри сзынхап, насыԥ шкәакәа сымазар.
Есымша игәҩараз саамҭа ауаз сҭынхазар,
Дунеи ҿыцк иқәлап сыхҭыс мышқәа руазыр.
334 ~ ~ Амзаҭәымҭа
Сҿарагьы сажәрагьы абзиабара сыцын,
Абзиабара сыцын амра ашәахәеиԥш.
Ес-ишаргьы сыҷкәынра агәаҳәара ҿыцын,
Ус Анцәа исиҭеит слахьынҵа аԥеиԥш.
Иахьагьы абзиабароуп сажәра еицазымкуа,
Схы-сгәы азҭазҵо, сгәашьамх зырӷәӷәо.
Иахьагьы сныҟәаӡом шәшьырак сыҽныҵакуа,
Иахьагь сҿара агәы сымоуп, сарԥысра хыхәхәоит.
Аразра сызҭаз, агәаԥшьгьы сызҭеиҵеит,
Аупцәарҳәы сызҭеимҵеит агәы ацымхәрас.
Сажәреи сҿареи ахьтәы цҳа рыбжьеиҵеит,
Абас амышра рыциҵеит са сымышқәа ицаз.
Уаҵәгьы сыбзиабара шсыцу иажәразгоит,
Абзарагьы сацәшәом, аԥсрагьы сацәшәом.
Макьанагьы, ихха-ххо, сцәашьы иаҵәа назгоит,
Сыбзиабара сыцнаҵы сиеҵәахә кашәом!
Мушьни Миқаиа ~ ~ 335
Лакә ҵхы ссирк салан иахатәи аҵых,
Рҩашк сынхықәгылар, сҿаҳәатәы ҟалон.
Ажәҩан салан аеҵә рхьыршаӡ сгәыҵых,
Амза срышҳауан, мза шәахәа лашон.
Сҭан схыш-хыҵәо аеҵә рџьанаҭ ашҭа,
Схәыҷра аӡаӡа рхьеимхәыц
Аҳәҳәыҳәа икаԥсон.
Шьхагәы иқәлашон ашацәа ртәарҭа,
Ишәахха ахшцеиԥш ашьха ӡыхьқәа каҭәон.
Амаалықьцәа рҿаҵахәы ықәын сеишәахьча,
Ацәырцәмеи ашьха рыхши сырхыԥхьалан.
Саԥхьа илашон ашацәа рцәашьы гәылыҷҷа,
Жәҩангәашәԥхьара аԥхыӡ ссир салан.
Иаацәылашеит, слакәгьы цеит инхыӡла,
Алашарагь нықәлеит аԥсабара.
Сара иаха зегьы-зегьы сыман ԥхыӡла,
Аха исымаз зегьы сымнахит ашара!..
336 ~ ~ Амзаҭәымҭа
Ашьха рыхш, аҵысхш иныдкылан,
Уи ауаҩ имам ҳәа егьыҟаӡам.
Ашьха дҵәыуоит ага дгылан,
Изхаӡом рыцҳа, егьимаӡам.
Иахьа хәлаанӡа лбӷьыла дҵәыуоит,
Иеишәахьча хьыла ишҩычоугьы.
Ишьапы еилыхны асыршәы дцәылоит,
Шәынтә дызжыша шимоугьы.
Амҵ кнаҳан ацәа ахихуеит,
Еимаа еицаҟьак алихырц.
Аӡмах ҭабаа ахҷаҭ хихуеит,
Асариаӷ ахәша агәылихырц.
Хьажь хык ҵааны инеиҿеижьуеит,
Ашәымкьаҭ ҭамҳа цыцашха.
Ахьыруа чуан архышьна ихишьуеит,
Мцада-мҿыда, иҿамбасха.
Зегь аншьан еиԥш икҿоуп дреигӡан,
3аарах-ҳәаарахуп имцураша.
Абарҭ зегьы ифо џьишьоит дреиӡан,
Уаҵәашьтахь ишьтахь ицәырыргаша.
Мушьни Миқаиа ~ ~ 337
Иахьа абас сыҟоуп, уаҵә ҽакала,
Март шәахәацшәа слаша-ҩашоит.
Иахьатәи амыш ԥхыӡ цәгьак салан,
Уаҵәтәи аша-мра сыԥсы ацхалоит.
Зны шәиԥхьыӡк ацуп мраҭашәара,
Зны Анцәа синыҳәоит ихылԥа нкаршәны.
Зны адәы сыцәхалоит сымацара,
Уаҵәтәи ашара сгәыӷра ҷышәны.
Иахьатәи амшгьы слаша-ҩашоит,
Сеидроу исԥеиԥшу аринахысгьы.
Гәыӷра еижьагоуп, рызегь башоуп,
Абзиабарагь ԥхыӡуп — анасыԥгьы.
338 ~ ~ Амзаҭәымҭа
Хәылбыҽхоуп, инҵәеит амыш,
Амра иацҭашәеит дунеик.
Аӡәы имҩа дықәлеит ԥсаҭа мыш,
Хәылԥ шәаԥшь далаиит аҵеи.
Дунеик кьаҭоит, дунеик ҿыхоит,
Алахьынҵа еилнахӡом аӡәгьы.
Зегьы Анцәа иҿаԥхьа ихырхәоит,
Амра ақәыԥхоит аҳәазагьы.
Уаҵәтәи амшгьы леибарфагоуп,
Уаран-саранрагьы нҵәаӡом.
Зегь нарцәыҟа рышьҭа нагоуп,
Аха агәыӷра еижьага иднарбаӡом.
Мши-ҵхи еихала-еихыҵуеит,
Ҳаамҭа мцылаҵәҟьа еибаркуп.
Ауаа ашьхыҵә реиԥш еилысуеит,
Аӡәгьы ирыздырӡом ирыԥсхаку.
Хәылбыҽхоуп.
Арбаӷь хәамзам аҿыҭымҭаз,
Ашәаԥшь иналыггеит хәынгак...
Иуалуашоит амра аԥсымҭаз,
Аӡыжь ихыршәлоуп ҩ-гагак!
Мушьни Миқаиа ~ ~ 339
Сара адгьыл инықәыххыз шәахәацуп,
Иахьатәи ашара амыш ҿыц сацуп.
Аӡаӡа сацуп, сацуп амырхәага,
Абжьы хаа сгароуп амышзырҳага.
Аҳәаха саӡеит иахьа сҵыхәтәажәа,
Исҳәеит сыԥсҭазара шәымҭак ашәа.
Ушьҭа аԥсабара ашәаԥшь нықәбоит,
Аха иахьагь гәыӷрак сыкәшоит.
Санԥшылоит мҩак сызнысыз,
Ҵлакгьы ныжьӡам мцабзк зхысыз.
Иԥашәсыркыз ашәҭқәа гәылҵит,
Ацәашь еиԥш ӡыхь ҿыцк цәырҵит.
Шәымҭак адгьыл инықәыххыз шәахәацуп,
Аха, есымша сыҟоуп,
Ес-ишаргьы аԥшалас сацуп!
340 ~ ~ Амзаҭәымҭа
Мшаԥы мышҵас иахьа ҭынчроуп,
Сгәы нкаршәны ҽеила схәыцып.
Џьара сыҭәҳәоуп, џьара ӡхыҵроуп,
Сахьынаԥшуа гәыӷрак ҿыцым.
Схала исхәыцыз дунеик салоуп,
Сбаҩҷала анышә ахьрысу.
Иара абраҟагь сшыҟоу схалоуп,
Иаасыкәыршан ԥша мацәысуп.
Сарҭаслымуеит уажә цәаныррак,
Са сыҵакуп лакәк амҵәыжәҩа.
Зны снықәгылоит ҳаракырак,
Нас снықәԥыруеит аԥҭа рыжәҩа.
Зны сыдгьылтәуп, зны сыжәҩантәуп,
Саршаҟьоит хәыцра еиқәарак.
Уажә сыччаргьы, уашьҭан гәамҵтәуп...
Абас сацуп амш ашара.
Мшаԥы мышҵас иахьа ҭынчроуп,
Схәыцып, схәыцып, сеиҭахәыцып.
Снаԥшын ҿҟьароуп, сааԥшын ҳәишроуп,
Егьоурым нас, џьара сыӡхыҵып!..
Мушьни Миқаиа ~ ~ 341
Ахьытәы цҳа рыбжьоуп дгьыли-жәҩани рыбжьара,
Ахьтәы цҳа иқәыршоуп амра каԥхара.
Амза ашәахәа акәыршоуп ацҳа маакырас,
Аеҵәа рхьыӡсоит алакә ҵлақәа ахьгылаз.
Асар рымҩа наҵаҽҽоит ажәҩан агәы-мҩа,
Амаалықьцәа нықәԥыруеит ашьхақәа рыжәҩа.
Сԥырны сныбжьалеит аҩ-шьхак рыбжьара,
Ажәеиԥшь рыбӷаб ахагылоуп ахра ҩаскьара.
Сныҽԥынгылеит арҩаш, ишыцәаз иҭаххаа,
Ашьха раҳ ишьха жәҩан лашоит икаххаа.
Хажәа заҵәык нхысҳәалеит ашьха рҩаш ицәаз,
Иҿыхеит ахрақәа ҵаҟа аӡыхшьах зхыҵәаз.
Иҟалеит сҿаҳәатәы, уажә хажәак сызқәиҭыз,
Сынасыԥ абжьы ахрақәа ирхыҩит сызҿызҭыз.
Сҿаҳәатәы ҟалеит, исоуит сара амҵәыжәҩа,
Сыԥшаласхан салалан снеиуан аӷныжәҩан.
Аԥсра ахәшә ахьыҵәахыз сашьҭан сышзахәоз,
Уажәымзар-уажәы, снеиуан ԥҭа еиқәаҵәак снахо.
Аԥсра иахәшәыз ашәҭыц ацаҟьа иаҿаршәын,
Ашәҭ абӷьыцқәа мцабзха, ахраш иаҿашәҭын,
Аԥсра ахәшә рыбжьагылан, ҩ-хаҳәык рыбжьара.
Еразнак сынкаԥрит ашәымҭа еимҟьараз,
Сынасыԥаз ҿысҭит сгәырӷьара хыҵын...
Ашара еимҟьараз избаз слакә ссир ԥхыӡын!
342 ~ ~ Амзаҭәымҭа
Акаршәра ԥша еиԥш ииасуеит аԥҭақәа,
Сгәалашәарақәа рышьхыҵә еилысуеит.
Игәырҿыӷьгоу рыбжьы ааҩуеит апҟақәа,
Ахшцеиԥш ас-шәах быбышӡа ихыҵуеит.
Илеиуеит еимаҩны шьжьтәи асы-насыԥ,
Ашьшьыҳәа сшьапышьҭақәагь еималоит.
Ԥшьшьала схәыҷра аҿаԥхьа сниасып
Сыгәхьаагареи сыгәҿыӷьреи еицралоит.
Еиԥылап сажәреи сҿареи рымҩахәасҭа,
Лахә-лахәы инеиҿаԥшып жәа мҳәаӡакәа.
Схыцәхәыц шкәакәагь шкашәаз гәасҭап,
Иԥытлап гәырҩа маӡак хымкәаӡакәа...
Акаршәра ԥшеиԥш ииасуеит аԥҭақәа,
Сгәалашәарақәа рышьхыҵә еилысуеит.
Игәырҿыӷьгоу рыбжьы ааҩуеит апҟақәа,
Ахшцеиԥш, ӡшәахшәа, сышларагь хыҵуеит.
Мушьни Миқаиа ~ ~ 343
Агәҿыӷьра
Иасуеит аԥшазаҵә, ахуы ԥшӡа ҩхала,
Апҟақәа ажәҩан иаларҵоит асал.
Ҩ-ҳәыҳәк ҩ-мыхәык ирықәтәоуп еинаалан,
Ииасхьоу бзиабарак сгәаҵаҿы еицралт.
Баргьы саргьы ҳқәыԥшӡақәан убысҟан,
Абри аӡиасгьы убысҟан абас иццакуан.
Исгәалашәоит абжьынҵ амахә хысҵәан,
Жәа мҳәаӡакәа бнапы иасыркуан.
Иахьагьы уи ашәҭ афҩы сқьышәқәа ирықәуп,
Бнапы аԥхарагьы сныруеит иахьагьы.
Схәыц-бӷьыцуа сқәыԥшра адәы сахьықәу,
Бхәыҷра асахьа сыбла ихгылоуп есқьынгьы.
Уи аахыс заҟа ӡиас ҭыкәкәахьоузеи,
Заҟа ӡыхь ҿыц ныҵхәраахьоузеи уи аахыс.
Заҟа ааԥынра акәыкәугьы ҿнаҭхьоузеи,
Аха бшызбац бсыҭан, аамҭа цеит имҩас.
Уажә стәоуп сымала изгәамхәуаз зҵалаз,
Са сышлареи сыгәҿыӷьреи неилаҩҩит.
Лацәарӡасрак зхымҵыз ԥхыӡ ссирк сшалаз,
Сыҷкәынра ашҭаҿы инеилашәшәит.
344 ~ ~ Амзаҭәымҭа
О, уара, аԥсҭазаара хымхәа еижьага,
Ушԥанасԥыршәеи лашәхәык сырбаны.
Аамҭа еиқәаҵәак алакҭаҿы снаган,
Уцеит уара, нырцәҟа сыцҳаҵәры хганы.
Иасуеит аԥшазаҵә, стәоуп сара схала,
Апҟақәа ажәҩан иаларҵоит асал.
Ҩ-ҳәыҳәк ҩ-махәык ирықәтәоуп еинаалан,
Саргь сышлара ашә-гәашә сынҭалт.
Мушьни Миқаиа ~ ~ 345
Аԥсреиԥш иаацәырҵит уахатәи ахәлара,
Зҵаарашәк саԥхьа иаагылоит есымша.
Заҟа маӡа ҵәахузеишь абри архәараҿ,
Аӡәы заҵәык иоуп издыруа — Анцәа ҳазшаз.
Уахатәи аҵых лахьынҵаӡбарҭоу ахьџьысшьо,
Аҵых ҭынч, аеҵәақәа, амза лашара,
Зегьы неихҳәаалан аҟырҟыр исхыччоит,
Са сзеиуоу сзымдыруа сгылоуп смацаран.
Хаҳә ҿымҭра иҿымҭроуп иаасыкәыршан,
Зхы еиқәҳәалоу дгьыли-жәҩани шьаркыцуп.
Еҵәа заҵәык ашәахәа аҵых иагәыҵыршоуп,
Ажәҩан икыдхалаз амза хыцырхәа, хыцуп.
Гәырҩа рахәыцла иҳауп уахатәи аҵыхгьы,
Ахҿа заҵәы игәхьаанагоит ацәҟьара.
Акгьы збаӡом, мҩа мыждагь, мҩа мышгьы,
Ус, баша сазыԥшуп уаҵәтәи ашара.
346 ~ ~ Амзаҭәымҭа
2003 ашықәс ҿыц ау ха
Шықәсынаҟьак амш зырлашоз амра,
Шықәсынаҟьак иакәшоз ажәҩан абарбал,
Инанагӡан ауал, иаҵамкәа ҳарамрак,
Ашьшьыҳәа ашықәс ҿыц ҳашҭақәа ирҭалт.
Ииасыз ашықәс цәгьа-мыцәгьа зегь аман,
Иҳахьша зегьы мҵарсны ицеит ишцара.
Ииасыз ашықәс абзиарагьы алан,
Аха алаӷырӡ иацыз еиҳан акырџьара.
О, аамҭа, зегьы зышьхәа иҵызӷәыхуа ашылеиԥш,
Ахра еиҩыцәрақәа ԥслымӡшәа изырхәашо.
Ашықәс ҿыц азы, ашықәс ҿыц уаҳхылаԥш,
Лабжыш алоумҭәан ашьыжь шара иҳазшо.
О, аамҭа, аамҭа ашәышықәсақәа зыԥсахуа,
Шәышықәса ахарҭа аԥсырҭазтәуа уара.
Шьханхыҵ аҵАнцәа рҵангәарақәа зӷәыхуа,
Асакара ԥша рҩынтуа иқәызцо хара.
Ашьха ԥшӡа алашәага иршьагьырҭоуп,
Зны еихахха ркәасқьақәа ахьгылаз адоуцәа.
Ажәытәӡатәи абаашқәа аҟарма рыкәыршоуп,
Ахҿақәа идырӷӷаз ахрашқәа ирхыхуп рцәа.
Мушьни Миқаиа ~ ~ 347
Иҭацәуп зны иахьықәҩуаз Нарҭаа рергьашәа,
Ар ахьнеибацоз, ар ахьааибацоз мышкызны.
Иԥыххаа икаԥсоуп Ҩаӡамакьат лакәшәа,
Ахра иаҵаԥсоуп аԥҽыхақәа ԥсаҟьаны.
О, аамҭа, аамҭа, адунеи ҵада аԥшатлакә,
Аамҭа, мышкызны еиҟаразтәуа геи-шьхеи,
Адгьыл гәнаҳа еиқәырхха иҿоуҳәоит еихацла,
Иахьагь абас мацара еикәшоит адунеи.
Ауаҩылашә, зыԥсы ахзыжьыз зымгәа азага,
Имцурашоу умал шымцурашахо убаӡом.
Уара иубаӡом, иахьа уаҵәы ушьҭа шнагоу
Ахраҭ ашҭахь, аха уцламҳәа ашьҭыбжь уаҳаӡом.
Агәаҟ иҳақ ҳақк ишеиԥшым уздыруам,
Уара арыцҳа иҿаҵахәала акраҿоуҵоит ула.
Ахы зырҭәо ашәиԥхьыӡ ушьҭоуп иуазыруа,
Анцәа ифы ҟамчы ухиҟьаанӡа ушцац уцала.
Авара ахышра уеишәа иқәуп ашықәс ҿыцаз,
Аҟьамсарҭра дҭоуп аҭакәажә,
Дашьҭоуп ча-хәашак.
Аҵых наскьоит, ушьҭа егьагым адәахь шарцаз,
Ушьҭа иуҭахуп, зышша хыҵыз, ицәыругарц ашәак...
Ауаҩытәыҩса, уара аԥхыӡ ссир узлоу зегьы
аамҭалоуп,
Уаҵәы уара узыҳәан џьаҳаным агәгәаҳәа еилашуп.
Мышкызны уара уҵыхәала здамра иҭалаз
Ауаа, ашьараӡа ргәыҵаш анарцә иузыԥшуп.
Уара џьаҳаным ашьоуцәа ахраҭаҿ иуԥылап,
Ашьашә рқәаб аҿы иушәап урҭ зегьы рҳақ.
348 ~ ~ Амзаҭәымҭа
Амаша иҭадмыргылаз унаургьы гылап,
Аҵалашә иҭарцаԥхаз ушәибжьгьы раҳап.
О, аамҭа, зегьы зышьхәа иҵызӷәыхуа ашылеиԥш,
Ахра еиҩыцәрақәа ԥслымӡшәа изырхәашо.
Ашықәс ҿыц азы, ашықәс ҿыц уаҳхылаԥш,
Гәырҩа ацумҵан ашьыжь шара иҳазуршо!
Мушьни Миқаиа ~ ~ 349
Хәылԥазтәи аԥҭақәа рыгага,
Адгьыл ауаҩа ианыԥсалоит.
Аарла аԥҭа иналыггаз,
Аеҵәа жәҩангәы иантәалоит.
Рҽеикәдыршеит ашәҭи аӡаӡеи,
Хәылбыҽха ацәырҵшьа лакәуп.
Анахәаԥшыха заҵәык саӡеит,
Еҵәак кыдшәеит, сеидроу иззакәу.
Жәҩангәы армацәыст асар рымҩа,
Агеи-ашьхеи еиқәызҳәало.
Аԥҭа хьышьашқәа ажәҩан хымҩа,
Нахьхьи асыԥсақәа ирхалоит.
Дгьыли-жәҩани рашәа еимырдоит,
Зышьҭыбжь ыҟам бжьы маӡак.
Амш иаркараз рыԥсы еивыргоит,
Иҭынчуп аҵых, шьҭыбжь ыҟаӡам.
Амза ашәахәа ххьа рахәыцуп,
Адгьыл иқәҭәоит насыԥ хьшәашәан.
Уахатәи аҵых ссиршәа ихәыцуп,
Аҵых гароуп ашацәа рашәа!
350 ~ ~ Амзаҭәымҭа
Амацәыс ԥыххаа ажәҩан аҩуеит,
Икыдыхәхәа илеиуеит ақәа.
Адыд абжьы ахәқәа ирҿыҩуеит,
Ашәҭ еиҵнахуеит анапқәа.
Садаԥ ҳәынҵәран, аҳаскьын рыхәда
Иахаԥсоит аԥҭақәа рхьыршаӡ.
Хыхь ақәа ахәуеит ажәҩан лыхәҭа,
Еилаарцыруеит ҵаҟа ашьац.
Ақәа цәыкәбарқәа лымҳарыҩшәа,
Аҵла ирхьыӡсаны икаԥсоит.
Ашәҭ бӷьыц хәыҷ амахә иқәшәан,
Ԥарԥалыкьшәа ҵаҟа итәоит.
Ақәа ашәахәацқәа барфын бырсан,
Ххьа рахәыцшәа икынхалт.
Ашьха ԥшалас ахыҵ ианырҵан,
Икахәхәа аԥсыԥ еиԥш ихалт.
Ахьы рахәыц ажәҩан аҩуеит,
Икыдышьшь илеиуеит ақәа.
Адыд саркьал ахәқәа ирҿаҩуеит,
Насыԥк еиҵнахуеит анапқәа!
Мушьни Миқаиа ~ ~ 351
Егьараан инаҳәы-ааҳәып адгьыли ажәҩани,
Егьараан иҟьаш-ҟьашап абри адунеи.
Аӡреи аԥсреи аԥсҭазаара иажәҩами,
Иааԥсагәышьеит адгьылгьы, атыҟә аҿы инеит.
Ауаатәыҩса рбысҭахәашәа еичычоит,
Амшын сакара ихибарӡалом ҩ-кьанҿаак.
Архәараҿы аҩысҭаа дырхыччоит,
Ибоит ауаатәыҩса ишырԥеиԥшу ҟалаак.
Аӡыҵәҟьа аххаҳәа ибылуеит амца ацралан,
Ашаеҵәа аарла аблақәа ҭаауеит.
Уажәы-уажәы амра атыҩ иакуеит иҩхалан,
Дгьыли-жәҩани ӡыӡымкуа акы иазыԥшуеит.
Ахраш шьанҵа иаҿахаҳәхоит арҩашқәа,
Ахра еилаҭәахрақәа рхала еиҟәыжәжәоит.
Адамра иҭагылом, рыԥсы гәаҟуеит ҳашлақәа,
Анцәа рныхақәа рыцыԥхь ԥыххаа икаԥсоит.
Адгьылқәа ҵысуеит, ари агәнаҳа ззымычҳаз,
Аӡыхьқәа ҭабоит ахра кнаҳақәа ршьапаҿы.
Аҵеи диуеит дымрины, амгәарҭаҿы илашәхаз,
Ан лгәыԥҳәы ихаԥшьом асаби аҩнаҭаҿы.
Абарҭ зегьы ибаӡом ауаҩытәыҩса илашәхаз,
Амҵәышә аӷәарӷәал амца анакы,
Иахыччон акәырсыб.
Ибаӡом ауаҩы иҿҳәарамыш шыласхаз,
Ибаӡом ихала ихы ишеимҭо насыԥ.
352 ~ ~ Амзаҭәымҭа
Абас, адунеи ҟьала уахгьы-ҽынгьы игәамҵуеит,
Излакнаҳау абамба рахәыц, ахыц еиԥш ирххоуп.
Мшынгьы дгьылгьы, џьым, зегьы-зегьы ықәҵуеит,
Уҟанаҵ уԥсы цқьазар,
Уԥсы заҵәык ауп иуҭынхо!
Мушьни Миқаиа ~ ~ 353
Инхышхыҵәаз аӡыхь еиԥш ааԥынра сҿаччеит,
Иҿыцәаахьаз сыҷкәынрагь хьаҳәит ҩаԥхьа.
Аӡырҩаш хьшәашәагьы ишәахха инеилаҽҽеит,
Ишәаӡыӡо сынасыԥ сықәҿнаҭит иахьа.
Рыцҳарак шысԥеиԥшыз абжьы исанаҳәон,
Ишызбоз аргама сцәеицәыԥсуан саргьы.
Иаҳәон инсыжьыз агәнаҳа шсанамхоз,
Иаҳәон хҿыхшьа шсымамыз џьаргьы.
Сара гәаныла исшәиуан сҿара амышқәа,
Сира мышгьы кнысҵон саӡаны сахьтәаз.
Аҭынчра хьанҭа, ахаҳә еиԥш, аӡы алымкәо,
Аӡхыҵреиԥш исыхижьуан Анцәа ҳазшаз.
Зегьы зымчу саҭеимҵарц сиҳәон,
Сара сылабжышқәа аҳәҳәыҳәа икаԥсон.
Хәылԥ шәаԥшь снаҵагыланы схырхәон,
Ихыҵуан схәыцрақәа, схы-сгәы еилаԥсон.
Сынасыԥ иааҟәымҵӡакәа исықәҿнаҭуан,
Аха аҭак ҟасҵаӡомызт, ус сӡырҩуан.
Сразҟы насыԥ сықәҿнаҭуан, сықәҿнаҭуан,
Сан ахраҭахь дсыԥхьозшәа саҳауан!
354 ~ ~ Амзаҭәымҭа
Амза ашәахәақәа аҵых иагәылыршоуп,
Ацәашьы заҵәы аарла абла ҭаауеит.
Ацәацәашь ацәаӡыӡ агәыҵыршоуп,
Алабжыш агәыҵыхәхәа илашауеит.
Стәоуп сымала аҭынчра сҽалаӡан,
Ауаџьаҟ аҿы амҿымца еибакуеит.
Арҵу заҵәы аҽҳәа ахы аҽаваӡан,
Игәырҿыӷьгоу, ихымкәаӡо
Ашәак аҳәауеит.
Сыбла ихгылоуп иԥхыӡхахьоу сҿара амышқәа,
Сқьаад ианысҵоит аҵыхәтәантәи ажәак.
Руаз еиҭасҳәоит сызнысхьоу мҩамышқәак,
Сашьҭоуп исҭынхаша, имԥсыша ашәак.
Слымҳа иҭахәыҭхәыҭуеит бжьы маӡак,
Сышә ишнылагылаз гәасҭоит суахҭа.
Уҽаанкыл исхылаԥшу, хәыҷык исараӡа,
Уаҵә исԥеиԥшу макьана иҭоумҳәан слакҭа.
Умыццакын, сахьыгӡа даҽа шара еимҟьарак,
Макьана аҵыхәтәантәи сажәа сымҳәац.
Ушьҭа егьсыгӡам схаларц ахра ҿҟьара,
Маҷк ауп исыгу сыгәҭыха наӡарц.
Мушьни Миқаиа ~ ~ 355
Ажәҩан иаҵаԥсоуп амза ашәахәацқәа,
Аԥсаҵла иамҵаршәуп шәшьырак кахәхәа.
Ахәарчыч иналакьаҭаз акәицқәа,
Аццышә шкәакәа рықәнаҳәоит уаха!
356 ~ ~ Амзаҭәымҭа
Алуажә еиԥш ихьанҭоуп иахьатәи амыш,
Аԥхыӡ цәгьеиԥш исықәыӷәӷәоит агәҿыӷьра.
Цәгьагь бзиагь акымзарак схамышҭт,
Зегьы-зегьы ныҵазгалт сажәымҭа ашәшьыра.
Ахәхәаҳәа аԥша асуеит схәыцрақәа рҿыхо,
Сгәы каршәны самҵатәоуп сабду имжәарбаӷь.
Сыбла дыхгылоуп иҭаҭынжәга днаҿыхәо,
Амышзырҳага абжьы ааҩуеит лбаа, архахь.
Усҟангьы сабду абри арымӡ дықәтәан,
Усҟангьы игәырҩашәа ныҵакӡан иҳәон.
Изгәамҭаз лаӷырӡык иӡамҩа инықәҭәан,
Инықәыхәхәан, аԥырӷы мцеиԥш инкашәон.
Игәхьааигон иҿара амышқәа иԥхыӡхаз,
Игәхьааигон иарԥысра иниасыз ӡшәахшәа.
Ибон иҿҳәарамыш шнықәгылаз азхаз,
Игәхьааигон, игәнигон игәамч ихшәаххаз.
Убырҭ зегьы абыржәеиԥш сыбла ихгылоуп,
Сгәы иҭамыз, схы иҭамыз сыхьӡеит сажәра.
Сықәтәоуп схала сабду ирымӡ ахьгылоу,
Схәыцрақәа ныҵаӡуеит нахьхьитәи ашәра...
Мушьни Миқаиа ~ ~ 357
Ашәшьырақәа
Шәызнаурқәада зыҽказыԥсаз,
Шәарҭ ибжьыдоу, ашәшьырақәа?
Амзаҿа ажәҩан акыдламҭаз,
Зыԥсы адамра иҭамыргылакәа?
Ҳаԥсцәа ишәхылҵыз шәахәақәоума?
Адамра лашьца изҭамгылаз.
Анарцә иҟоу ҳәа акыр шәҳәома?
Мрагылара зыԥсы ацгылаз.
О, ашәшьырақәа, ашәшьырақәа,
Абза ицу, аԥсы ицрымҵуа.
Аԥхыӡ ссирқәа шәыҽрылакуа,
Есыхәылԥаз адамра иҭыҵуа.
Исашәҳәа нас исыҵамкыкәа,
Акрыҟоума ахраҭ агәашәаҿ?
Гәнаҳак ашьҭа зыбла ихымкәа,
Џьанаҭ зҭыԥхаз анарцә ашҭаҿ?
Ҿаҳаҿымҭроуп зехьынџьара,
Еихаԥсы-еиҵаԥсуп сгәыӷрақәа.
Хә-еҵәа шлак кыдуп хәыџьара,
Еихык-еиҵык
Икаԥсоуп ашәшьырақәа!
358 ~ ~ Амзаҭәымҭа
Иахак аԥхыӡқәа рҳәынҭқарра салан,
Аеҵәа аҳәҳәыҳәа сыкәа иҭаԥсон.
Жәҩангәы иаҵәара салан схала,
Амзагьы уарӷанҵас ашәа ссирк аҳәон.
Ԥсаатәҵас сԥыруан сымҵәыжәҩа еиҵыхны,
Шьауардынҵас ашьхақәа сырхан.
Арҩашқәа шәахха илеиуан ихыҵны,
Амаалықьцәа рхан, ажәҩан лашан.
Ажәҩан салан гәырҩа ахьыҟамыз,
Лаӷырӡ ахькамԥсоз, иахькамҭәоз ашьа.
Џьанаҭ сыҟан ҭыӡшәа ахьрымамыз,
Са сгәырӷьон лакә дунеик сықәлаз џьшьа.
Ари нҵәара зқәымыз дунеиз џьысшьон,
Ԥсра ахьыҟамыз адгьыл сықәлазшәа збон.
Избоз алакә ссир Анцәа ду иџьысшьон,
Ҳазшаз сиҳәон, ҳазшаз игәра згон.
Аха слакә ԥхыӡ иамоуӡеит анарха,
Адунеи хәаԥса ашарагьы сыхьӡеит.
Ҩаԥхьа сдунеи жәижәых санахан,
Сызқәыз слакә дунеи ԥыххааса ицеит!
Мушьни Миқаиа ~ ~ 359
Аԥхыӡ еижьагаҿ исыԥшааит аҭынчра,
Шәымҭак аҭынчраз саҳәон слахьынҵа.
Уахатәи аҵых сызхымсра сызҵымсра,
Шанасыԥк снапсыргәыҵа инанҵа,
Лакә мацәысшәа снарылаҷҷан схәыцрақәа,
Лакә шәахәацк амҵәыжәҩа сныҵак сагеит.
Снеиуеит ашацәа рышәшьыра сҽыҵакуа,
Шьыжь шәаԥшьгьы мрагыларахь еимыггеит.
Еимҟьеит ишызбоз жәҩангәашәԥхьара,
Асар рымҩа ныҵаҽҽеит ажәҩан агәы.
Сналаԥшит амаалықьцәа рцәылашара,
Аҳәаха сеираӡеит аԥеамбар сҿахәы.
Саагылазар сзышьҭаз жәытәажәак,
Анцәа ду иашҭа ишҭаршәыз сахьӡеит.
Ашҭа ԥшӡа иҭыҩуан аԥсыуашәак,
Амаалықь иашҭаҿ сҿаҳәатәы наӡеит.
Игәҩарамкәан убысҟан издырит,
Ахраш ишхалаз споезиа ақәасаб.
Дунеи дук, дунеи ҿыцк аргама иснырит,
Уаҵәгьы сшәымҭа аԥхыӡ ссир сшалоу сцалап!
360 ~ ~ Амзаҭәымҭа
Аԥсра хануп. Зегьы ирхаанхоит аԥсра,
Кьаҭара зқәым ауп ахраҭ ацәашьы.
Ахҭак еицҭыргеит ацәгьеи абзиеи рыхҵара,
Аԥсреи абзареи адамра еицҭыҵуеит есшьыжьы.
Ушыԥсыша удыруаз уқәнаҵ удунеи,
Анцәа уимеижьан адгьыл шуаароу дыр.
Бжьыда-шьҭада
Аԥсра ушьҭоуп иахьеи-уахеи,
Џьаҳаным уҭыԥуп аҩысҭаа уикыр.
Умҩа уаԥшны ушьахәа-шьаҿа еихга,
Агәнаҳа уаҵамлан, шәахәацшәа умҩас.
Ухы-угәы аналаҟам, адгьыл агәра га,
Уҟанаҵ адгьыл уацыз, адгьыл умаз гәырҩас!
Мушьни Миқаиа ~ ~ 361
Иҟоуп ихьӡыдоу, ижәладоу еҵәак,
Есыхәылԥ убри аеҵәа сашьҭоуп.
Ажәҩан хымааҿ исԥылоит шацәак,
Абжьарак, избом сиеҵәа ашьҭа.
Сылаԥш иҵашәар аеҵәа хьӡыда,
Са сҿаҳәатәы шыҟало здыруеит.
Нас аӡырҭа-аԥсырҭа зҳәарыда?
Ма дыҟоума ашьҭамҭа зныруа?
Елаҩ-еиласуеит ажәҩан ӡымшын,
Ажәҩан қәырҵоит аеҵә рҩыԥса.
«Аеҵәа хьӡыда-жәлада!» – сымшуп,
Аха уи аеҵәахә жәҩан икыдӡам.
«Дад, ԥсыхәа-ӡыхәа змам зегь хируп,
Хырԥашьа змамоуп иҟалаша.
Иашоуп, уҿаҳәатәы ҟалар ссируп,
Аха иудыруазеи иуамхаҳәаша», –
Ашҭа аԥынҵа сҭысны снеиуан,
Абас иааҩуан бжьык гәаҭеиуа!..
362 ~ ~ Амзаҭәымҭа
Ашареи ахәлареи рыбжьара,
Убри акәын исымаз ҿҳәарас.
Адырха смаӡаӡеит исхараз,
Сыԥсымрагьы нхықәгылт абас.
Сгәыӷрагьы шәаҟьеит наурҵас,
Ицәырҟьа-цәыраст ашәахәа.
Ахҵаражә ахаҳә ианырҵаз
Сеиԥшхан, сгылоуп, сеиҵаӷәӷәа.
Ашареи ахәлареи рыбжьара.
Акәын исымаз лахьынҵас.
Адырха самраӡа исхараз,
Шара ԥшаласшәа сымҩаст!..
Мушьни Миқаиа ~ ~ 363
Ахамы иаҵәа аҽагәылаҳәан,
Саԥхьа аӡыжь иаҵәа ҭатәоуп.
Насыԥдарак иахылаҳәан,
Иҟам џьаргьы, аӡиас шьалҭоуп.
Ӡыжь ҭынчра амш ҭынчроуп,
Аҽкаршәны ихәыҭ-хәыҭуеит насыԥк.
Ҭынчрацәоуп, қәаршҩык аушоу,
Иаалырҟьан сцәеицәыԥсит аԥсык...
Бзиа нагӡаҵәҟьа шыҟам еиԥш,
Ҭынчра нагӡагь ҟалаӡом.
Зыҵа ҵҩадоу хәыцрак еиԥш,
Саԥхьа сӡиасгьы ццакӡом.
Са сахьтәоу, гәаныла ҿасҭоит,
Инкашәаз асаби аӡашәа изҳарц.
Аӡиас амаӡа здоуҳа хасҵо,
Уаҵә гәырӷьаҿҳәашаны иаҳарц.
Ахамы иаҵәа сҽагәылаҳәан
Стәоуп, аӡыжь иаҵәа сгәыҵаҳәҳәан!..
364 ~ ~ Амзаҭәымҭа
Изҩырц салагеит ажәеинраалак,
Исҳәо-изҩуа сымаӡамкәа.
Адәахь асыҭәҳәа схы наласкт,
Баша, ахәыцха самраӡакәа,
Аурҭ сналалеит аурҭ еиԥш,
Аурҭ саҟьон, аурҭ сацын.
Саман ицон аурҭ схәыцреиԥш,
Сыблақәа ирбоз зегьы шацын.
Ашьха схалеит, аеҵә срылсит,
Зны с-Џьамхәыхәын,
Зны с-Марыхәын.
Зны агәырӡа аҵа скылсит,
Зны аԥҭа црышқәа зегь неихысхын,
Срашь нахыԥан асар рымҩа,
Ашҭа иҭалеит амза аҭәымҭа.
Еҵәак ҿыхны ажәҩан ӡамҩа,
Адунеи гәасҭеит алагамҭа!..
Дгьыли-жәҩани рхы неиқәҳәалан,
Шәахәацк жәҩангәы иныҵыршан
Нарҭаа рышьхацамҩа схалан,
Мушьни Миқаиа ~ ~ 365
Снықәтәеит хра ҵәцашк снықәлашан.
Изҩырц салагеит ажәеинраалак,
Ҽеила ахәыцха самраӡакәа.
Адәахьы асыҭәҳәа схы наласкт,
Изуа, исҳәо сымаӡамкәа!..
366 ~ ~ Амзаҭәымҭа
Амыш ҿыц алагоит ашьыжь,
Амц хәыцрақәа рыла.
Саргь ашьыжь гәыӷрак сгәы ашьышьт,
Мыц гәыӷрак аргамеԥш исԥылаз.
Мыц хәыцрала адунеи сықәын,
Сшымц хәыцраз сааит абранӡа.
Сажьон агәнаҳагьы исықәыз,
Сшымцызгьы сааскьеит иахьанӡа.
Дымцуп ауаҩы дынкашәазар,
Дақәлоуп адгьыл иара итәала.
Аԥхыӡ деиԥшуп ауаҩы иаашазар,
Ҵхы лашәыказ ибла ихшәалаз.
Ауаҩытәыҩса дыԥшаеиҿасроуп,
Мацәыс махәуп иаҵҟьаз ажәҩан.
Имц зықәлоугьы лацәарӡасроуп,
Имц ныхагьы шықәу ижәҩа,
Дықәнагалоит дунеи ҿыцӡак,
Нас дынхылоит лашьҭа-ҳәашьҭак...
Днықәсны џьанаҭ ацҳа ихырҵаз,
Деиҭанҭалоит гәнаҳак ашҭа.
Мушьни Миқаиа ~ ~ 367
Амыш ҿыц алагоит ашьыжь,
Амц хәыцрақәа рыла.
Саргь ашьыжь гәыӷрак сгәы ашьышьт,
Мыц гәыӷрак, аргамеиԥш исԥылаз!..
368 ~ ~ Амзаҭәымҭа
Шаҟантә уи ауаҩ аԥсра абла дҭаԥшызеи,
Шаҟантә иӡымшынха ихыҵзеи игәырҩа.
Заҟантә заҟа рыла ӷра ҭшала дыблызеи,
Аха ахаҵа игәырҩа игәы иҭеишьуан дырҩагь.
Уажә дгәыԥшаа-хыԥшаа дыԥшуеит ахара,
Ишәымҭақәа иԥхьаӡоит имоу изынханы.
Уи ианидыр идунеи дшаԥырҵҵәҟьоз аҟара,
Изымычҳаит.
Убысҟан дҵәыуеит иҵыхәтәы мыш аҽны!
Мушьни Миқаиа ~ ~ 369
Иухашҭхьоу угәалазыршәо, ааԥын,
Зегь рыԥсы рхазыҭәҳәо аԥси абзеи.
Усԥылт ункылшәан сԥенџьыр иаартыз,
Аеҵә рымцеиԥш ушәҭ бырлаш кәеи-цеит!
Иахьа зегьы-зегьы ҿыц иалагеит,
Абри адунеигьы иахыҵыз мышкоуп.
Ҿыц иалагеит ԥсралагьы бзаралагьы,
Абзиабара ашәа анизгьы иахьоуп.
Зегьы-зегьы ааԥынра игәылнахит,
Ааԥынра иацгылеит алахьынҵа.
Аԥшӡара зцым ааԥынра иалоухи,
Бӷьы иаҵәа зҿам, акәаш ҳәа иԥхьаӡа.
Ааԥынраз, ааԥынра хануп,
Ааԥынра ахьыҟоу зегь ҟалоит.
Адгьылгьы уануп, ажәҩангьы уануп,
Аӡынра иаго, амра иаанагоит.
О, сааԥынра, сыбзиабара ашәа,
Лахьынҵак саҭәашьа сылахь уаԥшны.
Гәырӷьаҿҳәашак сзыларшә сымӡырха агәашәаҿ,
Исхашҭхьоу сгәаларшәа ес-уажәааны!..
370 ~ ~ Амзаҭәымҭа
Зыбаҩ еиламгылаз ахаҳәқәа шьҭоуп иҟәыбаса,
Ахра иаҿацәаз арҩашқәа кнаҳауп ихаҳәха.
Шәиԥхьыӡ рышьхәа иҭагьыжьуеит аамҭа иаҵӷәасаз,
Ашьхақәа еиқәышлаҳәа игылоуп еиҵаӷәӷәа.
Иаацәырҵуеит адгьыл агәы иаламгылаз аҳәақәа,
Зыбаҩ ҵыҭәахаз аҵеицәа ныҵхахоит рыԥсы.
Еилагылоуп иҳашҳаҭәарахаз ашьхақәа,
Ишәӡанӡха ирхаршәуп ахрақәа ркасы.
Ихаҳәхеит ан лмыткәма ашә-шьхак рыбжьара,
Ахаҳә шьанҵа еиҩнахуеит аԥсуа хаҵа игәырҩа.
Иаасыкәыршан зегьы-зегьы збоит игәҩаран,
Сгәы аҭра иҭагылом, адгьыл ӡыӡымкуеит зымҩа.
Избоит еихалоит-еихыҵуеит х-шьхацамҩак,
Ахааназ ишьаркыцхаз аӷныжәҩан ӡырҩуеит.
Ашәиԥхьыӡ рҿыҩуеит ахрақәа рӡамҩа,
Ицыцхашәаз ашәышықәсқәа рыбла сҭаԥшуеит.
Мушьни Миқаиа ~ ~ 371
Гәыла еибахаз днасыԥдоуп,
Уи адунеиаҿ имаӡам акгьы.
Хыда-гәыда мҩак даныстоуп,
Иразра нымхаӡеит џьаргьы.
Ашьац амбылӡеит илаӷырӡ,
Бла ахьҭамыз алаӷырӡ мааӡеит.
Дыҟоуп зҩа ԥхӡык илнахырц,
Аха, ахәаша, агәра имгаӡеит.
Ус, «цәгьамга» ҳәа адунеи дықәуп,
Ишәи рыцуп, ишьыцигоит зегьы.
Игәы хәаԥсоуп, ашәӡанӡ иҿықәуп,
Цәгьамзар бзиак ихәыцӡом џьаргьы.
Гәыла еибахаз днасыԥдоуп,
Ихәуп-ишьуп, иладеи-иҩадеи.
Длаԥшҿабадоуп, уи дыԥхыӡдоуп,
Дгага заҵәны дықәуп адунеи!
372 ~ ~ Амзаҭәымҭа
Уажә ааигәа акәхуп џьанаҭ санҭала,
Иаасыкәыршан зехьынџьара ахьырҩаш каҭәон.
Амаалықьцәа срыманы хәы ԥшӡак ихалан,
Ажәҩан ахь сзырԥыруаз ԥсҭгагак рҳәон.
Аҳаскьын хыҽҽаны иҩеиуан шьахәапара,
Уахгьы-ҽынгьы ашаеҵәа саԥхьа илашон.
Қәа, ауамызт, сы ауамызт, мра каԥхаран,
Гәырҩада-гәырчыда есымша ихәлон, ишон.
Аты абжьы гомызт, абгыӡ ҟаауамызт,
Акәты арцына ҿнаҭуамызт шьыбжьон.
Амыткәмабжь гомызт, алабжыш каҭәомызт,
Шьыжь шәаԥшь аҽалакны ашара еимыггон.
Еимак ыҟамызт, зехьынџьара ҭынчран,
Утәы-стәы аӡбахә уаҳауамызт џьаргьы.
Инкашәоз ахала иҟалон — кашырран,
Ҭынчран, анасыԥаз дашшуамызт аӡәгьы.
Анцәа ихьышәахәа рыхьиршон амышраз,
Адунеи зегьы ахи-аҵыхәеи еишәахьчан...
Зегь мышран, зегь ҵыхран дунеи иқәыршаз,
Ара аԥсыцқьа изқәа ҭынчуп ҳәа ишьан.
Мушьни Миқаиа ~ ~ 373
Избон сҩызцәа, аԥсыцқьақәа иреиуаз,
Сара сыгәнаҳа схыхны сгылан хазы.
Избон аргама, еишьылӡа иахьҩеиуаз,
Ацәашьы еиԥш илашоз аҵыхәтәантәи сыԥсы.
374 ~ ~ Амзаҭәымҭа
Саԥхьа мҩахәасҭак нагоуп,
Игәхьаазгаз схәыҷра.
Инхаз ҭынчра гәыԥҵәагоуп,
Ашәи бжьы гоит харантә.
Сабдуцәа рлакә ҳәарҭа,
Ахәы ԥшӡа ҭацәит иахьа.
Руаз ҳәарҭа, рашәа ҳәарҭа,
Еиба-кәеибахеит ҩаԥхьа.
Уажә ара ԥша ҟьалоуп иасуа,
Агәҿыӷьра кашьшьы.
Иԥсеилаҵаган имҩасуеит,
Аҿарпын заҵә абжьы!..
Мушьни Миқаиа ~ ~ 375
Хынҩежәа ааԥынра зхыҵәаз,
Сӡамҩа зрысыз ацәаҳәақәа
Ирыҵадырӡит сыԥшӡара ицәаз,
Сыҷкәынра амырхәага хзыркуаз.
Уҽабоуҵәахи, сыԥшӡара, исԥырҵыз хара,
Сзыркәашоз, сзыршәаҳәоз схәыҷра?
«Уԥшӡара, сыҷкәын, џьаргьы имцаӡеит,
Уԥшӡара, шыԥшӡаз, уарԥысраҿ инхеит!
376 ~ ~ Амзаҭәымҭа
Изакәызеи, ҿыц сеиҭеима?!
Сниасны саԥылама ҩаԥхьа.
Мамзар, баша сгәаҭеима?
Слаԥықәшәа сеижьама иахьа.
Мап, арагәаԥшь еиԥш сгылоуп,
Сыҷкәынра шысхыцәаз збоит.
Анцәа исиҭаз амч исылоу,
Шәҩык саӷацәа ирызхоит.
Сыразра сыцуп, сахьчоит,
Ашәҭи аӡаӡеи рашәа сҳәоит.
Ашьыжьтәи ашәахәа сҿаччоит,
Аԥшалас цәажәоит сыгәра агоит.
Амыш ҿыцуп, аҵых ҿыцуп,
Сқәыԥшреиԥш ԥхыӡла сԥыруеит.
Амшра сыцуп, аҵхра сыцуп,
Са сҿара ашьҭыбжь саҳауеит!
Мушьни Миқаиа ~ ~ 377
Ҽаанбзиала, амзаҿа гылеит!
Агәра згоит насыԥк шаанагаз.
Ихыӡсан гәалаҟарак сԥылеит,
Лыԥха умаз, амыш ҿыц сзырбаз!
Ашара ихнахыз зегьы ҿыцуп,
Схәыҷра шхьаҳәыз агәра згоит.
Анцәа илԥха исиҭаз сыцуп,
Уӡырҩи,
Ашара, ашарашәа аҳәоит!..
378 ~ ~ Амзаҭәымҭа
Са сзыхьӡаз адунеи жәижәыхуп,
Ашьеи алаӷырӡи идраӡахьеит.
Аразреи аԥшӡареи ашәыхуп,
Алашәага ирҳәахьеит, ирфахьеит.
Ара акырынтә еимырдахьеит ауоу,
Алабжыш иарҵәыӷьахьеит ашьац.
Ихышхыҵәон амыткәма агәаҟраз иҳәоу,
Иахьагь ауаз ашәа гоит ишгац.
Агәырҩа иаркараз асыԥсақәа тҟәацуеит,
Ахрашқәа еиҿышәшәоит баҩ-баҩы.
Ргәы ҭагылом, ашьхақәа еиҵасуеит,
Ара дихьеит, дхыԥсаахьеит ауаҩы.
Икаԥсоит саԥхьа схәыцрақәа ццышәха,
Ахәылԥ ԥсымра еибакуеит имцаха.
Иахьагьы сықәуп адгьыл мчымха,
Ашәышықәсақәа ирцәынхаз ахәыцха!
Мушьни Миқаиа ~ ~ 379
Зыхаара зцәыӡхьоу, иҿшәаз ақәыԥсҳа еиԥш,
Слахьынҵа самҵаршәуп аргама.
Аамҭа аӡыблара иалахаз сԥеиԥш,
Ҳәыԥы-ӡыԥуеит, ҽа дунеик ааигәахама?
Шьыжьтәи ашәаԥшь зхьачасырмоу ашәахәа
Аҿаӡыҭуеит, нахьхьи, ахра ҩашра.
Аԥсылҩеиԥш, амаалықьцәа рыԥсы кахәхәа,
Асар рымҩа иакәшоит ажәҩан хьашраҿ.
Избоит ԥшь-еҵәак, ԥшь-маӡак еибырҳәоит,
Зиеҵәахә кыдшәо дарбанушь уаха?
Анцәа ихьы шьаргәыҵа сгәыҵак схырхәоит,
Ҳазшаз суҳәоит ҳныҳәаԥхьыӡ еиқәырха.
Уаха аҵых ҭынчуп, аха ишԥаҭынчу,
Бжьыда-шьҭада ԥсыцқьак диуеит.
Жәҩангәаҵаҿ ҩ-ԥҭа цахашк еихышьуп,
Анцәа ран лныҳәаԥхьыӡ саҳауеит...
Аҵых ҭынч салагылоуп аамҭа ахәыцха,
Ацыԥхь аԥсаҟьоит аеҵә реихымца.
Анцәа жәа ҿыцӡак аҳәаха сгәарԥха,
Слахьынҵа сумҵаршәуп,
Адунеи агәырԥынҵа!
380 ~ ~ Амзаҭәымҭа
Амахә хьыдхәоит, амахә рыбуп,
Ҩаԥхьа ихалоит асыршҩы.
Абна хыбуп, адгьыл хыбуп,
Аҵарақәа каԥсоит икаҳәҳәы.
Асы шьҭалоит сақә-сапыншәа,
Асы аҩуеит ажәҩан алуҭаҩ.
Сы-шәҭыц цырак сқьышә инықәшәеит,
Ҩаԥхьа илеиуеит асы еимаҩ.
Илеиуеит асы сҿара анасыԥ,
Лакә-ссирк ырзо каԥсоит.
Зны асеиԥш саргьы сниасып...
Ашәа гәыбзыӷк ныҵак исҳәоит.
Ашәа гәыбзыӷк сгәы зырҭынчуа,
Сҿара амышқәа рыԥсы ахац.
Сҿареи сажәреи рхац еиԥызшьуа,
Исҳәоит рашәа сгәы хашарц.
Амахә хьыдхәоит, ашәыб ҿыцуп,
Ҩаԥхьа ихалоит асыршҩы.
Сахьцалакгьы сахьак сыцуп…
Ӡын-ҵыск ҷырҷыруеит, уааӡырҩы!..
Мушьни Миқаиа ~ ~ 381
Иахьагьы скәасҭхарамца еиқәуп,
Иахьагьы илашоит Тур ихәы-мра!
Иахьагь сабдуцәа рцәашьхәы скуп,
Ахәы ԥшӡа иқәлаӡом ҳарамрак.
Ҩыла ихыхәхәоит Анцәа иҳаԥшьа,
Ҳныҳәарҭа ахьаца гыланаҵ.
Схәы адгьыл иақәлахоит ҳәа ишьа,
Сымцахәгьы ыцәом сыҟанаҵ!
382 ~ ~ Амзаҭәымҭа
Уахатәи аҵых, сыҵых саркьа,
Уахагь уашҭа сҭаршәуп схала.
О, схәыҷра аҵых, сыҵых гәакьа,
Иугәаларшәа, ухәы ԥшӡа схалан,
Снапы иқәсыртәон аӡыркәиқәа,
Снапсыргәыҵа амца ацралон,
Аха ибылӡомызт, акәиц ҭкәиқәа
Рылашара снапы иантәалон.
Сӡыркәи цәашьқәа акуан-ицәон,
Уажәы-уашьҭан искуеит шысҳәоз.
Схәыҷра анасыԥ хыш-хыҵәон,
Сӡыркәиқәа рымца ахьҿыхоз.
«Ӡыркәи, ӡыркәи, уани уаби
Ашьха иҟоуп,
Уаҳәшьа заҵәы алу дахоуп», –
Еиҭасҳәон аӡыркәиқәа рашәа,
Иԥсҭаҵаган ажәҩан каххаа.
Сажәра хьшәашәан аамҭа иԥнашәаз,
Ахәы иқәыҩуан схәыҷра абжьы хаа!
Мушьни Миқаиа ~ ~ 383
Иахеиԥш уахагьы еизеит схәыцрақәа,
Сгәалашәарақәа сыхҭаркит.
Маӡа заҵәык сыԥсы иахмырзакәа,
Имырзакәа, сгәаҵаҿ инҭаскит.
Уаха аҵхи сареи ҳаиҭеидтәалеит,
Аҵхи сареи ҳамаӡа ҷыдоуп.
Аеҵә рхьыршаӡ суаҩа ианҭәалеит,
Сша шәахәац гәырҩа хҽыгоуп.
Сахьак цәырҵуеит хьӡыда-жәлада,
Ихьанҭагәышьоуп уахагь аҳауа.
Ах, сеицәкьысуеит сыхьӡ зҳәода?
Сызгәалашәаз барбан шәуа?
Асыԥсақәа аҵх иалԥхоит храшҵас,
Сшәымҭа сыԥхьаӡоит саб игәарԥаҿ.
Ауахәама икынхалаз саркьалҵас,
Амза ахшьуп ажәҩан гәашҵаҿ!
384 ~ ~ Амзаҭәымҭа
Аԥсҭазаара хәыҷы хәмаргоуп,
Ишыкьаброууа аамҭа цоит.
Ауаҩ иԥсҭазаара мцҳәарҭоуп,
Мыцҳәа иԥа гәырӷьа дагоит.
Мҩакы дықәуп, дахьцо издырӡом,
Дыҟоу џьишьоит, иԥсы ахьҭоу.
Аԥсра аӡбахә иԥсы иахирзом,
Иа изы ишоуроуп, зны ихьҭоуп.
Иаҳаз иҳәоит, иибаз ҭеигәоит,
Зегьы зқәу дықәуп адунеи.
Иахьа жәаҩык рыцәгьа еиҭеиҳәоит,
Абас инарцә гәашәаҿ днеит.
Абас ауп, дад, абас мацара,
Акьаброу дшасуа хәлоит, ишоит.
Иԥсҭазаара иамаз хаарас,
Изымдырӡакәа храҭахь дцоит!
Мушьни Миқаиа ~ ~ 385
Ани аԤеи рцикл
Б. М.
Уагьиит, уагькьаҭеит, униасит ԥшаласшәа,
Раԥхьатәи уччаԥшь аарла исзынхеит.
Схы уҭалаӡеит, Баҭал, иахьак акалашәа,
Мшаҽнеиԥш иахьагьы ҩ-мцак срыбжьахеит.
Раԥхьатәи уччаԥшь, раԥхьатәи сгәырӷьара,
Ашара шәаԥшьҵас ӡшәахшәа инкабеит.
Сара сгәырӷьон сгьежьит ҳәа арыӷьарахь,
Аха слахьынҵа амҩабжара сажьеит.
Иахьанӡа, сыҷкәын, уеҵәахә ҭамшәар,
Уԥсадгьылаз ахы уаԥыларын уаргьы.
Заа иныҵхахаз уара унасыԥ камшәар,
Улахьынҵа ашәа еицраларын иахьагьы.
Изамузеи нас, учамҩахә ҟалар иахьанӡа,
Абни ашаеҵәа иацгылар унасыԥ кәашо.
Удунеи уқәзар угәырҩа лабжыш каҭәаанӡа,
Мрагылара иацкәашар угәыӷра лашо.
386 ~ ~ Амзаҭәымҭа
Ушсымамгьы, гәаныла аӡӷабцәа среиҽырбоит,
Уара узы ԥҳәызба ссирк далысхит иахьа...
Уаха схәыцрақәа хәылԥ шәаԥшь иналабоит,
Уара уарԥысхан саԥхьа угылоуп ҩаԥхьа!
Б. М.
Агәыр каршәзар иубоит уахатәи аҵых,
Амаалықь рашҭаҿ избо ссируп.
Схьыжәҩаш насҟьан ажәҩан снаҵаххт,
Сқьышә инықәыххыз ажәагь машәыруп.
Сгәы сҭацәажәоит исырҳарц ԥсаԥак,
Ԥсаԥак, са сыгәнаҳа схызхуа.
Лакә шәахәацшәа скахәхәа сҩаԥан,
Ахьы жәҩан сналалт еҵәак ҿыхуа.
Сханҿаны ажәҩан салаԥсоуп,
Ԥсра зқәым агәыӷреиԥш насыԥк сныруеит.
О, сџьанаҭ ҵых ассир иалашоу,
Зны сыԥсгьы ушҟа ишхало здыруеит.
Аҵых саҟароуп, адгьыл гәырԥынҵа,
Уаха ижәҩантәу ԥсыцқьоуп исхалаз.
Џьанаҭ шәахәацк ныҵхахоит сгәы аҟынӡа,
Цқьа ҭыԥуп, ԥшьа ҭыԥуп сахьхалаз.
Асар рымҩа жәҩангәашә иҭаӡсо,
Ашьшьыҳәа иналаӡуеит еҵәак икыдшәаз.
Мушьни Миқаиа ~ ~ 387
Ибжьы саҳауеит ԥсы зықь ирхьыӡсо,
Раԥхьатәи сшаеҵәа анарцә исгәыҵшәаз.
Б. М.
Сылаԥш кыдхалоит, наҟ, нахьхьынӡа,
Исзааугазеи нас, слаԥшҵашәара?
Ма сыҷкәын уоума зықәра иахьымӡаз,
Иналыггаз ашьац иаҵәара?
Ма, уан уаалышьҭма акыр азыҳәан?
Лхәыҷқәа гәхьааган дгәырҩома?
Лхәыҷқәа гәхьааган, аҳәҳәыҳәа,
Длаӷырӡышо днатәалома?
Ухынҳәыр, уан исызлаҳә, сыҷкәын,
Уашьеи уаҳәшьеи шәдоуҳа шрыцу.
Ес-шар шәымаша сыԥсы ықәын,
Мшаҽнеиԥш иахьагь шәхәыцра шҿыцу.
О, сыҷкәын, раԥхьатәи сылабжыш,
Мшаҽны амцабз схыжьны ицаз.
Ҳамҭак ушәалҟьа мра салаԥшып,
Умыццакын, дад, ҳамҭак усҭаз!..
Л. Б.
Бара бҿымҭреи бҭынчреи срыҵашьыцуеит,
Адәахьы икыдхаҽан илеиуеит ақәа.
388 ~ ~ Амзаҭәымҭа
Иԥхыӡхаз ҳҿара амышқәа срызхәыцуеит,
Ҳаиԥырҵиижьҭеи ицеит шықәсык нҭакәкәа.
Амра аԥсымҭазы стәоуп сара схала,
Схала сбацәажәоит есуажәааны.
Бҽыбымԥсахӡеит, сымыш, џьара акала,
Исаҳац быбжьы хаа сыцуп игәыкны.
Сеидроу, сеидроу, акыҟаҵәҟьомашь?
Сгәы иҭаԥхоит гәыӷра цәаарак ашәахәа.
Сгәырҩа арахәыцқәа баша иххомашь?
Мамзар, хыргәыбзыӷгоу
Мраҭашәамҭаз сгәы зшьышьуа?
Уажә бареи-сареи ҳдунеи сықәуп,
Бареи сареи насыԥ ҳамаҵәҟьоуп уаха.
Бааигәа снаӡарц уашьҭа хәыҷык сыгуп,
Анцәа суҳәоит, слакә хәыцрақәа еиқәырха!..
Л. Б.
Бара быԥсрала издырит,
Абзиабара ахьаа цәгьа закәыз.
Мҩабжара сызаҵәра снырит,
Сызаҵәра амца сзыркыз.
Аҵыхәа ԥҵәеит бара бгәаҟра,
Бара буазыр бымыздеит сара.
Сымчыдоуп, исымам лак-ҩакрак,
Сыԥхыӡгьы бналашәом џьара.
Мушьни Миқаиа ~ ~ 389
Заԥхьа зыбзиабара мҩасыз,
Сдунеи сықәуп гагаҵас.
Сыччоит баша шьоук рцасаз,
Абжьарак, гәырҩашоуп исзынхаз.
Бҿымҭреи бҭынчреи срыҵашьыцуеит,
Бгәы инықәыԥсоит аӡаӡаш шьыжьы.
Иац еиԥшҵәҟьа быччаԥшь хыҵуеит,
Шәалҟьа мроушәа иааҩуеит быбжьы!
Л. Б.
Ҳа ҳаицаҵаиит шаеҵәак,
Бареи сареи мышкызны.
Ҳаԥхьа икаԥсаз мҩарацәа,
Абранӡа ҳааит ҳарнысны.
Мрак ҳхамԥхаӡеит ҳаргәыбзыӷ,
Есымша ахьҭа ҳгәыҵхон.
Ашьыжь мҩамыш ҳақәыргәыӷ,
Шьыбжьон ҳгәырҩа ҿыцхон.
«Ҳаи, анаџьалбеит, иараби,
Аразра мычра амазар,
Ҳа ҳрыцҳара ибарами,
Иаҳхылаԥшхәу дҳамазар!» –
Абас бҳәалон зны-зынла,
Бгәырҩа бмыткәма налакуа.
390 ~ ~ Амзаҭәымҭа
Инаԥшуазгьы гәыкала,
Игәырҩаргон ргәалақәа.
Сара иахьа сбыҵашьыцуеит,
Бымҩа шәҭышуп ахраҭахь.
Бхәыҷқәа быцуп. Бгәырӷьа хыҵуеит,
Шәшысԥыло бдыруеит уаҵәашьтахь.
Л. Б.
Ажәҩан еиԥш абзиабарагь ҳәаадоуп,
Анарцәгьы сыбзиабара ишәҭуеит.
Саагылазар изумҭоу, исҳәамҭоу,
Ахраҭахьгьы уи ашәабжь саҳауеит.
Ажәҩан еиԥш абзиабара ҵҩадоуп,
Абзиабара ашәа хәашьӡом.
Бзиабарак иамблыз дыхлаҳәадоуп,
Уи ахраҭахьгьы иҭыԥ ибаӡом.
Абзиабара ақәрагьы еилнахӡом,
Сыбзиабара ахаангьы ишлаӡом.
Бзангьы сыннажьӡом,
Ԥсынгьы сыннажьӡом,
Сыбзиабараз сымблыкәа хәлаӡом.
Егьсыциит, иагьсыцԥсуеит мышкызны,
Быбзиабара ашәҭыц сгәаҵаҿ ишәҭуеит.
Есышьыжь амаалықьцәа рашҭа иҭысны,
Бымаша иҭыҩуа быччабжь саҳауеит!
Мушьни Миқаиа ~ ~ 391
Л. Б.
Бнасԥырҵит шьыжьык ашара ашамҭаз,
Бҵыхәтәажәа аҳәахагь бмаӡаӡеит.
Бгәы иҭаз бгәы иҭабшьит ахраҭаз,
Бымаӡа сышҟа ибмырзаӡеит.
Ишԥахьанҭоу быбзиабара ашәымҭа,
Ихьанҭахеит сыҿҳәарамш анҵәамҭаз.
Бымашахь снеиуеит бцәашьы аркырҭа,
Ахәылԥаз, аԥсымра аҭашәамҭаз.
Бдамра иҭыԥрааз аԥшалас шԥахаау,
Саԥхьа инкашәшәоит гәырӷьаҿҳәашан.
Бҵыхәтәы мшы еиԥш амыш каххаауп,
Абыржәы, исымҳәац быхьӡгьы сҳәашан...
Быхьӡгьы сҳәашан, быхьӡшьарагьы,
Лабжышкгьы нкасыршәрын иныҵакӡан,
Ҳамҭак инсыжьрын аԥхашьарагьы,
Изури, уаҳа царҭа сымамзар.
Ахәылԥаз ашьшьыҳәа
Иҭашәоит аԥсымра,
Бҳаскьынҿа инылаҳәҳәуеит аӡаӡа.
Избоит ишцәеицәыԥсуа аҭынчра,
Ҳҭынчра рыцҳа, иаҳԥырҵыз наӡаӡа.
Л. Б.
Ҟаҳ, ишԥахьанҭоу иахьатәи ахәылԥаз,
Аԥсы шԥақәхеи аԥсымрагьы ҭааӡа.
392 ~ ~ Амзаҭәымҭа
Ахәылԥы еҵәагь хәаҽуеит аԥҭа иалахаз,
Ашьацра инылашәаз аԥша ласгьы хааӡам.
Ихаарадоуп адунеи бысԥырҵны бцеижьҭеи,
Сгәахы кылнаҵәеит сызаҵәра ацәыкәбар.
Акыр ҵуама бҭацаагарашәа рҳәеижьҭеи,
Сгәырҩа ашҭаҿ инхеит уи ашәа ахабар.
Аразреи ацқьареи доуҳак рымазар,
Изамузеи, бчамҩахә сзынхар?
Суазыр шбаҳауа здыруеит акрыҟазар,
Схәыцрақәа ԥытлоит, иныҵашәа ихәлар.
Сқьышә инықәыххлоит исымҳәац быхьӡгьы,
Насыԥ шәымҭақәак схьыӡсалоит зынгьы.
Ашара мреиԥш бынкалашоит зны-зынла ԥхыӡгьы,
Сгәырҩа мышқәа наскьазгоит иахьагьы-уаҵәгьы.
Иҟалап ҽа ааԥынрак гәырҩала ицаргьы,
Иҟалап аԥхыӡ цәгьа сарҿыхаргьы шьыжьы.
Ибдыруаз, быбзиабара сыцуп ԥсынгьы,
Кьаҭарагь ақәлаӡом сыхраҭ ацәашьы!
Л. Б.
Бара бзы исымҳәац исҳәари?
Аҵыхқәа шеит, амышқәа хәлеит.
Сгәырҩа инымҵәаз зхызгари?
Сыԥшуп, аҭак ҳәа смаҳаӡеит.
Мушьни Миқаиа ~ ~ 393
Сгәалашәара сгәы алажьжьан,
Снарыхьҵәуап ҳамышқәа ицаз.
Насыԥ шкәакәа исанашьаз,
Усԥырымҵын, ҳамҭак усҭаз.
Ҳамҭак бысҭаз сшәахәац гәыҵшәа,
Бшәымҭа еимҟьаран, иацеиԥш блаша.
Исымҳәацыз быхьӡгьы сҿыҵшәан,
Сгәаҵа инҭахәмарт сгәы рхаша.
Зегь сҳәеит, сымш, ибыҵамккәа,
Са сымаӡақәа рхышә аркӡам.
Бхәыцра ашәымҭа сыцымкәа,
Ушьҭа аԥсраҵәҟьагьы сҭахӡам.
Л. Б.
Ушьҭа гәырҩала исзырхынҳәуам,
Сыбзиабара ӡшәахшәа ицаз.
Иахьагь асыҭәҳәа еиԥш илаҳәуа,
Сыгә рыцҳа цеит иахьцаз.
Иканӡоит ашәҭыц ааԥын зхьымӡаз,
Аурҭ ицәхалаз сиеиԥшхеит саргьы.
Сразҟы, сноуган алакҭа аҟынӡа,
Аԥҭа еиқәара уналаӡит уаргьы.
Ах, ишԥашьацоу абри адгьыл,
Адгьыл кәамԥа хаарак зҵам.
Ҿаҳәатә змыхәо цаҟьашк снадгылт,
Цаҟьашк снадгылт царҭа змам.
394 ~ ~ Амзаҭәымҭа
О сыбзиабара сзыруазырыз,
Акәамԥа лазышьҭыз арҭ шҿаз.
Иахьоуп ҽеишәа баныздырыз,
Шарԥы еимҟьаран бышсызшаз.
Ушьҭа гәырҩала исзырхынҳәуам,
Сыбзиабара ӡшәахшәа ицаз.
Иахьагь асыҭәҳәа еиԥш илаҳәуа,
Са сыгә рыцҳа цеит иахьцаз.
Л. Б.
Схәыцрақәа иахьагьы иҿыцуп,
Иахьагь гәыӷрак ҳхаҩоит ҳарҭ.
Иахьагь адамра бҭыҵны бсыцуп,
Ба бансыцу сҭоуп џьанаҭ!
Ӡыжь ҭынчра иҭынчроуп араҟа,
Хәылԥ шәаԥшь ахәылԥ ҭанаҳәҳәеит.
Адаӷьқәа еиқәҿырҭуеит ҩадаҟа,
Ашырӡ еиԥш аӡаӡа каҳәҳәуеит.
Снеиуеит алакәқәа рышьҭа схылан,
Исахьа налыггоит саԥхьа сабду.
Аҵаа ҵаарыҷҷоит уахынла,
Сабду алакәҳәара даҿуп.
Акәасҭхара ацыԥхьқәа еицралоит,
Аҽҳәа архышьна иахьыҳәҳәуп.
Мушьни Миқаиа ~ ~ 395
Сасрыҟәа ихҿа жәҩан ихалаз,
Еҵәак кыдԥаан ихынҳәып.
Рыԥсы ҿызхыз Нарҭаа дуқәа,
Риеҵәахә ҭашәашам уажәшьҭа.
Нарҭаа аишьцәа рашьа днықәуа,
Гәыӷрак ныҵаԥхап рлакҭа.
Аӡын ҵых амцабз еиҿашуеит,
Сабду иҳәоит Нарҭаа рҭыӡшәа.
Аарла ҳгаз цәашьгьы хьашьшьуеит,
Нарҭаа неиуеит хьыӡрацара,
Ахра еиҟәыршәа!..
Ушьҭа амчгьы сымам, агәыӷрагьы сыцым,
Ашьшьыҳәа, ашьшьыҳәаӡа сымрагьы ҭашәоит.
Снаскьоит акәасҭхара амцахь, сгәаҳәаргь ҿыцым,
Сызҭысыз схәыҷра ашҭахь снаԥшыр ҳәагь сшәоит.
Дызусҭа нас нахьхьи, ицәырҟьа-цәырасыз?
Аԥсы лҩа дналыгган иниасыз абас?
Дызусҭа, аҽагьымҭан, саџьал ирласырц,
Дыррак насгәықәшьны исаҩысны ицаз?
Издыруеит нарцәынтәи сашҭа дышҭалаз,
Исеиҳәарц ииҭахыз изымҳәакәа дцеит.
Сыԥсхы сшылашәаз гәасҭеит хаҭала,
Сцәанырра саҳәынҷан, ажәак сымҳәаӡеит.
Абарҭ зегьы сышлара иннажьыз уазуп,
Анцәа сиҳәоит, ацәашьы иаҵәа скуп.
396 ~ ~ Амзаҭәымҭа
Гәыӷрақәак рцәаара схәыцрақәа ирыцуп,
Уаҵәтәи амш стәызар, убригьы разҟуп!..
Ахәылԥ ааира ашәаԥшь лҽалак,
Ԥҳәызбак иныҵакӡан ашәак лҳәон.
Лгәаҿы дҿыхон арԥыс еинаалак,
Лакә ԥхыӡшәа лцәанырра хыхәхәон.
Ашәҭқәа ртәыла дунеик дықәын,
Лхәыцра ашареиԥш еимыггон.
Аԥҭа рхаҽра хыза илықәыз,
Рымҵәыжәҩа дыҵакны дыргон...
Уажә амаалықьцәа рхьыуарҳал
Дантәалан, аԥҳәызба дԥыруан.
Алакәқәа ртәыла лҽагәылахал,
Ԥхыӡҵас ашәа ссирк лҳәауан.
Лгәалаҟара атәы зҳәарыда,
Ацыха ӡыхь еиԥш икаҭәон.
Аӡәгьы изымдыруаз ла лыда,
Насыԥк лгәаҵаҿы илашон!
Аҵаа иқәнаҵаз саԥхьа асаркьа,
Илакә џьоуҳарха саԥшуеит.
Имҳәа-имырза насыԥ гәакьак,
Сыкәа-смаӷра инҭаҳәуеит.
Мушьни Миқаиа ~ ~ 397
Уаҵәтәи амыш сара ишыстәу,
Уаҵәтәи сымышгьы шлашоу,
Аҵыхәтантәи ашьха шхыҵтәу,
Сышьха, сҵыхәтәашәа зхьыршоу,
Зегь санаҳәоит сычча-сыхәмар,
Сашәабжь, сҵәуабжь неихыншьал.
Ишыҟасҵара храшрак сықәхар,
Абӷацамкыра снахьынҳалт.
Аҵаагьы хәыӡҳәоит аҷҷаҳәа,
Са слакә џьоуҳар саԥшуеит.
Насыԥ ссирк слымҳа инҭаҳәан,
Бжьык ашьшьыҳәа инахынҳәуеит...
Ҩ-гәыҩ-ҿыҩрак срыбжьагылоуп,
Цәалашәарак цоит-иаауеит.
Сныҳәа-ныԥхьо саԥхьа игылоу,
Амаалықь лсахьа сҿаԥхауеит!
Аразра сашьҭоуп, аха ҳарамроуп исԥыло,
Ахраш иавҵыз амрагьы аԥҭа аҿаҳәуеит.
Са сгәы амаӡа схаҩоит ашьыжь сангыло,
Аӡаӡагь, ашьхыҵә реиԥш, аҳәҳәыҳәа иҿыпуеит.
Аԥхыӡ цәгьеиԥш еихаԥсоит сгәалашәара аимхәыц,
Сшьамхы инықәшәеит аҵыхәтәантәи схәыҵласа.
Амыш мҩасуеит, сгәырҩа иахәшәыз сзымхәыцт,
Ихышхыҵәоит слаԥшҵашәарақәа рҷыҷмаса.
398 ~ ~ Амзаҭәымҭа
Аразреи ақьиареи рҳарҭа-сырҭа сашьҭоуп,
Иныҵашәа ицеит, рышьҭамҭа сзырхом.
Нахьхьи сшаеҵәа шцәеицәыԥсуа збарҭоуп,
Иалоухи, уанӡа сыԥшь-махак наӡом.
Анцәа заҵәык икәа иҭасҳәоит суазыр,
Анцәа заҵәык иоуп сара сгәаҵа иҭаԥшуа.
Исҭахыҵәҟьам сҵыхәтәы мышқәа сырласыр,
Избарц сҭахуп уаҵәгьы мра шәахәа шкашуа!
Ашәшьыра канаршәуеит аԥҭа хьышьаш,
Ашәаԥшь схы наласкит шьыжьымҭан.
Аҵар рашәабжь абнара инылашт,
Амра ҭаӡсоит ацәыкәбар алакҭа.
Исгәалашәеит исхашҭхьаз ашәымҭа,
Схәыҷра анасыԥ мҵарсны изгаз.
Аӡӷабцәа ианрибамҭоз скырҭа,
Сыҷкәынра рыцҳа, иныҵашәа ицаз.
Гәҿыӷьроуп сҵыхәтәымыш исзыннажьыз,
Аарла аԥсымрагьы нхылоит амшын.
Аамҭацк ауп сыԥсҭазаара исыхужьыз,
Сара адунеи сақәлахоит ҳәа сыԥшын.
Хәылбыҽхоуп, аха имыхәлац, ишыхәлара,
Сиеҵәа џьарсахьа кыдлеит ҩаԥхьа.
Макьанагь еицакӡам са сгәаҳәара,
Макьанагь сашәақәа ирхысхуеит рыххьа.
Мушьни Миқаиа ~ ~ 399
Ашәшьыра канаршәуеит аԥҭа хьышьаш,
Иҿажәкыз уарбажәык ажәҩан ихуп.
Ушьҭа ахәылԥы еҵәагь лассы ихалаш,
Схәыцрақәа рыгага сраԥысырц сҭахуп!
Ахаангьы амц иаҵәахуан аиаша,
Амц ихнажьуан амшын ацәқәырԥа.
Имҩа аркьаҿуан хара ицаша,
Есымша имцуран амц амҩапа.
Амц ахаангьы аԥсцәаҳа иҩызан,
Аԥсцәаҳа ицшәаҳәон, ицкәашон амц.
Уи ҟамлацызт адунеи ианыӡаан,
Ашҭа ԥшӡаҿы иабылуан ашьац.
Ауаҩ иоуп амц адунеи иқәызҵаз,
Амҵәыжәҩа азҭазгьы ауаҩ иоуп.
Ауаҩ иоуп ашҳам адгьыл иқәызҭәаз,
Амци аиашеи ахҟаҵәҟьа рыбжьоуп.
Адунеи рыбжьоуп ҩ-мцак рыбжьара,
Ашьхәа иҭагьыжь адунеи лагоит.
Амци аҵабырги рхаҩаӡараҿ,
Амц ныха ацыԥхь ԥыххаа икаԥсоит!..
Абнаршәыра иларшәуп ахала,
Амҩахәасҭа аамҭа иаркараз.
400 ~ ~ Амзаҭәымҭа
Абра заҟантә дымҩаси гәырҩала,
Ауаҩытәыҩса аурҭ ицәхалаз.
Уажә џьаргьы шьапышьҭа анысӡом,
Ахәреиԥш атоура агәы еиҩнахуеит.
Ԥыхьеиԥш аҵар рашәабжь хыҵӡом,
Аҭынчра еиқәаҵәа ацых ҿнахуеит.
Еҵәа заҵәык ажәҩан калҭаҿ,
Ииасхьоу аҵхқәа шаҳаҭс ирымоуп.
Зегьы ирхаану, зегьы збарҭоу,
Аџь еихиаа ахәызқәаҿы игылоуп.
Ԥша ҿаҳак ниаслоит уарла-шәарла,
Аҵых хьанҭыџьуп аамҭа иқәнаршәыз.
Арҟыра мҩа ианыҩуеит аарла-аарла,
Адгьыл иаҩнаххьоу ашла игәырҩашәа!
Абзиабара саркьоуп, ҵәыцоуп,
Икаԥсар алшоит иуадышххыран.
Иузыӷьашкыргьы, хызаҵә хымцоуп,
Ухы-угәы иҭалоит икәиц шыран.
Зыбзиабара зцәыӡыз дрыцҳауп,
Дрыцҳауп мҩабжара иннажьыз.
Аԥсы гәырҩа амыш гәыҵха,
Имцабз қьоуқьадха изыхнажьыз.
Мраҭашәарахь, мраҭашәамҭоуп,
Избарҭам слахьынҵа амаӡа.
Мушьни Миқаиа ~ ~ 401
Сымш харшуп, сажәра схарҭоуп,
Абзиабара цқьа нарха амаӡам!
Ихәыҵахәхәа иасуеит аԥшалас,
Мраҭашәара ашәаԥшь иҵнаршоит.
Ӡшәахшәа инасхыԥрааит сыгә иалаз,
Мацәаз ҭыԥк сгәаҵа лашоит.
Исхашҭит уаха аԥсра шыҟаз,
Адгьыл сақәлахаз џьысшьоит уаха.
Ашьжьымҭан сшьапы иԥысҟаз,
Ахьаа сындахеит, «ицәоуп» иҭахәхәа.
Сгәыӷра ссирқәа рхьыжәҩаш сыҵоуп,
Алашәагаҵәҟьагьы рыгәра згоит.
Слакә хәыцрақәа зынӡа иҿыцӡоуп,
Амза ҭәымҭа саранџьшәа избоит.
Саамҭа рыцҳа, сшәымҭа еимҟьара,
Амаалықь иԥсы схоуҵеит уаха.
Саҿугеит, сгәырҩа ахра ҿҟьара,
Ушьҭа уаҵәтәи амышгьы еиқәырха!..
Ҳахьатә кәасқьаҿ стәоуп са схала,
Избоит макьана ихароуп ахраҭ.
Ажәҩан рыԥхуа жәҩангәы ихалаз,
Салаԥшуеит, нахьхьи, аеҵә рџьанаҭ!
402 ~ ~ Амзаҭәымҭа
Хәылԥ шәаԥшь ихәыцрақәа налакуа,
Деиқәышлаҳәа дтәоуп ашла хәылбыҽха.
Ахыжә еиԥш игәылсуеит игәалақәа,
Иҵәымӷ жьакцан ицралоит имцаха.
Нахьхьи хәылԥы еҵәа иналыггаз,
Аарла инаԥишьуеит игәыӷрақәа рхац.
Инхиҵоит гәырҩашәак ицәыригаз,
Гәырҩашәак, ашла иибац-иаҳац.
Нас ибла нахижьуеит ашьхақәа рсыԥса,
Игәхьааигоит иҷкәынра уаҟа икақәхаз.
Илаша-лашоит уажәыгь ашла иҳәымца,
Ашла иҳәымца зны ашьха ицәынхаз.
Ҩаԥхьа, аӡхыҵреиԥш игәы дынҭаӷызуеит,
Иажәреи иҿареи ирыбжьалоит ахҟа.
Ахәылԥы еҵәа нахьхьи ицәырҟьа-цәырасуеит,
Ахәылԥы еҵәоуп шаҳаҭс имоу уаха.
Данԥшылоит уи амҩа дызнысыз,
Иҟалап ушьҭа лассы асыҭәҳәагьы аур.
Ашла игәаҵахь, џьара, аҵықьҳәа ихысит,
Имацарахаз иашәа заҵә цәхалеит аурҭ!..
Ишԥакьаҿу иахьатәи амышгьы,
Аԥсҭазаара амаӡа ахьҵәаху.
Мушьни Миқаиа ~ ~ 403
Шәымрак шәышықәса ихьашыргьы,
Адунеи сақәлахар сҭахуп.
Ацәарҭәеиԥш икаԥсоуп абӷьыхәа,
Хәылԥы шәахәа аҵла ирыхьшуп.
Лакә ԥшак асуеит сгәы хыхәа,
Адунеи сақәлахар сҭахуп.
Ишԥакәеицеиуеи ахәылԥ ӡаӡа,
Нцәа цәашьыла ашьац хыркуп.
Хәылԥы еҵәеиԥш саргь наӡаӡа,
Адгьыл сақәлахар сҭахуп!
Сҩызак иахь
Амарҵеи изыҳәан изыҩӡом
Сара сажәеинраалақәа.
Ажәа бзамыҟә сҳәаӡом,
Шьаԥха ԥсык рыламкәа.
Иудыруаз, иҵәыуозаргьы сцәаҳәа,
Уи сгәахәра иахылҵыз уазуп.
Жәа ҵҩызаала еизыҳәҳәам,
Аҵыхәтәантәи смыткәма иацуп.
Иумҩын, дад, ажәеинраала,
Шьоук уаԥысны ашьха ихалт,
Ажәа еизугоит шахарбаала,
Уара цәҟьарас уеихсуеит ал.
Уара иутәым, уара иумаам,
Иабауҭаху дзыргәаҟуа аԥсы.
404 ~ ~ Амзаҭәымҭа
Иузарҳәагәышьом, џьым, ахымаа,
Зынӡа уӡытҟәа ҭабоит лассы.
Ахы усаргьы аҟәараан баша,
Ашәа азҳәаӡом, иудыруеит.
Нас, уара абзиа збаша,
Амала баша узыруазыруеи?
Ашьауа рдын
Ацаҟьаш иааӡеит ашәахәаш аҿыршо,
Ацаҟьаш агәы иҭаршәын ашьхарахь ианшоз.
Ашьха агәы ауит, ашьауардын иазҳаит,
Ашьхақәа иԥыршәеит, агәамчгьы арҳаит.
Иаблакьеит, иажәит, арҩашқәа ргәыԥҳәыхш,
Абаҩҷыда алалеит, амчгьы хыжжт.
Шьхагәы инықәԥрааит уи аҵыхәтәаны,
Ашьха жәҩан иналалеит, ашьхарҵыс ԥырны.
Ианаԥырҵуаз изааӡаз ашьхақәа рыҭӡы,
Ахра иқәнаршәит ашьауардын ахӡы!
Ашьыжь иацгылаз амырхәага,
Аԥсабара аԥшӡара инахьшит.
Икаххаа илашеит ашьха, ага,
Ашәахәа ахраш ажәҩа аҽахнашьит.
Еилас-еилахәмарт аԥсабара,
Адунеи лаша аԥсы цқьа ахалт.
Мушьни Миқаиа ~ ~ 405
Шә-насыԥк агәыҵак амра аԥхара,
Агәырӷьаҿҳәаша еиԥш хыхь ихалт.
Ашәахәа аԥсаҟьоит ажәҩан хымаа,
Аԥсҭазаара алагеит ҿыц.
Илашеит адгьыл хәымаа-жьымаа,
Ҽынла икыдлеит амза ахыц.
Аӡаӡаш ахәуеит ашьыжь ԥшалас,
Аразреи аԥшӡареи еицуп.
Ӡшәахшәа исхыҵит исымаз гәалас,
Сышьха ӡыхь еиԥш сгәы разуп.
Ашара мра са сгәы хнахуеит,
Аԥсыцқьеиԥш ихыҵуеит анаҟә кашьшьы.
Аҩ – иаҩуеит, ах – иахуеит...
Нахьхьынтәи иааҩуеит алу абжьы!
Уҽумԥсахӡеит, сажәеинраала,
Убжьы еицамкӡац иахьагьы.
Иахьагьы уҟоуп са уснаалан,
Умра лашароуп еиҳагьы.
Сгәырҩа уацуп, сгәырӷьа уацуп,
Мраҵас усыцлашоит есымша.
Сымыш параз усыԥсахацуп,
Уҟоуп са сзы Анцәа уишан.
Сынасыԥқәа урынасыԥуп,
Ԥсынгьы-бзангьы исгәыӷырҭоу.
406 ~ ~ Амзаҭәымҭа
Сахьцалакгьы удоуҳа сыцуп,
Сажәеинраала, ислахьынҵоу.
Сышлеи-сықәи рыххьа рахәыц,
Сара схәы ԥшӡа ацырҟьаха.
Абыржә схәыҷра амыш сналахәыцт,
Ишԥа ссиру аҵых уаха!
Уҽумԥсахӡеит, сажәеинраала,
Иахьанӡа усыцшәаҳәеит уара.
Мҩабжара снумыжьит схала,
Иахьагь уашәабжь наҩуеит хара!
Суада иҩнаххит сцыхаӡыхь аччабжь,
Исзааугазеи нас гәырӷьаҿҳәашас?
Шьхаӡыхьк цәырҵма аасра ихәыҵашьшь?
Ҳашьха рҩашқәа рашәахә зҳәаша?
Ма аԥеиԥш лашама ҳашьха тәыла?
Ашьха Анцәахәы дырзылыԥхама?
Храҿҵас Нарҭаа рдоуҳа аанкылан,
Ашьха раҳ ижәлар дрықәныҳәама?
Нас абри адгьыл шәҭыкакаҷма?
Аразҟы шәҭуама аринахысгьы?
Нас ушьҭа арыӷьала ҳхачма?
Абри аума
Уччаԥшь зхуҵо шьыжь аахысгьы?
Мушьни Миқаиа ~ ~ 407
Сара ахааназ акгьы сыхьуам,
Адгьыл сақәлахоит акыҳәагь,
Са сцыхаӡыхь еихымсыӷьуа,
Аччабжь ааҩуеит акыр-кырҳәа!
Уахатәи аҵых салагылоуп наурҵас,
Шәымҭа хьшәашәак сарҭаслымит уаха.
Асар рымҩа андоуп ажәҩан рахәыцҵас,
Иқәкаауп ажәҩан еҵәа ссала имцаха.
Амзаҿа ажәҩан агәы ахәуеит,
Бжьы-шьхак рҩыҵа асыԥса ахаԥхоит.
Ашацәа рашҭахь сныҵԥраап сгәахәуеит,
Цәаныррак ӡыӡымкуа сгәаҵаҿ ихыхәхәоит.
«Ҿуҭуам, ҿуҭуам, аҭынчра хьшәашәа,
Исыҵоукуа маӡа умоума нас џьара?»
Аҭак саҳаӡом иауан-иашәан,
Аҵых иалыҩуеит лашбжьык џьара!..
АԤхыӡ шкәак әа
Ацәа шкәакәа, ацәа шкәакәа,
Аԥхыӡ шкәакәа ԥхыӡ исырба.
Аҵых хәыцрала исхымгакәа,
Уаҵәы исԥеиԥшу лабҿаба,
Ԥхыӡ исырба ашара ашамҭаз.
Ԥхыӡ исырба насыԥ шкәакәак,
408 ~ ~ Амзаҭәымҭа
Ашьжьымҭан аӡаӡа аҳәамҭаз,
Уцәа хаара саламхакәа.
Снықәыргыл шьха ԥшӡак снаган,
Исырба арҩаш шкәакәа шыцәоу.
Ахәы инықәырԥыр схәыҷра хага,
Исыҭ амҵәыжәҩа, сгәырӷьа зхыҵәо.
Ажәеиԥшь рашәа сзаҿарҩ ахра,
Дырхынҳә абчараҳ лыԥхала.
Бахәаԥшь цаҟьаш аилаҭәахра,
Шьыжь иҩыча мра шәахәала!
Ацәа шкәакәа, аҵых шкәакәа,
Сыԥхыӡ уалаз аԥхыӡ шкәакәа!
Са схәы ԥшӡа зҳәатәы нымҵәо,
Умзаҭәымҭоуп иахьагьы.
Ашаеҵәа иаркуа-ирцәо,
Иухашеи-шеиуеит уахагьы.
Мшы мшыказ ажәҩан иалшәаз,
Аеҵә рныха ацырҟьаха.
Ахәы унықәшәеит, аҳақ иԥнашәаз,
Х-қыҭак сыжәлар ргәацаԥха.
Саԥхьа укаршәуп убырлаш бырсан,
Уаҵәтәи сызқәаҭыԥ анышә.
Уаҩак снышәнап сгәы унықәҵан,
Снылагылап сдамра ахышә.
Мушьни Миқаиа ~ ~ 409
Сцап шьапыла ахьы ахьыршо,
Ҭыԥхәырасгьы исоуп џьанаҭ.
Сан дгәырӷьаны дахьсыкәшо,
Сынҭагылап сашҭа ахраҭ.
Аҳаскьын иаҵәа шьахәапара,
Ишылагылоу схәыҷқәа збап.
Ацәашьы иаҵәа алашара,
Иналкәраан рыччабжьгьы саҳап.
Са схәы ԥшӡа зҳәатәы нымҵәо,
Унышәнап снамардап шьыжьы.
Ахраҭахьгьы убызшәа схыҵәо,
Илашап саԥсуара ацәашьы!
Сыгәҿыӷьреи сыгәхьаагареи сгәыҵакны,
Сызнысыз схәыҷра амҩа саныԥшылоит.
Нас, сгәы сынҭаӷызуеит иныҵакны,
Избоит, сажәреи сҿареи еиԥылоит.
Гәырҩашәак аацәырызгоит ашәаԥшь иналак,
Аҳәҳәыҳәа ала гәыбзыӷ сырҵәуоит...
Сылабжыш дналԥхоит ԥҳәызба еинаалак,
Сыбзиабара рыцҳа, ҩаԥхьа еицралоит.
Иаҳхылаԥшхәу сиашьапкуеит саҭеимҵарц,
Агәнаҳа, иац сышьҭахьҟа инсыжьыз.
Шәиԥхьыӡс исышьҭоу зегьы хеимҵарц,
Схәыҷра ахьӡала убырҭ зегь сыхижьырц.
410 ~ ~ Амзаҭәымҭа
Саныԥшылоит сшьамҩа, гәырҩа згымыз,
Амҩа ианыскаауеит сышәҭыцқәа рцәацәашь.
Ара мышк мҩамсӡеит сгәаҟрақәа зцымыз,
Зны абра ихыш-хыҵәон сыҷкәынра ԥаԥашьк.
Ицеит схәыҷра хьы мҩахәасҭак ианылан,
Даҽа знызаҵәык ахьҵәуаха сымҭакәа.
Уажә схәыҷра ахәы ԥшӡа сықәыԥшуеит гәыблыла,
Абжьарак,
Аа-ӡынра шлак еимарԥсахьеит сышьҭақәа!
Уи илахьынҵа шиаҩымсуа идыруеит,
Игәыӷрагь игәаҟрагь акымзарак нхаӡом.
Иҿҳәара мыш шааигәахогьы иныруеит,
Зны амзагьы гылаӡом, амрагь ҭашәаӡом.
Арҩаш абжьгьы дыдбжьык иналаӡуеит,
Ашьыжьтәи аӡаӡагьы нықәбоит уаҵәы.
Иҟалаӡом уаҳа абри амыш ицәалаӡуа,
Уаҳагь деигәырӷьом аԥҳәызба лыхцәы.
Иблақәа кыдҳалоит, дыҟоушәа-дыҟамшәа,
Нахьхьи, џьара, тыша ҵадак дҭаԥшуеит.
Џьанаҭ дназмышьҭуа гәнаҳак даҵоушәа,
Анцәа диашьапкуеит, Анцәа иахь дыԥшуеит.
Инҵәоит амышгьы, ахарҭа-аԥсырҭоуп,
Игага дзахымԥеит, агага иахшаз.
Иацгьы днасыԥдан, иахьагьы днасыԥдоуп,
Дгылоуп ауаҩытәыҩса аԥсҭазаара иажьаз!..
Мушьни Миқаиа ~ ~ 411
Исгәалашәоит аҽацә еиԥш ииасыз сымышқәа,
Зегьы-зегьы сгәалашәоит сыччаԥшьи сҵәуабжьи,
Уажәыгьы исынпыҟҟалоуп сымышқәа рхымҭақәа,
Аӷны жәҩан саҵаԥшит, асыҭәҳәагьы салаԥшит.
Цәгьагьы-бзиагьы, зегьы-зегьы збеит ракака,
Сымҩаҿы исԥылеит илаԥсахазгьы иҳәаԥсахазгьы.
Снеиуан ԥшьшьаала аԥҭа еиқәара схы алакуа,
Зны, сақәцәажәон хәылԥы мзаҿа иҭахазгьы.
Абгыӡгьы сықәҟааит, исхаԥхьеит атыҩарҩаргьы,
Аԥшӡагьы сԥылеит сымҩахәасҭа анҵәамҭаҿ.
Аӡхыҵрагьы сырнакит, ихышхыҵәеит аҩаргьы,
Сҭанагалеит ашҭагьы ауазаԥшь аҳәарҭа.
Сара снанагеит, зны аӡымлага ахьылагоз,
Аххақәа иахьыбылуаз аӡы амца ацралан.
Сара снанагеит зны ақәны жәла ахьыларҵоз,
Аши абысҭеи ахькарыԥсоз ҭагалан.
Зегьы-зегьы сгәалашәоит ахәагьы аҿашагьы,
Аԥшырҭа иқәтәоу иџьысшьоит сахьааз абранӡа.
Зегьы ргьама гәасҭахьеит ахаагьы ашагьы,
Заҟа ааԥынра нхазеи нас, сгәаҟра аҵыхәтәанӡа?
Исгәалашәоит аԥхыӡ цәгьеиԥш ииасыз сымышқәа...
Ацгәы хәҵыш ацалаҟьа иқәтәоуп,
Шьыжь шәаԥшь ахы алак аҿы аӡәӡәоит.
412 ~ ~ Амзаҭәымҭа
Аӡаӡаш еимхәыцха амахә иқәҭәоуп.
Шьха мра-шәахәак ахра иаҿаччоит.
Амырхәага каҳәҳәуеит аҳәҳәыҳәа,
Исаҳауеит аҵыс зыбжьы хаа гауа.
Ацгәы хәҵыш ахәаԥшуеит ашьшьыҳәа,
Абызкаҭаҳа акаҭа зҳауа!
Ашәҭыц асы-шәыб илашәҭызшәа,
Сахьнышьҭалаз ԥхыӡла избеит.
Ашәҭыц шаеҵәан искызшәа,
Илакә хьыршәыгәхан исҿаԥхеит.
Ашәахәа дналшәеит Анцәахшара,
Акыр-кырҳәа лыччаԥшь каԥсеит.
Иԥхашьа-ԥхаҵо цәалашәарак,
Сгәаҵа аҽҭаршәны аҽаӡеит.
Инхышхыҵәаз ус цәаныррак,
Сырҭаслымны сагахьан.
Сааԥшит сналԥраан ашацкыра,
Адәахьы иҟьаҟьаӡа ишахьан!
Адгьыл ҭынчуп, ажәҩан ҭынчуп,
Жәҩангәы иҵаҽҽоит асар рымҩа.
Ҩ-ԥҭацахашк нахьхьи еихышьуп,
Ашьха ирхаԥхоит асыԥса рыжәҩа.
Мушьни Миқаиа ~ ~ 413
Имҳәа-имырза зегь еицәажәоит,
Иҵәахуп уаха аҵых амаӡа.
Амза кьагәа ԥшьала ихьшәашәоит,
Аҵых ҿыхоуп, гәырҩа амаӡам.
Жәҩангәы аҳраҿы зыԥсы ҭаӡу,
Дналҵуеит амаалықь аԥсыцқьа.
Уахатәи аҵых амышра ацуп,
Исхылаԥшхәу, схы-сыԥс рыцқьа.
Исанажь сызҵалаз агәнаҳа,
Са сҿара аҳақ исымшаҭаз.
Исанажь сажәра иақәлахаз...
Лахь сумҭан, сқәыԥшра шаҭаз.
Адгьыл ҭынчуп, ажәҩан ҭынчуп,
Зегь сгәалашәоит избаз анкьа.
Ҩ-ԥҭа хаҽрак нахьхьи еихышьуп,
Са саҵаиоуп ажәҩан саркьа!
Аӡыхь
Шәынтә адунеи иаԥсаххьоу адгьыл уагәылсит,
Удоуҳа ацыԥхьқәа анҭәалоит ашәышықәсқәа рџьам.
Шә-хьымрак ухаԥхеит, шә-ԥшатлакәк уҿысит,
Х-қыҭак рынцәахәы, ҳабиԥарақәа ршьам.
Сцәашьы иаҵәа, смыткәмеи суази рылабжыш,
Слакә хәыԥшӡа амаӡа иамоу шаҳаҭс.
Са сабдуцәа руоуи руази ирылаԥшыз,
Уара аӡәзаҵәык уоуп шәаџьҳәаҩысгьы ирҭынхаз.
414 ~ ~ Амзаҭәымҭа
Уахагь аҵых заҵә уагәыларшәуп умала,
Мшаҽнеиԥш уахагьы аҵых ырлашо ухыхәхәоит.
Лыԥҳал лыман ԥҳәызбак дааиуеит хәымҩала,
Убригьы абыржә акәушәа сахьынаԥшуа избоит.
Сара схәыҷра рыцҳа иақәлоу схәыраз,
Сыҵых иалоу, сымыш иалоу,
Аҵыхәтәантәи суасиаҭ.
Усҿашәшәа ҽазнык, схәыԥшӡа аԥшалас,
Нас, ашьшьыҳәа, сцәашьы иаҵәагь сзыркьаҭ.
Агәжәажәара
Башаӡа стәоуп иахьагьы,
Баша схы абажә ианысҟьоит.
Бзиарак ыҟаӡам џьаргьы,
Шәымҭак шәалҟьамрак цәырҟьоит.
Абжьарак, иҟоу мцҳәароуп,
Аламыс афеит аӷәарџьа.
Адәахьы усгьы шьроуп, нырҵәароуп,
Шәеиха, шәықәеибах амарџьа!
Жьхык злухша еихаҵәык убаӡом,
Адгьыл рыцҳа аӡы ықәыршоуп.
Аха аӡәгьы ажәакгьы шәҳәаӡом,
Ауаагьы ассир шәалашоуп.
Стәоуп схала, сыгәҿыӷьра схыҵәо,
Сахьыԥшлак ҭацәуп аҳәысҭажә еиԥш.
Аӡи амцеи аҽҽаҳәа еиқәызҭәо,
Аҩнқәа гылоуп аҳәаҭражә еиԥш.
Мушьни Миқаиа ~ ~ 415
Амыш ҵәуеит ақәрахьымӡа,
Адәахьы ақәаршҩы кыдҵәоит.
Схәыцрақәа еихьымӡа-еиԥымӡа,
Сгәы иацралаз амца дырцәоит.
Башаӡа стәоуп иахьагьы,
Баша схы абажә ианысҟьоит.
Гәыӷрак ыҟаӡам џьаргьы,
Баша шәалҟьа мрак аацәырҟьоит...
Агәнаҳа
Дыҟазаарын зны хаҵа нагак,
Зегьы ззеиԥшыз ладеи-ҩадеи.
Дымҵарсны дшамаз иқәыԥшра хага,
Ушьҭа иқәраҿгьы днаӡеит.
Ҵааи-цышәи еиқәиртәомызт,
Аҩгьы-акәаргьы иара икын.
Ҩ-храк рыбжьара ихы кашәомызт,
Бжьы-шьхак иҳәымца еиҿакын.
Ашьанҵа рыԥхра изышьаҟьасҭан,
Дқәылон, дқәыҵуан, дыџьбаран,
Уаҵәы дзыниоз ԥхыӡла ибарҭан,
Арԥыс игәыӷрақәа харан...
Цәгьамзар бзиа ҟамҵаӡакәа,
Иуаҩыбжара ашә-гәашә дҭыст.
Имцахара неиҿамкӡакәа,
Иҿара амышқәа зегьы ихыст.
Даргәаҭеиуан иқәра мчымха,
Ԥхыӡ цәгьан игәнаҳагьы ихьӡеит.
Гәыӷра еижьагак жәҩан ихыхуа,
Аиқәымшәа, абранӡа дааӡеит.
АБАЛЛАДА ҚӘ А
Мушьни Миқаиа ~ ~ 417
Игәнаҳақәа хьааны ицралеит,
Ҭыԥ ирҭомызт иахьеи-уахеи.
Абас ишлара ашҭа дҭалеит,
Абас мацара ишеит, ихәлеит.
Ихихырц дашьҭалеит иԥсымҭаз,
Ауаҩы агәнаҳа дызҵалаз.
Дцәырҳаны дҿыхон ашамҭаз,
Дҿыхон уи аԥхыӡ цәгьа дшалаз.
Иҵыхәтәы мышқәа абас мацара,
Гәырҩа-гәырчыла ихысны ицон.
Иҟаӡамкәа мыш лашарак,
Ахәылԥаз имрагьы нҭашәон.
Уахык,
Игәнаҳа агәырҩа дшалаз,
Иҽынеиҵыхны днықәиеит нас.
Лаҳәа еиқәаҵәан инеихалаз,
Ауаҩытәыҩса ҿааиҭит абас:
«Уаа шәҩык агахьеит ухымҭа,
Узҵымӡаара уаҵоуп ауал.
Агәнаҳа иуқәу уԥсымҭаз,
Ухыхраз, амаалықь иашҭа уҭал...
Бжьы шьхак рынхыҵ
Дынхоит ҭаҳмадак,
Утәашьа–уԥсышьоуп, ушзахәо уца.
418 ~ ~ Амзаҭәымҭа
Иуқәуҵахьоу гәнаҳа гәарҭак,
Ухухырц, ашла иуеиҳәо ҟаҵа!» –
Дналаӡит уи аԥхыӡ еиқәара,
Ауаҩы, аԥхыӡ цәгьа асахьа змаз.
Дцәырҳан дҿыхеит ацәылашамҭаз,
Зхарҭа зыԥсырҭа згәыӷырҭаз.
Дгьыли-жәҩани реимыггамҭаз,
Ахра ҵәцашқәа анлашоз,
Ашара шьхарҵыс ашәаҳәамзаз,
Ашара шәаԥшь алашамҭаз,
Иҩи-икәари неилаԥсо,
Бжьы-шьхак рымҩа, абахә хықәла,
Игәырҩа ихыҵәо аҽыуаҩ дцон.
Дук мырҵыкәа ашҭа днықәлеит,
Гәыӷрак игәаҵаҿы ихыхәхәон...
Иԥаҵаш хыҽҽо дтәан ашәшьыраҿ,
Ашла ашәак ныҵак иҳәон.
Ашьха ҩашқәа реибаркыраҿ,
Арҩаш кнаҳақәа еилыҽҽон.
– Уааишьа сгәаԥхом, иумоуп гәалак,
Дад, исыҵамкыкәа инасырҳа.
Избоит аргама, ԥхыӡ цәгьак уалоуп,
Гәырӷьаҿҳәашазар, сгәы азырҳа! –
Мушьни Миқаиа ~ ~ 419
– Гәырҩагәышьоуп сымҩахызгаз,
Анцәа исиҭаз лахьынҵас.
Гәнаҳак саҵоуп схы-сгәы ҭызҟьаз,
Исхухырц суҳәарц ауп сзузааз.
Схьаа иамазар ԥсыхәа-ӡыхәак,
Џьара ҽышьапхыц ахьакуа,
Ҵааҩы-ԥшааҩык, нцәахәык, ныхак,
Дауҳа цәашьык ахьасыркуа,
Ус хәарҭа-хәаԥшьык сымазар,
Издыруеит исыҵоукрым уара.
Дгьыли-жәҩани акрыҟазар,
Анцәа духәап уаргь џьара. —
Акыраамҭа ашла дхәыцуан,
Уи гәаныла акыр деимдеит...
Иаԥхьа ашьшьыҳәа анаҟә хыҵуан,
Аҵыхәтәан, ашла абасгьы иҳәеит:
«Дад, ухымҭа иагеит шәҩык ахацәа,
Абри гәнаҳауп хҿыхшьа змаӡам.
Аԥхыӡ цәгьа уцуп уаха уцәар,
Уа ухраҭ ашҭагьы цқьаӡам.
Аха доуҳа зцым адунеи егьыҟам,
Угәнаҳагьы иамоуп хәарҭа.
Ала ҭашӡом акгьы ахьыҟам,
Бла зҭам ҭацәуп алакҭа.
Уара уахьынхо ахәы аԥынҵаҿ,
Анцәа еихеигалт хы-мҩакы.
420 ~ ~ Амзаҭәымҭа
Убра имҩасуеит ааигәа ӡырҩашк,
Ашәҵла тәрыԥсақәа ахакы.
Хы-мҩакы ахьеихагалоу,
Уеишәахьчагьы убраҟа иргыл.
Инеиуа-иааиуа, иуднагало,
Гәыкала амҩасцәа урԥыл.
Уазыразны уеишәа иқәу,
Учеиџьыка иахыԥхьал зегьы.
Иудыруаз, ҭоубаны иуқәуп,
Уеишәа даҩган думышьҭын аӡәгьы.
Ашықәсқәа еихала-еихыҵып,
Ауаа учеиџьыка рҿаҵала,
Аӡын каԥсап, ааԥын гәылҵып,
Уҟанаҵ абас ҟаҵала.
Абарҭ Анцәа икәа иҭысхуеит,
Ԥсра ҽнынӡа уҭоуба нагӡа.
Убысҟан угәнаҳагьы ухыҵуеит,
Уџьанаҭ гәашә аатуеит иккаӡа.
Ҽакгьы укәа-умаӷра иҭасҳәоит,
Угәы-уԥсы сыҭан, цқьа уӡырҩы:
Ацәгьа ҟоумҵан ахаан, цасҳәа,
Уиҵамшьыцын ахаан ауаҩы.
Уҩны унеир ашәаԥшь уҽалак,
Ашыц лаба-ҩа уашҭаҿ иарс.
Умаӡа удыруаз уара ухала,
Еицоумкын иуаҭәашьоу доуҳас.
Мушьни Миқаиа ~ ~ 421
Угәнаҳа анухыҵуа ауха,
Ибыбышӡа ишәҭуеит улаба.
Убысҟан еицралоит уныха,
Мраҭашәара лашоит лабҿаба!»
Ицон амышқәа, ицон аҵыхқәа,
Ашҭа аԥынҵаҿ иарсын алаба.
Аԥшәмагьы идоуҳа давымскәа,
Данын хымҩакы рымҩапа.
Ашьыжь шара днаҵагылан,
Ажәеиԥшь реишәахьча ирхион.
Игәы хыхәхәо зегьы дырԥылон,
Хышла-гәышла урҭ ирчон.
Ихҭыгәлоз зегь рымҩа инамак,
Ичеиџьыка инапы ианҵа,
Иразра аӡыхь иҽалак,
Есымша дырԥылон дразӡа.
Ихҭасцәагьы гәы раҳаҭла,
Рныҳәаԥхьыӡқәа игәы инҭаԥсо,
Дыӷьӷьа-дыӡәӡәа аԥшәма ҳақла,
Амҩасцәа ниасны ицон.
Ҽнак, шьыбжьышьҭахь мра ҭашәамҭаз,
Ҽыуаҩ хаҵак дшааиуаз ибеит.
Дцон аҽыуаҩ аԥшәма дгәамҭа,
Уаҳа аԥсышәакгьы имҳәеит.
422 ~ ~ Амзаҭәымҭа
«Дад, счеиџьыка уаӷрамгылан,
Иҟалозар шәымҭақәак усҭаз.
Сыҟәнумшьозар џьара акала,
Даахәан суҳәоит Анцәа ҳазшаз!» –
Аха аԥшәма ииҳәоз имырҳакәа,
Ахеиԥш днаивҟьан дцон иара.
Аԥшәма убысҟан изымычҳакәа,
Ихызаҵә даҿеикит дызгара...
«Сыгәнаҳа иацлеит даҽа гәнаҳак,
Избоит исҭыԥхеит џьаҳаным.
Ушьҭа иҟасҵо егьыҟам уаҳа,
Агәра згеит сылахь егьшаным!» –
Абас дгәырҩашха мраҭашәамҭаз,
Дынкахәыцуа уи дышцоз,
Ахәылԥаз аӡаӡа аҳәамҭаз,
Абас иаҳаит абжьы игоз:
«Ухымҭа иагаз, уи дыԥсахҩын,
Иҭыԥхәырахеит џьаҳаным.
Уи баша иниасуаз мҩасҩым,
Гәнаҳак ҟаиҵарц амҩа данын.
Игәаԥхеибашьаз ӡӷабки ҷкәынки,
Абар уаҵәуха хаҵа ицоз,
Амаҳагьа амҩа рзикит...
Ацәгьа рыбжьеиҳәарц азы дцон.
Анцәа дузылыԥхеит угәаҭан,
Урыцҳарақәа зегьы урхыст.
Мушьни Миқаиа ~ ~ 423
Уара иҟоуҵеит, дад, аԥсаԥа,
Гәнаҳагь уаҵам иахьарнахыс!» –
Иашҭа дҭалеит иаҳаз хамҵа,
Гәырҩашак дшамаз дырҩышьны.
Дынхьаԥшызар, нахьхьи, аҵәамҵа,
Ашыц лаба гылан ишәҭны!
Ауаҩ и ацгәи рлак ә
Икәымжәы икаба, иҽеибыҭан,
Ҽыуаҩ хаҵак хәылбыҽха,
Иуалуашо амра аԥсымҭаз,
Ус дышнеиуаз дааԥсаха,
Амҩахәасҭа ахьналагоз,
Ацгәы ԥшқа абжьы хҵаны,
Абна атоура аԥсы алахо,
Ибеит ишкаршәыз ишәаҟьаны.
Азныказы даалак-ҩакит,
Аҽы аӷәрагьы наҿакны.
Ацгәы шҵәоз абжьы еицакит,
Ацгәы ҵәон иӷьазкны.
Аҽыуаҩ уаҳа изымычҳакәа,
Уа дынҽыжәҵын, днахагылт.
Ҳамҭак ацгәы ҟыт мҳәакәа,
Иҭынчӡа ихәаԥшуа иаангылт.
Ацгәы иҳәон бжьыда-шьҭада,
Ацгәы аблақәа ирҳәон зегьы...
424 ~ ~ Амзаҭәымҭа
«Ҳаиқәымшәакәа сшьапқәа ԥҵәанда!» –
Игәаҵа иҭиҳәаауан иаргьы.
Ацгәы ԥшқа абна инаҭан,
Даԥырҵны илымшеит ацара.
Иаашьҭыхны, ԥшьшьала, инаган,
Ихҭырԥа инылеиҵеит иара...
Ауха иман дааит аҩныҟа,
Ихьӡаз ақәаршҩы ихьыҵәҵәа.
Ахәыҷы дыҟа, аду дыҟа,
Зегьы иԥылеит игәырӷьаҵәа!
Ирааӡеит ацгәы нап адкылан,
Иаргьы аԥшӡара икны иагон.
Имыцәаӡакәа, уахынла, ҽынла,
Уаха шаанӡа иҷаԥшьон.
Ашылаҭра ашыла зҭамхоз,
Ацаҿы аԥшлапҟьа «злагоз»,
Аџьықәреигьы џьықәреи зҿамхоз,
Расеи какани ӷәыхны изгоз,
Аҳәынаԥқәа рҳәыԥ ныхны,
Аԥшәма ишәындыҟәра цқьаӡа,
Адулаԥқәа рцаԥха рҿыхны,
Инхеит рҭаҵәахқәа еибгаӡа.
Аԥшәма дгәырӷьон игәанала,
Ицгәы даргәырӷьон есымша.
Уахынла, ҽынла, иара ахала,
Ишәарыцон, ссирын излашаз.
Мушьни Миқаиа ~ ~ 425
Абнахь ицон иара ахала,
Абна ҳәынаԥқәагь акуан.
Зны ацалаҟьа инықәтәон ԥшьшьала,
Ашьшьыҳәа алацәа нҭаауан.
...Ицон амышқәа еишьҭала,
Маҷ-маҷ амычгьы каԥсон.
Иахьа, зныкыр иаалеи-ҩеиуан,
Нас ҩаԥхьа аҽҳәаҿ инатәон.
Аҳәынаԥ хәыҷы ашьҭыбжь зныруаз,
Алымҳақәагь цеит уашьҭа.
Иара атәала иуазыруа,
Алабжышқәагьы нкаҭәа,
Имага-маго иҩагылан,
Амырхәага инцәылон зны.
Уа ҵлак амҵа нас иааҭгылон,
Инкахәыцуа итәон ҽазны.
Ҟырҟылбаахда мышк мҩасуан,
Ирызгәамҭаӡакәа инхон.
Ахы ахыбаан, ус игәӡасуа,
Амла ишакуаз ишон, ихәлон.
Ахы рхыбаан, акры ахьырфоз,
Аишәахь инеиуамызт иара.
Хәыҷи-дуи акрахьырфоз,
Итәаны ирыхәаԥшуан хара.
Инақәшәан аԥшәма игәы аԥжәара,
Ишьацәқәыԥ инахаиршәит ҽнак.
426 ~ ~ Амзаҭәымҭа
– Исызумҭеит уаргьы гарҭак,
Ҳгәы аакыдухит зынӡак! –
Даӷьуа-дыԥсуа наҟ дындәылҵит,
Иаргьы алабжыш агәы инҭаԥсо,
Ашьшьыҳәа аҽҳәа иныҽҳәыҵит,
Аҵыхәа шкәакәа шьҭарҳәазо.
Убринахыс, аԥшәма дшааилак,
Ацәардаӷәы аҵаҿы инатәон.
Аԥшәма мыждагь, игазшәа иааирак,
Ииуыз иашоуп ҳәа иԥхьаӡон.
Иахьа уаҵәы, аамҭа мҩасуан,
Итәан ацгәы амышқәа ԥхьаӡо.
– Ахәыҷқәа аҟьышьуеит ацхь иагаша! –
Иҳәан, ҽнак игәы ԥжәаӡо,
Ацгәы ахьтәаз днахагылеит,
Ахи ашьапи еилаԥсаны.
Дангәанаҭа, аарла игылан,
Инеиҿаԥшит аԥсы ӡаны.
«Уанаџьалбеит сзыхурҟьозеи?
Гәаҟк сыҽҳәаршәуп ахәышҭаара.
Избоит сыҿҳәара нҵәагәышьеит,
Исуҭаруазеи ҭынч аԥсра» –
Аԥшәма игәы иҭаз уи иадырын,
Абла ҭхаха инеиҿаԥшит.
Алабжышқәа аацыр-цырын,
Игәыкы-ҵәыкуа ахы ихьнашьит.
Мушьни Миқаиа ~ ~ 427
Аха аԥшәма агәхьаа мкыкәа,
Ҽеишәа аблақәа ҿаҳәаны,
Иаашьҭихын, нас дымԥшыкәа,
Има ддәықәлеит дыццакны.
Хы-мҩак дырхысны, х-ӡык дрырны,
Дәыкаҿ дкылсит аҵыхәтәаны.
Абла ԥиртлан, уаҟа иныжьны,
Дцеит иҩныҟа инартәаны.
Дцеит аԥшәма дымхьаԥшӡакәа,
Адәышкәаӷьаз ианхалт ацгәы.
Ҳамҭак абжьы мыргаӡакәа,
Итәан, иқәхан уи агәы.
Аухантәарак имыцәаӡакәа,
Иштәаз, иҟьаҟьаӡа иаршеит.
Адырҩаҽны егьымфаӡакәа,
Ишыгәаҭеиуаз, наҟ, ихәлеит.
Иахьа, уаҵәы, аамҭа мҩасуан,
Ҽнак, игәхьаагаӡан аҩны,
Иҩагылан, иныгә-нысуа,
Амҩа иқәӡан уи аҽны.
Ақьышә иқәкны аԥсы ахаара,
Хәык инхалеит иааԥсаны.
Иаԥшааит аԥшәма иашҭа-гәара,
Инатәеит иахьабарҭаз инаԥшны.
Абла ихгылеит ахәыҷра амышқәа,
Уаҵәы ашара ишазыԥшыз.
428 ~ ~ Амзаҭәымҭа
Нахьхьи игылоу аца шышқәа,
Раԥхьа аҳәынаԥқәа ахьакыз.
Абар, дахьнеиуа аԥшәма ихала,
Иара мышкызны деиқәзырхаз.
Абар, ахәыҷқәа амӡырхала,
Ихәмаруа иахьнеиуа еилыхха.
Абла аҿаԥхьа зегьы мҩасуан,
Уи зегьы аҳауан, зегьы абон.
Еиҵамгыло ацгәы еиҵасуан,
Агәы рыцҳа ҭыҵны ицон.
Алашьцара инамнахаанӡа,
Ахәы акәаԥраҿ иҟәиҭӡа итәан.
Ацгәы зынӡак иӷьазкаанӡа,
Алаԥш гәаҟуа ашҭа иҭан.
Убас мацара ишыгәаҭеиуаз,
Аҿы еилымго иааԥсаӡеит.
Агәырҩа амца агәы ишҭацеиуаз,
Алашьцарагьы ахьӡеит.
...Адырҩаҽны амла ианаргәаҟӡа,
Фатәык збозар ҳәа џьара,
Ашьшьыҳәа, аарла, адәы аҟынӡа,
Ашьапы инанагеит иара.
Иқәлан ишнеиуаз, адәы анаӡараҿ,
Изқәымгәыӷуаз ссирк абеит.
Ахра иқәиааз ҵлак абжьара,
Шәарахк аблақәа еилдыргеит.
Мушьни Миқаиа ~ ~ 429
Ашьи-ашьи еиқәҵо, ԥшьшьала,
Акыр иазааигәахеит иара.
Ахәда хьыхәхәа ԥслаҳәк ахала,
Аҵла ишкынхалаз иагеит агәра.
Аӡә деихсзар акәхап аҳадақь,
Аԥслаҳә ахраҿ икақәхаз.
Ахаҳә рыԥхра, амардагь,
Дзырҿымсыкәа ицәынхаз.
Шәарахк аҵла ишкынхалаз,
Абла иамжьо иабон ацгәы.
Иаҭахгәышьан убра ихаларц,
Аха иалшомызт ашьамхы.
Ишԥоурыз, инатәан, акыр иазхәыцит,
Неишьас иамаз азҵаара.
Аха аԥслаҳә ахала икнымҵит,
Ахалара алшомызт иара.
Арахь, амла, аԥсеиҩҭкаара,
Аарла, аарла ахәыц иакын.
Нас, ашьшьыҳәа ахра ҿҟьара,
Ашҟа идәықәлеит, агәы еиқәнакын.
Ашьапхыц ацаҟьа иаҿаргыло,
Икыдлеит, рыцҳа, аԥсы ҭины.
Маҿа-маҿа ацгәы ааҭгыло,
Инеиуан ахаҳә аԥсы аҿакны.
1 Аҳадақь – ахара, хараӡа.
430 ~ ~ Амзаҭәымҭа
Аԥсреи абзареи ирыбжьысны,
Аарла ихалеит ахра агәы.
Иԥсымкәа-ибзамкәа, аԥсгәы иҭысны,
Ашәарах аҽакәнаршәит ацгәы...
...Абри аамҭаз, абна атоура,
Ахаԥыц ҟәашӡа, аҽыҭҳәа,
Еихала-еихыҵуа, аган аура,
Адәы инықәлеит абнаҳәа.
Ицон аҳәа мхык иҭаларц,
Аӡәы иԥхӡаша еиманаҵәарц.
Инаҳәы-ааҳәуа, ҭынч ахала,
Аԥсаҭа кыдҵа, иҳәырц, ичарц.
Ахашәа хымбо иқәла ишнеиуаз,
Ахра аганахь инаԥшит...
Аарла-аарла, аԥсы леи-ҩеиуа,
Аԥсы маҷхан, инхьышьшьит .
«Уауаау, ари закә оумоузеи!»
Са стәы егьыҟамзаап уажәшьҭа.
Заҟа ихәыҷузеи, заҟа иӷәӷәоузеи!
Абри иамҭахәхоит са суахҭа.
Адгьыл аҿы иаҭәамшьакәа,
Ахра ахыцәқәагь аҭәамшьакәа,
Ахра иалиааз аҵла ахала,
Шәарах дуӡӡак ханагалан,
Ҭынч, ашьшьыҳәа имыццакӡакәа,
Уи иаблакьоит ашьаркәасҭа.
Мушьни Миқаиа ~ ~ 431
Ҭынч, ашьшьыҳәа, имыццакӡакәа,
Уаҟа икыднаҵоит аԥсаҭа.
Сара рыцҳа, сабар, ҩраԥа
Снамышьҭ иалшоит сарҟьацыр.
Хыҵәахырҭа ҽеик гәаҭан,
Еиӷьуп, ирлас схы сҵәахыр» –
Абнаҳәажә аҟәара еиҵасуа,
Аԥышә ду ала, иццакны,
Ишзахәаҵәҟьоз ахала аҽажит,
Анышә хьшәашәа неиҩҟьаны.
Абри аамҭаз, мшәык ҟәар-ҽаруа,
Иаацәырҵын, инықәлеит адәы.
Амышә шнеиуаз игар-ҽаруа,
Абҭәа афазшәа еимгәаҭәы,
Ахра ахахьы иаанаԥшызар,
Асаса анахан, иаанхеит!
Ахы ныҵмыҳәҳәо амышә жызар,
Абыржәыҵәҟьа иаҭаххеит.
«Уауаау, ари закә оумоузеи?!
Са стәы егьыҟамзаап уажәшьҭа.
Заҟа ихәыҷузеи, заҟа иӷәӷәоузеи!
Абри иамҭахәхоит са суахҭа.
Адгьыл аҿы иаҭәамшьакәа,
Ахра ахыцәқәагь аҭәамшьакәа,
Ахра иалиааз аҵла ахала,
Шәарах дуӡӡак ханагалан,
432 ~ ~ Амзаҭәымҭа
Ҭынч, ашьшьыҳәа, имыццакӡакәа,
Уи иаблакьоит ашьаркәасҭа.
Ҭынч, ашьшьыҳәа, имыццакӡакәа,
Уаҟа икыднаҵоит аԥсаҭа.
Сара рыцҳа сабар, ҩраԥа
Снамышьҭ, иалшоит сарҟьацыр.
Хыҵәахырҭа ҽеик гәаҭан,
Еиӷьуп, ирлас схы сҵәахыр» –
Аҳәан, аарла, абжьы нкылан,
Ԥшьшьала, ашьшьыҳәа аԥсы ӡаны,
Аҳәажә ааигәара аҵла игылаз,
Аҽеилышьны ашәшь иаҟәнылаз,
Иналатәеит амышә аԥсы ӡаны.
Ахәылԥаз ацгәы ҩалбаан,
Аарлаҳәа ашьапқәа неихго,
Ԥхьарҭас иамаз аҭыԥ налкаан,
Инкахәыцуа уахь ишцоз,
Агәы ҭрысын ацгәы аангылеит,
Абла кыдхал џьарак иԥшуан.
«Зыԥсра аахьаз акы сԥылеит!» –
Ацгәы ахәы-ажьы неилагылеит,
Аҳаскьын акы иарҵысуан.
«Сишь! Ҵысумашь, ҳәынаԥумашь?! –
Ашәымҭак аҿара хынҳәын,
Исыцәцарымашь, исызкрымашь?!» –
Ацгәы агәы ааилашын,
Мушьни Миқаиа ~ ~ 433
Ихәхәаӡа аҽынканаршәын,
Адгьыл аҽеиуатә инкаиеит.
Аҵыхәагьы шьҭахьҟа инаршәын,
Икахәхәа ҵаҟа ишьҭанаҵеит.
Аҽархиеит ишалшоз ала,
Абар, абар, иԥоит уашьҭа.
Ахы иамеижьарц, аҟазшьала,
Абла иныҵнажьын еиҭа,
Ишзахәоз иԥеит еиҵасны,
Ишнеиуаз, иамҵасит иабаз.
«Уауаау аҳәан, аҳәа ҭрысны,
Иааҵыҩрит алакә ианиаз!
Ацгәы шәан, наҟ, ишиашаз,
Ишакәхалакгьы аԥсыцәгьа агарц,
Ашәшь зқәышьшьы аҵла игылаз,
Инкыдԥалеит, хыхь ихәнарц.
Абри аамҭаз, аҵла хыхәеит,
Аҵла иагьагымхеит ихжәарцы.
Амышә хәаа-зааит, аԥсы маҷхеит,
Амышә налыҩрын, хланҵы,
Ишиашаз ҵаҟа аҵәы иахаҳан,
Амышә ԥыххааса иагеит.
Ацгәы рыцҳа, наҟ, аԥсы аман,
Аарла ашьамхы аҽанаргеит.
Аԥсы ицаз уажәыгь имааиуа,
Игәыҭҟьа-ԥсыҭҟьаха ицон иара.
434 ~ ~ Амзаҭәымҭа
Уахатәи аҵых дуӡӡа иааиуа,
Излалшарызеи аршара?
Абас гәырҩала амҩа ишықәыз,
Ашьҭахьҵәҟьа ахысбыжь геит,
Агәыҭҟьара ахаҿы ишықәыз,
Ҩаԥхьа ассир ацгәы иабеит:
Ишәақь агәҭаҵәҟьа аанкылан,
Дышзахәоз дыҩны аӡә даауан.
Абар, абар, ишьҭагылан,
Иаауаз аҳәа ихьӡауан...
Ахы иацыҵҟьаз аҳәа гыла,
Абар, деихнахуеит ауаҩы.
Аха, абри аамҭаз ацгәы рԥылеит,
Игәыҭҟьа-ԥсыҭҟьаха, ишәаны.
Аҳәа каҳаит, аҳәа гылеит,
Аԥсы цеит, ацгәы анаба.
Ахаԥыц ала аҳәа гыла,
Ацгәы иацрасит лабҿаба.
Уаҳа ауаҩы ишьҭамлакәа,
Ишиашаз абнахь еихеит.
Ацгәы шьаҿак азеихымгакәа,
Иӷәаԥсо адгьылаҿ иаанхеит.
Ацгәы рыцҳа иахьыз ангәеиҭа,
Днахагылеит, иԥсы еиқәзырхаз.
Зны, икаижьырц иҭигаз иашҭа,
Иара ицгәы акәын иҭахоз.
Мушьни Миқаиа ~ ~ 435
Аԥсахәага ҭан макьана,
Аԥшәма аарла инеиҿаԥшит.
Хәыҷы-хәыҷла абла кьаҭо,
Ашьшьыҳәа ахәдагьы нхьышьшьит.
Аԥшәма днеиуан, ҿымҭ-ԥсымшьа,
Хьаак игәаҵаҿ еибакуан:
«Изсуҭазеи абас аԥсышьа?» –
Абасгьы аҳәошәа иаҳауан.
А ХҚӘ А
Автор иҟнытә  5
АЖӘ ЕИНР ААЛАҚӘ А
Сбызшәа  7
Споезиеи сареи ҳаицәажәара  9
Ауаҩы дыҟанаҵ  11
Сыԥсадгьыл  13
«Ԥсра зқәым слахьынҵагьы шышлара ишлеит...»  14
Сара зегь сылшоит  15
«Исыхьуеит. Схьаа сычҳарц салагом...»  16
«Амацәыс аҵамзар, ажәҩангь мшынхон...»  17
Аҩыза игәхьаагара  19
Алахьынҵа  21
Ашьыжь ашьха  22
«Уажә абзиабарагьы сашьҭам, анасыԥгьы...»  24
«Сара уахынлатәи поетуп...»  25
«Аԥсҭазаара аԥхыӡаҿ сҟьалеит...»  26
Сышьха ӡыхь  27
«Ҽазныкгьы саҳәоит Анцәа илыԥха...»  28
«Издыруеит, ухҭаскцәоит, схәыҷра аҵх...»  29
«Слакә ԥхыӡ аргамахеит ашамҭаз...»  30
«Сара есымша аразра сашьҭан...»  31
«Ашьха ԥшӡа, ахәы ԥшӡа сықәгылоуп...»  32
«Тур ухәеиԥш сыцқьазар сҭахуп зегь рыла...»  33
«Сызусҭоу здырырц шԥасҭаху саазқәылаз...»  34
«Иахьеиԥшҵәҟьа сгәаҳәо сҟамлаӡац...»  36
«Зегь ааԥынра аԥсы рхалеит...»  37
Споезиа ақәасаб  38
Мушьни Миқаиа ~ ~ 437
«Ииуеит амыш ҿыц ашьхақәа рышьхахь...»  39
«Аҵла амҵа сылаиоуп ашьац иаҵәара...»  40
«Саргь иҿыцәааз еҵәак сеиԥшуп...»  41
«Адунеи иацзар есымша...»  43
«Сыԥсҭазаара хәмарган, кьаброун...»  45
«Сажәеинраалагь сҟазшьоуп иумоу...»  46
«Бжь-ааԥынрак, бжь-цәаҳәашлак унырҵеит...»  47
«Ирҳәоит: “Малуп иҟоу!”»  48
Сыламыс сыцыз баҟас!  49
«Уаха шаанӡа аҵар рашәабжь игараз...»  50
Сыԥхьарца  51
Аӡҟы  53
«Зегьы збарҭоуп, зегь саҳарҭоуп...»  55
«Сышлеит абзиабара ацәқәырԥа сшалаз...»  56
Хәылбыҽхоуп  57
«Исхәыцуагьы ыҟам, исымхәыцуагьы...»  58
«Уареи сареи ҳцәашьы акьаҭамҭаз...»  59
«Уажәра агәҿыӷьра ԥшьшьала инаскьага...»  61
«Сыԥсҭазаара шеиқәаҵәазгьы...»  62
«Сышлара ашәа сызҳәа, сыԥшалас...»  64
«Ишԥа ссиру ашара, ашамҭаз...»  67
Дысҭахуп ажәа ҿыц зҳәаша  68
«Аԥхыӡ хаа уаналоугьы угәуҽаныз...»  70
«Иҿыхаз салаԥшуеит ацәылашара...»  71
«Имашәырынгьы мышкы мцац...»  72
«Ашара ашьҭыбжь ааҩуеит ашамҭаз...»  74
«Уаха аҵхи сареи ҳаицәажәоит...»  75
«Аччаԥшь еиԥш инархадоу шәахәацк...»  76
«Сцәацәашь лашоит ахәда ныхшәа-аахшәо...»  77
«Хәыцра ссирқәак ашьацра инылаԥсо...»  79
«Игоит исхашҭхьоу ашәымҭақәа рышьҭыбжь...»  80
«Ажәҩан ҵаулоуп, инымҵәаӡо ахәыцреиԥш...»  81
438 ~ ~ Амзаҭәымҭа
«Иахьагьы исыҵакуп са сгәы амаӡа...»  82
«Иҟоуп шәымҭак схы анысхашҭуа...»  83
Сҽыхәа  84
«Иахьатәи амыш учча ухәмар...»  85
«– Ашьыжь мҩа харак сықәлоит...»  86
«Адгьыл ашьа ааӡом саныҟам...»  87
Аԥхыӡ шкәакәа  88
«Ашьыжь иацҿыхаз амырхәага...»  89
«Аҳәҳәыҳәа икаԥсоит ас цырақәа...»  90
«Сыԥшуп, сыздырӡом сзыԥшу...»  91
«Аҵхи амзеи реиԥш ҭынчроуп уаха...»  92
«Ашьацра иларшәуп амырхәага...»  94
«Ашьшьыҳәа уасла, аԥшалас...»  95
«Даҽазныкгьы ааԥынра ааит...»  96
«Ииасхьоу сымышқәа рыгага, ...»  97
«Зыхаара зцәыӡхьоу, иҿшәаз ақәыԥсҳа еиԥш...»  98
«Иахьеиԥш, сабдуцәа рабдуцәа рхаангьы...»  99
«Аҭынчра сазыӡырҩуа стәоуп сымала...»  100
Споезиа  101
Сышьха ӡыхь  102
«Исгәалашәоит хәылԥы мра аҭашәамҭа...»  104
«Илашоит ацәашьқәа ацәаӡыӡ ргәыҵарш...»  105
«Асы алышәшәоит жәҩан сакара...»  106
«Инымҵәаӡо ахәыцреиԥш илашоит сцәацәашь...»  107
«Сыҩыр сҭахуп, аха сабаҩуеи...»  108
«Схы сыԥшаарц сшашьҭаз, сышлеит аргама...»  109
«Сара сдунеи зхәыцыз сара соуп...»  110
«Са сымаӡа аӡәгьы идырырц сҭахӡам...»  111
«Ахҭырԥажә еиԥш ихеит абри адунеи...»  112
«Амра аҿы аӡәӡәоит ашьыжь...»  113
«Амра лассы иҭашәар ҳәа сышԥашәо...»  115
«Ашәшьыра-ԥша еиԥш иныҵԥрааит аԥшалас...»  116
Мушьни Миқаиа ~ ~ 439
«Ажәҩан ӡымшын ӡыжь иаҵәароуп...»  117
«Анарцәи-аарцәи ҳәаа рымаӡам...»  118
«Ацәашьы иаҵәақәа идрыԥхит аҵәаҵла...»  119
Амза аҭәымҭа  121
«Исараӡа, ҳамҭак сындәылҵып...»  122
«Са сылаиоуп ашьац тата...»  123
«Сгәы каршәуп, аха ишԥакаршәу!...»  124
«Инхыкьасаз жәҩангәы иаҵәара...»  125
«Гәашьамхуп иҟоу, агәра згеит, қәраӡам...»  126
«Иахьа мра-мшуп, мза-ҵхуп уаха...»  127
«Сара абри адунеи еиԥш срыцҳауп...»  128
«Аҵыс ашәа аҳәаӡом абзиабара ахьыҟам...»  129
«Зегьы ирықәлоу, зегьы ирхаану...»  130
«Иҟаӡам ԥсра-хәагьы, ԥсра ҿашагьы...»  131
«Уҟанаҵ уԥсы раӡа...»  132
«Зыхаара зцәыӡхьоу, иҿшәаз ақәыԥсҳа еиԥш...»  133
Аԥшӡара  134
«Ауахәамаҿы сааит иахьагьы...»  136
«Са сзыхьӡаз адунеи жәижәыхуп...»  137
«Иахьатәи амыш сгәалаҟоуп...»  138
«О, ес-шәымҭа сышлац казыршәуа, аамҭа...»  139
«Аеҵәақәагь сызхом, аӡаӡагь сыԥс алоуп...»  140
«Дегьыԥмаха иҷанха ақьаԥҭа уашьҭамлан...»  141
«Ажәҩан иахәуеит аԥсата ахәыӡ...»  142
«Мшаҽнеиԥш сҭаԥшуеит алакҭа...»  143
«Гәырҩа маӡак ицуп апоет есымша...»  144
«Аамҭа зегь сзацәымгеит исҭахыз...»  145
«Ҳәасашәҭ шәахла ирҩышьуп аҳауа...»  146
«Уара адунеи хьанҭа еижьага...»  147
«Сиит сара уахык, ашамҭаз...»  148
«Убзиабара еиԥш, ухьаагьы уеиҽырба...»  149
«Иҟоуп, шәымҭак схы анысхашҭуа...»  150
440 ~ ~ Амзаҭәымҭа
«Адгьыл ашьа ааӡом саныҟам...»  151
«Иахьатәи аԥшӡарагьы цәыкәбаруп...»  152
«Иахьак сгәалашәара ҭахак снаҭом...»  153
«Ашьыжьтәи асыҭәҳәа ушԥеиԥшу, сыҷкәынра...»  155
«Сара абри адгьыл сықәгылоуп...»  156
«Ацәҵыхәақәа мраҭашәара инаҵаԥсан...»  157
«Алахьынҵагьы ашәымҭак иуҭааз...»  158
«Сажәра-мрагь, сҿара амреиԥш илашоуп...»  159
«Заҟа ӡырҩаш-ӡыхшьах сгәыҵысххьоузеи...»  160
«Иахьатәи амыш сгәырӷьа ҵҩадоуп...»  161
«Дтәоуп ашла ашәшьыраҿ аԥсымра аҭашәамҭаз...»  163
«Абри ашәышықәс сациит мшы мшыказ...»  164
«Зҵыхәа ԥымҵәаз хәыцрақәак...»  166
«Насыԥ имоуп, насыԥ имоуп...»  167
«Аӡәгьы имҩа данымсӡац дымҟьалакәа...»  169
«Ашьхақәа рыхәда иахагьыжьуеит...»  171
«Аҵых ҵәыуеит ӡаӡа насыԥла...»  173
«Дажәит, дажәӡеит аҭаҳмада дшажәра...»  174
«О, сшара-еимҟьара, сгәыҟаҵага...»  175
«Шәахәа шкәакәак налаԥхоит, амыш шкәакәа...»  176
«Наҩагьарак аныскаауам сызнысыз амҩа...»  178
«Ҩ-ԥсҭазаарак еихала-еихыҵит...»  179
«Сара ҽа дунеик сықәуп, ҽа бжьык саҳауеит...»  180
Слахьынҵа  181
«Иуаҳауама аҭынчра шцәажәо...»  183
«Исымҳәац исҳәари уаҳа...»  184
«Илашоит аеҵәақәа ԥсӡык рмаҳацшәа...»  185
«Ҵааи-цышәи еиқәиртәомызт даагылазар...»  186
«Арбаӷьқәа аҵых агәы еиҩырхит...»  187
Ақәа  188
Агага  189
«Агәы амаӡа агәы иацәымзоуп...»  190
Мушьни Миқаиа ~ ~ 441
«Ес-уажәааны гәалашәарак сныруеит...»  191
«Егьахымҵӡеит исҭааз ашәымҭа...»  192
«Ааԥнуп. Ашәҭқәа ргәылҵбжьы саҳауеит...»  193
«Са сӡыхь еицамкӡац иахьанӡа...»  194
«Ахәда ныхшәа-аахшәо ацәацәашь...»  195
«Са сыԥсхы сылашәахьеит изныкымкәа...»  196
«Ахәылԥ шәахәа сазҵааит ахәылԥаз:...»  197
«– Уара утәада ҳәатә рымаӡам...»  198
«Ах, агәырҩа рыцҳа агәыӷрагь шԥацу...»  199
«Цқьа уахәаԥш абни атамашәҭ...»  200
«Ахра ҿҟьара иаҿухуазеи...»  201
«Аԥсҭазаара суҭеит ҳамҭас...»  202
«Ақәыџьмақәа абнаҿы иҟьалаӡом...»  203
«Суадагьы хьшәашәеит...»  204
«Уара Тур ихәаа рбызшәа узымдыруазар...»  205
«Аныхаԥааҩ аныҳәашьа идыруазар...»  206
«– Изакәызеи, Шьардын, иумоузеи гәалас...»  207
«Ҳшыҩуа ҳаччоит, ҳшыҩуа ҳҵәыуеит...»  208
«Инагӡатәу ҳәа егьыҟаӡам...»  209
«Зыԥсы заԥымсыз, џьанаҭ, иҭыԥуп...»  210
«Сықәиоуп....»  211
«Аҵысхә еиԥш иласуп иахьатәи сымш...»  212
«Аххьа шәахәа аныԥсалон...»  213
«Саркьа рҭәоушәа избоит ажәҩан...»  214
«Ула хуҩар амшаԥы убаӡом...»  215
«Жәҩангәы амацәыс ахәра аннаҵоит...»  216
«Идунеи дықәын ҟыҟда-ҿыҟда...»  217
«Аӡарҭрашә еиԥш уаԥхьа дгылоуп...»  218
«Ҳа ҳамышқәа зегь еижьагоуп...»  219
«Ахш ицәгьахаз, иуршыргьы ихыҵӡом...»  220
«Агәыҩ-ҿыҩра аҟәышрагь ацуп...»  221
«Уара иузымдыруа зегьы ҿыцуп...»  223
442 ~ ~ Амзаҭәымҭа
«Дҟәышу џьишьоит, баша дԥагьоуп...»  224
«Насыԥ имоуп зажәа гәылшәаз...»  225
«Иажәа ҿашҳақәа аныԥсалоит ага иуаҩа...»  226
«Уаха аҵых шысхызгаз збада, изаҳада...»  227
«Ахы еилысуеит акырцхеиԥш, аха ага ибаӡом...»  228
«Алу алуҭаҩ ԥш-цырак аҿыҵшәом...»  229
«Ҽы-ԥыхҭи, ҽы-ԥыхҭи еиԥылоит...»  230
«Есымша агәырӷьа зышә ихгылоу...»  231
«Зыжәлар рҵәыуабжь змаҳаз...»  232
«Алакә ҭыԥҳа ԥхыӡла дибеит...»  233
«Лан улызхәыцыр, лыԥҳа дкьаҳәхоит...»  234
«Адамра зыбжьалаз ргәырҩа хыжьжьоит...»  235
«Аџьабаа зыцрымҵыз, дышхара дхаҵәҟьеит...»  236
«Аҳаҭахәтәы пеи-пеиуа иҭәуп...»  237
«Ауаҩы аӡхыҵра ԥанла дырроуп...»  238
«Амаҳагьа ихәыцха алацәгьагьы иамфеит...»  239
«Зымгәа азага здыруа...»  240
«Аҽагажә ҳаԥшьа хтыгоуп...»  241
«Ауаҩы зны длаԥсоуп, зны дҳәаԥсоуп...»  242
«Ахақәиҭра хыда...»  243
«Аӡәы ахьӡ имоуп насыԥс...»  244
«Ибырлашха ирхаршәуп аҵла ркасы...»  245
«Хцәы кьларшәа анаҟә ҩеиуеит икахәхәа...»  246
«Заа зышьҭа зырхаз, ишьҭамҭа ӷьаӡом...»  247
«Агәҽыӷьреиԥш ишьҭоу амҩа гәыԥҵәага...»  248
«Есымша иқәасуаз, иӡысуаз ихымкәаӡакәа...»  249
«Аҽыкәаҳа зкәыршоу ацәацәашь...»  250
«Сара шьоук ражәақәа еиҭасҳәом...»  251
«Бзиа ишԥазбо, бзиа ишԥазбо...»  252
Ашьха ԥшӡа  253
«Тоурак сылоуп схала сҟьалан...»  255
«Аԥсҭазаара суҭеит ҳамҭас...»  256
Мушьни Миқаиа ~ ~ 443
«Уара уеиԥш сара ҽхырчча сзыҟаҵом...»  258
«Ииҳәогь, излеиҳәогь имаӡам...»  260
«Ашәахәац канаршәит аԥсымра...»  261
«Убриаҟара игәҩарахеит сынасыԥ...»  262
« Адунеи еиԥш срышҳауп...»  263
«Мамоу, удинаныс, изури, исҳәари...»  264
Сыфеида иҿасҵом аӡәгьы  265
«Ҵыс мҩасҵас иахьа сгәаҳәоит...»  267
«Ԥсынгьы-бзангьы рацәак суҳәаӡом...»  268
«Са санҵәыуоз адгьылгьы ҵәыуон...»  269
«Са саныҟам ауп уанысҭаху...»  270
Сҩыза!  271
«Шьҭа рхашьак змаӡам акы ашьҭа сырхеит...»  272
«Дыррак снаҭоит са слаԥықәшәа...»  273
«Зыԥсы қәацо иаасыкәыршан...»  275
«Сылаӷырӡқәагьы нҵәеит, сыччаԥшьгьы...»  276
«Сгәыӷра мшынхеит, сгәыӷра мшынхеит...»  277
«Аԥҭаш шәахәацк налшәан...»  278
Аматанира  279
«Стәоуп ҳрамҵаҿы икаҵәоит амырхәага...»  281
Агәыӷра  282
«Сажәра аҩашәхак уахатәи аҭынчра...»  284
«Ажәҩан цәаӷәоуп ахгьы-аҵыхәагьы...»  285
«Агәыӷра шкәакәеиԥш, асы шкәакәа...»  286
«Скарахеит абри амҩа сшықәыз...»  287
«Хынтә еиқәҿырҭхьеит уаха арбаӷьқәа...»  288
«Иахьагь ашьыжь аҵарақәа сдырҿыхеит...»  289
«Исгәалашәоит аԥшалас ашьыжь снаскьазгоз...»  291
«Аԥшӡарагь шәымҭоуп, лаԥшҵашәароуп...»  293
Анцәа иҳамҭа  295
«Џьара сгәаҵаҿ ицәеицәыԥсуеит...»  296
Слаша-ҩашоит  297
444 ~ ~ Амзаҭәымҭа
«Ҭәи-млашьи еибадырраҳа...»  298
«Ҳалали ҳарами еицрыхоит...»  299
«Уара утәала уцәажәала, асаби...»  300
«Агәырҩеиԥш ихылеит алашьцара...»  301
«Сызнысыз сымҩаҿы инсыжьит сышьҭа...»  302
«Аԥҭақәа рыхьтәы фаетон иантәалан...»  303
«Здунеи зыԥсахыз аԥсыцқьа...»  304
«Аԥхыӡ еиԥш ишарккеит ашара...»  305
«Ҩ-цәаҟәак рҽеихыршьит ахәылԥаз...»  307
«Апрезидент игәырӷьа ҵҩадоуп...»  309
«Ажәҩан ауадыхә акәнаршеит ацәаҟәа...»  310
«Уааи, сҩыза, ҳашьхақәа рычҳараз...»  311
«Зымаха ахәы шлахьаз ашла...»  313
«Ацәарҭаӷәы сықәиоуп ҳахьатә кәасқьа...»  314
«Хәыцра ссирқәак ашьацра инылаԥсо...»  315
Азаҵәра  316
«Ишԥа ссиру иахьатәи ашьыжь...»  318
«Аӡәгьы имражәыц адунеи...»  319
«Ашара ашьҭыбжь ааҩуеит ашамҭаз...»  320
«Ахьыбӷьыш иҿнаршәаз аԥшалас...»  321
Аты абжьы  322
«Ашьха ӡыхь ахьара иҵаршәуп...»  324
«Уахагьы башаӡа, башаӡа стәанхалеит...»  326
«Ицеит аԥхынра, ажәҵарақәа ԥрит...»  327
«Амҿы мца былуеит амца ацралан...»  328
«Са исгәалашәоит амза ҭәымҭа...»  329
«Аԥҭа еиқәаҵәа иагәылҟьаз амацәыс...»  330
«Бзиа избоит аҽыхәа иаҵәа ӡса-ӡсо...»  331
«Схәыцуеит, адыд, усԥырхагамхан...»  332
«Саргь уаҵә ашьыжь, ахәылԥ ӡаӡаеиԥш сныҵабап...»  333
«Лакә ҵхы ссирк салан иахатәи аҵых...»  335
Мушьни Миқаиа ~ ~ 445
«Ашьха рыхш, аҵысхш иныдкылан...»  336
«Иахьа абас сыҟоуп, уаҵә ҽакала...»  337
«Хәылбыҽхоуп, инҵәеит амыш...»  338
«Сара адгьыл инықәыххыз шәахәацуп...»  339
«Мшаԥы мышҵас иахьа ҭынчроуп...»  340
«Ахьытәы цҳа рыбжьоуп дгьыли-жәҩани рыбжьара...»  341
«Акаршәра ԥша еиԥш ииасуеит аԥҭақәа...»  342
Агәҿыӷьра  343
«Аԥсреиԥш иаацәырҵит уахатәи ахәлара...»  345
2003 ашықәс ҿыц ауха  346
«Хәылԥазтәи аԥҭақәа рыгага...»  349
«Амацәыс ԥыххаа ажәҩан аҩуеит...»  350
«Инхышхыҵәаз аӡыхь еиԥш ааԥынра сҿаччеит...»  353
«Амза ашәахәақәа аҵых иагәылыршоуп...»  354
«Алуажә еиԥш ихьанҭоуп иахьатәи амыш...»  356
Ашәшьырақәа  357
«Иахак аԥхыӡқәа рҳәынҭқарра салан...»  358
«Аԥхыӡ еижьагаҿ исыԥшааит аҭынчра...»  359
«Аԥсра хануп. Зегьы ирхаанхоит аԥсра...»  360
«Иҟоуп ихьӡыдоу, ижәладоу еҵәак...»  361
«Ашареи ахәлареи рыбжьара...»  362
«Ахамы иаҵәа аҽагәылаҳәан...»  363
«Изҩырц салагеит ажәеинраалак...»  364
«Амыш ҿыц алагоит ашьыжь...»  366
«Шаҟантә уи ауаҩ аԥсра абла дҭаԥшызеи...»  368
«Иухашҭхьоу угәалазыршәо, ааԥын...»  369
«Зыбаҩ еиламгылаз ахаҳәқәа шьҭоуп иҟәыбаса...»  370
«Гәыла еибахаз днасыԥдоуп...»  371
«Уажә ааигәа акәхуп џьанаҭ санҭала...»  372
«Саԥхьа мҩахәасҭак нагоуп...»  374
«Хынҩежәа ааԥынра зхыҵәаз...»  375
«Изакәызеи, ҿыц сеиҭеима?! ...»  376
446 ~ ~ Амзаҭәымҭа
«Ҽаанбзиала, амзаҿа гылеит! ...»  377
«Са сзыхьӡаз адунеи жәижәыхуп...»  378
«Зыхаара зцәыӡхьоу, иҿшәаз ақәыԥсҳа еиԥш...»  379
«Амахә хьыдхәоит, амахә рыбуп...»  380
«Иахьагьы скәасҭхарамца еиқәуп...»  381
«Уахатәи аҵых, сыҵых саркьа...»  382
«Иахеиԥш уахагьы еизеит схәыцрақәа...»  383
«Аԥсҭазаара хәыҷы хәмаргоуп...»  384
АниаԤеирцикл
Уагьиит, уагькьаҭеит, униасит ԥшаласшәа...»  385
«Агәыр каршәзар иубоит уахатәи аҵых...»  386
«Сылаԥш кыдхалоит, наҟ, нахьхьынӡа...»  387
«Бара бҿымҭреи бҭынчреи срыҵашьыцуеит...»  387
«Бара быԥсрала издырит...»  388
«Ҳа ҳаицаҵаиит шаеҵәак...»  389
«Ажәҩан еиԥш абзиабарагь ҳәаадоуп...»  390
«Бнасԥырҵит шьыжьык ашара ашамҭаз...»  391
«Ҟаҳ, ишԥахьанҭоу иахьатәи ахәылԥаз...»  391
«Бара бзы исымҳәац исҳәари...»  392
«Ушьҭа гәырҩала исзырхынҳәуам...»  393
«Схәыцрақәа иахьагьы иҿыцуп...»  394
«Ӡыжь ҭынчра иҭынчроуп араҟа...»  394
«Ушьҭа амчгьы сымам, агәыӷрагьы сыцым...»  395
«Ахәылԥ ааира ашәаԥшь лҽалак...»  396
«Аҵаа иқәнаҵаз саԥхьа асаркьа...»  396
«Аразра сашьҭоуп, аха ҳарамроуп исԥыло...»  397
«Ашәшьыра канаршәуеит аԥҭа хьышьаш...»  398
«Ахаангьы амц иаҵәахуан аиаша...»  399
«Абнаршәыра иларшәуп ахала...»  399
«Абзиабара саркьоуп, ҵәыцоуп...»  400
Мушьни Миқаиа ~ ~ 447
«Ихәыҵахәхәа иасуеит аԥшалас...»  401
«Хәылԥ шәаԥшь ихәыцрақәа налакуа...»  402
«Ишԥакьаҿу иахьатәи амышгьы...»  402
Сҩызак иахь  403
Ашьауардын  404
«Ашьыжь иацгылаз амырхәага...»  404
«Уҽумԥсахӡеит, сажәеинраала...»  405
«Суада иҩнаххит сцыхаӡыхь аччабжь...»  406
«Уахатәи аҵых салагылоуп наурҵас...»  407
Аԥхыӡ шкәакәа  407
«Са схәы ԥшӡа зҳәатәы нымҵәо...»  408
«Сыгәҿыӷьреи сыгәхьаагареи сгәыҵакны...»  409
«Уи илахьынҵа шиаҩымсуа идыруеит...»  410
«Исгәалашәоит аҽацә еиԥш ииасыз сымышқәа,...»  411
«Ацгәы хәҵыш ацалаҟьа иқәтәоуп...»  411
«Ашәҭыц асы-шәыб илашәҭызшәа...»  412
«Адгьыл ҭынчуп, ажәҩан ҭынчуп...»  412
Аӡыхь  413
Агәжәажәара  414
АБАЛЛАДАҚӘ А
Агәнаҳа  416
Ауаҩи ацгәи рлакә  423
Миқаиа Мушьни Ирод-иԥа
Амз аҭ әым ҭа
Ажәеинраалақәа
Абалладақәа
Микаиа Мушни Иродович
Полнолуние
Стихи
Баллады
(На абхазском языке)
Аредактор Ф. Быҭәба
Акорректор Гә. Арҟәыџь
Асахьаҭыхҩы Р. Габлиа
Компиутерла еиқәлыршәеит Н. Гәынба
Аформат 84х 1/ 32. Атираж 300.
Иҟаҵә. акь. бӷь. 14.
Инықәыр. акь. бӷь. 23,5.
Аҿаҵаԥҟа №....
Отпечатано в ООО «Флер-1»
350058, г. Краснодар, ул. Уральская, 98/2
